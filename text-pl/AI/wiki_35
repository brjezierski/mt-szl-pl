<doc id="1363354" url="https://pl.wikipedia.org/wiki?curid=1363354" title="18. dzielnica Paryża">
18. dzielnica Paryża

18 dzielnica (fr. "18e arrondissement de Paris") – położona na prawym brzegu Sekwany, jedna z 20 paryskich dzielnic. Dzielnica jest najbardziej znana ze wzgórza Montmartre, na którym znajduje się słynna artystyczna część miasta. Na jej terenie znajdują się np. Bazylika Sacré-Cœur oraz kabaret Moulin Rouge.
W skład 18. dzielnicy wchodzi także Goutte d’Or, którą zamieszkują głównie imigranci z Afryki Północnej.
Geografia.
Dokładna powierzchnia 18. dzielnicy wynosi 6,005 km².
18. dzielnica Paryża dzieli się na cztery mniejsze dzielnice (quartier):
Demografia.
Szczyt liczby ludności 18. dzielnica osiągnęła w 1931. Wówczas zamieszkiwało ją 288 810 mieszkańców. Obecnie dzielnica jest mniej zaludniona, a jej populacja wynosi 184 586 mieszkańców. Obecnie zahamowano trend spadkowy liczby mieszkańców. Oprócz tego w 18. dzielnicy zauważono znaczący wzrost aktywności gospodarczej, co spowodowało, że obecnie jest w niej zatrudnionych 70 285 osób.
Imigracja.
Ze spisu przeprowadzonego w 1999 wynika, że 72,5% mieszkańców 18 dzielnicy urodziło się na terenie Francji Metropolitarnej. Pozostałe 27,5% stanowią imigranci, wśród których struktura pochodzenia przedstawia się następująco: 1,9% stanowią imigranci pochodzący z francuskich terenów zamorskich, 3,6% imigrantów stanowią urodzeni za granicą, lecz posiadający francuski paszport od urodzenia (głównie byłe kolonie w Afryce Północnej), 3,9% imigrantów stanowią przedstawiciele EU-15 (Stara Unia), a 18,1% populacji 18 dzielnicy stanowią imigranci pochodzący z krajów poza EU-15.
Metro.
Główną linią paryskiego metra, która przechodzi przez 18 dzielnicę jest linia nr 2.
Linki zewnętrzne.
Oficjalna strona 18 dzielnicy Paryża

</doc>
<doc id="1363355" url="https://pl.wikipedia.org/wiki?curid=1363355" title="Plac Wolności w Słubicach">
Plac Wolności w Słubicach

Plac Wolności – jeden z placów w centrum Słubic. Mieści się na nim skwer ze starym dębem szypułkowym, stanowiącym pomnik przyrody, a poza nim również alejki spacerowe oraz ławki. Do placu Wolności przylegają bezpośrednio dwie ulice: Mikołaja Reja (od południowego zachodu) oraz Podchorążych (od północnego wschodu). Plac ten stanowi swoisty łącznik pomiędzy dwoma innymi, mianowicie placem Przyjaźni a placem Jana Pawła II.
Historia.
Przed 1945 rokiem dzisiejszy plac Wolności tworzył jedną całość z obecnym placem Bohaterów oraz Placem Jana Pawła II i nosił nazwę "Neuer Markt", co w dosłownym tłumaczeniu z języka niemieckiego oznacza "Nowy Rynek". Plac Jana Pawła II, przy którym mieści się siedziba Katolickiego Centrum Studenckiego w Słubicach, został wydzielony z placu Wolności historycznie jako ostatni.
Dnia 5 czerwca 2008 roku w centralnej części Placu Wolności uroczyście odsłonięto pomnik poświęcony „Kasi z Heilbronn” z okazji 10-lecia współpracy z partnerskim miastem Heilbronn. Mniej więcej w tym samym czasie plac doczekał się również monitoringu, na który składają się dwie kamery. W 2017 roku plac przeszedł modernizację.

</doc>
<doc id="1363356" url="https://pl.wikipedia.org/wiki?curid=1363356" title="Microsoft Windows Vista Starter">
Microsoft Windows Vista Starter



</doc>
<doc id="1363363" url="https://pl.wikipedia.org/wiki?curid=1363363" title="Kemehin">
Kemehin

Kemehin (hebr.: כמהין) – moszaw położony w samorządzie regionu Ramat ha-Negew, w Dystrykcie Południowym, w Izraelu.
Leży w środkowej części pustyni Negew, w pobliżu granicy z Egiptem.
Historia.
Moszaw został założony w 1988.
Gospodarka.
Gospodarka moszawu opiera się na intensywnym rolnictwie i uprawach w szklarniach.
Komunikacja.
Przy moszawie przebiega droga ekspresowa nr 10 (Kerem Szalom–Owda).

</doc>
<doc id="1363367" url="https://pl.wikipedia.org/wiki?curid=1363367" title="Meat Beat Manifesto">
Meat Beat Manifesto

Meat Beat Manifesto – projekt muzyczny założony przez Jacka Dangersa i Jonny'ego Stephensa w 1987 roku w Swindon. 

</doc>
<doc id="1363371" url="https://pl.wikipedia.org/wiki?curid=1363371" title="Neven Subotić">
Neven Subotić

Neven Subotić, cyr. Невен Суботић (ur. 10 grudnia 1988 w Banja Luce) – serbski piłkarz występujący na pozycji obrońcy. W latach 2009–2013 reprezentant Serbii.
Dorastał w Stanach Zjednoczonych, gdzie mieszkał w latach 1999–2006. W sezonie 2006/2007 występował w rezerwach drużyny 1. FSV Mainz 05, by w maju 2007 roku zadebiutować w 1. Bundeslidze. W sezonie 2007/2008 był już podstawowym zawodnikiem drużyny, która spadła z Bundesligi. W 2008 roku przeszedł do Borussii Dortmund. W pierwszym sezonie gry w drużynie z Dortmundu został wybrany do tzw. „jedenastki” rundy jesiennej Bundesligi. W sezonie 2010/2011 wywalczył wraz z Borussią Dortmund mistrzostwo kraju.
W 2005 roku zadebiutował w kadrze USA do lat 17. W sumie zaliczył w niej 10 występów. W tym samym roku został powołany na mistrzostwa świata U-17. Rok później, w wieku 18 lat, został powołany kadry U-20, jednak z powodu konfliktu z selekcjonerem został pominięty przy ustalaniu składu na Mistrzostwa Świata U-20 2007. W 2008 roku FIFA zajęła się możliwością jego występów w reprezentacji Serbii. Piłkarz miał również do wyboru dalsze reprezentowanie Stanów Zjednoczonych, jak i grę dla Bośni i Hercegowiny, gdzie się urodził. Ostatecznie, za zgodą FIFA, Subotić zadebiutował w serbskich barwach 28 marca 2009 roku w meczu przeciwko Rumunii w Konstancy. W 2010 roku został powołany na Mistrzostwa Świata.
Kariera klubowa.
Kariera juniorska.
Mieszkając w Bradenton, uczęszczał do Edison Academy Center oraz występował w klubie Manatee Magic. 6 marca 2006 roku, Subotić został zawodnikiem South Florida Bulls, klubu University of South Florida. Grał wtedy na pozycji pomocnika.
FSV Mainz (2006–2008).
W czasie meczu kadry USA U-17 w Holandii został dostrzeżony przez agenta piłkarskiego Steve’a Kelly, który zaproponował mu możliwość gry na kontynencie europejskim. Kelly, na sugestię ze strony Suboticia o chęci gry w Niemczech, zaaranżował mu trening w klubie FSV Mainz, gdzie grał już Conor Casey, jego podopieczny. Po pozytywnej recenzji swojej osoby, Subotić w lipcu 2006 roku został piłkarzem klubu z Moguncji.
W sezonie 2006/2007 występował w rezerwach klubu, które uczestniczyły w rozgrywkach Oberligi Südwest. Rozegrał w nich 23 mecze, w których zdobył 3 gole. W pierwszej drużynie 1. FSV Mainz 05 zadebiutował 19 maja 2007 w ostatnim meczu sezonu 2006/2007 przeciwko Bayernowi Monachium (2:5). Grał wtedy przez pełne 90 minut. FSV Mainz po sezonie 2006/07 spadło do 2. Bundesligi.
Pierwszym meczem Suboticia w sezonie 2007/2008 było spotkanie z klubem VfR Wormatia Worms (6:1) w I rundzie Pucharu Niemiec. W sezonie 2007/08, Subotić wywalczył sobie miejsce w podstawowym składzie drużyny z landu Nadrenia-Palatynat. Defensywa Mainz spisywała się na tyle dobrze, że zespół ten w 34 meczach ligowych stracił 36 goli, co było najlepszym wynikiem ligi. Pierwszą bramkę w lidze dla Mainz zdobył 21 października 2007 roku w meczu z SV Wehen Wiesbaden (3:1). Gole zdobył również w meczach: z TuS Koblenz (1:1), SC Freiburg (1:1) oraz VfL Osnabrück (2:1).
Przed sezonem 2008/2009 Jürgen Klopp, ówczesny trener Mainz, został nowym szkoleniowcem Borussii Dortmund i zaraz po objęciu nowej funkcji ściągnął do swojej nowej drużyny Suboticia. Transfer kosztował drużynę z Zagłębia Ruhry 4,5 miliona euro.
Borussia Dortmund (2008–).
4 czerwca 2008 roku podpisał 5-letni kontrakt z Borussią Dortmund. W klubie zadebiutował podczas meczu o Superpuchar Niemiec przeciwko Bayernowi Monachium (2:1). Pierwszą bramkę dla nowej drużyny zdobył 16 sierpnia 2008 roku w wygranym 3:2 wyjazdowym meczu z Bayerem 04 Leverkusen. Bramki zdobył również w ligowych meczach z Energie Cottbus (1:0), FC Schalke 04 (3:3), Eintrachtem Frankfurt (4:0) – dwie oraz w spotkaniu z 1. FC Köln (3:1). Swój pierwszy mecz w europejskich pucharach rozegrał 18 września 2008 roku przeciwko Udinese Calcio (0:2) w ramach eliminacji do Pucharu UEFA. Ostatecznie BVB odpadło z dalszej rywalizacji po dwumeczu z drużyną z Friuli-Wenecji Julijskiej.
W grudniu 2008 został wybrany do jedenastki rundy jesiennej Bundesligi obok takich zawodników, jak: René Adler, Lúcio, Heiko Westermann, Philipp Lahm, Tamás Hajnal, Cícero Santos, Carlos Eduardo, Franck Ribéry, czy Mladen Petrić.
W czerwcu 2009, podobnie jak Nuri Şahin, podpisał nowy kontrakt. Będzie go obowiązywał do końca sezonu 2013/2014. Pierwszym meczem Suboticia w nowym sezonie był mecz w Pucharze Niemiec przeciwko SpVgg Weiden (3:1), rozegrany 1 sierpnia 2009 roku. W sezonie 2009/2010, Subotić podobnie jak trzech innych graczy zagrał w pełnym wymiarze czasowym wszystkie 34 mecze ligowe. Strzelił w nim 3 gole, które padły w spotkaniach: z VfL Bochum, Hannoverem 96 i Werderem Brema.
Pierwszym oficjalnym meczem Nevena Suboticia w sezonie 2010/2011 był mecz w ramach Pucharu Niemiec z drużyną SV Wacker Burghausen, rozegrany 14 sierpnia 2010. BVB wygrało go 3:0. Subotić grał w nim przez 90 minut oraz zdobył bramkę po dośrodkowaniu Şahina z rzutu rożnego. W rozgrywkach Bundesligi sezonu 2010/2011 zdobył jednego gola – miało to miejsce 27 listopada w meczu z Borussią Mönchengladbach (4:1). Po zakończeniu sezonu świętował wraz z Borussią zdobycie przez nią swojego siódmego w historii mistrzostwa Niemiec.
W sezonie 2011/2012 Borussia Dortmund zdobyła po raz drugi z rzędu mistrzostwo Niemiec. 12 maja 2012 triumfowała w krajowym pucharze, po wygranej 5:2 nad Bayernem Monachium w Berlinie. Subotić rozegrał wtedy pełne 90 minut. W sumie sezon 2011/2012 zakończył z bilansem 25/0 w lidze, 4/0 w Lidze Mistrzów i 5/0 w Pucharze Niemiec.
Kariera reprezentacyjna.
Reprezentacje Stanów Zjednoczonych U-17 i U-20.
Neven Subotić został powołany przez Johna Hackwortha do kadry U-17 USA na mistrzostwa świata U-17, które we wrześniu 2005 roku odbywały się w Peru. Subotić, wtedy niespełna szesnastolatek, zagrał we wszystkich meczach fazy grupowej (z Włochami, Wybrzeżem Kości Słoniowej oraz Koreą Północną), wchodząc z ławki rezerwowej zawsze około pięć minut przed końcem meczu. W ćwierćfinałowym meczu przeciwko Holandii (0:2) grał przez pełne 90 minut. W sumie w reprezentacji U-17 Subotić wystąpił 10-krotnie.
Subotić zagrał również w dwóch meczach reprezentacji USA U-20, z Argentyną oraz Gwatemalą. Na więcej nie pozwoliła mu postawa trenera Thomasa Rongena, który skrytykował młodego piłkarza za transfer do niemieckiego klubu FSV Mainz i nie powołał go na nadchodzące Mistrzostwa Świata U-20 2007.
Reprezentacja Serbii.
Do grudnia 2009, dnia swoich 21 urodzin, Subotić miał czas na podjęcie decyzji, którą z seniorskich kadr narodowych będzie reprezentować. Decyzję ogłosił rok wcześniej, w grudniu 2008. Jego wybór padł na reprezentację Serbii. Swoją decyzję argumentował faktem, że jego rodzice są Serbami oraz pochodzi z tego kraju. Do wyboru miał również grę dla USA, których obywatelstwo posiadał. Ofertę gry we własnych barwach narodowych złożyły mu również działacze z Niemiec, Bośni i Hercegowiny oraz Chorwacji. Serbia, Bośnia i Hercegowina oraz Chorwacja wchodziły w skład SFR Jugosławii, w której się urodził i której obywatelstwo posiadał. Grę w barwach niemieckich uniemożliwiały mu przepisy FIFA. Zezwalały one bowiem piłkarzowi, grającemu uprzednio w innej niż seniorskiej reprezentacji narodowej, na zmianę barw narodowych przed ukończeniem 21 roku życia, lecz ograniczały taki wybór do państw, których obywatelstwo on posiadał przed rozpoczęciem gry w pierwszej kadrze. Subotić natomiast nie posiadał nigdy obywatelstwa niemieckiego.
W reprezentacji Serbii zadebiutował 28 marca 2009 roku w meczu z Rumunią, który odbył się w Konstancy (3:2). Pierwszy mecz na terenie Serbii rozegrał 6 czerwca 2010 roku w meczu z Austrią. Mecz ten, który odbył się na najpojemniejszym stadionie Belgradu – Marakanie, oglądało 60.000 widzów. 10 czerwca zdobył swoją pierwszą bramkę dla reprezentacji w meczu przeciwko Wyspom Owczym (2:0). W 2010 roku został powołany na mistrzostwa świata, które odbyły się w Południowej Afryce. Zagrał na nich w dwóch meczach: z Ghaną (0:1), w którym grał od 76. minuty i Niemcami (1:0), gdzie grał w pełnym wymiarze czasowym. Ostatecznie Serbowie zajęli ostatnie miejsce w grupie i nie awansowali dalej.
Styl gry.
Na stronie internetowej Borussii Dortmund, Neven Subotić przedstawiony został jako „nowoczesny środkowy obrońca”, grający z pewnością siebie i posiadający wyjątkowe zdolności pozycjonowania, umożliwiające mu osiąganie doskonałych wyników „prawie beż żadnych sytuacji faulowych”. John Hackworth, były asystent trenera amerykańskiej kadry U-17, stwierdził, że Subotić ma odpowiednią dla gracza mentalność oraz pragnienie walki. Technicznie natomiast jest dobrym odbiorcą piłek oraz posiada odpowiedni zasięg podań.
Według komentatorów sportowych, atletycznie zbudowany piłkarz, potrafi dobrze orientować się w grze. Jego styl gry porównywalny jest do stylu Rio Ferdinanda, reprezentanta Anglii. Jego gra jest zdecydowana, szybka, cechująca się skutecznym blokowaniem przeciwnika. Jako zawodnik sprawdza się w wychodzeniu naprzód do piłki oraz wygrywa wiele pojedynków w powietrzu. Radomir Antić, trener reprezentacji Serbii, porównał jego grę do gry Fernando Hierro, byłego hiszpańskiego piłkarza.
Życie prywatne.
Neven Subotić urodził się 10 grudnia 1988 roku w Banja Luce w ówczesnej SFR Jugosławii, w rodzinie Serbów, jako syn Željka i Svietlany. W 1990 roku, niedługo przed rozpadem Jugosławii, gdy Subotić miał 18 miesięcy, jego rodzina uciekła z Bośni do niemieckiego miasteczka Schömberg. Gdy w 1992 w Bośni wybuchła wojna rodzina otrzymała status uchodźców. Zamieszkała na poddaszu siedziby lokalnego klubu piłkarskiego, do którego dołączył jego ojciec, grający w piłkę nożną już wcześniej w byłej Jugosławii. Subotić interesował się tą dyscypliną od najmłodszych lat, grając razem z ojcem bądź obserwując jego grę. W wieku 7 lat po raz pierwszy zagrał w barwach klubowych, w lokalnym TSV Schwarzenberg.
Gdy w 1999 rodzinie Suboticia wygasło pozwolenie na pobyt w Niemczech, stanęła ona przed perspektywą powrotu do ojczyzny, wciąż zmagającej się ze skutkami wojny. Suboticiowie zdecydowali się jednak wyjechać do Stanów Zjednoczonych. Osiedlili się w Salt Lake City w stanie Utah, gdzie mieszkał już kuzyn ze strony ojca. Neven Subotić, który w czasie edukacji w Niemczech uczył się języka angielskiego, w ciągu trzech miesięcy potrafił go na tyle opanować, by móc się nim już płynnie posługiwać. W tamtym czasie grał w młodzieżowych zespołach Sparta Gold i Impact Black.
Półtora roku po przyjeździe do USA, Suboticiowie ponownie zmienili miejsce zamieszkania. Przeprowadzili się tym razem do Bradenton na Florydzie. Jego siostra, Natalija, miała tam lepsze warunki do trenowania tenisa – uczęszczała do szkoły tenisowej Nicka Bollettieri, która znajdowała się w IMG Academies. W tym samym miejscu mieściła się również baza treningowa reprezentacji Stanów Zjednoczonych do lat 17. Subotić, którego rodzina zamieszkała naprzeciw akademii, mógł wraz z ojcem trenować w pobliskim parku G.T. Bray Park. W czasie jednego z takich treningów został wypatrzony przez Keitha Fulka, asystenta trenera reprezentacji USA do lat 17. Fulk przedstawił się ojcu Suboticia, który opowiedział mu historię swojej rodziny i to, że stara się o amerykańskie obywatelstwo. Następnie przedstawił chłopca trenerowi, który zaprosił go na trening. Umiejętności Suboticia poskutkowały zaoferowaniem mu miejsca w programie szkoleniowym reprezentacji do lat 17. Otworzyło mu to drogę do doskonalenia swojej gry i doprowadziło wkrótce do przyznania mu obywatelstwa Stanów Zjednoczonych.

</doc>
<doc id="1363379" url="https://pl.wikipedia.org/wiki?curid=1363379" title="Górówka meduza">
Górówka meduza

Górówka meduza ("Erebia medusa") – gatunek motyla z rodziny rusałkowatych.

</doc>
<doc id="1363382" url="https://pl.wikipedia.org/wiki?curid=1363382" title="Preskryptywizm (językoznawstwo)">
Preskryptywizm (językoznawstwo)

Preskryptywizm ( „przepisywać, ordynować”; także: normatywizm) – dążność do formułowania norm i innych wzorców posługiwania się językiem naturalnym, z zamiarem wywarcia wpływu na jego użytkowników, aby trzymali się proponowanych środków. Zasady te mogą regulować aspekty języka takie jak wymowa, fleksja, leksyka, semantyka, składnia i frazeologia, a także konwencje zewnętrznojęzykowe takie jak ortografia i interpunkcja. Z pojęciem preskryptywizmu powiązane są normatywne koncepcje błędu i poprawności językowej.
Podejście preskryptywne jest stawiane w opozycji do deskryptywizmu, czyli postawy wystrzegającej się sądów normatywnych na rzecz neutralnego opisu rzeczywistości, przyjmowanej we współczesnym językoznawstwie akademickim za fundament analizy gramatycznej. Praktyki normatywne swoje zastosowanie znajdują natomiast w edukacji i działalności wydawniczej. Ponadto stanowią istotną część potocznych postaw językowych.
Skrajną formą preskryptywizmu jest puryzm językowy.
Pojęcie preskryptywizmu.
Określenie „preskryptywizm” jest powiązane ze słowem „preskryptywny” (nakazowy), którego pierwsze użycie jako terminu lingwistycznego odnotowano w pracy "Essentials of English Grammar" (1933) autorstwa Ottona Jespersena. Termin „preskryptywizm” pojawił się po raz pierwszy w artykule "Prescriptivism and Linguistics in English Teaching" (1954) autorstwa Archibalda A. Hilla. Sam normatywizm, jako zjawisko socjolingwistyczne i socjopsychologiczne, był obecny znacznie dawniej, również w świecie antycznym i średniowieczu.
Koncepcja językoznawstwa normatywnego rozkwitła w wiekach XVIII i XIX na gruncie angielskim, kiedy to stosowaniu „poprawnej” mowy przypisywano szczególne znaczenie, traktując tę umiejętność jako wskaźnik statusu społecznego. Pojęcie preskryptywizmu jest zbliżone do koncepcji puryzmu (która przeważnie jest odnoszona do rugowania zapożyczeń, wpływów obcych), ale przypisuje się mu szerszy charakter. Puryzm bywa opisywany jako jeden z aspektów preskryptywizmu. Zarówno puryzm, jak i preskryptywizm mają na celu przeciwdziałanie odczuwanej degradacji języka. Termin „kultura języka” bywa rozumiany jako eufemistyczne określenie na preskryptywizm.
Sam termin „preskryptywizm” bywa odbierany negatywnie oraz kojarzony z próbami sankcjonowania i dyktowania jednolitej normy językowej, poglądami konserwatywnymi, uprzedzeniami społecznymi, a także kreowaniem sztucznych barier komunikacyjnych.
Zastosowanie preskrypcji.
Pojęcia preskrypcji i preskryptywizmu obejmują szeroki zakres praktyk i zjawisk normatywnych zachodzących w kontekście języka ludzkiego, odnoszonych przede wszystkim do jego instytucjonalnej regulacji i standaryzacji. Normatywizm jest uwarunkowany powstawaniem państw narodowych i kształtowaniem się języków standardowych, postrzeganych jako symbole jedności narodowej, czy też dążeniami regularyzacyjnymi wynikającymi z rozwoju techniki i piśmienności
Preskrypcja lingwistyczna bywa klasyfikowana jako końcowy etap standaryzacji języka (taką koncepcję zaproponowali Lesley i James Milroyowie). Odbywa się ona w otoczeniu kulturowym i jest umotywowana politycznie. Można ją postrzegać jako formę postępu społecznego i pielęgnacji kultury. Kulturę uważa się za główną siłę w rozwoju języka standardowego, a kraje zróżnicowane językowo często promują standaryzację i nawołują do przestrzegania stanowionych norm preskryptywnych. Istnienie ustabilizowanego standardu i ortografii może przydawać językowi większego prestiżu społecznego oraz poważania jako „prawdziwa”, pełnoprawna forma mowy, służąc również podkreśleniu solidarności narodowej jego użytkowników. Ponadto interwencje normatywne mogą być umotywowane odczuwaną analogią między porządkiem języka a ładem społecznym – standaryzowanie języka bywa postrzegane jako symboliczny sposób porządkowania świata.
Każda mowa wykazuje pewne zróżnicowanie na płaszczyźnie geograficznej, socjalnej, a także jednostkowej. Zwolennicy normatywizmu wychodzą z założenia, że dla efektywnego porozumiewania się w szerokim spektrum domen komunikacyjnych, pozbawionego nieporozumień i nieścisłości, potrzebne jest wykształcenie i uregulowanie konwencjonalnego standardu językowego. Jako że jednak język podlega ciągłym zmianom i przeobrażeniom, częstym przedmiotem sporów staje się kwestia tego, które środki powinny być uznawane za część ogólnonarodowej normy. Preskryptywiści stawiają sobie za zadanie nakreślenie i popularyzację pewnych wzorców posługiwania się językiem. W drodze ustalania standardu językowego dochodzi przeważnie do priorytetyzacji praktyki językowej kojarzonej z wpływowymi lub wysokimi warstwami społeczeństwa przy jednoczesnym osłabieniu pozycji kodów pospolitych.
Do celów preskrypcji lingwistycznej należy m.in. formułowanie i promowanie zasad języka standardowego w kontekstach edukacyjnych czy też omawianie zagadnień stylistycznych, a także ustanawianie fachowej terminologii. Jej praktyczne zastosowanie odnajduje się również w glottodydaktyce, czyli nauczaniu języków, które z założenia wykazuje charakter normatywny – wiąże się bowiem z instruowaniem ludzi, jak powinni mówić, na podstawie wcześniej sporządzonej dokumentacji. W praktyce jako publikacje normatywne traktuje się również niektóre wydawnictwa o charakterze opisowym, w wyniku czego stają się one autorytatywnymi źródłami dla rozstrzygania kwestii poprawnościowych. Pewne postawy normatywne spotyka się także w społeczeństwach pozbawionych formalnie sterowanej standaryzacji, gdzie mogą wystąpić np. w postaci spontanicznych sądów na temat obcych lub innowacyjnych form mowy.
Preskrypcji bywa przypisywana ważna rola w ułatwianiu komunikacji międzyregionalnej – pozwala ona użytkownikom różnych od siebie dialektów komunikować się w standardzie językowym, szerzej zrozumiałym niż lokalne odmiany języka. O ile taka mowa pomocnicza może uformować się samoistnie, bez świadomych interwencji, chęć jej formalnego regulowania i nauczania jest powszechna w większości części świata. Formy preskrypcji funkcjonują również w działalności wydawniczej, gdzie zachodzi potrzeba ustanowienia konwencjonalnych przepisów, rządzących np. formatem i stylem publikacji. Pisarze i inni autorzy zaś często przywiązują wagę do przestrzegania norm preskryptywnych, chcąc uczynić przekaz bardziej przejrzystym i zrozumiałym dla szerokiego grona odbiorców. Ponadto stabilność języka na przestrzeni wieków ma pozwalać lepiej rozumieć teksty z minionych epok. Interwencje preskryptywne bywają również umotywowane chęcią przeciwdziałania kształtującym się zmianom językowym, przybierając niekiedy postać tradycjonalizmu.
Preskryptywizm, choć kojarzony popularnie z lingwistyką, nie spotyka się w językoznawstwie z szeroką akceptacją, zwłaszcza w kręgach zachodnich. Był jednak obecny w dawnych pracach z dziedziny gramatyki (por. gramatyka tradycyjna) i jest nadal praktykowany przez część językoznawców, m.in. w szeroko pojętym regionie Europy Wschodniej, gdzie czyni się to w ramach dyscypliny zwanej kulturą języka. Do przejawów preskryptywnego podejścia do języka można zaliczyć m.in. poradnictwo językowe.
Źródła autorytatywne.
Preskrypcja zakłada istnienie autorytatywnych źródeł wydających zalecenia normatywne, szanowanych przez znaczącą część pisarzy i innych użytkowników języka. W przypadku języka angielskiego za takie źródła uchodzą zwykle książki różnych autorytetów – nie istnieje bowiem rada zajmująca się regulacją tego języka. Przez większą część XX wieku poradnik "Modern English Usage" autorstwa H.W. Fowlera był uważany za wyznacznik standardowej angielszczyzny brytyjskiej; na gruncie amerykańskim podobne uznanie przypisuje się publikacji "The Elements of Style" autorstwa Williama Strunka i E.B. White’a. Wydawnictwo "Duden" (zapoczątkowane w 1880) pełni podobną rolę w przypadku języka niemieckiego. Mimo że leksykografowie często uznają swoją pracę za czysto opisową, również słowniki bywają traktowane jako źródła normatywne. W potocznym obiegu pokutuje przekonanie, jakoby opisy lingwistyczne (słowniki i podręczniki gramatyczne) definiowały „poprawny” kształt języka.
Na gruncie polskim preskryptywne podejście do języka reprezentują m.in. tacy poloniści, jak Jan Miodek, Jerzy Bralczyk i Mirosław Bańko.
Formalna regulacja.
W niektórych miejscach świata preskrypcję lingwistyczną prowadzą autorytatywne gremia. Sztandarowym przykładem takiej instytucji jest paryska Akademia Francuska, która formułuje porady w zakresie posługiwania się językiem francuskim. Jej zalecenia są pozbawione mocy prawnej, ale gremium to cieszy się pewnym poważaniem społecznym. W Niemczech i Holandii ostatnie reformy pisowni, takie jak niemiecka z 1996, zostały opracowane przez zespoły specjalistów na zlecenie poszczególnych rządów, a następnie wdrożone w formie uchwał. Niektóre z nich spotkały się z silnym sprzeciwem.
Przykłady narodowych instytucji i inicjatyw preskryptywnych:
Podział preskryptywizmu.
Socjolingwiści podjęli próbę zdefiniowania różnych form preskryptywizmu. Do nowszych podziałów należy klasyfikacja opracowana przez Anne Curzan, która wyróżnia cztery rodzaje preskryptywizmu:
Łotewska językoznawczyni Dace Strelēvica-Ošiņa wyróżnia trzy typy preskryptywizmu:
Stephan Elspaß wyróżnia trzy motywacje, które mogą stać za normatywizmem:
Według Stephana Elspaßa i Pétera Maitza do fundamentalnych składników preskryptywizmu należą: konserwatyzm, elityzm językowy, puryzm i ideologia języka standardowego.
Brytyjski dialektolog i popularyzator nauki Peter Trudgill wyróżnia na gruncie angielskim trzy poziomy preskryptywizmu:
Kryteria normotwórcze.
Preskrypcja lingwistyczna może się odbywać w oparciu o poniższe kryteria i czynniki:
Choć przepisy normatywne często odwołują się do logiki, konsekwencji i regularności, ścisła ocena tych walorów nie jest możliwa na gruncie językoznawstwa. Część językoznawców zauważa, że preskrypcją form standardowych kierują zwykle czynniki pozalingwistyczne: w praktyce preferuje się bowiem formy o wysokim prestiżu społecznym, a rzekome uzasadnienia lingwistyczne, odwołujące się do właściwości językowych, dorabiane są po fakcie. Argumenty odnoszące się do cech logiki uchodzą ponadto za naukowo bezpodstawne (por. logizowanie, ideologia symetryczności).
Zdarza się niekiedy, że w różnych kodyfikacjach tego samego lub blisko spokrewnionych języków sankcjonuje się różne formy językowe. Literacka akceptowalność różnych środków ma bowiem charakter arbitralny (umowny) i jest zmienna zarówno w czasie, jak i przestrzeni. Na przykładzie hiszpańskiego, angielskiego oraz języków i etnolektów słowiańskich:
Ujęcia terminologiczne.
Niektórzy autorzy jako „preskryptywizm” określają pogląd, który zakłada wyróżnienie pewnej formy języka (z zasady języka literackiego) i propagowanie jej jako odmiany wyższej względem innych, uznając tym samym za element preskryptywizmu tzw. ideologię języka standardowego lub wręcz utożsamiając preskryptywizm z tym systemem poglądów. Inni natomiast odnoszą ten termin do wszelkich działań polegających na aktywnym promowaniu lub sankcjonowaniu jakiegoś sposobu posługiwania się językiem (np. w danym kontekście lub rejestrze). Spotyka się również rozumienie, zgodnie z którym postawa preskryptywna to podejście do samych działań kulturalnojęzykowych i kodyfikacyjnych polegające na narzucaniu odgórnych nakazów i zakazów, opozycyjne wobec postaw bardziej liberalnych, nakazujących większe czerpanie w praktyce regulacyjnej ze wcześniejszych badań opisowych. W szerszym znaczeniu pojęcie preskryptywizmu obejmuje wszelkie próby świadomej ingerencji w rozwój języka lub zachowania językowe.
Część językoznawców (np. Mate Kapović) wskazuje na konieczność rozróżnienia między "preskrypcją" a "preskryptywizmem". Pod pojęciem preskrypcji rozumie się czysto techniczny proces kodyfikowania pewnej formy języka, mający na celu wprowadzenie jej jako normy porozumiewawczej w sytuacjach oficjalnych; preskryptywizm pojmuje się zaś jako praktykę promującą postrzeganie tak ustalonego standardu jako wyższej, bardziej poprawnej formy języka. Sama preskrypcja polega na wybraniu pewnej formy języka (preferowanej ze względów polityczno-historycznych) i wypromowaniu jej jako narzędzia komunikacji oficjalnej lub ponadregionalnej. Ideologiczny preskryptywizm ma się formować jako typowa konsekwencja działań preskrypcyjnych, związanych z powstawaniem państw narodowych.
Autorzy publikacji "A Dictionary of Sociolinguistics" definiują "preskryptywizm" jako doktrynę uznającą pewne środki języka za „błędne” i nakazującą zastępowanie tych elementów innymi formami, lepszymi pod względem „logiki”, zgodności z uzusem pisarskim lub ugruntowania historycznego. Dostrzegają przy tym rolę "preskrypcji" jako praktyki edukacyjnej, szerzącej formy języka standardowego.
Krytyka preskryptywizmu.
Mimo że językoznawcy zauważają istotną rolę społeczną praktyk normatywnych jako sposobu promowania standardu językowego wśród użytkowników języka (np. w szkolnictwie), częstym przedmiotem krytyki staje się kwestia jakości porad językowych i ich zasadności funkcjonalnej. Uwagę zwraca się m.in. na to, że popularyzowane porady nierzadko stoją w sprzeczności z faktycznie notowaną praktyką językową, w tym również z uzusem wykształconych warstw społeczeństwa. Zarzucenie roli zwyczaju językowego na rzecz kierowania się własnymi preferencjami i przesądami przypisywano przede wszystkim osiemnastowiecznym preskryptywistom układającym normy angielszczyzny, których posądzano o sztuczne przenoszenie na grunt tego języka zasad składniowych łaciny. Wielu lingwistów, m.in. Geoffrey Pullum i inni autorzy publikujący na blogu „Language Log”, krytykuje również porady zawarte w nowszych publikacjach, w tym tych wysoko cenionych, jak np. "Elements of Style" autorstwa E.B. White’a i Williama Strunka. Przykładowo zalecenia autorów, przestrzegające m.in. przed stosowaniem strony biernej czy też rozdzielnego bezokolicznika (ang. "split infinitive"), mają być pozbawione oparcia zarówno we współczesnej rzeczywistości językowej, jak i dawnym uzusie literackim. Ponadto, zdaniem Pulluma, poradnik ten trywializuje zagadnienia składniowe, nie uwzględniając rzeczywistych niuansów gramatyki języka angielskiego. Językoznawcy zauważają, że popularne poradniki językowe, pisane przez wpływowych dziennikarzy i pisarzy, przejawiają szereg błędów w zakresie analizy lingwistycznej. Badacze argumentują przy tym, że przestrzeganie reguł preskryptywnych (nakazujących np. bezrefleksyjne zastępowanie wyrazów) wcale nie musi zapewniać lepszej jakości języka i produkcji językowej, rzutować na rzeczywistą sprawność słowa.
Ponadto, zdaniem krytyków, normatywiści i redaktorzy mają nie zawsze czynić adekwatne rozróżnienie między zasadami gramatyki a zagadnieniami stylistycznymi. Preskryptywne podejścia do języka często sprzeciwiają się mniej formalnym stylom wypowiedzi, określając formy potoczne jako błędne lub „nie w pełni poprawne” – przykładem jest tu kwestia używania "isn’t" w miejscu "is not". Postawa ta wynika m.in. z chęci egzekwowania wzorców języka pisanego, któremu przypisuje się bliższy związek z językiem formalnym aniżeli potocznym. Co więcej, bywa, że język pisany jest postrzegany jako kod bardziej prawowity od mowy, niezgodnie z założeniami nowoczesnej lingwistyki, w której przyjęto twierdzenie o prymarnym charakterze języka ustnego.
W dyskusjach na temat preskryptywizmu pojawia się niekiedy pojęcie "hiperstandaryzacji", czyli tendencji do usilnego dyktowania przepisów dotyczących różnych aspektów języka standardowego (m.in. niuansów stylistycznych), bez względu na to, czy zasady te mają rzeczywisty wpływ na sprawność komunikacji. Językoznawcy argumentują, że w sytuacji gdy proponowane reguły nie są przyjęte przez ogół społeczeństwa, nie można ich uznawać za faktyczne składniki normy porozumiewawczej, jaką tworzy język standardowy. Amerykański psycholog i lingwista Steven Pinker na temat preskryptywizmu wyraża się następująco:
Z krytycznymi głosami lingwistów spotyka się także nastawienie inicjatyw preskryptywnych i gramatyki szkolnej do odmian języka wykraczających poza kanon języka standardowego – dialektów regionalnych, socjolektów bądź innych niestandardowych form języka. Badacze zauważają, że przedsięwzięcia normatywne często nie biorą pod uwagę istnienia wspomnianych kodów językowych, wyłączając je z korpusu języka narodowego i sprowadzając poprawność językową do posługiwania się językiem standardowym. Nie uwzględnia się wówczas zmienności i dynamiczności języka, jak też faktu, że jest on stosowany w szerokim spektrum domen komunikacyjnych – również w różnych środowiskach bądź sytuacjach życia codziennego czy też w nieformalnej komunikacji pisanej. Zdaniem krytyków prowadzi to do nieścisłego utożsamiania języka z oficjalnym standardem oraz budowania przekonania, że istotę języka można odkrywać wyłącznie poprzez lekturę podręczników i śledzenie porad poprawnościowych. Wbrew powszechnym poglądom, które przypisują różnym wariantom języka cechy takie jak „czystość” i „logiczność”, językoznawcy i socjolingwiści stoją na stanowisku, że standardowe i niestandardowe odmiany języka (w tym kody niższych warstw społecznych) w jednakowy sposób rządzą się zasadami gramatycznymi, przy czym ich systemy bywają silnie zróżnicowane. Socjolingwistyka wskazuje na to, że rozwój języka standardowego następuje pod wpływem czynników społeczno-historycznych i politycznych, stąd powoływanie się na naturalną wyższość tej odmiany języka uchodzi za nieuprawnione. Pokrewnym przedmiotem krytyki jest nieodróżnianie terminologii naukowej od środków języka powszechnego (np. znaczenia słowa „zwierzę” w nomenklaturze biologicznej i jego znaczenia poza tym szczególnym kontekstem), czego konsekwencją jest mówienie o „prawdziwych” znaczeniach wyrazów i trywializacja różnic między rejestrami.
W dyskusjach na temat języka wyrażane są niekiedy obawy na temat stanu języka narodowego, wynikające z wiary w istnienie złotego wieku w historii ewolucji języka. Część lingwistów podchodzi do tych stwierdzeń krytycznie, wychodząc z założenia, że odczucia dotyczące silnego zagrożenia języka bywają pozbawione racjonalnych podstaw. stwierdza, że przedsięwzięcia normatywne często skrywają błędne założenie, jakoby język był „kruchym” wytworem kultury, wymagającym ścisłej pieczy. Na niesłuszność tego założenia ma wskazywać fakt, że wiele języków istnieje bez tradycji piśmienniczych czy instytucjonalnej regulacji, co nie przeszkadza im w zachowaniu żywotności, pomimo następujących zmian językowych i braku prób ich hamowania.
Amerykański językoznawca Larry Trask żywi przekonanie, że native speaker – rodowity użytkownik języka – z założenia zna zasady gramatyczne swojej pierwszej odmiany języka (przeważnie nietożsamej ze standardem), przewidując jednocześnie możliwość rozwijania umiejętności językowych na polu stylu i estetyki pisarskiej. Czeski badacz František Čermák wyklucza, jakoby w autentycznym języku mówionym istniała normatywna dychotomia „poprawny–niepoprawny” czy też pojęcie błędu. Uznaje przy tym, że przyswajanie języka jest procesem spontanicznym, zachodzącym bez zewnętrznych interwencji. Lingwiści stoją zwykle na stanowisku, że język stanowi zjawisko poznawcze, funkcjonujące niezależnie od istnienia instytucjonalnych form kodyfikacji.
Z krytyką badaczy spotykają się także inne aspekty i elementy praktyki preskryptywnej. Należą tu m.in. takie kwestie jak: trywializacja odmian języka bliskich językowi standardowemu, poświęcanie nadmiernej uwagi umownym przepisom ortografii, rugowanie pleonazmów (pomimo powszechności zjawiska redundancji w języku) czy też tworzenie gruntu dla potencjalnej dyskryminacji językowej.
Preskryptywizm a językoznawstwo.
Preskryptywizm nie znajduje szerokiej akceptacji we współczesnym językoznawstwie akademickim. Większość językoznawców widzi swoją rolę naukową jako osób skupiających się na rejestrowaniu i badaniu rzeczywistego kształtu języka, ściśle stroniących od formułowania sądów normatywnych i prób ingerencji w sposób funkcjonowania systemu językowego. Przyjęcie takiej postawy, zwanej deskryptywizmem, uzasadnia się Saussure’owską tezą o arbitralności znaków językowych, zgodnie z którą jednostki językowe mają charakter niemotywowany, umowny. Ponadto używanie w stosunku do systemów językowych określeń emocjonalnych takich jak „dobry”, „zły”, „racjonalny” czy „elegancki” samo w sobie uchodzi za chybione naukowo. Wczesnym wyrażeniem dychotomii między opisowością a normatywnością był aforyzm szwedzkiego językoznawcy Esaiasa Tegnéra: zadaniem lingwistyki jest „opisywanie, nie zaś dyktowanie praw językowych” (1874). Wprowadzono wówczas rozróżnienie ścisłymi badaniami naukowymi a działalnością ocenną, którą zaczęto przypisywać popularnym pisarzom, nauczycielom i autorom podręczników. Również współcześni badacze obserwują diametralną różnicę między postawami specjalistów, uznających wariacyjność języka i równoprawność wszelkich kodów językowych, a popularnymi przekonaniami, nakazującymi układać zmiany i formy językowe w normatywnej hierarchii dopuszczalności. W językoznawstwie przyjmuje się aksjomatycznie, że native speakerów należy traktować jako wzór kompetencji językowej, czyniąc zasadnicze rozróżnienie między uzualnymi normami języka standardowego, jego normami preskryptywnymi (stanowionymi) oraz normami nieliterackich wariantów języka.
W XIX- i XX-wiecznych pracach lingwistycznych pojawiały się jeszcze elementy wartościujące, postulujące powiązanie stanu języka ze stanem kultury narodu, wraz z koncepcją doskonałego, optymalnego stadium rozwoju systemów językowych, w ramach której zakładano wyższość pewnych typów języków nad innymi. Wśród językoznawców z szerszą aprobatą spotyka się jednak pogląd uznający tego rodzaju oceny zjawisk językowych za naukowo bezpodstawne. Większość dzisiejszych lingwistów stoi na stanowisku, że wszystkie byty językowe stanowią pełnoprawne systemy komunikacyjne, wyposażone w swoje struktury logiczne i gramatyczne. Współcześni badacze zauważają przy tym, że postulaty preskryptywizmu są odzwierciedleniem praktyki i preferencji elit, mylnie jawiących się jako naturalne i obiektywne wartości. I tak w zachodnich środowiskach akademickich powszechny jest pogląd, że wartościowanie faktów językowych, w tym ocenianie ich w kategoriach poprawnościowych, nie należy do zadań językoznawstwa, analogicznie do praktyki w innych dziedzinach nauki, które stronią od wydawania subiektywnych ocen na temat przedmiotu badań.
W XX-wiecznym językoznawstwie anglojęzycznym upowszechniła się idea deskryptywizmu, nakazująca odrzucenie potocznych sądów normatywnych i uznanie mowy native speakerów jako z założenia „poprawnej”. Preskryptywizm opisywano jako zjawisko niepożądane i anachroniczne, zestawiając tę postawę w kontraście z naukowym deskryptywizmem. Początkowo preskryptywizmu nie rozpatrywano ani jako podejścia naukowego, ani jako potencjalnego obiektu badań, zgodnie z przekonaniem, że interwencje normatywne nie wywierają wpływu na zachowania językowe. Deskryptywny stosunek do języka i uzusu, odrzucający próby ingerencji w kształt mowy, promowała m.in. książka Roberta A. Halla "Leave Your Language Alone" (1950). Późniejszy autorzy (np. Anne Curzan) zaczęli jednak zwracać uwagę na rolę preskryptywizmu w praktyce językowej i stopniowo włączać go w ramy naukowych rozważań.
Odrzucenie preskryptywizmu jako podstawy praktyki językoznawczej nie oznacza też całkowitego sprzeciwu środowiska naukowego wobec idei autorytatywnej kodyfikacji języka. Krytyki preskryptywizmu nie należy interpretować jako wymierzonej w samo zjawisko standaryzacji językowej. Wielu lingwistów dostrzega bowiem praktyczną funkcję języka standardowego jako pomocniczego środka komunikacji w nowoczesnych społeczeństwach, uwarunkowanego potrzebami narodowymi, a także konieczność utrzymania go w pewnym ustabilizowanym stanie. Co więcej, jak zaznacza Einar Haugen, wielu badaczy angażuje się w działania o charakterze normatywnym, pomagając w ustanawianiu standardów literackich wśród wspólnot niepiśmiennych, popularyzując reformy tradycyjnych grafolektów i włączając się w rozwijanie polityk dydaktycznych. Znaczenie standaryzacji językowej zostało podkreślone przez autorów książki "Exploring the French Language", którzy skomentowali to zjawisko w następujący sposób:
Mimo że lingwiści przyjmują w swojej praktyce analitycznej stanowisko deskryptywne, przykładając wagę do opisowości, preskryptywizm jako zjawisko społeczno-kulturowe stanowi ważny przedmiot badań socjolingwistycznych. W drugiej połowie XX wieku zaczęto rozpatrywać normatywizm nie tylko jako potoczną postawę językową, ale również jako istotny mechanizm społeczny, niepozostający bez wpływu na zachowania mowne. Jego przejawy w ujęciu historycznym i współczesnym były analizowane przez wielu socjolingwistów, takich jak David Crystal, Ingrid Tieken-Boon van Ostade, Joan Beal i Lynda Mugglestone, językoznawczyni Deborah Cameron zaś wprowadziła termin „higiena werbalna” jako bardziej neutralne określenie na preskryptywizm, odnosząc je „do wszystkich metalingwistycznych praktyk, poprzez które ludzie starają się doskonalić język lub regulować jego użycie”. Ponadto problematyka ludzkich interwencji językowych jest regularnie poruszana na istotnych konferencjach międzynarodowych i prezentowana na łamach artykułów naukowych (np. "The Languages of Nation. Attitudes and Norms", 2012).
Inne podejścia.
Wykluczenie interwencji preskryptywnych poza ramy ścisłej działalności naukowej nie nastąpiło jednak na gruncie wszystkich tradycji lingwistycznych. Na przestrzeni dziejów podejmowano bowiem próby włączenia regulacji normatywnej języka w zakres praktyki językoznawczej. Istotnym propagatorem idei purystycznych i preskryptywistycznych było od XIX wieku językoznawstwo czeskie, którego wpływ silnie rzutował na postawy lingwistyczne w krajach Europy Wschodniej i Południowej. Ze szkół językoznawczych swoim szczególnym podejściem do kwestii normatywnych zapisało się na kartach historii Praskie Koło Lingwistyczne, którego przedstawiciele wypracowali teorię kultywacji języka, skupiającą się na funkcjonalnym aspekcie mowy. Koncepcje tego stowarzyszenia nie przyjęły się wprawdzie wśród zachodnich kręgów naukowych, skierowanych w stronę opisowości, ale zadomowiły się w krajach byłego bloku wschodniego, gdzie zaczęto sprawować coraz większą kontrolę nad praktyką językową. W tym regionie do dziś panują tradycje normatywistyczne, negatywnie nastawione do zróżnicowania językowego. Postawa ta ma wyrastać z przekonania, że badanie nieliterackich wariantów języka źle wpływa na stan języka narodowego, przyczyniając się do jego degradacji i degeneracji odczuwanych norm. Opisywane tu normatywne poglądy na język pozyskały akceptację w lingwistyce prawie wszystkich krajów bloku socjalistycznego. Ponadto w tej części świata utrzymuje się postrzeganie językoznawców jako osób skoncentrowanych na problematyce kodyfikacji językowej, stojących na straży poprawności języka, mimo że znaczna część tutejszych badaczy także dystansuje się od takiego rodzaju działalności, niekiedy podając w wątpliwość jej zasadność naukową i sens praktyczny. Karol Janicki stwierdza, że tradycja preskryptywizmu zawsze cieszyła się w Polsce silnym ugruntowaniem oraz że promowany model homogeniczności, jedności i czystości języka nie był nigdy wystawiony na otwartą krytykę ze strony językoznawców. Postawy preskryptywne bywają spotykane również w innych tradycjach językoznawczych, m.in. indonezyjskiej i japońskiej.
Polskie językoznawstwo jest w szczególnym stopniu skoncentrowane na krytyce językowej i promowaniu tzw. kultury języka, przeciwdziałaniu rzekomemu upadkowi języka, co wyraźnie odróżnia je np. od anglojęzycznej socjolingwistyki, która przyjmuje nastawienie bardziej opisowe i obserwacyjne. Polscy lingwiści często posiłkują się metaforą językoznawstwa „botanicznego” i „ogrodniczego”, wyróżniając tym samym zarówno odłam lingwistyki skupiony na bezstronnej obserwacji języka, jak i odłam wartościujący, którego celem ma być sprawowanie pieczy nad językiem, poprzez edukowanie społeczeństwa w zagadnieniach normatywnych i wydawanie opinii na temat różnego rodzaju zjawisk językowych. Zachodni i anglojęzyczni autorzy natomiast przypisują językoznawcom postawę „botanika”, wychodząc z założenia, że zadaniem naukowca winna być empiryczna rejestracja faktów, nieobciążona ocenami normatywnymi. Postawę „ogrodnika” eliminującego chwasty mają wówczas reprezentować gramatycy preskryptywni, nie zaś badacze stosujący metodologię naukową. Obiegową ideę „poprawnej” mowy pojmuje się przy tym jako koncepcję przeciwstawną dzisiejszej wiedzy lingwistycznej, będącą wyrazem elitaryzmu i uprzedzenia wobec mało prestiżowych form języka. Badacze Konrad Szcześniak i Cássio Leite Vieira jako zaskakujące w świetle współczesnej nauki opisali stanowisko XX-wiecznego lingwisty amerykańskiego Leonarda Bloomfielda, który głosił, że istnieje pewien model „poprawnej angielszczyzny”, przyswajany dopiero w procesie formalnego nauczania.
Dace Strelēvica-Ošiņa w pracy "Who loves prescriptivism and why? Some aspects of language correctness in Latvia" odwołuje się do artykułu lituanisty Giedriusa Subačiusa, w którym ten zaproponował koncepcję dwóch typów języków standardowych: standardów opartych na wczesnym wyborze dialektu () oraz standardów opartych na późnym wyborze dialektu (). W pierwszym przypadku mowa o językach, które swoją postać standardową zaczęły kształtować w czasach renesansowych, w drugim zaś chodzi o języki, które proces doboru podstawy gwarowej przeszły dopiero w romantyzmie. Jak zauważa Subačius, języki typu EDS (przede wszystkim języki zachodnioeuropejskie) cieszyły się dominującą pozycją w swoim obszarze funkcjonowania, języki typu LDS (większość języków wschodnioeuropejskich) podlegały natomiast obcej dominacji. Subačius dostrzega także różnicę w relacji między pisaną a ustną postacią standardu. Języki typu EDS początkowo wypracowały jedynie standard piśmienniczy; idea kodyfikacji języka mówionego pojawiła się znacznie później (dopiero w XVIII wieku). Wspólnoty językowe typu LDS, imitujące lepiej wypracowane modele, zaczęły ustalać wzorce ustne tuż po wykształceniu normy pisanej. Subačius skłania się do stwierdzenia, że właśnie tu mogło powstać przeświadczenie, jakoby idealnym standardem był twór jednorodny, pozbawiony form zróżnicowania. Kwestie poprawności językowej oraz preskrypcji uchodzą w społeczeństwach wschodnioeuropejskich za kluczowe w kontekście utrzymania tożsamości narodowej, a ich poparcie akademickie przybrało tutaj szczególnie dużą skalę. Anna Duszak sugeruje, że konserwatyzm polskiej lingwistyki ukształtowały wydarzenia historyczne (utrata niepodległości, dominacja radziecka) i odczuwana potrzeba ochrony języka jako narodowego spoiwa.
Choć status normatywistyki (kultury języka) jako dyscypliny naukowej był kwestionowany na gruncie polskim, tę myśl humanistyczną zwykło się w polskiej tradycji określać także mianem „językoznawstwa normatywnego” lub „językoznawstwa preskryptywnego” i traktować jako formę aktywności ubocznej, wciąż wchodzącej w zakres zainteresowań lingwistów. W książce "Problemy językoznawstwa ogólnego" Witold Mańczak wymienił rozstrzyganie wątpliwości poprawnościowych w języku ojczystym jako jedno z praktycznych zastosowań językoznawstwa, obok wspomagania nauki języków obcych. Również autorzy słowaccy włączają praktyki normatywne w ramy lingwistyki. W pod redakcją Jozefa Mistríka odnotowano „lingwistykę preskryptywną” jako dział językoznawstwa zajmujący się zagadnieniami kodyfikacji w języku i tworzeniem poradników normatywnych. Podobnie uczynił Juraj Dolník w książce , definiując tę dyscyplinę jako odłam lingwistyki skupiony na kodyfikacji norm językowych.

</doc>
<doc id="1363383" url="https://pl.wikipedia.org/wiki?curid=1363383" title="Leißling">
Leißling

Leißling – dzielnica miasta Weißenfels w Niemczech, w kraju związkowym Saksonia-Anhalt, w powiecie Burgenland. Do 1 lipca 2007 gmina należała do powiatu Weißenfels, do wspólnoty administracyjnej Vier Berge-Teucherner Land. Dnia 1 września 2010 przyłączona do miasta.
Geografia.
Dzielnica Leißling leży ok. 14 km od Naumburg (Saale).
Współpraca.
Miejscowości partnerskie:

</doc>
<doc id="1363385" url="https://pl.wikipedia.org/wiki?curid=1363385" title="Pływalnia Olimpijska w Pekinie">
Pływalnia Olimpijska w Pekinie

Pływalnia Olimpijska w Pekinie (; pinyin: "Běijīng guójiā yóuyǒng zhōngxīn", ) - tzw. Kostka Wody () lub Wodny Sześcian - [H2O]3 – obiekt zbudowany specjalnie na potrzebę Letnich Igrzysk Olimpijskich w 2008 roku. Pływalnia położona jest w Parku Olimpijskim, niedaleko Stadionu Narodowego w Pekinie.
Podczas Zimowych Igrzysk Olimpijskich 2022 budynek nosił nazwę Kostka Lodu () i był areną zmagań curlingowych.
Projekt.
W czerwcu 2003 r. wybrano najlepszy projekt pływalni. Zwycięzcami okazali się chińscy architekci z CSCEC International Design (China State Construction Engineering Corporation) współpracujący z australijskimi pracowniami Ove Arup i PTW (Peddle Thorp &amp; Walker).
Budowa.
Prace budowlane rozpoczęły 24 grudnia 2003 r. Zakończenie nastąpiło w październiku 2007 r.
Dane techniczne.
Podczas igrzysk olimpijskich pływalnia mieściła 17 tysięcy widzów. Po ich zakończeniu liczba miejsc miała zostać zredukowana do 6 tys. Obiekt ma 177 m długości, tyle samo szerokości i 31 m wysokości.
Igrzyska.
Na igrzyskach olimpijskich w obiekcie zostały rozegrane różne dyscypliny: pływanie, skoki do wody oraz pływanie synchroniczne. Pływanie synchroniczne i skoki do wody były rozgrywane na małym basenie a pływanie na dużym basenie. Początkowo miały tu się odbyć również mecze piłki wodnej, jednak zostały one przeprowadzone w Ying Tung Natatorium.
Przed Zimowymi Igrzyskami Olimpijskimi 2022 pływalnia został przebudowana. Powstały w niej tory lodowe, na których rozegrano turnieje olimpijskie w curlingu.

</doc>
<doc id="1363387" url="https://pl.wikipedia.org/wiki?curid=1363387" title="Erebia medusa">
Erebia medusa



</doc>
<doc id="1363391" url="https://pl.wikipedia.org/wiki?curid=1363391" title="Ludwig Boller">
Ludwig Boller

Ludwig Boller (ur. 28 kwietnia 1862 we Frankfurcie nad Menem, zm. 18 maja 1896 w Monachium) – niemiecki malarz, specjalizował się w malowaniu pejzaży i panoram.
Życiorys.
Wykształcenie zdobył we Frankfurcie nad Menem, tam też rozpoczął swoją pracę artystyczną, a od 1886 mieszkał i tworzył w Monachium malując pejzaże z Górnej Bawarii. W latach 1893–1894 wspólnie z Tadeuszem Popielem namalował pejzaż do "Panoramy Racławickiej" który Wojciech Kossak ocenił jako „świetny”. W 1896 obok Stanisława Janowskiego był kierownikiem artystycznym wielkiego projektu, jakim była "Panorama Tatr". Zmarł w swoim monachijskim atelier na skutek odniesionych obrażeń po upadku z rusztowania w czasie pracy nad panoramą. 
Kossak miał bardzo dobre zdanie o warsztacie Ludwiga Bollera, o czym świadczą słowa które zawierał w swoich listach z 1895 i 1899, wysyłanych do swojej żony Marii Anny Kisielnickiej-Kossak: 

</doc>
<doc id="1363395" url="https://pl.wikipedia.org/wiki?curid=1363395" title="Ośrodek Zapasowy Broni Pancernej">
Ośrodek Zapasowy Broni Pancernej

Ośrodek Zapasowy Broni Pancernej – zapasowa jednostka pancerna Polskich Sił Zbrojnych.
Formowanie.
Po przybyciu 2 Korpusu Polskiego do Włoch dowodzący nim generał dywizji Władysław Anders zarządził reorganizację jednostek szkolnych i uzupełniających broni pancernej. Nowa struktura została zatwierdzona rozkazem z 15 kwietnia 1944 (nr dziennika 1629/Tj/SD/44). Na jego mocy z 7 Dywizji Zapasowej i Centrum Wyszkolenia Armii wydzielono Batalion Zapasowy Czołgów, 7 Szwadron Rozpoznawczy i Ośrodek Wyszkolenia Broni Pancernej, tworzące Ośrodek Zapasowy Broni Pancernej.
Nowo utworzony OPZB przyporządkowano (jako "Polish Wing") do brytyjskiego "Armoured Reinforcement Regiment", któremu podlegał w sprawach wyszkolenia i administracji ogólnej. W sprawach personalnych i dyscyplinarnych podlegał dowódcy Wysuniętej Bazy. Na miejsce formowania ośrodka wyznaczono miejscowość Guardia Lombardi. Dowódcą ośrodka został mianowany ppłk Stanisław Szostak, a jego zastępcą mjr Leon Jankowski.
Wewnętrzna struktura Ośrodka:
Zadania szkoleniowe.
Zadaniem ośrodka było przeszkolenie i utrzymywanie około: 400 szeregowych broni pancernej, 150 szeregowych kawalerii pancernej i pierwsze uzupełnienia dla dywizjonów 7 Pułku Artylerii Przeciwpancernej wyposażonych w pojazdy gąsienicowe.
Po bitwie o Monte Cassino ośrodek przekazał do jednostek walczących pierwsze uzupełnienie – 60 szeregowych. W lipcu 1944 do 2 Brygady Pancernej po walkach o Ankonę wysłano 14 oficerów i 120 szeregowych.
Przeformowanie.
W maju 1944 opracowany został etat "pułku zapasowego broni pancernej". W składzie pułku miało znaleźć się 47 oficerów i 200 szeregowych. Ośrodek Zapasowy Broni Pancernej przeorganizowano najpierw w pułk zapasowy, a następnie zmieniono jego nazwę na 7 Pułk Pancerny.
Przekształcenia.
Ośrodek Organizacyjny Broni Pancernej ↗ Batalion Zapasowy Czołgów (22.06. 1943 – 14.04.1944) → Ośrodek Zapasowy Broni Pancernej → 7 Pułk Pancerny (PSZ)

</doc>
<doc id="1363396" url="https://pl.wikipedia.org/wiki?curid=1363396" title="Nessa (Teuchern)">
Nessa (Teuchern)

Nessa – dzielnica miasta Teuchern w Niemczech, w kraju związkowym Saksonia-Anhalt, w powiecie Burgenland.
Do 30 czerwca 2007 gmina należała do powiatu Weißenfels. Do 31 grudnia 2010 należała do wspólnoty administracyjnej Vier Berge-Teucherner Land.
Geografia.
Nessa leży na południe od miasta Weißenfels.
W skład dzielnicy wchodzą: 
Współpraca.
Miejscowość partnerska:

</doc>
<doc id="1363397" url="https://pl.wikipedia.org/wiki?curid=1363397" title="Brzezina bagienna">
Brzezina bagienna

Brzezina bagienna ("Betuletum pubescentis, Vaccinio uliginosi-Betuletum pubescentis") – zespół leśny o spornej przynależności syntaksonomicznej. W klasyfikacji Władysława Matuszkiewicza ze względu na charakterystyczną kombinację gatunków i warunków siedliskowych zaliczony do klasy "Vaccinio-Piceetea". Zbliżony jest do zespołu "Thelypteridi-Betuletum pubescentis" zaliczanego do klasy "Alnetea glutinosae", ale zawiera więcej elementów borowych oraz subatlantyckich (jak woskownica europejska). W literaturze zachodnioeuropejskiej bywa rozróżniana subborealna brzezina bagienna ("Vaccinio uliginosi-Betuletum pubescentis") i subatlantycka brzezina bagienna ("Betuletum pubescentis"). W polskiej terminologii subborealna brzezina bagienna to las olsowy "Thelypteridi-Betuletum pubescentis".
Zajmuje głównie torfowiska przejściowe, czasami otaczając bór bagienny.

</doc>
<doc id="1363405" url="https://pl.wikipedia.org/wiki?curid=1363405" title="Górny Potok">
Górny Potok

Górny Potok – potok, lewobrzeżny dopływ Jarki, ciek wodny IV rzędu, mający długość 13 km i łączący się z Jarką na 71,5 km jej biegu. Swój początek bierze ze Wzgórz Szeskich i zwany jest w górnym biegu Wilkaską Strugą. Powierzchnia zlewni wynosi 48,2 km² i pokryta jest glinami zwałowymi.
Nazwę "Górny Potok" wprowadzono urzędowo w 1949 roku, zastępując poprzednią niemiecką nazwę "Gurner Bach".

</doc>
<doc id="1363410" url="https://pl.wikipedia.org/wiki?curid=1363410" title="Konrad Wünsche">
Konrad Wünsche

Konrad Wünsche, także Wunsche, Winsze (ur. 30 maja 1906 albo 1907 w Plucicach, zm. 30 maja 19 stycznia 1945 w Skarszewie) – polski właściciel ziemski niemieckiego pochodzenia, oficer i działacz konspiracyjny w czasie II wojny światowej.
Życiorys.
Syn Feliksa i Heleny z domu Netzel. Pochodził z rodziny niemieckiej osiadłej w Kaliskiem. Administrator majątku w Opatówku. Po ślubie z córką właściciela Zofią z domu Schloesser odziedziczył cały majątek. Był między innymi właścicielem majątku Winiary k. Kalisza. 26 czerwca 1929 prezydent RP mianował go podporucznikiem w rezerwie ze starszeństwem z dniem 1 stycznia 1929 w korpusie oficerów kawalerii i 36. lokatą, a minister spraw wojskowych wcielił do 2 Pułku Szwoleżerów Rokitniańskich w Starogardzie. W 1934, jako oficer rezerwy pozostawał w ewidencji Powiatowej Komendy Uzupełnień Kalisz. Posiadał przydział w rezerwie do 10 Pułku Strzelców Konnych w Łańcucie. Na porucznika rezerwy awansował ze starszeństwem z 1 stycznia 1936 i 28. lokatą w korpusie oficerów kawalerii.
W kampanii wrześniowej w 1939 dowodził II plutonem 2. szwadronu 7 Pułku Strzelców Konnych Wielkopolskich. 19 września objął dowództwo 2. szwadronu po poległym rotmistrzu Stanisławie Jankowskim. Walczył w bitwie nad Bzurą, a następnie w obronie Warszawy. Po kapitulacji załogi stolicy dostał się do niemieckiej niewoli. 25 października 1939 przebywał w Oflagu XI B Braunschweig.
Od 1943 działał w konspiracyjnej organizacji wywiadowczej Miecz i Pług, potem w strukturach Armii Krajowej. W swoim majątku prowadził potajemnie szkolenie wojskowe. Za wiedzą podziemia podpisał volkslistę, co miało zapewnić większe bezpieczeństwo w działalności konspiracyjnej. W marcu 1944 wraz z innymi Polakami pochodzenia niemieckiego (min. właścicielem fabryki pianin "Arnold Fibiger" Alfredem Fibigerem i jego siostrą Elwirą, Alfredem Nowackim, Emilem i Henrykiem Fulde, Jerzym Drescherem, Brunonem Lompą, Bożeną Deutschmann) został uwięziony podczas masowych aresztowań przeprowadzonych przez gestapo w Kaliszu. Dla nazistów odkrycie konspiracyjnej działalności osób pochodzenia niemieckiego w polskim podziemiu było tak wielkim zaskoczeniem, że postanowili ich osądzić i skazać w pokazowym procesie. Konrad Wünsche wraz z innymi był sądzony podczas wyjazdowej sesji Trybunału Ludowego z Berlina (Volksgerichtshofu). Proces odbył się w dniach 6-9 grudnia 1944 w obecności namiestnika Rzeszy Niemieckiej w Kraju Warty, gauleitera Arthura Greisera. Razem z Greiserem proces obserwowali przedstawiciele niemieckich miejscowych władz partyjnych i państwowych oraz prezes Sądu Proboss, prokurator Steinberg i kierownik Urzędu Okręgu do spraw Ludnościowych, kurator uniwersytecki, doktor Streit. Prawie wszyscy oskarżeni, w tym K. Wünsche, za zdradę narodu niemieckiego i szpiegostwo zostali skazani na karę śmierci.
Zgodnie z obowiązującym prawem niemieckim wyrok śmierci mógł zostać wykonany dopiero po upływie stu dni. Jednakże do Kalisza zbliżały się wojska sowieckie i w tej sytuacji 19 stycznia 1945, na dwa dni przed zajęciem Kalisza przez Armię Czerwoną, Konrad Wünsche został rozstrzelany w grupie 56 innych członków antyhitlerowskiego podziemia w lesie koło Skarszewa. Po ekshumacji dokonanej 26 kwietnia 1945 i rozpoznaniu zwłok został pochowany w rodzinnym grobowcu na cmentarzu ewangelicko-augsburskim w Kaliszu. Symboliczna mogiła jest też na cmentarzu Tynieckim, gdzie pochowano osoby pomordowane w lesie skarszewskim, których nie udało się zidentyfikować.

</doc>
<doc id="1363411" url="https://pl.wikipedia.org/wiki?curid=1363411" title="Jezioro stawowe">
Jezioro stawowe

Jezioro stawowe – naturalny, silnie wypłycony zbiornik wodny o cechach pośrednich między jeziorem a stawem naturalnym, którego dno jest praktycznie całkowicie porośnięte roślinnością. Nie ma połączenia z morzem. Jedyną strefą wyróżnianą w zbiorniku jest litoral. Przykładem może być Balaton, a w Polsce – Jezioro Drużno i Łuknajno.

</doc>
<doc id="1363419" url="https://pl.wikipedia.org/wiki?curid=1363419" title="Nicolas Dupont-Aignan">
Nicolas Dupont-Aignan

Nicolas Dupont-Aignan (ur. 7 marca 1961 w Paryżu) – francuski polityk, parlamentarzysta, założyciel partii Powstań Francjo. Kandydat w wyborach prezydenckich w 2012, 2017 i 2022.
Życiorys.
Absolwent Instytutu Nauk Politycznych w Paryżu i "École nationale d'administration". Od lat 80. pracował na stanowiskach urzędniczych w administracji rządowej i terytorialnej. Był m.in. doradcą ministra edukacji narodowej, François Bayrou. Od 1995 był wybierany na urząd mera Yerres, ustąpił z tej funkcji w 2017.
W 1997 po raz pierwszy został wybrany do Zgromadzenia Narodowego z departamentu Essonne. W 2002 i 2007 skutecznie ubiegał się o reelekcję, wygrywając już w pierwszych turach.
Był członkiem gaullistowskiego Zgromadzenia na rzecz Republiki. W 1999 powołał własny eurosceptyczny ruch polityczny pod nazwą Powstań Republiko ("Debout la République"), organizacja ta krótko współpracowała ze Zgromadzeniem na rzecz Francji. W 2002 przyłączyła się do Unii na rzecz Ruchu Ludowego. Nicolas Dupont-Aignan dwukrotnie bez powodzenia kandydował na stanowisko prezydenta tego ugrupowania (w 2002 i w 2004), otrzymując poparcie odpowiednio na poziomie 15% i 9%. W 2007 wystąpił z UMP, doprowadził do przekształcenia Powstań Republiko w samodzielną partię polityczną o profilu konserwatywnym i suwerenistycznym. Zadeklarował zamiar startu w wyborach prezydenckich w tym samym roku, nie zdołał jednak zebrać wymaganych 500 podpisów poparcia wśród osób pełniących funkcje wybieralne. Wystartował natomiast w wyborach w 2012. W głosowaniu z 22 kwietnia 2012 otrzymał 640 tys. głosów (1,8%), zajmując wśród 10 kandydatów 7. miejsce i przegrywając w pierwszej turze. W wyborach parlamentarnych w tym samym roku po raz kolejny natomiast został wybrany na deputowanego.
Nicolas Dupont-Aignan ponownie ubiegał się o prezydenturę Francji w wyborach w 2017. W pierwszej turze głosowania otrzymał około 4,7% głosów (6. miejsce wśród 11 pretendentów). Przed drugą turą poparł Marine Le Pen, która zapowiedziała jego nominację na stanowisko premiera w razie zwycięstwa w wyborach. W wyborach w tym samym roku utrzymał mandat poselski na kolejną kadencję.
W wyborach w 2022 trzeci raz z rzędu ubiegał się o prezydenturę; w pierwszej turze dostał 2,1% głosów, zajmując 9. miejsce wśród 12 kandydatów. W wyborach parlamentarnych w 2022 po raz kolejny został wybrany do niższej izby parlamentu.

</doc>
<doc id="1363420" url="https://pl.wikipedia.org/wiki?curid=1363420" title="Gwara zawodowa">
Gwara zawodowa

Gwara zawodowa, gwara profesjonalna, profesjolekt – mowa środowiskowa właściwa dla przedstawicieli określonego zawodu. Od formy powszechnej języka standardowego różni się przeważnie wyłącznie leksyką (profesjonalizmami) i frazeologią. Zasadniczo funkcjonuje wyłącznie w formie ustnej, sporadycznie wykorzystywana jest także jako materiał w utworach literackich. Gwarę profesjonalną tworzą jednostki leksykalne przyjęte do środowiskowych kontaktów nieformalnych; odróżnia się ją od terminologii oficjalnej stosowanej przez daną grupę zawodową.
Termin często traktowany jako synonimiczny w stosunku do określeń żargon, slang, język specjalny.
Niekiedy granica między wąsko pojętą gwarą zawodową a szerszą gwarą środowiskową jest dosyć płynna, np.
gwara myśliwska (język łowiecki) (obecnie jest to raczej gwara środowiskowa). Przykłady gwar zawodowych: prawnicza, lekarska, informatyczna, matematyczna.

</doc>
<doc id="1363422" url="https://pl.wikipedia.org/wiki?curid=1363422" title="OjDADAna">
OjDADAna

ojDADAna – album Grzegorza Ciechowskiego wydany w 1996 roku, wznowiony w roku 2002. Autor sygnował płytę pseudonimem Grzegorz z Ciechowa.
Album jest swojego rodzaju eksperymentem połączenia nowoczesnych rytmów, gitar elektrycznych a nawet techno z polskimi przyśpiewkami ludowymi. Najbardziej znanym utworem tej płyty jest przebój "Piejo kury piejo", w którym wykorzystano oryginalne nagranie słynnej biłgorajskiej śpiewaczki ludowej Anny Malec. Utwór osiągnął spory sukces, zyskując wysokie miejsca na listach przebojów. Album wywołał pewne kontrowersje, szczególnie wśród niektórych wokalistów występujących na płycie jak również etnografów.
Wraz z autorem (grającym na flecie, instrumentach klawiszowych i będącym producentem płyty), utwory wykonują m.in. Leszek Biolik (gitara basowa), Dima Chaabak (fletnia Pana), Jacek Królik (gitara) i Krzysztof Ścierański (gitara basowa).

</doc>
<doc id="1363423" url="https://pl.wikipedia.org/wiki?curid=1363423" title="Pete Clemenza">
Pete Clemenza



</doc>
<doc id="1363429" url="https://pl.wikipedia.org/wiki?curid=1363429" title="Świadkowie Jehowy w Słowenii">
Świadkowie Jehowy w Słowenii

Świadkowie Jehowy w Słowenii – społeczność wyznaniowa w Słowenii, należąca do ogólnoświatowej wspólnoty Świadków Jehowy, licząca w 2022 roku 1731 głosicieli, należących do 28 zborów. Na dorocznej uroczystości Wieczerzy Pańskiej w 2022 roku zebrało się 2847 osób. Działalność miejscowych głosicieli koordynuje Biuro Oddziału w Kamniku.
Historia.
Początki.
W latach 20. XX w. działalność na terenie Królestwa Jugosławii nadzorowało rumuńskie Biuro Oddziału założone w roku 1920 w Klużu. W 1925 do Mariboru przeprowadził się Franz Brand, który wierzenia Badaczy Pisma Świętego przyjął w Austrii. Podjął pracę w zakładzie fryzjerskim i pozyskał jego właściciela Richarda Tautza – wkrótce obaj byli nazywani „wierzącymi w Biblię fryzjerami”. Nieco później dołączyli do nich Ðuro Džamonja oraz Rudolf Kalle. Pod koniec lat 20. XX wieku powstała w tym mieście mała grupa głosicieli. Wykłady publiczne wygłaszane były w pewnej restauracji rybnej, której później nadano stosowną nazwę "Novi svet" (Nowy świat). W całej Słowenii wyświetlano „Fotodramę stworzenia”, co przyczyniło się do wzrostu liczby wyznawców. Później wyświetlano też film "Dramat stworzenia". 9 września 1930 roku, dzięki pomocy byłego polityka Ðuro Džamonji, zarejestrowano korporację prawną „Latarnia Morska – Stowarzyszenie Badaczy Pisma Świętego w Królestwie Jugosławii”, reprezentującą wspólnotę wyznaniową w Królestwie Jugosławii.
W 1930 roku zorganizowano pierwszy grupowy chrzest. Działalność była prowadzona głównie w Mariborze, gdzie organizowano zebrania religijne w języku słoweńskim i niemieckim. Wkrótce „Strażnicę” zaczęto tłumaczyć na język słoweński i chorwacki. W roku 1933 szeregi Świadków Jehowy zasilili współwyznawcy z Niemiec, którzy na skutek prześladowań opuścili swoją ojczyznę; znalazł się wśród nich Martin Pötzinger, późniejszy członek Ciała Kierowniczego.
9 czerwca 1935 roku w Mariborze odbył się kongres, w którym uczestniczyli głosiciele z Austrii. W tym też roku Biuro Oddziału przeniesiono z Mariboru do Belgradu. Nadzór nad działalnością sprawowali Franz Brand i Rudolf Kalle.
W 1936 roku słoweńscy delegaci uczestniczyli w kongresie międzynarodowym zorganizowanym w Lucernie. Alfred i Frieda Tučekowie, zaopatrzeni w literaturę pomocną w głoszeniu, działali jako pionierzy w różnych częściach Jugosławii. Wówczas też Franc Močnik nagrywał w Mariborze krótkie informacje religijne, które potem współwyznawcy odtwarzali w czasie głoszenia w całej Słowenii.
Okres prześladowań.
W sierpniu 1936 roku działalność Świadków Jehowy została oficjalnie zakazana. Władze opieczętowały Sale Królestwa oraz skonfiskowały znalezioną literaturę. Zebrania religijne przeprowadzano w domach prywatnych. Zamierzano też uniemożliwić głoszenie. Pionierzy z Niemiec, mimo że byli wielokrotnie aresztowani, w dalszym ciągu prowadzili działalność kaznodziejską. Rozpowszechniano wówczas broszurę w języku słoweńskim „Sędzia Rutherford demaskuje piątą kolumnę”, która bezpośrednio piętnowała wsparcie udzielone faszystowskim władzom przez Kościół katolicki. Kilku zagranicznych pionierów wydalono z kraju, a dla wydawców broszury prokurator żądał kary od 10 do 15 lat więzienia.
W kwietniu 1941 roku wojska niemieckie zaatakowały Jugosławię. Dla Świadków Jehowy nastał okres prześladowań. 8 czerwca 1942 roku Franc Drozg z Ptuj został pierwszym słoweńskim Świadkiem Jehowy, który został stracony za odmowę służby w paramilitarnej organizacji hitlerowskiej. Inni zostali wywiezieni do prac przymusowych w Bawarii, a co najmniej 4 osoby do obozów koncentracyjnych (w styczniu 1942 roku w Auschwitz znalazł się Jan Kupljen, w lipcu Anton Papesch, a we wrześniu Cecilija Kos i Franciszka Kos przewiezione z Mariboru).
Po wojnie do władzy doszli komuniści, którzy również prześladowali Świadków Jehowy. Działalność kaznodziejska została obłożona zakazem, więc głosiciele działali konspiracyjnie, a zebrania organizowano potajemnie. W lutym 1947 roku grupę 17 osób oskarżono o działalność agenturalną na rzecz Stanów Zjednoczonych w celu obalenia socjalizmu i przywrócenia ustroju kapitalistycznego. Na kary od roku do 15 lat więzienia skazano 14 Świadków Jehowy, a Rudolfa Kalle, Dušana Mikića i Edmunda Stropnika na karę śmierci przez rozstrzelanie. Po protestach współwyznawców z zagranicy karę śmierci zamieniono na 20 lat więzienia. Sąd uniewinnił jedynie Vjekoslava Kosa, którego rodzina zginęła w obozie koncentracyjnym Dachau. Wyroki skazujące na kilkuletnie więzienie dla osób prowadzących działalność kaznodziejską wydawano do 1952 roku. W listopadzie 1953 roku ogłoszono amnestię i Świadkowie Jehowy opuścili więzienia.
W 1949 roku w Jugosławii zanotowano liczbę 460 głosicieli, w 1950 – 517, rok później – 601.
Legalizacja i rozwój.
9 września 1953 roku Socjalistyczna Federalna Republika Jugosławii pod rządami marszałka Tito oficjalnie zarejestrowała Chrześcijańską Wspólnotę Religijną Świadków Jehowy. Rejestracja pozwalała zgromadzać się w wyznaczonych salach i rozsyłać literaturę biblijną, lecz nie można było prowadzić działalności kaznodziejskiej od domu do domu, za którą groziły grzywny. Dlatego głoszono potajemnie i nieoficjalnie. Dalej też młodzi Świadkowie Jehowy odbywali kilkuletnie wyroki więzienia za odmowę podjęcia służby wojskowej.
W 1957 roku w Zagrzebiu w dawnym warsztacie przerobionym na Salę Królestwa miał miejsce pierwszy powojenny kongres dla jugosłowiańskich Świadków Jehowy. W tym też roku powstała pierwsza słoweńska Sala Królestwa w Lublanie, urządzona w odremontowanej stajni. W 1958 roku w Chorwacji powielano publikacje religijne dla wyznawców z całej Jugosławii. W roku 1960 zbory zaczęli odwiedzać nadzorcy obwodu, początkowo w weekendy, a później pełnoczasowo. Austriackie Biuro Oddziału umacniało współwyznawców pod względem organizacyjnym.
W 1967 roku w kongresie pod hasłem „Dzieło czynienia uczniów” w Klagenfurcie w Austrii uczestniczyło 889 jugosłowiańskich wyznawców. Rok później w austriackim Villach odbył się kolejny kongres pod hasłem „Dobra nowina dla wszystkich narodów” dla Świadków Jehowy z całej Jugosławii, w którym uczestniczyło 2319 osób. W 1969 roku zorganizowano ośmiodniowy kongres międzynarodowy pod hasłem „Pokój na ziemi” w Norymberdze w Niemczech. Program był przedstawiany również w językach serbsko-chorwackim oraz słoweńskim.
W roku 1976 potwierdzono prawną rejestrację działalności na terenie całej Jugosławii.
W roku 1980 w Wiedniu odbył się kongres pod hasłem „Miłość Boża” dla Świadków Jehowy z całej Jugosławii.
Po rozpadzie Jugosławii.
W roku 1991 Słowenia stała się samodzielnym państwem. W dniach od 16 do 18 sierpnia tego roku w Zagrzebiu zorganizowano pierwszy w Jugosławii kongres międzynarodowy pod hasłem „Lud miłujący wolność Bożą”, w którym uczestniczyły 14 684 osoby, w tym słoweńscy współwyznawcy. 1 lipca 1993 roku w Lublanie otwarto biuro, koordynujące działalność wyznawców w Słowenii. Od roku 1997 funkcjonowało ono jako samodzielne Biuro Oddziału, w którym pracowało 35 osób.
12 grudnia 1992 roku zarejestrowano działalność pod nazwą "Świadkowie Jehowy – Chrześcijańska Społeczność Religijna" w Słowenii. W tym samym roku do kraju przybyli misjonarze Debbie i Franco Dagostini, a później również dwa małżeństwa absolwentów Biblijnej Szkoły Gilead oraz pionierzy specjalni z Austrii, z Polski i z Włoch, aby pomagać w działalności kaznodziejskiej. W roku 1995 powstał Regionalny Komitet Budowlany, który dzięki pomocy ponad 100 wolontariuszy do 2008 roku wybudował lub wyremontował 14 Sal Królestwa.
W roku 1994 utworzono Dział Informacji o Szpitalach oraz zorganizowano dwa Komitety Łączności ze Szpitalami. Za zgodą ministra zdrowia zorganizowano spotkanie z dyrektorami słoweńskich szpitali, co przyczyniło się do respektowania decyzji dotyczących sposobu leczenia bez użycia krwi. W 1995 roku przeprowadzono na Świadku Jehowy pierwszą operację na otwartym sercu bez podawania krwi. Informowały o tym środki masowego przekazu, co przyczyniło się do zaznajomienia mieszkańców Słowenii z wierzeniami i działalnością tego wyznania.
W roku 2004 na zgromadzeniu okręgowym pod hasłem „Chodź z Bogiem” wydano Chrześcijańskie Pisma Greckie w Przekładzie Nowego Świata w języku słoweńskim.
12 sierpnia 2006 roku w Kamniku k. Lublany otwarto Biuro Oddziału. Na jego uroczyste otwarcie przybyło 144 delegatów z 20 krajów i 3097 delegatów ze Słowenii, Chorwacji, Bośni i Hercegowiny. W uroczystości uczestniczył członek Ciała Kierowniczego Teodor Jaracz. 27 listopada 2009 roku na mocy nowej ustawy o wolności religijnej stowarzyszenie "Świadkowie Jehowy – Chrześcijańska Społeczność Religijna" zostało wpisane do rządowego rejestru kościołów i związków wyznaniowych w Słowenii, jako ósma z 40 organizacji religijnych w tym kraju. W 2009 roku na zgromadzeniu okręgowym pod hasłem „Czuwajcie!” w Lublanie, Samuel Herd z Ciała Kierowniczego ogłosił wydanie Pisma Świętego w Przekładzie Nowego Świata w języku słoweńskim. Do roku 2021 w tym języku wydrukowano około 17 000 egzemplarzy tego przekładu, z których korzysta około 1800 słoweńskojęzycznych Świadków Jehowy na całym świecie.
W 2011 roku działało 2008 głosicieli w zborach słoweńskojęzycznych i jednym zborze słoweńskiego języka migowego. Wśród miejscowych pionierów usługują również absolwenci Kursu Biblijnego dla Małżeństw oraz absolwenci Kursu dla Ewangelizatorów Królestwa z Polski. W czerwcu 2017 roku delegacja Świadków Jehowy ze Słowenii uczestniczyła w kongresie specjalnym pod hasłem „Nie poddawaj się!” w Wiedniu, a w 2019 roku w kongresach międzynarodowych pod hasłem „Miłość nigdy nie zawodzi!” w Berlinie, Madrycie i Saint Louis.
18 grudnia 2021 roku Gerrit Lösch, członek Ciała Kierowniczego, ogłosił w nagranym wcześniej przemówieniu wydanie zrewidowanego Pisma Świętego w Przekładzie Nowego Świata w języku słoweńskim. W związku z pandemią COVID-19 zorganizowano specjalne zebranie w trybie wideokonferencji. Uczestniczyło w nim ponad 2000 osób.
Zebrania zborowe odbywają się w językach: słoweńskim, słoweńskim migowym, albańskim, angielskim, chińskim i chorwackim.
Statystyki.
Liczba głosicieli (w tym pionierów).
Dane na podstawie oficjalnych raportów o działalności:

</doc>
<doc id="1363431" url="https://pl.wikipedia.org/wiki?curid=1363431" title="Teuchern">
Teuchern

Teuchern − miasto w Niemczech, w kraju związkowym Saksonia-Anhalt, w powiecie Burgenland.
Do 30 czerwca 2007 miasto należało do powiatu Weißenfels. Do 31 grudnia 2010 było siedzibą wspólnoty administracyjnej Vier Berge-Teucherner Land, która w wyniku reformy administracyjnej została rozwiązana, a gminy Deuben, Gröben, Gröbitz, Krauschwitz, Nessa, Prittitz i Trebnitz wraz z miastem Teuchern utworzyły nowe miasto, o tej samej nazwie.
Geografia.
Teuchern leży na południe od Weißenfels.
1 stycznia 2011 Bonau, Lagnitz, Schelkau, Schortau i Vorwerk Lagnitz stały się częścią Teuchern.
Współpraca.
Miejscowości partnerskie:

</doc>
<doc id="1363436" url="https://pl.wikipedia.org/wiki?curid=1363436" title="Ülvi Bacarani">
Ülvi Bacarani

Ülvi İlqar oğlu Bacarani (ur. 27 stycznia 1995 w Baku) – azerski szachista, arcymistrz od 2013 roku.
Kariera szachowa.
Naukę gry rozpoczął w wieku pięciu lat. Najwyższą, pierwszą kategorię amatorską (ranking 2000) osiągnął dwa lata później, w wieku dziesięciu lat otrzymał tytuł mistrza FIDE, w 2010 r. – tytuł mistrza międzynarodowego, natomiast w 2013 r. – arcymistrza. Trenerem Bacaraniego jest jego ojciec İlqar Bacarani, szachista z tytułem mistrza międzynarodowego.
Normy na tytuł arcymistrzowski wypełnił w latach 2010 (w Moskwie, turniej "Aerofłot Open"–A2) i 2011 (w Moskwie oraz w Baku), jednakże na przyznanie tytuł arcymistrza musiał poczekać do listopada 2013 r., gdyż dopiero wówczas jego ranking osiągnął min. 2500 punktów, co jest jednym z warunków otrzymania tego tytułu.
Najwyższy ranking w dotychczasowej karierze osiągnął 1 listopada 2015 r., z wynikiem 2551 punktów.

</doc>
<doc id="1363438" url="https://pl.wikipedia.org/wiki?curid=1363438" title="Elektrofiltry">
Elektrofiltry



</doc>
<doc id="1363441" url="https://pl.wikipedia.org/wiki?curid=1363441" title="Passat">
Passat



</doc>
<doc id="1363446" url="https://pl.wikipedia.org/wiki?curid=1363446" title="Komenda Główna Armii Krajowej">
Komenda Główna Armii Krajowej

Komenda Główna Armii Krajowej (KG AK) – organ pracy dowódcy Armii Krajowej.
Komenda Główna składała się z siedmiu oddziałów: Organizacyjnego, Informacyjno-Wywiadowczego, Operacyjno-Szkoleniowego, Kwatermistrzostwa, Łączności, Biura Informacji i Propagandy oraz Finansowego, miała też własnych duszpasterzy.
Organizacja Komendy Głównej AK w lipcu 1944 roku.
Grupy podległe bezpośrednio Komendantowi Głównemu
Oddziały i grupy podległe szefowi sztabu–zastępcy dowódcy
I zastępca szefa sztabu–szef Operacji – gen. bryg. Leopold Okulicki „Kobra”, „Niedźwiadek”
II zastępca szefa sztabu–kwatermistrz – płk dypl. Zygmunt Miłkowski „Denhof”
Upamiętnienie.
Na podstawie Decyzji nr 140/MON Ministra Obrony Narodowej z dnia 28 czerwca 2017 r. dziedzictwo tradycji Komendy Głównej Armii Krajowej przejęło Dowództwo Wojsk Obrony Terytorialnej.

</doc>
<doc id="1363450" url="https://pl.wikipedia.org/wiki?curid=1363450" title="Langendorf (Weißenfels)">
Langendorf (Weißenfels)

Langendorf – dzielnica miasta Weißenfels w Niemczech, w kraju związkowym Saksonia-Anhalt, w powiecie Burgenland. Do 31 grudnia 2009 była to samodzielna gmina wchodząca w skład wspólnoty administracyjnej Weißenfelser Land. Do 1 lipca 2007 gmina należała do powiatu Weißenfels.
Geografia.
Langendorf leży w zachodniej części Weißenfels.
Dzielnice wchodzące niegdyś w skład gminy:

</doc>
<doc id="1363458" url="https://pl.wikipedia.org/wiki?curid=1363458" title="Markwerben">
Markwerben

Markwerben – dzielnica miasta Weißenfels w Niemczech, w kraju związkowym Saksonia-Anhalt, w powiecie Burgenland. Do 31 grudnia 2009 była to samodzielna gmina wchodząca w skład wspólnoty administracyjnej Weißenfelser Land. Do 30 czerwca 2007 gmina należała do powiatu Weißenfels.
Geografia.
Markwerben leży w północnej części Weißenfels.

</doc>
<doc id="1363461" url="https://pl.wikipedia.org/wiki?curid=1363461" title="Jan Sokołowski (zm. 1546)">
Jan Sokołowski (zm. 1546)

Jan Sokołowski z Wrzący herbu Pomian (ur. ?, zm. 1546) – kasztelan elbląski od 1540 roku, a od 1544 chełmiński, następnie wojewoda pomorski i starosta grudziądzki. Według "Herbarza Polskiego" Kaspra Niesieckiego "pojął z Gdańska rodem bogatą Pannę von Kempen". Brat stryjeczny Jarosława Jana Sokołowskiego.

</doc>
<doc id="1363465" url="https://pl.wikipedia.org/wiki?curid=1363465" title="7 Brygada Strzelców">
7 Brygada Strzelców

Brygady strzelców Polskich Sił Zbrojnych na Zachodzie noszące numer 7:
Ukraińskie:
Zobacz też

</doc>
<doc id="1363466" url="https://pl.wikipedia.org/wiki?curid=1363466" title="Goldschau">
Goldschau

Goldschau – dzielnica miasta Osterfeld w Niemczech, w kraju związkowym Saksonia-Anhalt, w powiecie Burgenland, w gminie związkowej Wethautal.
Do 31 grudnia 2009 była to samodzielna gmina wchodząca w skład wspólnoty administracyjnej Wethautal.
Geografia.
Goldschau leży 12 km na południe od Naumburg (Saale).

</doc>
<doc id="1363467" url="https://pl.wikipedia.org/wiki?curid=1363467" title="Akwarium, czyli samotność szpiega">
Akwarium, czyli samotność szpiega

Akwarium, czyli samotność szpiega – miniserial telewizyjny produkcji polsko-niemiecko-ukraińskiej z 1995 roku (premiera w 1999) w reżyserii Antoniego Krauzego i z jego scenariuszem na podstawie powieści Wiktora Suworowa pod tytułem "Akwarium".
Obsada.
Obsada aktorska:
Obsada dubbingu:

</doc>
<doc id="1363471" url="https://pl.wikipedia.org/wiki?curid=1363471" title="7 Brygada Strzelców (PSZ)">
7 Brygada Strzelców (PSZ)

7 Brygada Strzelców (7 BS) – oddział piechoty Polskich Sił Zbrojnych. 
Formowanie i zmiany organizacyjne.
Utworzona 8 grudnia 1942 roku głównie na bazie 23 pułku piechoty. Od grudnia 1942 do marca 1943 roku w skład brygady wchodziły 19, 20 i 21 bataliony strzelców. W ramach brygady prowadzono dalsze szkolenie żołnierzy brygady na kursach w polskich i brytyjskich ośrodkach szkoleniowych, ponadto szkolono pododdziały brygady do organizacji walki na podstawie brytyjskich regulaminów i w posługiwaniu się brytyjskim i amerykańskim uzbrojeniem oraz wyposażeniem. Ponadto prowadzono stopniową poprawę warunków zdrowotnych i kondycyjnych żołnierzy. Do marca 1943 roku w ramach powołanych komisji personalnych dokonano przeglądu zdrowotnego żołnierzy, zwalniając ok. 10% stanu z uwagi na wiek i zdrowie. Od reorganizacji 7 Dywizji Piechoty w marcu 1943 roku z dawnego stanu osobowego 7 Brygady Strzelców utworzono 23 batalion piechoty, a 8 Brygady Strzelców utworzono 24 batalion piechoty. Ponadto z pododdziałów ckm obu brygad, utworzono 7 kompanię ckm. Od marca 1943 roku do stycznia 1944 roku funkcjonowała zamiennie jako 7 Brygada Strzelców/7 Zapasowa Brygada Piechoty. Wchodziła w skład 7 Dywizji Piechoty/ 7 Dywizji Zapasowej Armii Polskiej na Wschodzie, a następnie Bazy 2 Korpusu Polskiego. 

</doc>
<doc id="1363472" url="https://pl.wikipedia.org/wiki?curid=1363472" title="Kiev TV Tower">
Kiev TV Tower



</doc>
<doc id="1363474" url="https://pl.wikipedia.org/wiki?curid=1363474" title="Pretzsch (Meineweh)">
Pretzsch (Meineweh)

Pretzsch – dzielnica gminy Meineweh w Niemczech, w kraju związkowym Saksonia-Anhalt, w powiecie Burgenland, w gminie związkowej Wethautal.
Do 30 grudnia 2009 była to samodzielna gmina wchodząca w skład wspólnoty administracyjnej Wethautal.
Geografia.
Pretzsch leży ok. 13 km na południowy wschód od Naumburg (Saale).
Przez dzielnicę przebiega droga krajowa B180.

</doc>
<doc id="1363478" url="https://pl.wikipedia.org/wiki?curid=1363478" title="Półwysep Ameryka">
Półwysep Ameryka



</doc>
<doc id="1363479" url="https://pl.wikipedia.org/wiki?curid=1363479" title="Zend Awesta">
Zend Awesta



</doc>
<doc id="1363480" url="https://pl.wikipedia.org/wiki?curid=1363480" title="Kasr Ghilan">
Kasr Ghilan

Kasr Ghilan (, ) – palmowa oaza na Saharze (Wielki Erg Wschodni) w Tunezji, w południowo-wschodniej części gubernatorstwa Kibili.
W pobliżu oazy pustynia piaszczysta łączy się ze żwirową. Wśród wydm znajdują się ruiny fortu z czasów rzymskich. Kasr Ghilan była również bazą Legii Cudzoziemskiej.
Kilometr na wschód od oazy stoi monument upamiętniający bitwę pod Kasr Ghilan, która miała miejsce w 1943 roku oraz dowódcę wojsk francuskich, generała Leclerca. Napis na monumencie głosi:

</doc>
<doc id="1363481" url="https://pl.wikipedia.org/wiki?curid=1363481" title="Mizs">
Mizs



</doc>
<doc id="1363488" url="https://pl.wikipedia.org/wiki?curid=1363488" title="Leszek Burakowski">
Leszek Burakowski

Leszek Zbigniew Burakowski (ur. 28 czerwca 1950 w Chełmie) – polski urzędnik państwowy i samorządowy, dwukrotnie wojewoda chełmski.
Życiorys.
Ukończył studia na Politechnice Szczecińskiej. Zajmował kierownicze stanowiska w różnych przedsiębiorstwach.
W latach 1990–1994 pełnił funkcję wojewody chełmskiego. Następnie przez trzy lata był wiceprezesem zarządu Miejskiego Przedsiębiorstwa Energetyki Cieplnej w Chełmie. Po powstaniu rządu Jerzego Buzka został ponownie (z rekomendacji Akcji Wyborczej Solidarność) wojewodą.
Po reformie terytorialnej powołano go na urząd dyrektora generalnego Lubelskiego Urzędu Wojewódzkiego. W latach 2002–2006 był zastępcą prezydenta Chełma Krzysztofa Grabczuka. Przystąpił w tym czasie do Chrześcijańskiego Ruchu Samorządowego, zasiadł w jego radzie naczelnej, później związany z Platformą Obywatelską. W 2007 objął stanowisko dyrektora generalnego lubelskiego urzędu marszałkowskiego, następnie do 2010 był sekretarzem województwa, po czym pozostał pracownikiem administracji samorządowej. Został też przewodniczącym rady nadzorczej Międzynarodowych Targów Lubelskich i wiceprezesem zarządu Stowarzyszenia Samorządów Euroregionu Bug.
W 2000 otrzymał Złoty Krzyż Zasługi.

</doc>
<doc id="1363489" url="https://pl.wikipedia.org/wiki?curid=1363489" title="Akwen Eldorado">
Akwen Eldorado

Akwen Eldorado – polski miniserial sensacyjny w reżyserii Andrzeja Swata i z jego scenariuszem z 1988 roku.
Fabuła.
Akcja dzieje się w Mikołajkach. Głównymi bohaterami są dwaj bracia – Wojtek (Łukasz Rybarski) i Jerzy (Artur Dziurman) Sobczykowie, rybacy. Mają wkrótce otrzymać własne mieszkanie, w tym celu przyjeżdżają do gospodarstwa rybackiego położonego nad Śniardwami. Z planów lokalowych nic nie wychodzi, jednak bracia postanawiają zostać na Mazurach. Pracują i remontują starą wynajętą chałupę. Wkrótce dokonują odkrycia – na jeziorze grasują kłusownicy okradający rybaków. Postanawiają przeciwstawić się przestępcom, w czym pomaga im zaprzyjaźniony ichtiolog Marek Strzałkowski (Jerzy Kryszak). Serial realizowano w Mikołajkach i Okartowie.

</doc>
<doc id="1363490" url="https://pl.wikipedia.org/wiki?curid=1363490" title="Uniebog">
Uniebog



</doc>
<doc id="1363491" url="https://pl.wikipedia.org/wiki?curid=1363491" title="Bogowid">
Bogowid



</doc>
<doc id="1363494" url="https://pl.wikipedia.org/wiki?curid=1363494" title="Muralto">
Muralto

Muralto – gmina dystryktu Locarno w kantonie Ticino w Szwajcarii.
Linki zewnętrzne.
Zobacz: Gminy kantonu Ticino, Locarno

</doc>
<doc id="1363495" url="https://pl.wikipedia.org/wiki?curid=1363495" title="Zespół delecji 22q13.3">
Zespół delecji 22q13.3

Zespół delecji 22q13.3 (zespół delecji 22q13, zespół Phelan-McDermid, ang. deletion 22q13.3 syndrome, deletion 22q13 syndrome, Phelan-McDermid syndrome) – zespół wad wrodzonych spowodowany mikrodelecją chromosomalną, obejmującą fragment długiego ramienia chromosomu 22, na którego fenotyp składają się:
Zespół występuje równie często u mężczyzn i u kobiet, opisywano przypadki mozaicyzmu i czystej delecji (brak 22q13.3 w chromosomach wszystkich komórek organizmu). W związku z trudnościami w diagnostyce i brakiem określonych kryteriów rozpoznania, liczba przypadków urodzeń dzieci z tym zespołem jest niedoszacowana. Typowymi cechami dysmorficznymi mogącymi sugerować rozpoznanie są długie rzęsy, duże lub nieprawidłowo ukształtowane małżowiny uszne, stosunkowo duże dłonie, dysplastyczne paznokcie stóp, dolichocefalia, pełne policzki, zaokrąglony czubek nosa i zaostrzony podbródek. Zachowanie rozpoznawane jest jako autystyczne. Opisywano podwyższony próg bólu. Do utraty 22q13.3 dochodzi wskutek prostej delecji, translokacji, utworzenia chromosomu pierścieniowego, rzadziej innych nieprawidłowości w obrębie tego locus, zwłaszcza w regionie obejmującym gen .

</doc>
<doc id="1363500" url="https://pl.wikipedia.org/wiki?curid=1363500" title="Hazwa">
Hazwa

Hazwa (arab. حزوة, "Ḥazwa"; fr. "Hazoua") – miejscowość i saharyjska oaza w środkowo-zachodniej Tunezji, w gubernatorstwie Tauzar, przy przejściu granicznym z Algierią, 36 km na południowy zachód od Nafty i ok. 8 km na zachód od zachodniego krańca Wielkiego Szottu. W odległości kilku kilometrów od miejscowości i oazy znajdują się źródła, przy niektórych z nich istnieją małe plantacje.
Ludność trudni się hodowlą zwierząt oraz obsługą ruchu granicznego. Przez miejscowość przebiega droga "nr 3".

</doc>
<doc id="1363503" url="https://pl.wikipedia.org/wiki?curid=1363503" title="Eduard Stăncioiu">
Eduard Stăncioiu

Eduard Cornel Stăncioiu (ur. 3 marca 1981 w Bukareszcie) – piłkarz rumuński grający na pozycji bramkarza.
Kariera klubowa.
Stăncioiu pochodzi z Bukaresztu. Jego pierwszym klubem piłkarskim w karierze został tamtejszy Sportul Studenţesc Bukareszt. W 1998 roku awansował do kadry pierwszego zespołu, a pod koniec sezonu zadebiutował w jego barwach w drugiej lidze. W 2000 roku zajął z nim 3. miejsce, a w 2001 roku awansował do pierwszej ligi, w której zadebiutował 28 września w przegranym 2:4 wyjazdowym meczu z Oţelulem Galaţi. Po awansie Sportulu Eduard zaczął być jego podstawowym bramkarzem. W 2003 roku spadł z nim jednak z ligi i rok spędził grając na zapleczu ekstraklasy. W sezonie 2004/2005 znów grał ze Sportulem w pierwszej lidze i m.in. ustanowił rekord klubowy nie puszczając gola przez 457 minut. W 2006 roku zajął ze Sportulem 4. miejsce w Divizii A.
Latem 2006 Stăncioiu odszedł do CFR-Ecomax Cluj. Klub ten w sezonie 2006/2007 zajął wysokie 3. miejsce, dzięki czemu Eduard jesienią bronił w rozgrywkach Pucharu UEFA. W sezonie 2007/2008 Rumun wygrywał rywalizację z Kanadyjczykiem Larsem Hirschfeldem, a na koniec sezonu Ecomax pierwszy raz w historii sięgnął po tytuł mistrza Rumunii. W 2014 roku przeszedł do ASA Târgu Mureș, a w 2016 do Steauy Bukareszt.
Kariera reprezentacyjna.
W reprezentacji Rumunii Stăncioiu zadebiutował 31 maja 2008 roku w wygranym 4:0 towarzyskim spotkaniu z Czarnogórą. W tym samym roku został powołany przez selekcjonera Victora Piţurcę do kadry na Euro 2008, na których ma pełnić rolę rezerwowego dla Bogdana Lobonţa.

</doc>
<doc id="1363504" url="https://pl.wikipedia.org/wiki?curid=1363504" title="Eduard Stancioiu">
Eduard Stancioiu



</doc>
<doc id="1363509" url="https://pl.wikipedia.org/wiki?curid=1363509" title="Michał Kasiński">
Michał Kasiński

Michał Andrzej Kasiński (ur. 9 maja 1947 w Piątku) – polski polityk, prawnik, doktor habilitowany nauk prawnych, profesor nadzwyczajny na Wydziale Prawa i Administracji Uniwersytetu Łódzkiego, były wojewoda łódzki.
Życiorys.
Ukończył studia prawnicze na Wydziale Prawa i Administracji Uniwersytetu Łódzkiego, uzyskał następnie stopień doktora i doktora habilitowanego nauk prawnych. Związany z UŁ, objął stanowisko profesora nadzwyczajnego na Wydziale Prawa i Administracji. Został także wykładowcą w Społecznej Wyższej Szkole Przedsiębiorczości i Zarządzania w Łodzi, w Salezjańskiej Wyższej Szkole Ekonomii i Zarządzania w tym mieście oraz w Wyższej Szkole Teologiczno-Społecznej w Warszawie.
Do 1980 należał do PZPR, wtedy też wstąpił do „Solidarności”. Był ekspertem związku, w stanie wojennym współpracował z opozycją demokratyczną, publikował w prasie podziemnej. Był później wiceprezesem Regionalnej Izby Obrachunkowej, następnie dyrektorem departamentu w Ministerstwie Sprawiedliwości.
W rządzie Jerzego Buzka z rekomendacji Akcji Wyborczej Solidarność powołano go na stanowisko wojewody łódzkiego. W 1998 został wybrany do sejmiku łódzkiego, jednak złożył mandat, obejmując powstały po reformie administracyjnej urząd wojewody nowego województwa łódzkiego. Sprawował tę funkcję do 2001. W tym samym roku bezskutecznie kandydował do Senatu z ramienia Bloku Senat 2001. Należał do Ruchu Społecznego AWS.
W 2002 z rekomendacji Prawa i Sprawiedliwości ponownie został radnym województwa. Z PiS odszedł w marcu 2003. Od 2004 do 2005 przewodniczył sejmikowi łódzkiemu II kadencji. W 2006 bez powodzenia ubiegał się o reelekcję z listy ChRS.
Odznaczenia.
W 2010, "za zasługi w pracy naukowej i dydaktycznej, za działalność społeczną", został odznaczony przez prezydenta Bronisława Komorowskiego Srebrnym Krzyżem Zasługi.

</doc>
<doc id="1363510" url="https://pl.wikipedia.org/wiki?curid=1363510" title="Nafta (miasto)">
Nafta (miasto)

Nafta (arab. نفطة, fr. "Nefta") – miasto i saharyjska oaza w środkowo-zachodniej Tunezji, przy północno-zachodnim krańcu Wielkiego Szottu, ok. 36 km na wschód od przejścia granicznego z Algierią w Hazwa. Nazywane "miastem tysiąca kopuł".
Starówka znajduje się na stoku wzgórza wzdłuż głębokiego wąwozu "La Corbeille" z palmowym gajem nawadnianym przez liczne bijące tu źródła. Z platformy widokowej można podziwiać widoki na miasto, pustynie i szotty.

</doc>
<doc id="1363514" url="https://pl.wikipedia.org/wiki?curid=1363514" title="Khuda Kay Liye">
Khuda Kay Liye

Khuda Kay Liye (urdu: خُدا کے لئے, hindi: ख़ुदा के लिए, tłumaczenie: "Dla Boga"; angielski tytuł In the Name of God) to film w języku urdu produkcji pakistańskiej zrealizowany w 2007 roku przez Shoaib Mansoora (reżyseria, scenariusz, produkcja). Film otrzymał wiele nagród (m.in. nagroda za najlepszy film na Międzynarodowym Festiwalu Filmowym w Kairze). Cieszył się ogromną popularnością w Pakistanie, przeciętną w Indiach. W filmie w roli Pakistanki pochodzenia angielskiego debiutuje Iman Ali. W roli głównej Shaan. Gościnnie występuje indyjski aktor Naseeruddin Shah.
Tematem filmu są problemy muzułmanów, podziały między nimi, między fundamentalistami muzułmańskimi i liberalnymi muzułmanami i nieufność Zachodu wobec wszystkich muzułmanów. Film rozgrywa się na kilku kontynentach. Opowiada historie dwóch braci zafascynowanych muzyką. Jeden z nich, Shaan kształci się w Chicago ulegając wpływom Zachodu, drugi, Sarmad radykalizuje się stając się w Pakistanie ortodoksyjnym muzułmaninem. Pierwszy zakochuje się w białej Janie, drugi żeni się z Mary, córką brytyjskiej chrześcijanki i pakistańskiego muzułmanina wychowaną w Anglii. Wbrew jej woli.
Muzyka.
The OST były nagrywane w Gravity Studios w Chicago przez Kamijee
Piosenki

</doc>
<doc id="1363515" url="https://pl.wikipedia.org/wiki?curid=1363515" title="Nefta">
Nefta



</doc>
<doc id="1363516" url="https://pl.wikipedia.org/wiki?curid=1363516" title="Alabama (film)">
Alabama (film)

Alabama – polski film obyczajowy, psychologiczny z 1984 roku w reżyserii Ryszarda Rydzewskiego. Scenariusz napisali R. Rydzewski z Ewą Przybylską.
Opis fabuły.
Na początku filmu poznajemy studentów medycyny – Piotra i Bożenę. Są parą wbrew woli jej rodziców. Jednak trudno im wiązać koniec z końcem, nie układa im się w związku. Kiedy Bożena nakrywa narzeczonego z kochanką, odchodzi.
W nocy zostaje napastowana przez jakiegoś pijaka. Pomaga jej Joe, znajomy Anny (kochanki Piotra). Zabiera Bożenę do siebie i daje jej narkotyki.

</doc>
<doc id="1363517" url="https://pl.wikipedia.org/wiki?curid=1363517" title="Place du Tertre">
Place du Tertre

Place du Tertre jest to plac położony w paryskiej 18 dzielnicy. Place du Tertre stanowi serce oraz centrum Montmartru, leżąc niedaleko bazyliki Sacré-Cœur oraz kabaretu Lapin Agile.
Na co dzień plac jest zapełniony licznymi artystami oraz tłumami turystów zwiedzających Montmartre. Place du Tertre jest znany jako kolebka skupiająca artystów sztuki modernistycznej. W XX wieku w okolicach placu mieszkało wielu znanych a także biednych malarzy w tym m.in. Pablo Picasso oraz Maurice Utrillo.
L'Espace Salvador Dali jest to muzeum poświęcone Salvadorowi Dalí, znajduje się jedynie kilka metrów od centrum Place du Tertre.
Metro.
Najbliższą stacją paryskiego metra znajdująca się w pobliżu Place du Tertre jest Abbesses oraz Anvers.

</doc>
<doc id="1363519" url="https://pl.wikipedia.org/wiki?curid=1363519" title="Ksar Ghilane">
Ksar Ghilane



</doc>
<doc id="1363522" url="https://pl.wikipedia.org/wiki?curid=1363522" title="Lorenzo Odone">
Lorenzo Odone

Lorenzo Odone (ur. 29 maja 1978, zm. 30 maja 2008) – amerykański pacjent, u którego w roku 1984 – gdy miał sześć lat – zdiagnozowano adrenoleukodystrofię wywołaną przez mutację chromosomu X (chorobę „sprzężoną z chromosomem X”), zwaną także chorobą Siemerlinga-Creutzfeldta.
Życiorys.
Lorenzo Odone urodził się 29 maja 1978 roku w Waszyngtonie. Był synem pochodzącego z Włoch finansisty Augusto Odone oraz lingwistki Michaeli.
Pierwsze symptomy choroby jego rodzice zaczęli dostrzegać, gdy miał około sześciu lat. Lorenzo zaczął sprawiać problemy. Miał napady agresji, problemy z równowagą, a później także z mową, wzrokiem i słuchem. Ostatecznie choroba doprowadziła do całkowitego paraliżu. Początkowo przypuszczano, że powodem może być jakaś choroba tropikalna, której mógł się nabawić podczas wcześniejszego pobytu na Komorach. Ostatecznie badania potwierdziły, że Lorenzo cierpiał na adrenoleukodystrofię. Choroba ta powoduje uszkodzenie otoczek mielinowych chroniących włókna nerwowe, wskutek czego tracą one zdolność do przewodzenia impulsów nerwowych.
Jego rodzice, Augusto i Michaela Odone, dowiadując się, że ich syn zapadł na nieuleczalną genetyczną chorobę, która niebawem miała doprowadzić do jego śmierci, postanowili walczyć o jego życie. Na własną rękę, nie mając przy tym wykształcenia medycznego, zaczęli poszukiwać informacji na temat choroby, by ocalić syna przed śmiercią. Stwierdzili, że „skoro jego organizm nie może sprawnie usuwać gromadzących się w nim kwasów tłuszczowych, należy doprowadzić do tego, by te kwasy w ogóle nie powstawały”. Wypróbowywali różne mieszanki olejów, które miały obniżyć stężenie VLFA we krwi. Ostatecznie opracowany przez nich olej Lorenza doprowadził do zahamowania rozwoju choroby. Preparat był też przedmiotem badań naukowców. Niektórzy z nich potwierdzili jego skuteczność. Udowodnili, że substancja ta może też być skutecznym środkiem spowalniającym rozwój ALD.
Olej Lorenza zahamował rozwój choroby u prawie trzech czwartych badanych chłopców, w tym również u Lorenza. Niestety dotychczasowe spustoszenia w systemie nerwowym były nieodwracalne. Lorenzo nigdy nie odzyskał świadomości. Zmarł 30 maja 2008 roku w wieku 30 lat. Przyczyną zgonu było zachłystowe zapalenie płuc. Jego historia została przedstawiona w amerykańskim filmie z 1992 roku zatytułowanym Olej Lorenza.
Z postacią Lorenzo Odone związany jest utwór "Lorenzo", który Phil Collins zamieścił w 1996 roku na płycie "Dance Into the Light".

</doc>
<doc id="1363523" url="https://pl.wikipedia.org/wiki?curid=1363523" title="Henryk z Wierzbna">
Henryk z Wierzbna



</doc>
<doc id="1363526" url="https://pl.wikipedia.org/wiki?curid=1363526" title="Epineuston">
Epineuston

Epineuston – zespół organizmów bytujących na zewnętrznej części błonki powierzchniowej wody, żyjące w warunkach powietrznych. Część neustonu.
Organizmy epineustonowe skaczą lub ślizgają się po uginającej się pod nimi błonce powierzchniowej, wykorzystując napięcie powierzchniowe wody. Organizmy epineustonowe muszą być przystosowane do silnego naświetlenia ponieważ promieniowanie słoneczne nie tylko pada na wodę, ale także odbija się od niej.
Mieszkańcy epineustonu to między innymi niektóre pluskwiaki, jak nartnik duży ("Gerris lacustris"), niewielkie chrząszcze z rodziny "Gyrinidae", niektóre złotowiciowce ("Chromulina rosanoffi"), różnowiciowce ("Botrydiopsis arhiza") i zielenice właściwe ("Nautococcus emersus").

</doc>
<doc id="1363528" url="https://pl.wikipedia.org/wiki?curid=1363528" title="Isichija">
Isichija

Isichija (bułg. Исихия, z gr. "hēsychía" – wyciszenie, czasem jest stosowana angielska transkrypcja Isihia) – bułgarski zespół muzyczny, założony w 2000 roku, grający mieszankę folku i cerkiewnej muzyki sakralnej. 
Inspiracje i pochodzenie nazwy.
Muzyka zespołu stanowi swoistą retrospektywę bułgarskiej historii i tradycji duchowej. W swojej twórczości łączy elementy muzyki ludów zamieszkujących na przestrzeni wieków tereny dzisiejszej Bułgarii (m.in. Traków, Słowian czy Turków) oraz przede wszystkim chorału bizantyjskiego. Teksty często wykonywane są w języku Język staro-cerkiewno-słowiańskim. Wiele utworów opowiada o wydarzeniach z burzliwej historii bułgarskiej, głównie okresu osmańskiej inwazji na Bałkany i prób jej odparcia, jak również innych trudnych chwil np. tragicznej bitwie pod Klidion.
O charakterze jego twórczej misji najlepiej chyba świadczy nazwa, którą dał późnobizantyjski ruch religijny - hezychazm, głoszący, iż wszystko śmiertelne jest przeklęte, a ostateczny cel – zbawienie duszy, można osiągnąć jedynie dzięki wierze prawosławnej. Słowo to oznaczało harmonię i mistyczną łączność z Bogiem. 
Albumy.
Isichija nagrała dwa albumy, "Isichija" (z 2001) oraz "Orisija" (z 2002), która została użyta, jako muzyka do przedstawienia tanecznego Neszki Robewej, o tym samy tytule. Wybór muzyki zespołu posłużył również jako podkład muzyczny filmu, wyprodukowanego przez bułgarską telewizję publiczną, pt. "Isichija". Album "Isichija" był wydany ponownie przez austriacką Polyglobe Music z angielskimi tytułami i dodatkową pieśnią.

</doc>
<doc id="1363530" url="https://pl.wikipedia.org/wiki?curid=1363530" title="Dnipro Czerkasy">
Dnipro Czerkasy

Dnipro Czerkasy (ukr. Футбольний клуб «Дніпро» Черкаси, "Futbolnyj Kłub „Dnipro” Czerkasy") – ukraiński klub piłkarski z siedzibą w Czerkasach. Założony 9 maja 1955 roku jako Burewisnyk.
Do 2009 występował w rozgrywkach ukraińskiej Drugiej Lihi. 
Historia.
Chronologia nazw: 
Piłkarski zespół Burewisnyk Czerkasy w Czerkasach założony był 9 maja 1955 roku. Często zmieniał nazwy – nazywał się Kołhospnyk Czerkasy, Dnipro Czerkasy, Fotopryład Czerkasy, Hranit Czerkasy. Klub brał udział w rozrywkach piłkarskich byłego ZSRR. 
Od początku rozrywek w niezależnej Ukrainie Dnipro Czerkasy występował w Pierwszej Lidze. Po pierwszym sezonie klub spadł do Drugiej Lihi aby następnego sezonu 1993/94 znowu powrócić do Pierwszej Lihi. W sezonie 1996/97 w rundzie wiosennej klub nazywał się FK Czerkasy. 
Potem klub przeżywał problemy finansowe. Po sezonie 2000/01 ponownie spadł do Drugiej Lihi, a po następnym sezonie 2001/02 zrezygnował z dalszych występów w lidze profesjonalnej.
Odrodzenie nastąpiło od sezonu 2003/04 w Drugiej Lidze. 28 grudnia 2004 roku klub z powrócił do nazwy Dnipro Czerkasy. 
Od sezonu 2006/07 klub ponownie występował w Pierwszej Lidze. Po 2 sezonach w 2008 ponownie zdegradowany do Drugiej Lihi.
21 maja 2009 oficjalne został rozformowany, ostatni mecz rozegrał 9 maja 2009 z MFK Mikołajów.

</doc>
<doc id="1363533" url="https://pl.wikipedia.org/wiki?curid=1363533" title="Biała Woda (województwo dolnośląskie)">
Biała Woda (województwo dolnośląskie)

Biała Woda (niem. "Weißwasser") – zanikła, opuszczona wieś, w Polsce w województwie dolnośląskim, w powiecie kłodzkim, w gminie Bystrzyca Kłodzka.
Położenie.
Biała Woda położona była w południowo-zachodniej Polsce, w południowo-wschodniej części pasma Krowiarek, na terenie Śnieżnickiego Parku Krajobrazowego, w górnym biegu górskiego potoku Biała Woda, około 7,2 km na południowy zachód, od centrum miejscowości Stronie Śląskie, w granicach administracyjnych wsi Marianówka. Teren wsi pomiędzy Suchoniem a Przełęczą Puchaczówka, na wysokości około 700-840 m n.p.m.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Wieś do 1945 roku nosiła nazwę "Weißwasser". Początki wsi nie są dokładnie poznane. Prawdopodobnie po wykarczowaniu lasu na stoku Czarnej Góry i okolicznych wzniesieniach, przy ówczesnym szlaku handlowym, prowadzącym z Bystrzycy Kłodzkiej do Moraw powstała osada, która położona była na obszarze obecnej wsi. Powyżej miejscowości po wschodniej stronie w okolicy Przełęczy Puchaczówka w średniowieczu znajdował się posterunek pogonny, konnej straży granicznej. W roku 1840 we wsi mieszkało 100 osób w 18 gospodarstwach, funkcjonował młyn wodny i gorzelnia. W XIX i XX wieku wieś funkcjonowała jako letnisko. Mimo znacznej wysokości, dzięki specyficznemu mikroklimatowi udawały się tutaj uprawy sadownicze. Po 1945 roku wieś opuszczona przez Niemców została zasiedlona przez mieszkańców wschodnich terenów przedwojennej Polski, włączonych do Związku Radzieckiego.
Polityka osiedleńcza doprowadziła do bardzo niekorzystnych zmian, nowi mieszkańcy nie posiadali umiejętności gospodarowania w trudnych warunkach górskich, oraz nie potrafili kontynuować letniskowych tradycji wsi. Stało się to przyczyną postępującego upadku rolnictwa we wsi. Ze względu na trudne warunki górskie i klimatyczne po 1947 roku rozpoczął się proces wyludniania. Do 1947 roku na wschodnim skraju wsi czynne było schronisko "Domek Czarnogórski", po którym zachowały się szczątkowe fragmenty. Przy schronisku znajdował się ogród skalny z roślinnością skalną podobny do Ogrodu Bajek w Międzygórzu. 
Charakterystyka.
Była to średniej wielkości, górska wioska łańcuchowa, położona w śródgórskiej kotlinie, wciętej od strony zachodniej między Masyw Śnieżnika a pasmo Krowiarek o luźnym układzie zabudowań, dostosowanym do ukształtowania terenu, wykorzystujący pod zabudowę terasy. Wieś rozciągnięta była na długości około 2 km. Zabudowania wsi rozlokowane były nad rzeką Biała Woda w górnym jej biegu, u zachodniego podnóża Masywu Śnieżnika. Zabudowa wsi składała się z pojedynczych budynków gospodarczych i mieszkalnych rozlokowanych na wysokości od 760 do 820 m n.p.m. Była to wieś, o charakterze typowo rolniczym. Wokół wsi rozciągają się rozległe użytki rolne i górskie łąki, leżące głównie na zboczach Czarnej Góry. W bliskim otoczeniu wsi występowały, niewielkie pasy zieleni z drzew liściastych w formie przydomowych nasadzeń, oraz wzdłuż potoku i miedz. W większej odległości wieś otaczały od zachodu, północy i południa górskie lasy mieszane regla dolnego z przewagą świerka oraz buka. Od wschodu zabudowania podchodziły prawie pod Przełęcz Puchaczówka. Były to w przeważającej większości zabudowania mieszkalne i mieszkalno-gospodarcze o cechach charakterystycznych dla budownictwa ludowego ziemi kłodzkiej z połowy XIX wieku, oraz kilka zabudowań przypominających styl tyrolski.
Obecnie teren wsi jest w całości wyludniony, a po zabudowaniach zostały tylko fragmenty obejść gospodarczych porośnięte samosiewem. Jedynym ocalałym budynkiem jest murowana kaplica św. Anny z pierwszej połowy XIX wieku, posiadająca drewniany przedsionek. Przed kaplicą stoi kamienny krzyż z tablicą upamiętniającą remont budowli.

</doc>
<doc id="1363535" url="https://pl.wikipedia.org/wiki?curid=1363535" title="Kraksztyn (jezioro)">
Kraksztyn (jezioro)



</doc>
<doc id="1363536" url="https://pl.wikipedia.org/wiki?curid=1363536" title="Gmina Potok">
Gmina Potok

dawne gminy:

</doc>
<doc id="1363539" url="https://pl.wikipedia.org/wiki?curid=1363539" title="Kanał Orzysz">
Kanał Orzysz

Kanał Orzysz – kanał o długości 1 km łączący jezioro Orzysz z rzeką Orzyszą. Budowę kanału rozpoczęto jesienią 1865 roku. Jego budowa spowodowała obniżenie się poziomu wody o ponad 2 m w jeziorze Orzysz i sąsiednich jeziorach. Na osuszonych terenach, przy południowo-wschodnim brzegu jeziora Orzysz odkryto relikt nawodnego osiedla rusztowego z połowy I tysiąclecia p.n.e. z kultury kurhanów zachodniobałtyjskich.

</doc>
<doc id="1363542" url="https://pl.wikipedia.org/wiki?curid=1363542" title="Ettadhamen">
Ettadhamen



</doc>
<doc id="1363544" url="https://pl.wikipedia.org/wiki?curid=1363544" title="Hara Kebira">
Hara Kebira



</doc>
<doc id="1363547" url="https://pl.wikipedia.org/wiki?curid=1363547" title="Juan Eslava Galán">
Juan Eslava Galán

Juan Eslava Galán (ur. 7 marca 1948 w Arjonie w prowincji Jaén) – hiszpański pisarz i publicysta, autor powieści historycznych i fantastycznych. 
Ukończył filologię angielską na uniwersytecie w Grenadzie, gdzie też obronił doktorat. Zajmował się pracą naukową. Na niwie literatury pięknej zadebiutował pozycją "Leyendas de los castillos de Jaén" (1982). Jego drugi utwór, powieść "W poszukiwaniu jednorożca" ("En busca del Unicornio", 1987), został nagrodzony Premio Planeta. Opublikował ponad 20 powieści, w tym kilka pod pseudonimem Nicholas Wilcox oraz wiele esejów i prac z dziedziny historii. Wydał także tomik sonetów i tłumaczył poezję T.S. Eliota. 
Na język polski zostały przetłumaczone cztery powieści Galána: "Niewygodna historia hiszpańskiej wojny domowej" (Wydawnictwo Dolnośląskie 2005, tłum. Jan Wąsiński, Jerzy Wołk-Łaniewski) "W poszukiwaniu jednorożca" (wyd. Solaris 2005, tłum. Tomasz Pindel), "Smocze zęby" ("Dientes del dragón", Solaris 2006, tłum. Marcin Sarna) oraz "Walentyna" ("La Mula", wyd. Sonia Draga 2015, tłum. Zofia Siewak-Sojka).

</doc>
<doc id="1363549" url="https://pl.wikipedia.org/wiki?curid=1363549" title="Henryk Lgocki">
Henryk Lgocki

Henryk Lgocki (ur. 18 czerwca 1861 w Lgocie pod Wadowicami, zm. 13 sierpnia 1917 w Wiedniu) – polski prawnik, absolwent Uniwersytetu Jagiellońskiego, członek Towarzystwa Tatrzańskiego od 1895, i Komisji Fizjograficznej Akademii Umiejętności od 1899.
Lgocki amatorsko zajmował się entomologią. Zgromadził zbiór ok. 20 000 okazów chrząszczy, które zbierał w Polsce, na Ukrainie, w Rosji i na Kaukazie. Odkrył kilka nieznanych nauce gatunków chrząszczy, jeden z nich został nazwany jego imieniem - "Quedius lgocki". W 1908 wydał publikację pt. "Chrząszcze (Coleoptera) zebrane w okolicy Częstochowy w Królestwie Polskiem w latach 1899-1903".
Był miłośnikiem Tatr, w 1894 zaproponował namalowanie monumentalnej Panoramy Tatr. W następnych latach doprowadził do realizacji projektu, panoramę namalował zespół młodych polskich malarzy, jednak bez sukcesu finansowego.

</doc>
<doc id="1363552" url="https://pl.wikipedia.org/wiki?curid=1363552" title="Elektrownia jądrowa Krško">
Elektrownia jądrowa Krško

Elektrownia jądrowa Krško () – elektrownia jądrowa zlokalizowana w mieście Krško w Słowenii, ok. 20 km od granicy z Chorwacją.
Historia.
W 1970 roku dwie republiki, Chorwacja i Słowenia, należące do będącej federacją Jugosławii, podpisały umowę, na mocy której w 1974 roku rozpoczęto budowę elektrowni atomowej w słoweńskiej miejscowości Krško. Amerykańska firma Westinghouse wygrała przetarg na budowę reaktora. W 1981 roku elektrownia została podłączona do sieci energetycznej, a oficjalnie uruchomiona w 1983 roku. Po rozpadzie Jugosławii w 1991 roku Słowenia i Chorwacja musiały uzgodnić zasady korzystania z elektrowni. Problemem było nie tylko określenie, w jaki sposób Chorwacja będzie płacić za prąd, ale również na jakich zasadach będzie uczestniczyć w kosztach modernizacji elektrowni, składowania odpadów jądrowych, składkach na fundusz wygaszania elektrowni. Problemem były również zasady zatrudniania w elektrowni pracowników mających chorwackie obywatelstwo. W wyniku sporów w 1998 roku Słowenia odcięła dostawy energii elektrycznej z elektrowni do Chorwacji. W 2001 roku podpisano nową umowę regulującą zasady korzystania z elektrowni przez oba kraje. Weszła ona w życie w 2003 roku. Ustalono w niej, że każdy kraj ma prawo do połowy produkowanej energii, odszkodowanie dla Chorwacji za poniesione straty, sposób zarządzania elektrownia i uczestniczenia w kosztach przez oba kraje.
Elektrownią zarządza słoweńsko-chorwacka spółka Nuklearna Elektrarna Krško (NEK), w której mają udział dwie spółki: słoweńska GEN Energija l.l.c i chorwacka Hrvatska Elektropriveda p.l.c.
Rozbudowa.
W 2006 roku przyjęto plan inwestycyjny na lata 2007–2023 zgodnie z którym planowano w 2017 roku rozpocząć budowę drugiego bloku o mocy 1000–1600 MW. W 2010 roku GEN Energija złożyła do Ministerstwa Gospodarki wniosek o zgodę na rozpoczęcie budowy, która miała być finansowana ze środków własnych firmy i kredytów. Kryzys gospodarczy, brak zgody na budowę i spadek zapotrzebowania na energię elektryczna spowodował opóźnienie w rozpoczęciu budowy.
Dane techniczne.
Elektrownia pracuje na wzbogaconym uranie 235U. Posiada jeden reaktor wodny ciśnieniowy o mocy 730 MW, pokrywa ona czwartą część zapotrzebowania Słowenii na energię elektryczną i piątą część zapotrzebowania Chorwacji. Reaktor, którego budowę rozpoczęto w 1975 roku, planowano wyłączyć w 2023 roku, jednak rządy Słowenii i Chorwacji zgodziły się w 2016 roku na wydłużenie jej eksploatacji do 2043 roku.
Awarie.
4 czerwca 2008 roku o 16.35 w elektrowni doszło do awarii systemu chłodzenia, w wyniku czego podjęto decyzję o bezpiecznym tymczasowym wyłączeniu elektrowni – reaktor wyłączono o 16:50. Zdaniem Greenpeace ogłoszenie alarmu przez Unię Europejską nie jest typowym działaniem.
Zwiedzanie.
Elektrownia znajduje się niedaleka Krška, w miejscowości Vrbina, na lewym brzegu rzeki Sawy. Elektrownia organizuje wycieczki z przewodnikiem po zakładzie. Rocznie korzysta z nich około 5000 osób. W większości są to uczniowie i studenci.

</doc>
<doc id="1363553" url="https://pl.wikipedia.org/wiki?curid=1363553" title="Elektrownia Jądrowa Krško">
Elektrownia Jądrowa Krško



</doc>
<doc id="1363554" url="https://pl.wikipedia.org/wiki?curid=1363554" title="Henryk XII">
Henryk XII



</doc>
<doc id="1363555" url="https://pl.wikipedia.org/wiki?curid=1363555" title="Eraso!">
Eraso!

Eraso! – baskijski zespół rockowo-metalowy, założony w 1996 roku, w prowincji Gipuzkoa.

</doc>
<doc id="1363564" url="https://pl.wikipedia.org/wiki?curid=1363564" title="Carmen Rizzo">
Carmen Rizzo

Carmen Rizzo – amerykański producent muzyczny i inżynier, zajmujący się miksowaniem, remiksowaniem oraz programowaniem dźwięku. Pracował m.in. z Alanis Morissette, Sealem, Coldplay, Cirque du Soleil, Paulem Oakenfoldem czy Jem. Zapraszając innych muzyków i wokalistów, nagrał swój własny album pt. "The lost art of the idle moment". Dwukrotnie nominowany do nagrody Grammy. Wespół z Azam Ali i Raminem Logą Torkianem tworzy zespół Niyaz.

</doc>
<doc id="1363565" url="https://pl.wikipedia.org/wiki?curid=1363565" title="Hiponeuston">
Hiponeuston

Hiponeuston – zespół organizmów związany ze spodnią stroną błonki powierzchniowej wody, część neustonu – organizmów zasiedlających błonkę powierzchniową.
Organizmy hiponeustonowe zwykle przyczepione są do dolnej powierzchni błonki powierzchniowej. Przystosowane są do trudnych warunków tam panujących, czyli dużej różnicy temperatur na granicy wody i powietrza, dużej ilości tlenu i substancji organicznych.
Mieszkańcami hiponeustonu są między innymi bakterie tworzące bakterioneuston (np. "Nevskia ramosa" – wyizolowana jedynie z błonki powierzchniowej, "Lampropedia hyalina"), okrzemki ("Navicula" sp.), korzenionóżki ("Arcella" sp.), pierwotniaki, ślimaki, pluskwiaki ("Notonecta maculata"), chrząszcze (Gyrinidae, Hydrophilidae, Dytiscidae, Haliplidae), larwy muchówek (Stratiomycidae, Tipulidae, Culicidae), a także larwy niektórych gatunków ryb np. płoci podwieszone na cienkich niciach.

</doc>
<doc id="1363568" url="https://pl.wikipedia.org/wiki?curid=1363568" title="Amanda Auclair">
Amanda Auclair



</doc>
<doc id="1363569" url="https://pl.wikipedia.org/wiki?curid=1363569" title="Longgang">
Longgang



</doc>
<doc id="1363572" url="https://pl.wikipedia.org/wiki?curid=1363572" title="Ken Ishii">
Ken Ishii

 – japoński DJ i producent muzyki techno.
Poza sygnowaniem wydań własnymi personaliami, artysta posługuje się również takimi pseudonimami jak FLR, Flare, UTU, Yoga i Rising Sun. Jego pierwsza płyta, stworzona pod silnym wpływem detroit techno, wydana została nakładem wydawnictwa Plus 8 Records należącego do Richie Hawtina. Kenowi Ishii powierzono zadanie skomponowania muzyki na ceremonię otwarcia Zimowych Igrzysk Olimpijskich w 1998 r. Napisał on również utwór "Creation The State Of Art" do gry Rez z 2001 r. Z kolei "Let It All Ride" został wykorzystany w grze "Lumines II" na konsolę PSP.

</doc>
<doc id="1363574" url="https://pl.wikipedia.org/wiki?curid=1363574" title="Mary Slessor">
Mary Slessor

Mary Mitchell Slessor (ur. 2 grudnia 1848 w Aberdeen, zm. 13 stycznia 1915 w Itu) – szkocka misjonarka, pacyfistka i pionierka wolontariatu na terenach obecnej Nigerii. Dzięki odwadze i poświęceniu zaskarbiła sobie serca miejscowej ludności, promując prawa kobiet i walcząc o zniesienie niewolnictwa.
Młodość.
Mary Slessor urodziła się w ubogiej rodzinie na przedmieściach Aberdeen (Glicomston). W wieku 11 lat, po przeprowadzce do Dundee, zaczęła pracować w fabryce tekstylnej. Spędzała codziennie 12 godzin w źle wietrzonej hali, w ogłuszającym huku maszyn. Wzrastała w atmosferze żarliwości religijnej i surowej dyscypliny, wdrożonej przez matkę, która przestrzegała zasad Szkockiego Zjednoczonego Kościoła Prezbiteriańskiego. Towarzyszyła matce we wszystkich konferencjach misjonarzy, niedawno przybyłych z odciętych od świata zakątków. Wiadomość o śmierci Davida Livingstone’a dodała jej odwagi. Oznajmiła rodzinie, że chciałaby wyjechać do Afryki i pracować tam, gdzie bardziej jej potrzebują. Po krótkim przeszkoleniu w swoim kościele, w 1876 wypłynęła na pokładzie statku "Etiopia" z Liverpoolu do Afryki Zachodniej.
Pierwsza podróż.
Mary Slessor wysiadła na ląd w Calabarze, w jednym z najbardziej niezdrowych miejsc świata, będącym ważnym ośrodkiem handlu niewolnikami. Białego człowieka uważano za weterana, jeżeli przeżył tu 10 lat, zasadniczo zaś po tak długim pobycie wracał do domu jako nieuleczalny inwalida. W kraju nie było władz kolonialnych, chociaż Calabar oficjalnie znajdował się pod wpływami brytyjskimi. Handel niewolnikami stopniowo malał z powodu ostrych sprzeciwów Anglii i gospodarka przestawiała się na handel olejem palmowym.
Duke Town, pierwszy cel podróży Mary, był małą, brudną mieściną tuż przy rozlewisku rzeki Cross. Zamieszkała na misyjnym wzgórzu, wraz z rodziną Andersonów, parą kalwińskich misjonarzy, pionierów ewangelizacji ludzi z zatoki Benin. Protestanccy misjonarze nie osiągnęli na tych terenach zbyt wielu sukcesów – od początku ich działalności w 1848 przypadków nawrócenia można było zliczyć na palcach jednej ręki. Pewien postęp osiągnięto jedynie w pojedynczych miasteczkach ujścia, ale w głębi lądu nadal składano ofiary z ludzi, mordowano niemowlęta, wymierzano sprawiedliwość za pomocą prób wytrzymałości na truciznę lub na wrzący olej, a także prześladowano i zastraszano okoliczne plemiona. Alkohol był bardzo łatwo dostępny w zamian za kość słoniową, olej palmowy lub odrobinę złotego proszku. Pijaństwo było powszechne wśród mężczyzn i kobiet, a nawet dzieci. Po przyjeździe Mary musiała przyzwyczaić się do dusznego klimatu wybrzeża, długich wędrówek przez dżunglę i gwałtownych burz, zatapiających deszczem całe miasto, z którego trzeba było się pospiesznie ewakuować. Zaczęła uczyć się miejscowego języka efik, równocześnie odbywając coraz dalsze wędrówki.
Z 60 funtów, jakie dostawała od Kościoła, większą część musiała oddawać Andersonom za mieszkanie i życie. W 1879, kiedy na krótko wróciła do Szkocji, postanowiła przenieść matkę i rodzeństwo do wioski na przedmieściach Dundee, z dala od fabryk odzieżowych. W trakcie pobytu poprosiła radę misjonarską Kościoła o wysłanie na właściwą stację misyjną. Zdecydowano, iż podejmie się organizacji misji w Old Town – miejscu przeklinanym przez misjonarzy z uwagi na fatalny klimat.
Misja w Old Town.
Po przyjeździe do Old Town, zamieszkała w chacie z błota i liści palmowych. W krótkim czasie dom Mary zapełnił się dziećmi. Niektóre zostawiali tu rodzice uważając, że więcej się nauczą, mieszkając z białą kobietą. Inne znajdowała porzucone w dżungli i wyratowała od pewnej śmierci. Zaczęła również badać tereny wiodące w górę rzeki Cross, decydując się na podróż do miasta James Town na wezwanie wodza plemienia Okon. Była już dobrze znana z prowadzenia twardych negocjacji handlowych i starań o niestosowanie okrutnych kar. Król Eyo Honesty, gdy dowiedział się o planach misjonarki, mimo sprzeciwów, wysłał po nią własną królewską łódź.
Następne miesiące były bardzo ciężkie dla Mary – częste ataki malarii zmuszały ją do bezczynności. Ulewne tropikalne deszcze i wilgotny upalny klimat pogarszał dodatkowo jej słabe zdrowie. Kiedy w 1883 zdecydowała się na powrót do Szkocji, była tak słaba, że musiano ją wnieść na statek na noszach. Wracała jednak w towarzystwie paromiesięcznej, porzuconej dziewczynki, którą nazwała imieniem swojej młodszej siostry Janie. Po powrocie po raz kolejny zdecydowała się na przeniesienie matki i rodzeństwa w miejsce o łagodniejszym klimacie – tym razem do Devonshire.
Misje w Okoyong.
W 1885 przypłynęła do Afryki po raz trzeci. W lutym 1886 otrzymała wiadomość o śmierci matki. Trzy miesiące później na gruźlicę zmarła siostra Jane.
Terenem wybranym przez Mary dalszej pracy był okręg Okoyong – oddalone od świata miejsce wśród dżungli i błot, rozciągające się między rzekami Calabar i Cross. Zamieszkujące je plemię wojowniczych tubylców z plemienia Bantu wypędziło ludność mieszkającego tam dawniej plemienia Efik i zajmowało się handlem niewolnikami w zamian za alkohol i broń. Mieli bardzo niewiele kontaktów z Europejczykami, a misjonarzy nie przyjmowali gościnnie. Przygotowania do przeprowadzki zajęły 2 lata, w czasie których podjęła 3 ekspedycje. W czasie czwartej Mary zdecydowała się iść sama na rozmowę z miejscowym wodzem Edemem i przekonać go, by pozwolił na budowę chaty w osadzie. Przez ten czas pozostawała w wielkiej przyjaźni z królem Eyo, który ponownie zaoferował swoją imponującą królewską łódź, by popłynęła w górę rzeki Calabar. Przyjęcie nie mogło być lepsze – krajowcy tłoczyli się na brzegu rzeki, by zobaczyć z bliska białą kobietę, nazywaną White Ma, przybywającą w eskorcie niezliczonych piróg. Wódz pod wrażeniem ogromnego orszaku zgodził się na budowę domu i szkoły. Na budowę trzeba było jednak czekać rok i w tym czasie Mary musiał zamieszka w haremie wodza, jako jedna z jego licznych żon. Widziała na własne oczy, jak kobiety były karane okrutnymi okaleczeniami, a niewolnicy traktowani gorzej jak zwierzęta. Zaprzyjaźniła się z siostrą króla Edem, Eme Ete, wdową po zmarłym miejscowym wodzu. Dziewczyna cudem ocaliła życie, jako że wszystkie żony wodza oskarżane o jego śmierć i poddane sądowi, zwane sądem białej kury (polegał na zabiciu ptaka i w zależności od tego, w którym kierunku trysnęła krew, kobieta była uznawana za winną lub niewinną).
Wkrótce po przybyciu do Okoyong Mary dowiedział się, że jeden z miejscowych wodzów umiera. Wśród tubylców krążyła wiadomość, że biała kobieta potrafi leczyć, wysłali więc świtę na jej poszukiwanie. Postanowiła wyruszyć w drogę, mimo że była to pora deszczowa, fala na rzece bardzo wysoka, a po drodze mieszkały groźne plemiona, które zabijały wszystkich obcych. Wyprawa udała się jednak, a wódz Krupka wyzdrowiał po kuracji chininą i laudanum. Po tym sukcesie Mary Slessor zyskała sławę uzdrowicielki i uzyskała zgodę na założenie misji.
Największym miejscowym problemem było powszechne pijaństwo. Próbując z nim walczy namówiła miejscowych wodzów na handel pomiędzy sobą olejem palmowym jako środkiem płatniczym, zamiast dżinu, pistoletów i łańcuchów. Zwykłe dni upływały na opiece nad chorymi, wypraszaniu u wodzów łagodniejszych kar dla kobiet i wędrowaniu od wioski do wioski, gdzie jeszcze żaden biały człowiek nie postawił stopy. Po 5 letnim pobycie w Okoyong wyjechała ponownie do Szkocji.
Wicekonsul i zarządczyni okręgu.
Do Calabaru powróciła w lutym 1892 razem ze swoją adoptowaną córką Janie. W tym okresie sytuacja polityczna we wschodniej Nigerii uległa znacznym zmianom. W 1889 rząd brytyjski w porozumieniu z głównymi wodzami regionu ustanowił Protektorat Wybrzeża Nigeryjskiego. W 1891 sir Claude MacDonald został mianowany konsulem Jej Królewskiej Mości. Orientując się, że nie będzie łatwo zaprowadzić rządów brytyjskich w tym dzikim, oddalonym od reszty świata regionie delty Nigru, a zwłaszcza w okolicach Okoyong, postanowił mianować Mary Slessor wicekonsulem i zarządczynią okręgu. Choć początkowo odmówiła, zdała sobie sprawę, że nowe stanowisko pozwoli jej dopomóc krajowcom w zrozumieniu i przestrzeganiu nowych praw. Brytyjskie Biuro Spraw Zagranicznych było oburzone, że tak wysokie stanowisko powierzono kobiecie. MacDonald nie miał jednak wątpliwości, że dobrze wybrał, a Mary zgodziła się, pod warunkiem że nie będzie otrzymywać pensji, gdyż jak powiedziała: "jestem i zawsze będę wolontariuszką".
Mary wróciła do Ekenge jako wysoka urzędniczka miejscowego resortu sprawiedliwości i brała udział wszystkich zgromadzeniach, odbywających się w odległych osadach.
W 1895 do misji w Okoyong przybyła Mary Kingsley – brytyjska podróżniczka i pisarka. Wiedza Mary na temat fetyszyzmu była bardzo użyteczna dla studiów Kingsley nad obyczajami plemion pierwotnych.
Reszta 1895 nie była pomyślna – Mary przechodziła częste ataki malarii, a kilkoro z adoptowanych dzieci zmarło. Dodatkowo ludzie z Okoyong przenosili się na zachód w poszukiwaniu bardziej żyznych ziem, więc Mary Musiała przeprowadzi się razem z nimi w górę rzeki Cross i zbudować nową misję w Akpap. Kiedy budynek był gotowy, postanowiła zostawić tam 3 swoich pomocników i udać się jeszcze dalej, aż na tereny zamieszkane przez pierwotne plemiona. W Ikaot Obong założyła kolejną misję, która stała się bazą wypadową.
Misje nad rzeką Enyong.
W 1909 Mary przebyła ciężką chorobę, ale mimo to starczyło jej sił żeby ufundować kolejną misję w Ikpe. Ponieważ reumatyzm uczynił z niej inwalidkę, przenosiła się z miejsca na miejsce w drewnianej skrzyni na czterech kołach. Później przysłano z Europy wózek inwalidzki. Mimo złego stanu zdrowia nie chciała wracać do Szkocji. Dopiero w 1912 wyjechała na wakacje na Wyspy Kanaryjskie. W 1913 wróciła do osady w Akpap na otwarcie nowego kościoła i zabrała ze sobą wszystkie bliźnięta uratowane od śmierci. Chciała w ten sposób pokazać przesądnym krajowcom, że traktowanie bliźniąt jako istot przynoszących nieszczęście jest okrucieństwem.
Mary ponownie przebywała w Ikpe gdy dowiedział się o wybuch I wojny światowej. Po raz ostatni odbyła wtedy podróż łodzią po rzece Enyong, leżąc na noszach, w towarzystwie adoptowanych dzieci. 13 stycznia 1915 zmarła w Akpapie. Jej ciało przewieziono rządowym brytyjskim statkiem do Calabaru.
Na południu Nigerii jej imię do dzisiaj jest wspominane z szacunkiem, a niektórzy starzy ludzie pamiętają, jak rodzice opowiadali im o pewnej białej kobiecie z rudymi włosami, trochę dziwacznej, ale bardzo dzielnej, która zasiadała wraz z wodzami, by wymierzać sprawiedliwość i wyrzekła się wszystkiego, żeby żyć wśród nich w dzikich lasach Okoyong.

</doc>
<doc id="1363575" url="https://pl.wikipedia.org/wiki?curid=1363575" title="Konstanty Mańkowski">
Konstanty Mańkowski

Konstanty Makary Mańkowski (ur. 1861 w Krakowie, zm. 1897 tamże) – polski malarz realista.
Życiorys.
Studiował w krakowskiej Szkole Sztuk Pięknych w latach 1874–1880, następnie od 1880 do 1884 w Wiedniu u Hansa Makarta. Naukę kontynuował w latach 1885–1888 w pracowni Jana Matejki. 
Malował portrety, pejzaże, sceny rodzajowe i religijne. W 1892 zaprojektował kurtynę dla Teatru Miejskiego w Krakowie, a w 1896 był jednym z autorów "Panoramy Tatr". Wystawiał w TPST w Krakowie, TZSP w Warszawie i TPSP we Lwowie. Miał też wystawy w Wiedniu, Berlinie i Paryżu.
Obrazy Mańkowskiego znajdują się w zbiorach Muzeum Narodowego w Warszawie, w ekspozycji Muzeum Henryka Sienkiewicza w Oblęgorku, filii Muzeum Narodowego w Kielcach (obraz "Cyganeria").

</doc>
<doc id="1363577" url="https://pl.wikipedia.org/wiki?curid=1363577" title="Baltazar Strawiński">
Baltazar Strawiński

Baltazar (Balcer) Strawiński (zm. 1633) – ciwun i horodniczy trocki (1598), poseł na sejmy (1598, 1620), deputat na Trybunał Skarbowy (1607), starosta mozyrski (1620), kasztelan brzeski (1624–1627), następnie smoleński, wojewoda miński (1631–1633), dyrektor trockiego sejmiku przedsejmowego 1596 roku, sejmiku deputackiego 1599 roku.
Życiorys.
Należał do rodu Strawińskich herbu Sulima, osiadłego w powiecie mozyrskim. Z rodziny tej wywodzili się później znani rosyjscy muzycy: Fiodor, Jurij i Igor Strawińscy.
Baltazar Strawiński miał trzech rodzonych braci: Marcina, kasztelana mińskiego, Erazma, pułkownika, wieloletniego jeńca rosyjskiego i podkomorzego siewierskiego oraz Krzysztofa, sędziego ziemskiego trockiego. Był wyznawcą katolicyzmu i fundatorem pierwszego kościoła (fary) w Mozyrzu (1616).
W 1616 został przez sejm mianowany jednym z komisarzy, którzy jako doradcy towarzyszyli królewiczowi Władysławowi w wyprawie na Moskwę (1617). Wybrany został także członkiem rady wojennej przy hetmanie Janie Karolu Chodkiewiczu podczas wyprawy chocimskiej (1621), nie wziął jednak udziału w wojnie.
Był elektorem Władysława IV Wazy z województwa mińskiego w 1632.
Właściciel m.in. Żydziszek, Kietowiszek i Dudzicz, które po jego bezpotomnej śmierci odziedziczyli dalsi krewni.

</doc>
<doc id="1363578" url="https://pl.wikipedia.org/wiki?curid=1363578" title="Novell Evolution">
Novell Evolution



</doc>
<doc id="1363581" url="https://pl.wikipedia.org/wiki?curid=1363581" title="Ulica Adama Mickiewicza">
Ulica Adama Mickiewicza

Ulica Adama Mickiewicza – popularna nazwa ulic w Polsce;
Ulice:
Aleje:
Według TERYT w Polsce jest 354 ulic i placów Adama Mickiewicza.

</doc>
<doc id="1363590" url="https://pl.wikipedia.org/wiki?curid=1363590" title="Gmina Jastrzębie">
Gmina Jastrzębie

dawne gminy:

</doc>
<doc id="1363604" url="https://pl.wikipedia.org/wiki?curid=1363604" title="Tour de Pologne 1970">
Tour de Pologne 1970

27. edycja wyścigu kolarskiego Tour de Pologne odbyła się w dniach 22 lipca – 1 sierpnia 1970. Rywalizację rozpoczęło 107 kolarzy, a ukończyło 67. Łączna długość wyścigu – 1611 km.
Pierwsze miejsce w klasyfikacji generalnej zajął Jan Stachura (Unia Oświęcim), drugie Czesław Polewiak (LZS Gryf Słupsk), a trzecie Tadeusz Szpak (Włókniarz Łódź).
Wyścig jak na uroczystości przypadające w 1970 roku (50-lecie PZKol i 25-lecie LZS) nie miał dobrej, krajowej obsady (m.in. Szurkowski i Matusiak startowali w wyścigu dookoła Szwecji), ale dobrze zaprezentowały się ekipy zagraniczne (startowało sześć ekip z:ZSRR, NRD, Bułgarii, Czechosłowacji, Danii i Holandii). Wielkim pechowcem wyścigu był Zygmunt Hanusik, który przewrócił się na źle przygotowanej bieżni w Gorlicach, na finiszu III etapu i w rezultacie złamał obojczyk. Sędzią głównym wyścigu był Andrzej Nowak.
Końcowa klasyfikacja generalna.
Klasyfikacja drużynowa.
Klasyfikacji drużynowej nie przeprowadzono.
Klasyfikacja górska.
Lider klasyfikacji górskiej jechał w wyścigu wyjątkowo w koszulce białej.

</doc>
<doc id="1363605" url="https://pl.wikipedia.org/wiki?curid=1363605" title="Skrwa Prawa">
Skrwa Prawa



</doc>
<doc id="1363606" url="https://pl.wikipedia.org/wiki?curid=1363606" title="Zdeněk Štěpánek">
Zdeněk Štěpánek

Zdeněk Štěpánek (ur. 22 września 1896 w Tvoršovicach, zm. 20 czerwca 1968 w Pradze) – czeski aktor, reżyser i dramatopisarz; ojciec Jany Štěpánkowej, Martina Štěpánka, Petra Štěpánka i Kristiny Tabery.
Biogram.
Ukończył szkołę realną i gospodarczą.
Od 1913 r. grał w wędrownych trupach.
Po wybuchu I wojny światowej służył w armii austro-węgierskiej. Na froncie rosyjskim ranny, dostał się do niewoli. Potem oficer Korpusu Czechosłowackiego w Rosji (od 1916 r.), z którym brał udział w walkach na Syberii. Współzałożyciel i czołowy aktor Korpusowego Teatru Frontowego w Rosji.
W latach 1921–1934 członek Teatru Miejskiego na Vinohradach i 1934-68 Teatru Narodowego w Pradze (1954-56 szef części dramatycznej).
Przedstawiciel aktorstwa psychologicznego. Osiągnął uniwersalność sztuki aktorskiej, która mu pozwoliła grać role zarówno bohaterskie i tragiczne, tak komediowe, jak i tragifarsowe.
Autor dramatów ("Monastýr nad tajgou", "Nezbedný bakalář") i autobiografii "Herec" (1961).

</doc>
<doc id="1363608" url="https://pl.wikipedia.org/wiki?curid=1363608" title="Rudolf Deyl starszy">
Rudolf Deyl starszy

 Rudolf Deyl starszy (ur. 6 kwietnia 1876 w Pradze, zm. 16 kwietnia 1972 tamże) – czeski aktor; ojciec Rudolfa Deyla młodszego.
Biogram.
Grał w wielu grupach teatralnych. Aktorstwo studiował w Ottowie szkole dramatycznej w Wiedniu.
W latach 1898–1902 występował w Lublanie i Zagrzebiu, 1902–1905 w zespole Vendelína Budila w Pilźnie oraz 1905–1942 w praskim Teatru Narodowym (w dalszym ciągu tutaj gościnnie).
Przejawiał także zainteresowanie działalnością pedagogiczną i organizacyjną (1922–1934 prezes Centralnej Jednoty Aktorstwa Czeskiego).
Przy tworzeniu swych postaci koncentrował uwagę zwłaszcza na mowę ("Cyrano de Bergerac" E. Rostanda, 1920; role szekspirowskie). Później występował w repertuarze konwersacyjnym i nowoczesnym (Oscar Wilde, Henrik Ibsen, George Bernard Shaw, Karel Čapek).
Zagrał wiele ról w filmie niemym, w dźwiękowym już mniej.
Autor wspomnień teatralnych ("Jak jsem je znal", 1937; "Sláva – tráva", 1938; "Milován a nenáviděn", o Vendelínie Budilowie, 1941; "Vojan zblízka", 1953; "O čem vím já", o Jaroslavie Kvapilu, 1971; "Vavříny s trny", 1973), powieści ze środowiska teatralnego "Kruhy na vodě" (1940) i monografii Písničkář Karel Hašler (1968).

</doc>
<doc id="1363610" url="https://pl.wikipedia.org/wiki?curid=1363610" title="Rudolf Deyl młodszy">
Rudolf Deyl młodszy

 Rudolf Deyl młodszy (ur. 6 lipca 1912 w Pradze, zm. 21 listopada 1967 tamże) – czeski aktor; syn Rudolfa Deyla starszego.
Biogram.
Doświadczenia aktorskie zdobył w teatrach Akropolis, w Brnie i Ostrawie oraz w praskiej Uranii. W latach 1945–1948 członek praskiego Teatru 5 maja. Potem Divadlo filmového studia, Divadlo čs. armády, Divadlo ABC i Městská divadla pražská (od 1959).
W latach 50. obsadzano go w schematycznych rolach pozytywnych bohaterów. Później udało mu się rozwinąć sztukę charakteryzacji postaci, np. w sztukach Vratislava Blažeka ("Příliš štědrý večer", 1960; "Třetí přání", 1963), Nikołaja Gogola ("Ożenek", 1963) i Romain Rollanda ("Hra o lásce a smrti", 1964).

</doc>
<doc id="1363612" url="https://pl.wikipedia.org/wiki?curid=1363612" title="Otto de la Roche">
Otto de la Roche

Otto de la Roche – baron la Roche i Ray (w księstwie Burgundii), pierwszy władca Księstwa Aten w latach 1205–1225.
Życiorys.
Syn Ponsa de la Roche. Dzięki małżeństwu z Izabelą de Ray baron Ray. Uczestniczył w IV krucjacie. Jesienią 1204 roku podczas marszu Bonifacego z Montferratu przez Grecję wraz z nim zaatakował państwo Leona Sgurosa. Krzyżowcy zajęli Beocję i Attykę. Przypuścili też szturm na niezależne od Sgurosa Ateny. Podczas ataku na Akropol zniszczeniu uległa znajdująca się w Partenonie bazylika Matki Bożej oraz biblioteka biskupa Aten Michała Choniatesa. Na Akropolu osadzony został łaciński garnizon. Władzę nad odebraną Sgurosowi północną częścią jego państwa Bonifacy powierzył jako lenno Ottonowi de la Roche. Wiosną 1205 roku krzyżowcy zaatakowali posiadłości Sgurosa na Peloponezie i oblegli go w Koryncie. Bonifacy próbował zdobyć Nauplię jednak atak Bułgarów na jego królestwo odwołał go na północ. Otto jeszcze przez kilka lat miał zdobywać Korynt. Zaraz na początku przyszło mu odeprzeć interwencyjną wyprawę władcy Epiru Michała I Angelosa. Ostatecznie zdobył Korynt w 1210 roku po śmierci Sgurosa. Nauplia pozostała w ręku greckim do 1212 roku, kiedy to przy pomocy Wenecjan zdobył ją książę Achai Gotfryd I Villehardouin i przekazał jako lenno Ottonowi.
Za życia Bonifacego Otto uznawał zwierzchność króla Tesaloniki. Po jego śmierci w 1207 roku poparł stronnictwo Herberta de Briandette, opowiadającego się za polityką prolombardzką zorientowaną na związek z Hrabstwem Montferratu, a przeciw Cesarstwu Łacińskiemu. W wyniku interwencji cesarza Henryka udzielił schronienia lombardczykom Herberta na terenie swego Księstwa w Tebach. Po ataku Henryka na Teby, Otto podporządkował się cesarzowi. Po śmierci Henryka w 1216 roku i odcięciu Księstwa od Królestwa Tesaloniki przez władcę Epiru Michała I Angelosa zależność od państw łacińskich na północy stawała się coraz bardziej iluzoryczna. W latach 1210 – 1211 Otto wydzielił w zarząd połowę Teb swojemu bratankowi Gwidonowi, przygotowując go do przejęcia władzy w Księstwie. W 1225 roku, po śmierci ojca, wraz z żoną i dwoma synami powrócił do Burgundii. Wcześniej przekazał władzę nad Księstwem Gwidonowi de la Roche. Zmarł w 1235 roku w Chateau de Ray, tam też znajduje się jego grób.

</doc>
<doc id="1363615" url="https://pl.wikipedia.org/wiki?curid=1363615" title="Yuka Satō">
Yuka Satō

 – japońska łyżwiarka figurowa, startująca w konkurencji solistek. Dwukrotna uczestniczka igrzysk olimpijskich – w Albertville (1992) i Lillehammer (1994), mistrzyni świata (1994), mistrzyni świata juniorów (1990) oraz dwukrotna mistrzyni Japonii (1993, 1994). 
Po zakończeniu kariery amatorskiej w 1994 roku przez kilka lat brała udział w rewiach łyżwiarskich m.in. "Stars on Ice", gdzie występowała również w parach sportowych z Jasonem Dungjenem. Następnie rozpoczęła pracę komentatorki sportowej m.in. dla NHK podczas Zimowych Igrzysk Olimpijskich 2006 w Turynie. Oprócz tego zajęła się pracą choreografa i trenera łyżwiarstwa w Detroit Skating Club w Bloomfield Hills. Do jej uczniów należeli m.in. Jeremy Abbott, Alissa Czisny (2010–2014), Valentina Marchei (2011–2014), zaś programy układała dla m.in. Takahiko Kozuki.
Rodzice Satō byli łyżwiarzami figurowymi, a następnie obydwoje zostali trenerami łyżwiarstwa. Jej ojciec Nobuo Satō brał udział w igrzyskach olimpijskich 1960 i 1964, zaś matka Kumiko Okawa wystąpiła na nich w 1964 i 1968 roku.
W 1999 roku poślubiła amerykańskiego łyżwiarza figurowego Jasona Dungjena, który występował w parach sportowych.

</doc>
<doc id="1363616" url="https://pl.wikipedia.org/wiki?curid=1363616" title="Midwest">
Midwest

Środkowy Zachód, także Środkowo-Zachodnie Stany Zjednoczone (ang. "Midwest" lub "Midwestern United States") – nazwa stosowana w odniesieniu do amerykańskich stanów zlokalizowanych w środkowej i północnej części kraju.
Według United States Census Bureau w skład Środkowego Zachodu wchodzi 12 stanów:
Chicago jest największym miastem regionu i trzecim co do wielkości w USA. Innymi dużymi miastami Środkowego Zachodu są (w kolejności): Indianapolis, Columbus, Detroit, Milwaukee, Kansas City, Omaha, Minneapolis, Cleveland, Wichita i Saint Louis. Chicago wraz z przedmieściami tworzy największą metropolię z blisko dziesięcioma milionami mieszkańców, za którą znajdują się aglomeracje Metro Detroit, Minneapolis–St. Paul, St. Louis, Cincinnati, Cleveland, i Kansas City.
Według danych United States Census Bureau w 2012 roku region zamieszkiwany był przez 65 377 684 osób.

</doc>
<doc id="1363618" url="https://pl.wikipedia.org/wiki?curid=1363618" title="Ewolucja niebiologiczna">
Ewolucja niebiologiczna

Niebiologiczne systemy podlegające doborowi naturalnemu
W informatyce proces ewolucji wykorzystuje się w algorytmach genetycznych. Jest to rodzaj algorytmu służącego do przeszukiwania przestrzeni alternatywnych rozwiązań, a jego celem jest wyszukiwanie najlepszych rozwiązań postawionego problemu. Sposób działania algorytmów genetycznych nieprzypadkowo przypomina zjawisko ewolucji biologicznej, ponieważ ich twórca John Henry Holland właśnie z biologii czerpał inspiracje do swoich prac.
Działanie algorytmów ewolucyjnych opiera się na określeniu funkcji Celu. Program zna cel, do którego ma się możliwie najbardziej zbliżyć i zna parametry, które może zmieniać (mutować). Znając „pokolenie”, czyli kilka podobnych rozwiązań, wybiera te, które są najbliższe celu i na ich podstawie generuje, poprzez krzyżowanie i mutacje, nowe osobniki, które wraz z rodzicami tworzą nowe pokolenie. Zobacz też: sztuczne życie.
Adrian Thompson w swojej pracy doktorskiej zaproponował i zademonstrował możliwość wykorzystania procesu ewolucji i mechanizmu doboru do projektowania urządzeń elektronicznych. Tym samym został pionierem elektronicznej ewolucji. Thompson wykorzystał programowalne macierze logiczne (FPGA) do ewolucji struktury połączeń, zdolnej do rozróżnienia dwóch częstotliwości bez wykorzystania elementów RC. Analiza powstałych układów wykazała zdumiewającą zbieżność z własnościami organizmów żywych, między innymi oportunistyczne wykorzystanie nieznanych i nieudokumentowanych własności układów FPGA, często specyficznych dla konkretnego egzemplarza produktu.
Hod Lipson i Jordan B. Pollack zademonstrowali możliwość wykorzystania ograniczonej komputerowej symulacji rzeczywistości do zaprojektowania a następnie wykonania robota przy pomocy procesu ewolucji.
Thomas Ray stworzył system Tierra, w którym ewoluują samoreplikanty.
Prowadzone też są eksperymenty nad dziedziczeniem zachowań wśród robotów (np. dotyczące altruizmu) symulujące funkcje genów i genomu na robotach.

</doc>
<doc id="1363619" url="https://pl.wikipedia.org/wiki?curid=1363619" title="Midwestern United States">
Midwestern United States



</doc>
<doc id="1363620" url="https://pl.wikipedia.org/wiki?curid=1363620" title="Middle West">
Middle West



</doc>
<doc id="1363625" url="https://pl.wikipedia.org/wiki?curid=1363625" title="Flaga Kornwalii">
Flaga Kornwalii

Flaga Kornwalii (ang. "St Piran's Flag", korn. "Baner Peran") - jeden z symboli Kornwalii. Sztandar św. Pirana jest czarnym prostokątem z białym krzyżem prostopadłym do podstaw i boków. Legenda mówi, że twórca flagi, św. Piran (VI w., patron kornwalijskich górników cyny), utworzył ten znak widząc rozpuszczającą się w ogniu rudę cyny. Jej pochodzenie jest jednak nieustalone.
Pochodzenie i historia.
Przyjmuje się, że flaga pochodzi sprzed 1188, kiedy to była używana podczas wojen krzyżowych. "Encyklopedia Britannica" podaje, że flagi używał kontyngent kornwalijski w bitwie pod Agincourt (1415). Jednak średniowieczny poemat z r. 1590 podaje, że w bitwie tej używano flagi przedstawiającej dwóch walczących Kornwalijczyków w zwarciu. Jeden z pierwszych wizerunków flagi widnieje w witrażu katedry w Westminster. Napis wykonano w celu uczczenia pamięci kornwalijskiego wynalazcy Richarda Trevitchka. Flaga przypomina flagę św. Dawida.
Użycie.
Flagę coraz częściej widzi się na terenie Kornwalii, choć bywa również postrzegana jako symbol nacjonalistyczny. Częściej traktuje się ją jednak jako symbol dumy Kornwalijczyków i stosowana raczej w celach dystynktywnych niż czysto politycznych. Flagi używa się podczas obchodów świąt kornwalijskich, jak np. "St. Piran's Day" czy "Helston Flora Day". Często pojawia się na samochodach w miejsce znaku GB - pod flagą widnieje wtedy podpis "Kernow" (korn. "Kornwalia"). Koloru czarnego zaczerpniętego z flagi używa znany kornwalijski zespół rugby "All Saints" czy popularna firma spożywcza "Ginsters". Sprzedawana często jako pamiątka z Kornwalii.

</doc>
<doc id="1363626" url="https://pl.wikipedia.org/wiki?curid=1363626" title="Be’er Milka">
Be’er Milka

Be’er Milka (hebr. באר מילכה) – moszaw położony w samorządzie regionu Ramat ha-Negew, w Dystrykcie Południowym, w Izraelu.
Leży w środkowej części pustyni Negew, w otoczeniu moszawu Kemehin, oraz wioski Niccane Sinaj. Na zachód od moszawu przebiega granica z Egiptem.
Historia.
Grupa założycieli moszawu zaczęło się formować w 2001 i w 2002 zamieszkała w pobliskim moszawie Kemehin. Moszaw założono 28 września 2006.
Gospodarka.
Gospodarka moszawu opiera się uprawach w szklarniach i sadownictwie.
Komunikacja.
Przez wioskę przebiega lokalna droga, którą jadąc na północny zachód dojeżdża się do drogi ekspresowej nr 10 (Kerem Szalom–Owda), lub jadąc na południowy wschód dojeżdża się do moszawu Kemehin.

</doc>
<doc id="1363629" url="https://pl.wikipedia.org/wiki?curid=1363629" title="Aszalim">
Aszalim

Aszalim (hebr. אשלים; pisownia w ang. Ashalim) - wieś położona w Samorządzie Regionu Ramat ha-Negew, w Dystrykcie Południowym, w Izraelu.
Leży w środkowej części pustyni Negew.
Historia.
Osadę założono w 1979 jako niewielki moszaw, który później przekształcono w wioskę.

</doc>
<doc id="1363638" url="https://pl.wikipedia.org/wiki?curid=1363638" title="Midreszet Ben Gurion">
Midreszet Ben Gurion

Midreszet Ben Gurion (hebr.: מדרשת בן-גוריון) – wieś położona w samorządzie regionu Ramat ha-Negew, w Dystrykcie Południowym, w Izraelu.
Leży w środkowej części pustyni Negew.
Historia.
Osadę założono w 1963.
Edukacja.
W 1974 założono tutaj Instytut Rozwoju Pustyni Jacoba Blausteina (ang. Jacob Blaustein Institutes for Desert Research), który prowadzi badania nad rozwojem upraw rolniczych w warunkach pustyni Negew. Instytut jest częścią Uniwersytetu Ben Guriona z Beer Szewy.
Komunikacja.
Przy wiosce przebiega droga ekspresowa nr 40 (Kefar Sawa–Ketura).

</doc>
<doc id="1363639" url="https://pl.wikipedia.org/wiki?curid=1363639" title="Albert Oldman">
Albert Oldman

 
Albert Leonard Oldman (ur. 18 listopada 1883 w Londynie, zm. 15 stycznia 1961 w Upminster) — brytyjski bokser wagi ciężkiej. W 1908 roku na letnich igrzyskach olimpijskich w Londynie zdobył złoty medal.

</doc>
<doc id="1363641" url="https://pl.wikipedia.org/wiki?curid=1363641" title="Restenoza">
Restenoza

Restenoza, nawrót zwężenia – ponowne zwężenie światła narządu występujące po zabiegu leczącym jego zwężenie, np. ponowne zwężenie leczonej tętnicy po zabiegu angioplastyki, ponowne zwężenie krtani lub tchawicy po jej endoskopowym poszerzaniu, plastyce lub resekcji.
Rozprężenie balonu (angioplastyka balonowa) lub implantacja stentu wewnątrznaczyniowego powoduje uszkodzenie ściany tętnicy i wyzwala z jej strony naturalną odpowiedź fizjologiczną, czyli gojenie. W części przypadków proces gojenia przebiega jednak nadmiernie (nadmierny przerost błony wewnętrznej tzw. neointimy), co w efekcie doprowadza do powstania zjawiska restenozy.
Od chwili wprowadzenia do praktyki klinicznej stentów pełniących rolę rusztowania, zjawisko tzw. elastycznego zapadania się światła tętnicy (ang. "elastic recoil") występujące po angioplastyce balonowej, przestało mieć istotne znaczenie w powstawaniu restenozy.
Obecnie uważa się, że w patofizjologii restenozy po implantacji stentu największe znaczenie ma nadmierny przerost neointimy. Spośród czynników do niego prowadzących dominuje proces zapalny, o którego znaczeniu w patofizjologii restenozy świadczy fakt, iż stopień jego nasilenia ściśle koreluje ze stopniem przerostu neointimy.
Mechaniczne rozciągnięcie ściany tętnicy, zdarcie warstwy komórek śródbłonka, rozerwanie błony elastycznej wewnętrznej (i niekiedy również zewnętrznej) oraz dyssekcja błony środkowej prowadzi do odsłonięcia trombogennych podśródbłonkowych składników ściany tętnicy takich jak kolagen, czynnik von Willebranda, fibronektyna i laminina. Doprowadzają one do aktywacji płytek, tworzenia śródściennego zakrzepu, a także do powstania miejscowej reakcji zapalnej z uwalnianiem czynników wzrostu i cytokin. Aktywowane płytki krwi poprzez uwalnianie czynników wzrostu takich jak PDGF, TGF-β, bFGF, EGF i interleukina-1, jak również dzięki ekspresji molekuł adhezyjnych takich jak selektyna-P aktywują zjawisko „rollingu” krążących leukocytów. Leukocyty wiążą się następnie silnie w sposób bezpośredni poprzez integrynę Mac-1 (CD11b/CD18) z receptorami GPIbα na płytkach krwi oraz przez wiązania poprzeczne z fibrynogenem do receptora GP IIb/IIIa. Migracja leukocytów w głąb ściany naczynia odbywa się dzięki obecności chemicznego gradientu cytokin, uwalnianych przez komórki mięśni gładkich oraz leukocyty osiadłe w medii. Aktywowane płytki krwi, leukocyty i tkankowe makrofagi przez uwalnianie czynników wzrostu i cytokin aktywują komórki mięśni gładkich. Dzięki zdarciu ochronnej warstwy komórek śródbłonka aktywacja ta odbywa się również poprzez działanie krążących we krwi miogenów, takich jak angiotensyna II, serotonina, endotelina czy bradykinina. Poprzez uruchomienie w komórkach mięśni gładkich pozostających normalnie w fazie G0, genów takich jak c-myc, c-fos, c-jun, regulujących podziały komórek, następuje ich proliferacja. Następnie dochodzi do wzmożonej produkcji metaloproteinaz, które prowadzą do remodelingu macierzy zewnątrzkomórkowej i ułatwiają migrację komórek mięśni gładkich do neointimy. Kolejnym etapem tej kaskady jest niekontrolowana proliferacja komórek mięśni gładkich i odkładanie się macierzy zewnątrzkomórkowej, czyli głównego składnika neointimy, co w efekcie prowadzi do powstania znacznego zwężenia w stencie. Dzieje się tak po kilku tygodniach od implantacji i trwa maksymalnie do sześciu miesięcy.
Istotnym mechanizmem prowadzącym do restenozy może być również obserwowane w badaniach doświadczalnych zjawisko przechodzenia hematopoetycznych komórek progenitorowych, w tym szczególnie komórek mięśni gładkich, z krwi do neointimy. Implantacja stentu poprzez indukcję lokalnego stanu zapalnego prowadzi do produkcji cytokin takich jak interleukina-8, SDF-1 oraz MMP-9, które mobilizują następnie przechodzenie komórek progenitorowych ze szpiku do krwi i z krwi do segmentu tętnicy z toczącym się procesem zapalnym. W przeciągu kolejnych miesięcy od implantacji stentu dochodzi do degradacji białek macierzy zewnątrzkomórkowej, będącej częścią składową neointimy oraz do ich resyntezy z częściową zmianą fenotypu. Następuje stopniowa zamiana proteoglikanów na elastynę i dochodzi do stopniowej aopoptozy komórek mięśni gładkich. Powoduje to coraz większy udział macierzy zewnątrzkomórkowej w tworzeniu neointimy w stosunku do elementów komórkowych i doprowadza do nieznacznego zmniejszania powierzchni neointimy w okresie od sześciu miesięcy do trzech lat, co potwierdzono też w badaniach u ludzi.
Biorąc pod uwagę kierunek badań prowadzonych na świecie wydaje się, że optymalnym rozwiązaniem w zapobieganiu restenozie będzie stosowanie stentów uwalniających leki (stenty typu DES) zapobiegające nadmiernemu przerostowi neointimy i niehamujące tworzenia śródbłonka, uwalniane z powierzchni polimerów biodegradowalnych lub innych powłok niewywołujących przedłużonego w czasie zapalenia.

</doc>
<doc id="1363642" url="https://pl.wikipedia.org/wiki?curid=1363642" title="Merchaw Am">
Merchaw Am

Merchaw Am (hebr.: מרחב עם) – wieś położona w samorządzie regionu Ramat ha-Negew, w Dystrykcie Południowym, w Izraelu.
Leży w środkowej części pustyni Negew.
Historia.
Osadę założono w 2001.

</doc>
<doc id="1363643" url="https://pl.wikipedia.org/wiki?curid=1363643" title="Siła naciągu">
Siła naciągu

Siła naciągu (naciąg, napięcie) – siła powstająca w reakcji na zewnętrzną siłę napinającą. Pojęcie to stosuje się w odniesieniu do ciał takich jak: nitka, sznurek, lina, struna. W polskojęzycznej literaturze najczęściej oznaczana jest symbolem "N" lub "FN" a jej jednostką jest niuton (N).
Wartość siły naciągu zależy od wartości zewnętrznej siły napinającej, ale w ogólnym przypadku nie musi być jej równa. Równość ta ma miejsce tylko wówczas, gdy cały układ znajduje się w spoczynku lub porusza się ruchem jednostajnym prostoliniowym. Kierunek siły naciągu pokrywa się z kierunkiem siły napinającej, a jej zwrot jest przeciwny. W przypadku ciała, np. nitki, o skończonych rozmiarach, siła naciągu występuje na obu końcach nitki, jeżeli siły napinające działają również na oba końce nitki. Siłę naciągu można określić również dla dowolnego miejsca nitki. Wówczas, po umownym podzieleniu nitki na dwie części, pierwsza część będzie działała na drugą siłą napinającą, wywołując powstanie siły naciągu w drugiej części. Para sił naciągu na końcach nitki są to siły, których zwroty są przeciwne, a wartości różne. Wartości tych sił będą takie same tylko wówczas, gdy nitka nie będzie miała masy i będzie nierozciągliwa. Założenie takie często jest przyjmowane przy uproszczonym modelowym rozwiązywaniu zagadnień z dynamiki.
Wyznaczanie siły naciągu jest istotnym zagadnieniem przy:

</doc>
<doc id="1363644" url="https://pl.wikipedia.org/wiki?curid=1363644" title="Niccane Sinaj">
Niccane Sinaj

Niccane Sinaj (hebr. ניצני סיני) nazywana także Kadesz Barnea (hebr. קדש ברנע) – wieś położona w samorządzie regionu Ramat ha-Negew, w Dystrykcie Południowym, w Izraelu.
Leży w środkowej części pustyni Negew, w otoczeniu moszawów Be’er Milka i Kemehin, oraz wioski Niccana. Na zachód od wioski przebiega granica z Egiptem, a na południu znajduje się Przejście graniczne Niccana.
Historia.
Osadę założono w 1980. Nazwa wioski nawiązuje do sąsiedniej osady Niccana i pobliskiego półwyspu Synaj. Natomiast druga nazwa wioski nawiązuje do miejsca Kadesz-Barnea, w którym według informacji biblijnej z Księgi Liczb, obozowali Izraelici w czasie wędrówki z Egiptu do Ziemi Obiecanej pod dowództwem Mojżesza.
Kultura i sport.
W wiosce jest ośrodek kultury oraz basen kąpielowy.
Gospodarka.
Gospodarka wioski opiera się na uprawach w szklarniach (m.in. pomidory) i uprawach winorośli. Firma "Desert Green West Ltd." zajmuje się sortowaniem, pakowaniem i przechowywaniem warzyw w chłodniach.
Komunikacja.
Z wioski wyjeżdża się na zachód na drogę ekspresową nr 10 (Kerem Szalom–Owda). Lokalna droga prowadząca na południe dojeżdża do drogi nr 211 , którą jadąc na wschód dojeżdża się do wioski Niccana. Lokalna droga prowadząca na wschód dojeżdża do moszawu Kemehin.

</doc>
<doc id="1363645" url="https://pl.wikipedia.org/wiki?curid=1363645" title="Gwido I de la Roche">
Gwido I de la Roche

Gwido I de la Roche (1205-1263) – władca Księstwa Aten w latach 1225–1263. Bratanek Ottona de la Roche.
Życiorys.
W 1210 roku Gwido otrzymał od swego stryja Ottona władzę nad połową Teb. Po wyjeździe Ottona do Burgundii objął całe Księstwo oraz Argos i Nauplię, z których złożył hołd lenny księciu Achai. Długie panowanie Gwidona przyniosło wzrost i umocnienie pomyślności Księstwa. Dobrą sytuację ekonomiczną zapewniały Księstwu produkcja jedwabiu, której centrum znajdowało się w rejonie Teb oraz handel nim z Wenecją i Genuą. W 1240 roku Gwido I wydzielił połowę Teb swojemu szwagrowi Beli z Saint Omer, mężowi siostry Gwidona I, Bonne de la Roche.
Kiedy w 1256 roku książę Achai Wilhelm II Villehardouin podjął kroki zmierzające do podporządkowania sobie Eubei, Gwido I poparł występujących w obronie swych interesów na Eubei Wenecjan. Wiosną 1258 roku Wilhelm II podjął wyprawę karną przeciw Tebom. Gwido I, który zastąpił mu drogę, został rozbity w bitwie u stóp góry Karydi. Oblężony w Tebach musiał się poddać. Złożył następnie hołd lenny Wilhelmowi II w Nikli, ale obecni w Nikli baronowie uznali, że jako baronowie królestwa francuskiego nie są parami Gwidona I i wysłali go przed sąd króla francuskiego Ludwika IX Świętego. Dwór francuski uznał, że Gwido I nie podlegał obowiązkowi złożenia hołdu lennego, nie może więc być pozbawionym swego lenna. Ostatecznie więc jedyną karą była dla Gwidona I sama podróż. Reprezentująca poglądy Achai "Kronika z Morei" utrzymuje, że władztwo Gwidona I było zwykłym senioratem i dopiero król Ludwik IX podniósł je do rangi księstwa w 1260 roku.
Wiosną tego roku Gwido I powrócił do Grecji. W drodze powrotnej doszła go wiadomość, że Wilhelm II, po klęsce w bitwie pod Pelagonią, znalazł się w niewoli cesarza nicejskiego Michała Paleologa. Rok później nicejczycy zdobyli Konstantynopol kładąc kres istnieniu Cesarstwa Łacińskiego. Gwido I przeżył wszystkie te wstrząsy o dwa lata przekazując księstwo synowi Janowi I.

</doc>
<doc id="1363652" url="https://pl.wikipedia.org/wiki?curid=1363652" title="Samorząd Regionu Sedot Negew">
Samorząd Regionu Sedot Negew

Samorząd Regionu Sedot Negew (hebr. מועצהמועצה אזורית שדות נגב) – samorząd regionu położony w Dystrykcie Południowym, w Izraelu.
Samorządowi podlegają tereny w zachodniej części pustyni Negew w rejonie miasta Netiwot.
Osiedla.
Znajduje się tutaj 2 kibuce, 12 moszawy i 2 wioski.

</doc>
<doc id="1363658" url="https://pl.wikipedia.org/wiki?curid=1363658" title="White pudding">
White pudding

White pudding (w Kornwalii także "Hog's pudding") – potrawa mięsna popularna w Szkocji, Irlandii, w Anglii występuje głównie w Kornwalii i hrabstwie Devon. Jest to rodzaj kaszanki bez krwi. Składa się z mięsa wieprzowego, tłuszczu, kaszy owsianej i przypraw. Produkt formuje się w sposób podobny do kiełbasy. Podaje się na gorąco, podsmażany, zwykle pokrojony w plasterki. Wchodzi w skład śniadania angielskiego w południowo-zachodniej Anglii i śniadania irlandzkiego "Ulster fry".

</doc>
<doc id="1363660" url="https://pl.wikipedia.org/wiki?curid=1363660" title="Krzysztof Chrapek">
Krzysztof Chrapek

Krzysztof Chrapek (ur. 7 października 1985 w Czechowicach-Dziedzicach) – polski piłkarz, grający na pozycji napastnika i lewego pomocnika, wychowanek Górnika Brzeszcze, od 2019 roku zawodnik LKS Jawiszowice.
Kariera.
Krzysztof Chrapek rozpoczynał swoją karierę w Górniku Brzeszcze. W sezonie 2003/2004, gdy klub spadł do ligi okręgowej, był obok Łukasza Bartusia najskuteczniejszym piłkarzem swojego zespołu. Zimą 2006 roku Chrapek przeszedł do Podbeskidzia Bielsko-Biała. Zadebiutował w nim 25 marca 2006 roku w zremisowanym 0:0 meczu ze Śląskiem Wrocław.
W sezonie 2006/2007 Chrapek zdobył osiem goli w rozgrywkach drugiej ligi. Strzelał ważne bramki w spotkaniach z m.in. Śląskiem Wrocław, Zawiszą Bydgoszcz, Polonią Warszawa, Zagłębiem Sosnowiec i ŁKSem Łomża. Zdobył również jednego gola w meczu pucharu Polski z Górnikiem Wałbrzych. Podbeskidzie uplasowało się na dwunastym miejscu w tabeli, a Chrapek był jego najlepszym strzelcem. W kolejnych rozgrywkach utracił skuteczność i do bramki rywali trafił tylko dwukrotnie.
W 7 kolejce rozgrywek o mistrzostwo I ligi 2008/2009 przełamał niemoc strzelecką napastników Podbeskidzia, trwającą od początku sezonu. Następnie regularnie strzelał gole. Strzelił hat-tricka w spotkaniu z Wisłą Płock, a 23 maja 2009 roku wygranym 9:0 meczu z Turem Turek zdobył pięć bramek. Sezon zakończył z 18 trafieniami na koncie i w tabeli najskuteczniejszych strzelców pierwszej ligi zajął trzecie miejsce.
10 lipca 2009 roku podpisał czteroletnią umowę z Lechem Poznań. Dwa tygodnie później zdobył z "Kolejorzem" Superpuchar Polski. Nie zdołał przebić się jednak do podstawowego składu i kilka razy zagrał w Młodej Ekstraklasie. W październiku doznał zerwania wiązadeł krzyżowych. Kontuzja wykluczyła go z gry do końca rundy jesiennej. 23 grudnia 2010 roku został wypożyczony do Piasta Gliwice na okres roku. Ostatecznie jednak doznał kontuzji, zerwania ścięgna Achillesa i wypożyczenie nie doszło do skutku.

</doc>
<doc id="1363661" url="https://pl.wikipedia.org/wiki?curid=1363661" title="Puchar Węgier w piłce nożnej">
Puchar Węgier w piłce nożnej

Puchar Węgier w piłce nożnej () – cykliczne rozgrywki piłkarskie o charakterze pucharu krajowego na Węgrzech. Organizowane co sezon przez Węgierski Związek Piłki Nożnej (MLSZ) i przeznaczone są dla krajowych klubów piłkarskich. Najważniejsze po NB I piłkarskie rozgrywki w kraju. Triumfator danej edycji Pucharu zyskuje prawo reprezentowania swego kraju w następnej edycji Ligi Europy.
Historia.
Chociaż pierwszy mecz Ligi Węgierskiej rozegrano w 1901 roku, pierwszy mecz o Puchar Węgier rozegrano osiem lat później w 1910 roku pomiędzy MTK Budapest FC i Budapesti TC. Pierwszy finał Pucharu Węgier w piłce nożnej miał miejsce 8 września 1910 roku. Po bramkowym remisie mecz został powtórzony 2 października 1910. Z wynikiem 3:1 zwyciężył klub MTK. W latach 1914-21, 1923-24, 1928-29, 1935-40, 1944-51, 1952-54 i 1958-63 rozgrywek nie przeprowadzono. Początkowo Puchar zdobywali drużyny z Budapesztu, dopiero w 1930 Puchar otrzymał nowego właściciela spoza stolicy - zdobywcą został Bocskai FC z Debreczynu. W sezonie 1976/77 Puchar został rozegrany w turnieju finałowym pomiędzy pomiędzy czterema klubami systemem ligowym.
Format.
Format rozgrywek był wiele razy zmieniany. W rozgrywkach uczestniczą 128 klubów występujących w Mistrzostwach Węgier. Obecnie wszystkie rywalizacje od rundy wstępnej do finału rozgrywane są w jednym meczu. Zwycięzca kwalifikuje się do dalszych gier, a pokonany odpada z rywalizacji. W wypadku kiedy w regulaminowym czasie gry padł remis zarządza się dogrywkę, a jeśli i ona nie przyniosła rozstrzygnięcia, to dyktowane są rzuty karne. Od sezonu 2014/15 rozgrywki składają się z 8 etapów: rundy pierwszej i drugiej eliminacyjnej, 1/16 finału, 1/8 finału, ćwierćfinałów, półfinałów i finału. Mecz finałowy rozgrywany jest na różnych obiektach, choć zazwyczaj był to stadion Puskás Aréna w Budapeszcie.
Zwycięzcy i finaliści.
 
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Węgier na podium oficjalnie stawało w sumie 36 drużyn. Liderem klasyfikacji jest Ferencvárosi TC, który zdobył 24 Puchary.
Stan na 31.05.2022.
Klasyfikacja według miast.
Siedziby klubów: Stan na 31.05.2022.

</doc>
<doc id="1363674" url="https://pl.wikipedia.org/wiki?curid=1363674" title="Turbaczyk (polana)">
Turbaczyk (polana)

Turbaczyk – polana podwierzchołkowa na Turbaczyku w Gorcach. Znajduje się na stromych zachodnich i północnych jego zboczach na wysokości 980–1070 m n.p.m. i ma powierzchnię 11,74 ha. Była systematycznie koszona i wypasana jeszcze w latach 70. XX w. Charakteryzuje się dużą różnorodnością biologiczną – naliczono tutaj aż 14 różnych zbiorowisk roślinności. Rośnie tu m.in.: mieczyk dachówkowaty, ciemiężyca zielona, modrzyk górski, bodziszek leśny. Na podmokłej północno-wschodniej części polany, na młace kozłkowo-turzycowej występuje ostrożeń łąkowy, knieć górska, wełnianka szerokolistna i kozłek całolistny. Wiosną licznie zakwita krokus spiski i przebiśniegi, później 5 gatunków storczykowatych. Z ptaków spotkać tu można m.in. puszczyka uralskiego i kopciuszka. Północno-zachodnia część polany zarasta stopniowo borówczyskami i malinami. To etap sukcesji ekologicznej poprzedzający jej zarośnięcie lasem. Pod lasem stoi tu niszczejący szałas. Ma charakterystyczny dla budownictwa Zagórzan czterospadowy dach.
O gospodarzącym na polanie przed wojną bacy z Obidowej o nazwisku Anioł istnieje ludowa legenda, według której za pomocą czarów przywrócił on do życia owce, na które rzucił urok baca z Łopusznej.
Polana znana jest z walorów widokowych. Panorama widoków obejmuje Babią Górę i Pasmo Babiogórskie, Beskid Makowski, Beskid Żywiecki, Beskid Wyspowy oraz pobliski szczyt Kudłonia. Na polanie umieszczono opracowaną przez Gorczański Park Narodowy tablicę informacyjną z opisem oglądanych szczytów oraz ławeczki dla turystów. Obok tablicy zachował się znak pomiarowy z 1823, świadectwo pomiarów triangulacyjnych dokonywanych wówczas przez austriackich kartografów.
Polana znajduje się na obszarze Gorczańskiego Parku Narodowego. Przebiega przez nią granica między Koninkami (część wsi Poręba Wielka) i Koniną w powiecie limanowskim, w gminie Niedźwiedź.

</doc>
<doc id="1363675" url="https://pl.wikipedia.org/wiki?curid=1363675" title="Estońska Partia Centrum">
Estońska Partia Centrum

Estońska Partia Centrum (est. "Eesti Keskerakond", KE) – estońska centrowa i socjalliberalna partia polityczna, działająca od 1991. Ugrupowanie należy do Partii Europejskich Liberałów, Demokratów i Reformatorów. Założycielem i długoletnim przywódcą partii był Edgar Savisaar, wieloletni burmistrz Tallinna, pierwszy premier po ogłoszeniu niepodległości (1990–1992).
Historia.
Partia została założona 12 października 1991. W pierwszych wyborach, w których wzięła udział, występowała jeszcze jako Estoński Front Ludowy (krajowa organizacja niepodległościowa), zajmując trzecie miejsce. Od tego czasu pozostaje jedną z głównych sił politycznych w Estonii. Centryści oficjalnie kierują swój program wyborczy do klasy średniej. Są partią cieszącą się stosunkowo wysokim poparciem wśród mieszkańców Estonii narodowości rosyjskiej. Lider KE w 2007 sprzeciwiał się przeniesieniu Pomnika Wyzwolicieli Tallinna (Brązowego Żołnierza) z centrum estońskiej stolicy.
Edgar Savisaar kierował Estońską Partią Centrum od jej założenia do 1995 i ponownie od 1996 do 2016. W latach 1995–1996 na czele partii stała Andra Veidemann. W listopadzie 2016 nowym przewodniczącym ugrupowania został Jüri Ratas.
W 1995 partia weszła w skład koalicji współtworzącej gabinet Tiita Vähiego. Opuściła ją jednak już w tym samym roku po zdymisjonowaniu Edgara Savisaara w związku z tzw. aferą podsłuchową z jego udziałem. Ponownie współrządziła w latach 2002–2003 (rząd Siima Kallasa wspólnie z Estońską Partią Reform) i w latach 2005–2007 (rząd Andrusa Ansipa, wspólnie z Estońską Partią Reform i Estońskim Związkiem Ludowym). Od 2007 ponownie pozostawała w opozycji. W 2016 partia współtworzyła nową koalicję rządową z socjaldemokratami i chadekami, w ramach której jej lider Jüri Ratas objął urząd premiera. Po wyborach w 2019 lider centrystów pozostał na czele rządu; partia utrzymała koalicję z ugrupowaniem Isamaa oraz porozumiała się z narodowo-konserwatywną EKRE.
W styczniu 2021 Jüri Ratas ustąpił z funkcji premiera. Estońska Partia Centrum pozostała ugrupowaniem rządzącym, zawiązując koalicję z Estońską Partią Reform i współtworząc rząd Kai Kallas. Koalicja ta rozpadła się w czerwcu 2022, kiery to ministrowie z KE zostali odwołani.

</doc>
<doc id="1363680" url="https://pl.wikipedia.org/wiki?curid=1363680" title="Jan Malicki">
Jan Malicki



</doc>
<doc id="1363682" url="https://pl.wikipedia.org/wiki?curid=1363682" title="Muzeum Archeologiczne i Etnograficzne w Łodzi">
Muzeum Archeologiczne i Etnograficzne w Łodzi

Muzeum Archeologiczne i Etnograficzne – największe muzeum w Łodzi, znajdujące się przy placu Wolności 14. Na koniec 2012 posiadało 260 354 pozycji katalogowych.
W muzeum można zobaczyć trzy stałe wystawy: etnograficzną, numizmatyczną oraz archeologiczną.
Historia.
Historia muzeum sięga dwudziestolecia międzywojennego, kiedy w 1918 powołano w Łodzi Muzeum Miejskie. Gromadziło ono najrozmaitsze kolekcje w szeroko rozumianym pojęciu kultury. W kolejnych latach muzeum kilkakrotnie zmieniało swoją siedzibę oraz oficjalną nazwę, aż do przełomu lat 1949/1950, kiedy to Miejskie Muzeum Prehistoryczne (działające od 14 maja 1945), kierowane przez prof. Konrada Jażdżewskiego i Miejskie Muzeum Etnograficzne (działające od 20 kwietnia 1945 roku), kierowane przez dr Janinę Krajewską, zostały upaństwowione i przybrały nazwy: Muzeum Archeologiczne i Muzeum Etnograficzne w Łodzi. Równolegle od 1948 zaczął się rozwijać Gabinet Numizmatyczny, założony w ramach Muzeum Archeologicznego przez Anatola Gupieńca.
1 stycznia 1956 nastąpiło połączenie wszystkich jednostek w jedno Muzeum Archeologiczne i Etnograficzne w Łodzi, którego kierownictwo powierzono prof. dr. hab. Konradowi Jażdżewskiemu, a siedziba niezmiennie od tego czasu znajduje się w Łodzi przy placu Wolności 14.
W skład Muzeum Archeologicznego i Etnograficznego w Łodzi wchodzą działy: Archeologiczny, Etnograficzny Numizmatyczny, Widowisk lalkowych, Naukowo-oświatowy, Konserwacji i badań nad zabytkami. W muzeum znajduje się również biblioteka.
Muzeum wydaje liczne publikacje książkowe oraz stałe wielodziałowe czasopismo "Prace i Materiały Muzeum Archeologicznego i Etnograficznego w Łodzi" (serię archeologiczną, etnograficzną i numizmatyczno-konserwatorską).
Budynek.
Po staraniach czynionych przez łódzkich fabrykantów od początku lat 40. XIX wieku o utworzenie w Łodzi szkoły powiatowej, w roku 1845 otwarta została czteroklasowa szkoła realna tzw. niemiecko-ruska w wynajętym domu Jakuba Petersa na Rynku Nowego Miasta przy lewym narożniku ulicy Legionów. Na potrzeby szkoły, w 1856, oddano do użytku jednopiętrowy gmach Szkoły Powiatowej Realnej Niemiecko-Rosyjskiej. W kilkukrotnie przebudowywanym budynku, od 1869 mieściła się Wyższa Szkoła Rzemieślnicza, a w okresie międzywojennym budynek był użytkowany przez magistrat miasta, by po II wojnie światowej przejęło go muzeum.

</doc>
<doc id="1363689" url="https://pl.wikipedia.org/wiki?curid=1363689" title="Muzeum Archeologiczne i Muzeum Etnograficzne w Łodzi">
Muzeum Archeologiczne i Muzeum Etnograficzne w Łodzi



</doc>
<doc id="1363697" url="https://pl.wikipedia.org/wiki?curid=1363697" title="Krawcowa">
Krawcowa



</doc>
<doc id="1363701" url="https://pl.wikipedia.org/wiki?curid=1363701" title="Veolia Energia Poznań">
Veolia Energia Poznań

Veolia Energia Poznań SA (dawniej "Dalkia Poznań" i "Dalkia Poznań-ZEC") – spółka akcyjna z branży energetycznej z siedzibą w Poznaniu na Karolinie na osiedlu samorządowym Główna. Powstała 4 czerwca 2004 roku w wyniku prywatyzacji Zespołu Elektrociepłowni Poznańskich S.A. (ZEC Poznań S.A.) przez konsorcjum Dalkia Termika S.A. i Poznańskiej Energetyki Cieplnej S.A. (PEC S.A.). Przedsiębiorstwo jako podmiot prawa handlowego w formie jednoosobowej spółki Skarbu Państwa zostało utworzone w 1993 z przekształcenia powstałego w 1975 Zespołu Elektrociepłowni Poznań.
Elektrociepłownia Poznań Garbary EC-I.
Pierwsza elektrownia w Poznaniu uruchomiona została w 1904 przy ul. Grobla, lecz już wkrótce okazała się za mała na potrzeby miasta. Podjęto decyzję o budowie Elektrowni Garbary. Projekt architektoniczny wykonał Stefan Cybichowski, a prace budowlane rozpoczęto w październiku 1927. Obiekt uruchomiono 23 listopada 1929. Żelbetonowy budynek ustawiono na 2187 palach o długości od 6,5 do 10 metrów. Zużyto 900 ton stali do zbrojeń, żwiru i 425 wagonów cementu. Powierzchnia budynku głównego wyniosła 980 m², kotłowni – 2050 m², a rozdzielni – 450 m². Działały trzy kotły opalane miałem węglowym z grysikiem i dwa turbogeneratory, każdy o mocy 8/10 MW. Chłodzenie zapewniała woda z Warty, doprowadzana dwoma metrowej średnicy rurociągami. Każdy z kotłów miał własny, 28-metrowy komin. Od 1931 działał również czwarty kocioł (moc zakładu zwiększyła się o 20 MW). Sukcesywnie rozbudowywana w okresie przed II wojną światową i po wojnie, w 1952 osiągnęła moc 65 MW. W 1959 rozpoczęły się dostawy pary technologicznej z elektrowni, a w 1965 zaczęła się przebudowa elektrowni na elektrociepłownię.
W 1967 do miejskiej sieci ciepłowniczej Poznania dostarczono po raz pierwszy energię cieplną w wodzie gorącej, a 1969 zakończyła się modernizacja wszystkich turbin kondensacyjnych na ciepłownicze. W związku ze wzrostem produkcji energii cieplnej kosztem energii elektrycznej powstała potrzeba budowy EC-II Karolin.
2015 rok był ostatnim w eksploatacji obiektu. Według koncepcji opracowanej przez władze miejskie w miejscu nieczynnej już elektrociepłowni mogłyby powstać budynki mieszkalne.
Elektrociepłownia Garbary EC1 została sprzedana w 2019 roku deweloperowi.
Dane techniczne.
Dane techniczne na rok 2002:
Elektrociepłownia Poznań Karolin EC-II.
Decyzję o budowie elektrowni podjęto w 1970 wobec coraz mniejszych możliwości rozbudowy EC-I Garbary. W 1975 miejska sieć ciepłownicza Poznania otrzymała pierwsze dostawy pary z EC-II z kotłów wodnych, w 1985 uruchomiono blok energetyczny nr 1 elektrociepłowni, składający się z dwóch kotłów BC-50 oraz turbozespołu 13UP65 umożliwiającego rozpoczęcie produkcji energii elektrycznej. W 1991 w EC-II Karolin uruchomiono blok ciepłowniczy BC-100 (blok nr 2), a w grudniu 1998 roku blok ciepłowniczo-kondensacyjny BK-100 (blok nr 3).
Dalkia stawiała głównie na kogenerację – jest to sposób wytwarzania energii, w którym jednocześnie generowana jest energia elektryczna oraz ciepło. Jest to proces wysokosprawny, w którym energia może być wytwarzana z paliw takich jak np. węgiel, biomasa, gaz. Kogeneracja przyczynia się do ograniczenia emisji zanieczyszczeń oraz zmniejszenia zużycia paliw kopalnych.
W tradycyjnym układzie, energia elektryczna produkowana jest w elektrowni – ze sprawnością ok. 36%. Ciepło pochodzi z ciepłowni miejskich lub wytwarzane jest lokalnie w kotłach c.o. ze średnią sprawnością ok. 90%. W efekcie, by wytworzyć taką samą ilość energii w tradycyjnym układzie potrzeba 62% więcej energii pierwotnej (np. węgla), niż w układzie skojarzonym (w agregacie kogeneracyjnym – odzysk ciepła).
Z punktu widzenia ochrony środowiska, a w szczególności dbałości o czystość powietrza w Poznaniu, rozwój miejskiej sieci ciepłowniczej jest zjawiskiem bardzo korzystnym. Ciepło produkowane w elektrociepłowni zastępuje lokalne kotłownie i indywidualne paleniska węglowe (tzw. niska emisja) emitujące zanieczyszczenia, których w tak małych i prostych obiektach nie daje się skutecznie eliminować.
Kluczowe jest pozbywanie się rozproszonego spalania węgla na rzecz profesjonalnych, wysoko sprawnych instalacji, wyposażonych w zabezpieczenia o wysokiej skuteczności zatrzymywania pyłów, SO2 i innych zanieczyszczeń.
Odbiorcą energii elektrycznej elektrociepłowni jest Grupa Energetyczna Enea. Dalkia Poznań jest również największym dystrybutorem ciepła dla mieszkańców Poznania, Czerwonaka, Koziegłów i Swarzędza.
Na teren elektrociepłowni prowadzi bocznica kolejowej obwodnicy Poznania (linii 395), po której wjeżdżają pociągi dostarczające paliwo: węgiel oraz mazut.
W Dalkii Poznań ZEC zmodernizowano jeden z kotłów, gdzie docelowo spala się w 100% tylko biomasę (kocioł fluidalny, BFB). Koszt wymiany kotłów w Poznaniu i Łodzi to 70 mln euro. To pierwsza tak duża modernizacja elektrociepłowni i przejścia całkowicie na biomasę w Polsce.
Dzięki zmianie opału o 460 tys. ton rocznie spadnie emisja CO2, a Dalkia osiągnie 19,3% wykorzystania odnawialnych źródeł energii, który w Polsce w 2020 r. ma wynieść 15%. Rocznie w kotłach będzie spalanych ok. 600 tys. ton biomasy.
80% będą stanowiły odpady drzewne, a 20% biomasa z upraw rolnych. Koszty zakupu biomasy to ok. 170 mln zł rocznie. Część biomasy będzie pochodzić z ponad 2 tys. ha własnych plantacji roślin energetycznych – trawy miskantus i słomy z upraw zbóż oraz wierzby energetycznej czy produktów po przetworzeniu artykułów spożywczych, np. łusek słonecznika.
Biomasa ma być dostarczana koleją. 
Komin.
Charakterystyczny komin, o wysokości 200 metrów jest najwyższą budowlą w Poznaniu. Widoczny z daleka, zwłaszcza po zmroku za sprawą czerwonych świateł ostrzegawczych tzw. oświetlenie przeszkodowe dla samolotów zamontowanych w pięciu rzędach (z czego trzy rzędy mrugają). Na kominie zamontowane są anteny nadawcze kilku stacji radiowych.

</doc>
<doc id="1363702" url="https://pl.wikipedia.org/wiki?curid=1363702" title="Elektrociepłownia Poznań Garbary">
Elektrociepłownia Poznań Garbary



</doc>
<doc id="1363710" url="https://pl.wikipedia.org/wiki?curid=1363710" title="Sa’ad">
Sa’ad

Sa’ad (hebr. סעד; pol. "Pomoc") – kibuc położony w Samorządzie Regionu Sedot Negew, w Dystrykcie Południowym, w Izraelu. Członek Ruchu Kibucowego ("Ha-Tenu’a ha-Kibbucit").
Położenie.
Leży w północnej części rozległego wzgórza położonego na północno-zachodnim skraju pustyni Negew, w odległości 11 kilometrów od Morza Śródziemnego. Na północ i wschód od wzgórza znajduje się wadi strumienia Sa’ad. W odległości 4 km na północny zachód przebiega granica Strefy Gazy.
W jego otoczeniu znajduje się kibuce Kefar Azza, Mefallesim, Alumim i Nachal Oz, oraz moszawy Jachini i Tekuma.
Demografia.
Liczba mieszkańców Sa’ad:
Historia.
Grupa założycielska składała się z członków syjonistycznej młodzieżowej organizacji religijnej Bene Akiwa, którzy byli żydowskimi imigrantami z Europy. Od 1937 przygotowywali się do działalności osadniczej, początkowo w Netanji, a następnie w obozie szkoleniowym w Herclijja. W lutym 1942 oddelegowano grupę dwudziestu osób, które wyruszyły na penetrację północnych obszarów pustyni Negew. Określili oni możliwości rozwoju przyszłych osad rolniczych na tym terenie i w dniu 30 czerwca 1947 założyli kibuc Sa’ad. Była to typowa osada obronna z wieżą obserwacyjną i palisadą obronną.
Podczas I wojny izraelsko-arabskiej w maju 1948 kibuc został odcięty przez wojska egipskie i do końca wojny znajdował się w całkowitej izolacji. Przed odcięciem dróg ewakuacyjnych zdołano wywieźć z kibucu większość kobiet i dzieci. W wyniku wrogiego ostrzału wieś została całkowicie zniszczona. Wszystkie domy zostały zburzone, a obrońcy przebywali przez cały czas w schronach i na pozycjach obronnych. W październiku Siły Obronne Izraela przerwały egipskie linie i dotarły do Sa’ad z zaopatrzeniem.
Po wojnie kibuc został odbudowany w nowej lokalizacji, odległej około 1 kilometr na zachód od pierwotnej. Decyzja ta była podyktowana względami bezpieczeństwa, ze względu na bliskie sąsiedztwo Strefy Gazy. W nowej lokalizacji rozpoczął się proces konsolidacji i rozwoju gospodarczego osady.
W latach 50. XX wieku populacja kibucu została wzmocniona przez imigrantów z Tunezji, Libii i Kurdystanu.
Nazwa.
Nazwa kibucu Sa’ad oznacza "Pomoc", i wyraża współpracę i pomoc udzielaną sobie nawzajem przez żydowskie społeczności żyjące na pustyni Negew
Kultura i sport.
W kibucu jest ośrodek kultury z biblioteką. Z obiektów sportowych jest basen kąpielowy. Przy szkole Da'at jest sala sportowa, boisko do piłki nożnej i boisko do koszykówki.
Edukacja.
W kibucu znajduje się szkoła religijna Da'at. Kibuc prowadzi kilka unikalnych programów edukacyjnych, w których wykorzystywana jest tutejsza szkoła z internatem. Są to między innymi kursy dla młodzieży z rozbitych rodzin, kursy dla rodzin zastępczych, kursy nauki język hebrajskiego dla nowych imigrantów, oraz programy konwersji na judaizm.
Religia.
Kibuc posiada własną synagogę i mykwę.
Gospodarka.
Lokalna gospodarka opiera się na rolnictwie. Sa’ad jest jednym z największych producentów marchwi w Izraelu (jedna czwarta krajowa produkcji). Inne uprawy obejmują: ziemniaki, awokado, migdały i cytrusy. W Sa’ad jest także duże gospodarstwo hodowlane bydła mlecznego i drobiu.
Z przemysłu w kibucu jest zakład "Syfan", specjalizujący się w produkcji termokurczliwych folii do pakowania. Firma "Popli" produkuje popcorn i karmę dla zwierząt domowych. Kibuc jest także znany z pracowni mody "Kav LeKav", szyjącej ubrania dla kobiet, mężczyzn i dzieci. Jest tu także pracownia "Ahinoam Jewlry", produkująca biżuterię srebrną.
Infrastruktura.
W kibucu znajduje się ośrodek zdrowia, dom opieki nad osobami starymi, warsztat mechaniczny, pralnia i sklep wielobranżowy.
Komunikacja.
Z kibucu wyjeżdża się w kierunku północno-zachodnim na drogę nr 232, którą jadąc na południe dojeżdża się do drogi ekspresowej nr 25 i dalej do kibucu Alumim, natomiast jadąc w kierunku północno-wschodnim dojeżdża się do kibucu Kefar Azza i dalej do miasta Sederot. Natomiast drogą nr 25 jadąc na zachód dojeżdża się do kibucu Nachal Oz i przejścia granicznego Karni ze Strefą Gazy, lub jadąc na wschód dojeżdża się do moszawu Tekuma.

</doc>
<doc id="1363711" url="https://pl.wikipedia.org/wiki?curid=1363711" title="Culture">
Culture



</doc>
<doc id="1363712" url="https://pl.wikipedia.org/wiki?curid=1363712" title="Alumim">
Alumim

Alumim (hebr. עלומים) - kibuc położony w samorządzie regionu Sedot Negew, w Dystrykcie Południowym, w Izraelu.
Leży w zachodniej części pustyni Negew, w pobliżu Strefy Gazy.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1966 jako osada obronna, położona na granicy Egiptem.
Gospodarka.
Gospodarka kibucu opiera się na rolnictwie, hodowli bydła mlecznego i turystyce.

</doc>
<doc id="1363713" url="https://pl.wikipedia.org/wiki?curid=1363713" title="Bet ha-Gaddi">
Bet ha-Gaddi

Bet ha-Gaddi (hebr.: בית הגדי) – moszaw położony w samorządzie regionu Sedot Negew, w Dystrykcie Południowym, w Izraelu.
Leży w środkowej części pustyni Negew, przy mieście Netiwot.
Historia.
Moszaw został założony w 1951.
Gospodarka.
Gospodarka moszawu opiera się na intensywnym rolnictwie i uprawach w szklarniach.
Komunikacja.
Przy moszawie przebiega droga ekspresowa nr 25 (Nachal Oz-Beer Szewa-Arawa).

</doc>
<doc id="1363717" url="https://pl.wikipedia.org/wiki?curid=1363717" title="Markus Ragger">
Markus Ragger

Markus Ragger (ur. 5 lutego 1988 w Klagenfurcie) – austriacki szachista, arcymistrz od 2008 roku.
Kariera szachowa.
Grę w szachy poznał w wieku dwóch lat, mając 6 lat został zapisany do swojego pierwszego klubu szachowego, natomiast pierwszy tytuł mistrza Austrii juniorów zdobył dwa lata później. Łącznie w swoim dorobku posiada 6 złotych medali indywidualnych mistrzostw juniorów. Od 1998 reprezentował Austrię na mistrzostwach świata i Europy juniorów w różnych kategoriach wiekowych, najlepszy wynik osiągając w 2002 w Heraklionie, gdzie w MŚ do lat 14 zajął IV miejsce. W 2004 zwyciężył w mistrzostwach Unii Europejskiej juniorów do lat 16, rozegranych w Mureck.
W 2005 został najmłodszym austriackim mistrzem międzynarodowym, natomiast w 2007 i 2008 wypełnił trzy normy na tytuł arcymistrza i w wieku 20 lat Międzynarodowa Federacja Szachowa nadała mu ten tytuł. W 2007 podzielił I m. (wspólnie z Dusko Pavasoviciem i Georgiem Dannerem) w otwartym turnieju w Velden oraz zadebiutował w narodowej reprezentacji na drużynowych mistrzostwach Europy w Heraklionie. Po raz drugi w zawodach z cyklu DME wystąpił w 2009 w Nowym Sadzie. W 2011 zajął VI m. podczas rozegranych w Aix-les-Bains mistrzostwach Europy.
Najwyższy ranking w dotychczasowej karierze osiągnął 1 lutego 2017, z wynikiem 2703 punktów zajmował wówczas 41. miejsce na światowej liście FIDE, jednocześnie zajmując 1. miejsce wśród austriackich szachistów.

</doc>
<doc id="1363718" url="https://pl.wikipedia.org/wiki?curid=1363718" title="Giwolim">
Giwolim

Giwolim (hebr.: ביגבעולים) – moszaw położony w samorządzie regionu Sedot Negew, w Dystrykcie Południowym, w Izraelu.
Leży w środkowej części pustyni Negew, w pobliżu miasta Netiwot.
Historia.
Moszaw został założony w 1952 przez imigrantów z Iraku i Kurdystanu.
Gospodarka.
Gospodarka moszawu opiera się na intensywnym rolnictwie i uprawach w szklarniach.

</doc>
<doc id="1363721" url="https://pl.wikipedia.org/wiki?curid=1363721" title="Culture.pl">
Culture.pl

Culture.pl – portal internetowy poświęcony kulturze polskiej, stworzony i wydawany przez Instytut Adama Mickiewicza. Portal stawia sobie za zadanie promocję kultury polskiej na świecie oraz poszerzanie świadomości kulturalnej u polskiego odbiorcy.. Posiada numer ISSN 1734-0624. Serwis był notowany w rankingu Alexa na miejscu 86 240.
Opis.
Culture.pl informuje o obecności kultury polskiej na świecie. Portal, według informacji własnej na rok 2020, zawiera ponad 51 tysięcy artykułów, podzielonych według dziedzin: architektura, design, film, literatura, muzyka, sztuki wizualne, teatr, kultura cyfrowa, fotografia i kuchnia polska. Na Culture.pl udostępniane są teksty o twórcach i ich dziełach, a także informacje o instytucjach kultury. Obok nich istnieje również sekcja treści multimedialnych. W 2019 roku portal miał 7,2 mln unikalnych użytkowników, rok później - 8,6 mln.
Portal Culture.pl powstał w lipcu 2001. Jego koncepcję i strukturę, we współpracy z Moniką Rencławowicz, opracował Andrzej Lubomirski, który pełnił funkcję redaktora naczelnego do 2008 roku. Następnie stanowisko to piastowali kolejno: Marek Hancke (do 2009), Elżbieta Sawicka (do 2012), Weronika Kostyrko (do 2016), John Beauchamp (do 2017) i Joanna Stryjczyk (do 2019). Obecnie redaktorem naczelnym jest Marcin Pieszczyk.
W 2004 roku portal zyskał drugą, angielską wersję językową, a w roku 2015 ruszyła wersja rosyjskojęzyczna. Publikowane są także treści w języku ukraińskim oraz w trzech językach azjatyckich (chiński, koreański, japoński).
W czerwcu 2016 Culture.pl opublikował cztery przewodniki multimedialne "A Foreigner’s Guide to Polish Culture" przygotowane we współpracy z Bright Media. Przewodniki zostały poświęcone kinu, muzyce elektronicznej, fotografii oraz polskiemu alfabetowi.
W sierpniu 2017 sekcja angielska portalu udostępniła swój pierwszy podcast z serii "Stories From The Eastern West". Słuchowisko promowano jako „zbiór mało znanych historii ze Środkowej i Wschodniej Europy, które odmieniły nasz świat”. W sierpniu 2019 Culture.pl opublikował mini serię zatytułowaną "The Final Curtain", opowiadającą o upadku bloku wschodniego.
W grudniu 2018 wydano, przygotowaną w całości przez redakcję Culture.pl, książkę pt. "Quarks, Elephants &amp; Pierogi: Poland in 100 Words". Anglojęzyczna publikacja jest rozwinięciem internetowej serii "Poland Word by Word", upamiętniającej 100. rocznicę odzyskania przez Polskę niepodległości. Pomysłodawczynią projektu jest Sylwia Jabłońska, autorami Mikołaj Gliński, Matthew Davies i Adam Żuławski, a ilustracje wykonała Magdalena Burdzyńska.
W grudniu 2018 opublikowano multimedialny przewodnik "Where’s Poland?", w którym przedstawiono, jak polska kultura przetrwała 123 lata zaborów.
W lutym 2019 wydano "Unseen", pierwszy spacer dźwiękowy ("soundwalk") Culture.pl. Premierowy cykl spacerów jest dostępny zarówno w formie podcastu, jak i w aplikacji Echoes, która wykorzystuje narzędzie geolokacji. Drugą serię audiospacerów przygotowano wraz z Muzeum Powstania Warszawskiego.
Portal od 2004 roku był dwujęzyczny (polsko-angielski), a w roku 2015 ruszyła wersja rosyjskojęzyczna.
W 2010 portal zajął pierwsze miejsce w rankingu polskojęzycznych portali kulturalnych według miesięcznika „Press”.
W 2015 portal zdobył „Gwarancję kultury” przyznawaną przez TVP Kultura w kategorii „Kultura w sieci”.

</doc>
<doc id="1363723" url="https://pl.wikipedia.org/wiki?curid=1363723" title="Zimrat">
Zimrat

Zimrat (hebr.: זמרת) – moszaw położony w samorządzie regionu Sedot Negew, w Dystrykcie Południowym, w Izraelu.
Leży w środkowej części pustyni Negew, w pobliżu miasta Netiwot.
Historia.
Moszaw został założony w 1957 przez imigrantów z Tunezji.
Gospodarka.
Gospodarka moszawu opiera się na intensywnym rolnictwie i uprawach w szklarniach.
Komunikacja.
Przy moszawie przebiega droga ekspresowa nr 25 .

</doc>
<doc id="1363724" url="https://pl.wikipedia.org/wiki?curid=1363724" title="Burmistrzowie i prezydenci Tarnowa">
Burmistrzowie i prezydenci Tarnowa

Stanowisko burmistrza miasta Tarnowa powstało dopiero w okresie zaborów, kiedy władze austriackie wprowadziły mianowanych przez siebie urzędników, pełniących funkcję burmistrza, także wójta lub prezydenta. Jako pierwszy objął ją, w latach 1772−1774, Mateusz Morozowicz. Najbardziej znaną postacią tego okresu był Józef Kalasanty Pędracki, trzykrotny burmistrz i ostatni urzędnik na tym stanowisku przed autonomią Galicji.
Na mocy ustawy z 12 sierpnia 1866 roku, w roku następnym przeprowadzone zostały wybory samorządowe, zaś burmistrz był wybierany w głosowaniu spośród radnych. Pierwszym burmistrzem Tarnowa okresu autonomii był Wojciech Bandrowski. Ciągłość samorządu została zachowana nawet podczas I wojny światowej (z wyjątkiem okresu, gdy miasto zajęte było przez wojska rosyjskie): ostatnim burmistrzem czasu zaborów i jednocześnie pierwszym w niepodległej Rzeczypospolitej był Tadeusz Tertil, pełniący urząd w latach 1907−1923.
W okresie dwudziestolecia międzywojennego rząd dwukrotnie wprowadzał w Tarnowie zarząd komisaryczny. Po raz pierwszy w 1924 roku, gdy komisarzem został dotychczasowy burmistrz Janusz Rypuszyński, drugi raz w 1930 roku, gdy na to stanowisko powołano Adama Marszałkowicza.
Burmistrzowie miasta Tarnowa:
Na mocy ustawy z 1933 roku zmienił się ustrój samorządu miasta Tarnowa. Po wyborach, przeprowadzonych 10 grudnia 1933 roku, ukonstytuowała się nowa Rada Miasta, która 12 maja 1934 roku wybrała pierwszego i jedynego przed wybuchem II wojny światowej prezydenta miasta Tarnowa. Został nim Mieczysław Brodziński. Pełnił swój urząd do 6 września 1939 roku, kiedy wraz z częścią pracowników Zarządu Miasta został ewakuowany do Lwowa. Przez kilka kolejnych dni, do czasu ustanowienia administracji okupacyjnej, funkcjonował w Tarnowie zarząd tymczasowy, pod przewodnictwem byłego burmistrza, Juliana Kryplewskiego.
Urząd prezydenta miasta jako organu wykonawczego reaktywowano po przemianach ustrojowych w 1990 roku. Pierwszą osobą na tym urzędzie został Mieczysław Bień. On również został wybranym w pierwszych bezpośrednich wyborach w 2002 roku. Od 2014 roku funkcję tę pełni Roman Ciepiela – jest to jego druga kadencja nie postępująca po poprzedniej.
Niektórzy prezydenci miasta Tarnowa:
Uwaga: Po aresztowaniu prezydenta Ryszarda Ścigały obowiązki prezydenta, do końca kadencji, pełnił Henryk Słomka-Narożański.

</doc>
<doc id="1363727" url="https://pl.wikipedia.org/wiki?curid=1363727" title="Slavia Ruda Śląska (zapasy)">
Slavia Ruda Śląska (zapasy)

ZKS Slavia Ruda Śląska – zapaśniczy klub sportowy z Rudy Śląskiej, którego obecnym prezesem jest Marek Garmulewicz – wielokrotny mistrz Polski i Europy oraz wicemistrz świata. ZKS Slavia Ruda Śląska jest aktualnym drużynowym mistrzem Polski w zapasach w stylu wolnym.

</doc>
<doc id="1363729" url="https://pl.wikipedia.org/wiki?curid=1363729" title="Orestas Buitkus">
Orestas Buitkus

Orestas Buitkus (ur. 11 kwietnia 1975) - litewski piłkarz, występujący na pozycji pomocnika.
Kariera sportowa.
Z zespołem Skonto Ryga pięciokrotnie zdobywał mistrzostwo (2000, 2001, 2002, 2003, 2004) i trzykrotnie Puchar Łotwy. W reprezentacji Litwy w latach 1996-2003 rozegrał 29 meczów i strzelił 6 goli.

</doc>
<doc id="1363730" url="https://pl.wikipedia.org/wiki?curid=1363730" title="Astrapoteria">
Astrapoteria

Astrapoteria, "Astrapotheria" – rząd wymarłych ssaków kopytnych z Ameryki Południowej i Antarktydy. Żyły od paleocenu do miocenu. Ewolucja tej grupy jest enigmatyczna, wydaje się jednak słuszne zaklasyfikować je do grupy Meriungulata. Tą z kolei zalicza się do przetrwałego kladu Laurasiatheria.
Do grupy tej należało m.in. "Astrapotherium" – liczące 3m zwierzę przypominające mastodonta.
Rodziny i rodzaje.
Rodzina Astrapotheriidae
Rodzina Eoastrapostylopidae
Rodzina Trigonostylopidae
"Incertae sedis"

</doc>
<doc id="1363731" url="https://pl.wikipedia.org/wiki?curid=1363731" title="Paweł Skibiński">
Paweł Skibiński

Paweł Skibiński (ur. 20 grudnia 1973 w Warszawie) – polski historyk, politolog, wykładowca, publicysta, w latach 2010–2015 dyrektor Muzeum Jana Pawła II i Prymasa Wyszyńskiego.
Życiorys.
W 1997 ukończył studia w Instytucie Historycznym Uniwersytetu Warszawskiego. W 2001 uzyskał stopień doktora nauk humanistycznych w zakresie historii na Wydziale Historycznym Uniwersytetu Warszawskiego. Stażysta Uniwersytetu Nawarry w Pampelunie w 1999, stypendysta Ministerstwa Spraw Zagranicznych Hiszpanii w 2000.
W latach 1997–2001 doktorant, a od 2001 adiunkt w Instytucie Historycznym Uniwersytetu Warszawskiego. Był także pracownikiem Instytutu Studiów Strategicznych i Badań nad Polityką w Wyższej Szkole Biznesu – National-Louis University w Nowym Sączu. Pełnił funkcje zastępcy dyrektora oraz kierownika działu badawczego Muzeum Historii Polski. Habilitował się 24 września 2014.
Przed wyborami prezydenckimi w 2005 wszedł w skład Honorowego Komitetu Poparcia Lecha Kaczyńskiego. Na mocy dekretu arcybiskupa warszawskiego kardynała Kazimierza Nycza, od 18 maja 2010 pełnił funkcję dyrektora Muzeum Jana Pawła II i Prymasa Wyszyńskiego. Kierował tą instytucją do 2015. Od 2020 jest zastępcą dyrektora Instytutu Dziedzictwa Myśli Narodowej im. Romana Dmowskiego i Ignacego Jana Paderewskiego.
Zajmuje się m.in. historią najnowszą Polski i Hiszpanii. Związany ze środowiskami konserwatywnymi. Był członkiem redakcji „Kwartalnika Konserwatywnego”, publikuje także we „Frondzie”, „Christianitas” i „W Sieci Historii”.

</doc>
<doc id="1363735" url="https://pl.wikipedia.org/wiki?curid=1363735" title="Tadeusz Pelc">
Tadeusz Pelc

Tadeusz Pelc (ur. 22 grudnia 1924 w Starogardzie Gdańskim, zm. 3 czerwca 2008) – polski realizator dźwięku i światła, aktor w toruńskim Teatrze im. Wilama Horzycy w latach 1953-1991, członek Związku Artystów Scen Polskich.
Pochowany na Cmentarzu Najświętszej Marii Panny w Toruniu.

</doc>
<doc id="1363736" url="https://pl.wikipedia.org/wiki?curid=1363736" title="Góra Gunnbjørna">
Góra Gunnbjørna

Góra Gunnbjørna (duń. "Gunnbjørns Fjeld") – najwyższy szczyt Grenlandii, a zarazem Arktyki. Znajduje się w środkowo-wschodniej części wyspy, w odległości ok. 150 km od wschodniego wybrzeża. Jego wysokość wynosi 3694 m n.p.m. Nazwa szczytu pochodzi od imienia norweskiego żeglarza Gunnbjörna Ulfssona. Góra Gunnbjørna oraz szczyty Cone i Dome tworzą najwyższe pasmo Gór Watkinsa i mają postać nunataku: szczytu wznoszącego się nad powierzchnię lodowca.
Ekspedycje.
Po raz pierwszy szczyt został zdobyty 16 sierpnia 1935 roku przez ekspedycję brytyjsko-duńską, w skład której wchodzili m.in. Augustine Cortauld i Laurence Wager.
W maju 2004 roku na szczycie stanęła Marzena Kaczmarska, uczestniczka wyprawy kierowanej przez Espena Nordahla i członek Międzynarodowego Towarzystwa Glacjologicznego. Ekspedycja ta przebadała dokładnie teren i znajdujących się w paśmie Gór Watkinsa.
6 czerwca 2008 szczyt zdobyła pierwsza polska wyprawa ("„HiFlyer Polar Ice Expedition 2008”") na Gunnbjørn Fjeld złożona z Leszka Cichego – kierownika, Marka Kamińskiego, Tomasza Walkiewicza, Mirosława Polowca i Ryszarda Rusinka.

</doc>
<doc id="1363737" url="https://pl.wikipedia.org/wiki?curid=1363737" title="Gunnbjoern Fjeld">
Gunnbjoern Fjeld



</doc>
<doc id="1363738" url="https://pl.wikipedia.org/wiki?curid=1363738" title="Archaeopithecidae">
Archaeopithecidae

Archaeopithecidae – rodzina wymarłych ssaków należących do kopytnych. Zamieszkiwały Amerykę Południową w eocenie.

</doc>
<doc id="1363744" url="https://pl.wikipedia.org/wiki?curid=1363744" title="Inicjatywa Obrony Strategicznej">
Inicjatywa Obrony Strategicznej



</doc>
<doc id="1363745" url="https://pl.wikipedia.org/wiki?curid=1363745" title="Oś podłużna">
Oś podłużna

Oś podłużna – oś ciała, która odpowiada kierunkowi jego największej rozciągłości, często będącą osią poprowadzoną przez długość ciała (patrz również wymiary geometryczne).
Oś podłużna jest prostopadła do osi poprzecznej i może być osią symetrii danego ciała.

</doc>
<doc id="1363746" url="https://pl.wikipedia.org/wiki?curid=1363746" title="Typotheria">
Typotheria

Typotheria – podrząd wymarłych ssaków kopytnych należących do notoungulatów. Zamieszkiwały Amerykę Południową od późnego paleocen do środkowego plejstocenu.
W 1993 Citelli uznał je za jednostkę parafiletyczną (zbiór organizmów nieobejmujący wszystkich potomków wspólnego przodka), jeśli nie włączy się do nich grupy Hegetotheria uznawanej za osobny podrząd.

</doc>
<doc id="1363748" url="https://pl.wikipedia.org/wiki?curid=1363748" title="SLNS Gajabahu">
SLNS Gajabahu

SLNS Gajabahu lankijska fregata "River" służąca w Marynarce Wojennej Sri Lanki, poprzednio kanadyjska HMCS Hallowell i izraelska INS Miznak. Została następnie przekształcona na okręt szkolny dla Akademii Morskiej w Trikunamalaja.
Dawniejszy HMCS „Hallowell” służący w Royal Canadian Navy, został zbudowany do służby w czasie II wojny światowej, po której został sprzedany Marynarce Izraela w 1949 jako „Miznak”. Zakupiony od Izraela w 1958, 3 lata po kolejnej fregacie typu "River", HMCyS „Mahasena”, wszedł do służby jako HMCyS „Gajabahu” w Royal Ceylon Navy (Gajabahu – były król Sri Lanki). Uczestniczył w wielu misjach zagranicznych, odwiedzając różne kraje, w tym odbył podróż do Japonii. „Gajabahu” brał także udział w wielu międzynarodowych ćwiczeniach morskich.
Po nieudanym zamachu stanu w 1962, w który był zaangażowany były przywódca marynarki, rząd przeprowadził program ograniczania rozmiarów wojska. W rezultacie tych zmian „Gajabahu” został okrętem flagowym floty i jedynym większym okrętem Royal Ceylon Navy po tym, jak HMCyS „Mahasena” i HMCyS „Parakram” zostały sprzedane, a SLNS „Vijaya” został zniszczony w czasie sztormu. W czasie powstania w 1971 z okrętu zeszła załoga skierowana do służby lądowej z powodu braku personelu. HMCyS „Gajabahu” został przemianowany na SLNS „Gajabahu” gdy Sri Lanka stała się republiką w 1972. W 1980 został wycofany ze służby i przerobiony na okręt szkolny Akademii Morskiej w Trikunamalaja.

</doc>
<doc id="1363751" url="https://pl.wikipedia.org/wiki?curid=1363751" title="Hegetotheria">
Hegetotheria

Hegetotheria – podrząd wymarłych ssaków należących do kopytnych. Zamieszkiwały Amerykę Południową od późnego paleocen do wczesnego plejstocenu.
W 1993 Citelli uznał, że powinny być połączone z Typotheria, które inaczej będą jednostką parafiletyczną.

</doc>
<doc id="1363752" url="https://pl.wikipedia.org/wiki?curid=1363752" title="Odruch oczno-głowowy">
Odruch oczno-głowowy

Odruch oczno-głowowy – objaw występujący u osób w śpiączce, u których oczy poruszają się w kierunku odwrotnym do obrotu głowy, utrzymując w ten sposób mniej lub bardziej stałe ustawienie osi gałki ocznej. Jest również nazywany odruchem lalki ze względu na to, że wiele lalek z ruchomymi oczami naśladuje ten odruch. 
Odruch ten jest wykorzystywany w celu ustalenia, czy osoba w śpiączce ma nienaruszoną funkcję pnia mózgu. Zwykle u świadomych osób odruch ten jest tłumiony przez korę mózgu, ale taka kontrola wyższego poziomu jest utracona, gdy pacjent jest w śpiączce. Obecność odruchu oznacza, że korowy wpływ na pień mózgu uległ osłabieniu, ale pień mózgu jest nienaruszony, co doprowadza do wnioskowania, że źródło utraty świadomości leży w półkulach mózgu, a nie w pniu mózgu. Jeśli jednak pacjent jest w śpiączce i odruch nie jest obecny, sugeruje to uszkodzenie pnia mózgu. Przy ustalaniu uszkodzenia mózgu, nieobecność odruchu oczno-głowowego daje bardzo złe rokowanie, prawdopodobnie wskazując na śmierć mózgu. 
Badanie polega na wykonywaniu szybkiego ruchu szyi, i dlatego jest to przeciwwskazane u pacjentów ze znanym lub podejrzewanym urazem rdzenia kręgowego. Może to być także wykorzystywane do oceny pacjentów z zawrotami głowy z powodu patologii przedsionkowej, dostarczając podobnych informacji jak badanie odruchu przedsionkowo-ocznego.
U noworodków do 10 dnia życia, odruch ten jest traktowany jako fizjologiczny i nosi nazwę objawu oczu lalki lub od nazwiska odkrywcy objawu Dandy'ego. Objaw ten występuje również po zniszczeniu obu błędników.

</doc>
<doc id="1363753" url="https://pl.wikipedia.org/wiki?curid=1363753" title="Odruch lalki">
Odruch lalki



</doc>
<doc id="1363755" url="https://pl.wikipedia.org/wiki?curid=1363755" title="SLNS Sagara">
SLNS Sagara

SLNS Sagara ("Sagara" oznacza morze) jest okrętem patrolowym (ang. offshore patrol vessel) typu "Vikram" służącym pod banderą Sri Lanki. Służył wcześniej pod nazwą CGS "Varaha" (41) w Indyjskiej Straży Przybrzeżnej, został wypożyczony Sri Lance w 2007.
Zadaniem "Sagara" jest patrolowanie lankijskich wód terytorialnych i międzynarodowych, w tym powstrzymywanie przemytu broni dla Tamilskich Tygrysów. Już pod nową bandera przeszedł dużą przebudowę w Indiach. Okręt wraz z innymi podobnymi jednostkami lankijskiej marynarki przechwycił kilka statków szmuglujących broń. We wszystkich tych przypadkach okręty były topione, gdy atakowały jednostki marynarki moździerzami.
CGS Varaha.
Okręt wszedł do służby 11 marca 1992. CGS "Varaha" (41) służył w Indyjskiej Straży Przybrzeżnej do czasu wypożyczenia Sri Lance.

</doc>
<doc id="1363761" url="https://pl.wikipedia.org/wiki?curid=1363761" title="Ewangeliarz Henryka Lwa">
Ewangeliarz Henryka Lwa

Ewangeliarz Henryka Lwa – dzieło zamówione przez Henryka Lwa, księcia Saksonii i Bawarii, do ołtarza Panny Marii kolegiaty Św. Błażeja w Brunszwiku (obecnie katedry). Wolumin stanowi ważny przykład romańskiego malarstwa książkowego 2 połowy XII w.
Ewangeliarz został wykonany dla księcia w skryptorium przy benedyktyńskim opactwie w Helmarshausen. Do ustalenia czasu powstania dzieła mogą posłużyć dwie daty: 1173 – przed tym rokiem wzniesiono fundowany przez Henryka Lwa kolegiatę Św. Błażeja i 1188 – wtedy poświęcono ołtarz Panny Marii.
Dalsze dzieje Ewangeliarza nie są wyjaśnione. W nieznanym czasie trafił na dwór cesarski. Niewykluczone, że zainteresował się manuskryptem cesarz Karol IV Luksemburski, zważając na wzmiankę, choć późniejszą z 1593 roku, w której poświadczono obecność Ewangeliarza w dobrach kapituły katedry Św. Wita w Pradze, stamtąd w 1861 roku za cenę tysiąca talarów spadkobierca Welfów, Jerzy V władca Królestwa Hanoweru sprowadził do tegoż miejsca manuskrypt, stanowił jako część Skarbu Welfów „Königliche Welfenmuseum“ otworzonego w roku 1862. Po abdykacji w 1866 (wówczas Hanower wcielono do Królestwa Prus) Ewangeliarz trafił do jednej z gmin w rejonie Salzkammergut k. Salzburga, następnie do zamku Cumberland (Austria). Późniejsze losy Ewangeliarza były nieznane. 
6 grudnia 1983 w domu aukcyjnym Sotheby's w Londynie odbyła się aukcja, w której nieznany kontrahent wystawił Ewangeliarz na sprzedaż, a jego cena osiągnęła 8,14 mln funtów (32,5 milionów marek). Księgę kupił niemiecki bankier Hermann Josef Abs, który otrzymał wsparcie finansowe ze strony najważniejszych instytucji w Niemczech, takich jak rząd federalny Niemiec, władz krajów związkowych Dolnej Saksonii i Bawarii, czy Fundacji Pruskich Dóbr Kultury (Stiftung Preussischer Kulturbesitz). Zakup manuskryptu miał związek z programem ochrony skarbów niemieckiego dziedzictwa narodowego realizowanego przez powyższe instytucje. W konsekwencji Ewangeliarz Henryka Lwa jest ich wspólną własnością. Ewangeliarz był najdrożej sprzedaną książką do 1994, kiedy to amerykański milioner Bill Gates zakupił Codex Hammer, manuskrypt Leonarda da Vinci. W 1989 wydano tysiąc dwutomowych egzemplarzy, pierwszy tom to faksymile Ewangeliarza, drugi – komentarz do dzieła.
Zachowany w całości Ewangeliarz Henryka Lwa, znajduje się w Bibliotece księcia Augusta, w Wolfenbüttel, zawierającej m.in. zbiory będące dawniej własnością Welfów. Manuskrypt zawiera 266 stron, teksty czterech Ewangelii oraz 50 całostronicowych ilustracji. Ze względu na cenną wartość i ochronę dzieła przed światłem oryginalne dzieło jest prezentowane jedynie co dwa lata na krótkich wystawach.
Zgodnie z funkcją rękopisu Ewangeliarz zawiera ilustracje z wybranymi wątkami Nowego Testamentu oraz przedstawienia Ewangelistów. Ponadto namalowane są takie sceny jak m.in. Zesłanie Ducha Świętego i Chrystus w Majestacie. Zgoła inna od strony treści ideowych jest ilustracja zamykająca dzieło – z przedstawieniem nadania godności królewskiej Henryka Lwa z Matyldą, córką Henryka II, siostrą m.in. Ryszarda Lwie Serce i Jana Bez Ziemi. Kompozycja strony podobnie jak kilka innych iluminacji została podzielona na dwie zasadnicze strefy. W dolnej części ukazana została para książęca w pełnym splendorze stroju reprezentacyjnym w asyście kilku dworzan. Powyżej zaś, pośrodku sceny w otoczeniu apostołów, zasiada Chrystus jako Bóg. Ilustruje to umieszczony poniżej wizerunku Jezusa stylizowany model sfer niebieskich, których emanacja przechodzi na strefę ziemską. Ze strefy wyłaniają się Boże ręce trzymające korony, które mają wkrótce spocząć na skroniach Henryka i Matyldy, którzy zjednoczeni z Bogiem dzierżą w dłoniach złote krzyże. Całość ma ceremonialny charakter, ilustracja ta pokazuje polityczne ambicje księcia Welfów. 
Rozmaite motywy architektoniczne, malarskie, ozdobne pismo, wyszukane kombinacje ornamentalne nadają ilustracjom, których kolorystyka oscyluje wokół intensywnych barw, dekoracyjny charakter. Postaci cechuje idealizacja twarzy i bogate różnobarwne stroje. Wiele motywów poświadcza znajomość instrukcji zawartych w dziele "Schedula diversarum artium" napisanym przez Teofila Prezbitera. Teofil opisuje m.in. jak malować twarze, fryzury, brody w zależności od wieku przedstawionej postaci.

</doc>
<doc id="1363764" url="https://pl.wikipedia.org/wiki?curid=1363764" title="Luka Lenič">
Luka Lenič

Luka Lenič (ur. 13 maja 1988 w Lublanie) – słoweński szachista, arcymistrz od 2007 roku.
Kariera szachowa.
Był wielokrotnym mistrzem Słowenii juniorów w różnych kategoriach wiekowych, jak również wiele razy reprezentował swój kraj na mistrzostwach świata i Europy juniorów, największy sukces odnosząc w 2002 r. w Heraklione, gdzie zdobył tytuł mistrza świata do 14 lat. W 2004 r. w mistrzostwach świata (również rozegranych w tym mieście) zdobył brązowy medal (w grupie do lat 16), zaś w mistrzostwach Europy w tej samej kategorii wiekowej w Ürgüpie – medal srebrny.
W 2003 r. zajął II m. (za Zdenko Kožulem) w memoriale Vasji Pirca w Mariborze. W 2005 r. podzielił II m. (za Robertem Markusem, wspólnie z Dusko Pavasoviciem) w Rijece, zdobył również (podczas memoriału Milana Vidmara w Portorožu, gdzie podzielił II m. za Aleksandrem Bielawskim, wspólnie z Nikolą Djukiciem) pierwszą normę na tytuł arcymistrza. Kolejne dwie – w drużynowych rozgrywkach w Niemczech (2005/06) i Chorwacji (2007). W 2008 r. zajął II m. (za Borki Predojeviciem) w Novej Goricy oraz podzielił II m. (za Jewgienijem Swiesznikowem, wspólnie z Marko Tratarem, Matejem Sebenikiem i Milanem Draśko) w Bledzie. W 2009 r. podzielił I m. (wspólnie z Dusko Pavasoviciem) w Novej Goricy oraz zajął II m. (za Eraldem Dervishim) w Bratto.
Jest pięciokrotnym medalistą indywidualnych mistrzostw Słowenii: czterokrotnie złotym (2008, 2009, 2010, 2013) i brązowym (2006).
Wielokrotnie reprezentował Słowenię w turniejach drużynowych, m.in.:
Najwyższy ranking w dotychczasowej karierze osiągnął 1 stycznia 2018 r., z wynikiem 2662 punktów jednocześnie zajmując 1. miejsce wśród słoweńskich szachistów.

</doc>
<doc id="1363765" url="https://pl.wikipedia.org/wiki?curid=1363765" title="Luka Lenić">
Luka Lenić



</doc>
<doc id="1363768" url="https://pl.wikipedia.org/wiki?curid=1363768" title="Belwar Dissengulp">
Belwar Dissengulp



</doc>
<doc id="1363771" url="https://pl.wikipedia.org/wiki?curid=1363771" title="Buchty (ciasto)">
Buchty (ciasto)

Buchty (buchciki, buchciczki) – słodki wyrób piekarniczy: połączone ze sobą bokami bułeczki wypiekane z ciasta drożdżowego, najczęściej z nadzieniem (marmoladą lub z dżemem). Bywają również wypiekane bez nadzienia, wówczas podaje się je z dżemem, miodem lub masłem do smarowania. Bucht nie lukruje się, nieraz natomiast posypywane są przed podaniem cukrem pudrem.
Sposób wypieku.
Buchty wypiekane są w piecu, piekarniku lub prodiżu, jako leżące obok siebie kulki z ciasta drożdżowego, które, rosnąc w procesie pieczenia, łączą się, tworząc spójną, aczkolwiek podzieloną na buchty masę. Gotowe ciasto łatwo rozrywa się dłońmi na buchty.
Przepisy na buchty są różnorodne, łączy je obecność wśród składników mąki białej, drożdży, mleka, masła oraz jaj. 
Odmianą bucht są brytfanioki sporządzane z żarnówki, czyli z mąki z otrębami.

</doc>
<doc id="1363779" url="https://pl.wikipedia.org/wiki?curid=1363779" title="Schronisko górskie">
Schronisko górskie



</doc>
<doc id="1363783" url="https://pl.wikipedia.org/wiki?curid=1363783" title="Zdedy (jezioro)">
Zdedy (jezioro)

Zdedy – jezioro położone w pobliżu miejscowości Zdedy, w województwie warmińsko-mazurskim, powiecie piskim, gminie Orzysz. 
Dominuje roślinność szuwarowa oraz liczne zabagnienia. Przylegają do niego lasy i obszary nieleśne w których można spotkać rzadkie chronione gatunki roślin i zwierząt. Po zachodniej stronie jeziora znajduje się torfowisko. Na wodzie można podziwiać duże ilości roślin wodnych takich jak: grzybienie białe, grążel żółty, osoka aloesowata, rdestnica pływająca, rdestnica połyskująca, pływacz zwyczajny, rogatek sztywny, jaskier krążkolistny.

</doc>
<doc id="1363785" url="https://pl.wikipedia.org/wiki?curid=1363785" title="Grzyby wodne">
Grzyby wodne

Grzyby wodne – grzyby, które występują przeważnie lub wyłącznie w środowisku wodnym. Ich badaniem zajmuje się hydromykologia.
Mykobiota grzybów wodnych nie jest jeszcze dokładnie zbadana. Do 1979 r. opisano ich ponad 1000 gatunków, ale liczba ta ciągle się zmienia wskutek prac hydromykologów. Grzyby wodne należą do kilku jednostek taksonomicznych. Tylko bardzo nieliczne gatunki to podstawczaki ("Basidiomycota"). Liczna ich grupa należy do skoczkowców ("Chytridiomycota"), część do workowców ("Ascomycota"). W wodach żyją także liczne gatunki grzybopodobnych lęgniowców ("Oomycota") dawniej zaliczanych do grzybów, obecnie do odrębnego królestwa chromistów, jednak często omawianych wraz z grzybami. Ze względu na makroskopowe podobieństwo do pleśni wodnych potocznie "grzybem ściekowym" nazywa się także występujące w zanieczyszczonych wodach widoczne gołym okiem nitkowate kolonie bakterii, zwłaszcza "Sphaerotilus natans". Nazwa ta jest nieprecyzyjna i bywa odnoszona również do kolonii lęgniowca "Leptomitus lacteus". 
Nieliczne gatunki grzybów wodnych (np. "Leptomitus lacteus") rozwijają się dzięki substancjom organicznym, które pobierają wprost z wody. Większość grzybów wodnych jest związana z roślinami i zwierzętami wodnymi lub znajdującą się w wodzie martwą materią organiczną. Obecność grzybów wodnych w naturalnych siedliskach, ich aktywność życiowa i rola w zbiornikach wodnych, zależą od działania dużej liczby czynników środowiskowych oraz od reagowania na nie różnych gatunków grzybów. Czynniki środowiskowe regulujące aktywność mykobioty wód mogą być związane z wodą, z podłożem lub żywicielem, na którym lub w którym rozwija się grzyb lub z oddziaływaniem innych organizmów występujących w tym samym biotopie.
Na biologię grzybów wodnych mają wpływ takie właściwości wody jak: jej ruchliwość, ilość, ciągłość przestrzenna i czasowa, chemizm, natlenienie, temperatura, ciśnienie, naświetlenie.
Znaczenie.
Grzyby wodne pełnią ważną rolę w akwenach.
Podział grzybów wodnych.
W zależności od rodzaju zasiedlanych podłoży, grzyby wodne dzieli się na kilka grup:
Do grzybów wodnych należy także nieliczna grupa porostów wodnych ("Lichenes").

</doc>
<doc id="1363786" url="https://pl.wikipedia.org/wiki?curid=1363786" title="Arnaud Tournant">
Arnaud Tournant

Arnaud Tournant (ur. 5 kwietnia 1978 w Roubaix) – francuski kolarz torowy, czterokrotny medalista olimpijski i dziewiętnastokrotny medalista mistrzostw świata.
Kariera.
Specjalizuje się w wyścigu ze startu zatrzymanego i sprincie. Na igrzyskach zdobył łącznie cztery medale – złoto w drużynie w Sydney, srebro i brąz w Atenach oraz srebro w Pekinie. Zdobył największą liczbę medali na mistrzostwach świata w historii. Ustanowiony przez niego rekord świata na 1 km ze startu zatrzymanego (58,875 s) w 2001 roku jest niepobity do dziś. Po igrzyskach olimpijskich w Pekinie zakończył karierę.

</doc>
<doc id="1363787" url="https://pl.wikipedia.org/wiki?curid=1363787" title="Zeru’a">
Zeru’a

Zeru’a (hebr.: זרועה) – moszaw położony w samorządzie regionu Sedot Negew, w Dystrykcie Południowym, w Izraelu.
Leży w środkowej części pustyni Negew, w pobliżu miasta Netiwot.
Historia.
Moszaw został założony w 1953.
Gospodarka.
Gospodarka moszawu opiera się na intensywnym rolnictwie.

</doc>
<doc id="1363790" url="https://pl.wikipedia.org/wiki?curid=1363790" title="Josziwja">
Josziwja

Josziwja (hebr. יושיביה) – moszaw położony w Samorządzie Regionu Sedot Negew, w Dystrykcie Południowym, w Izraelu.
Leży w środkowej części pustyni Negew, w pobliżu miasta Netiwot.
Historia.
Moszaw został założony w 1950 przez imigrantów z Algierii.
Gospodarka.
Gospodarka moszawu opiera się na intensywnym rolnictwie i uprawach w szklarniach.
Komunikacja.
Przy moszawie przebiega droga ekspresowa nr 34 (Jad Mordechaj-Netiwot).

</doc>
<doc id="1363791" url="https://pl.wikipedia.org/wiki?curid=1363791" title="Kefar Majmon">
Kefar Majmon

Kefar Majmon (hebr.: כפר מימון) – moszaw położony w samorządzie regionu Sedot Negew, w Dystrykcie Południowym, w Izraelu.
Leży w środkowej części pustyni Negew, w pobliżu Strefy Gazy.
Historia.
Moszaw został założony w 1959.
Gospodarka.
Gospodarka moszawu opiera się na intensywnym rolnictwie i sadownictwie.

</doc>
<doc id="1363795" url="https://pl.wikipedia.org/wiki?curid=1363795" title="Rodzina Masztalskich">
Rodzina Masztalskich



</doc>
<doc id="1363799" url="https://pl.wikipedia.org/wiki?curid=1363799" title="Bateau-Lavoir">
Bateau-Lavoir

Le Bateau-Lavoir to kamienica w paryskiej dzielnicy Montmartre przy ulicy Rue Ravignan pod numerem 13. Stała się słynna na przełomie XIX i XX wieku, gdy wielu słynnych artystów wynajęło w niej pokoje. Pierwsi wprowadzili się tam w 1890 roku. Po roku 1914 większość przeprowadziła się jednak w inne części Paryża (głównie na Montparnasse).
Jednym z najsławniejszych artystów którzy mieszkali w Bateau-Lavoir był Pablo Picasso (w latach 1904-1909). Wówczas namalował jedno ze swoich najsławniejszch dzieł - Panny z Awinionu ("fr. Les Demoiselles d'Avignon").
Innymi znanymi artystami mieszkającymi w Bateau-Lavoir byli:
Bateau-Lavoir był kolebką paryskiej awangardy w skład której wówczas wchodzili m.in.: Guillaume Apollinaire, Georges Braque, Henri Matisse, Jean Cocteau a także Gertrude Stein i wielu innych.
W 1908 roku wydano bankiet na cześć Henri Rousseau, który odbył się w studiu należącym do Pablo Picasso w kamienicy Bateau-Lavoir.

</doc>
<doc id="1363801" url="https://pl.wikipedia.org/wiki?curid=1363801" title="Melilot">
Melilot

Melilot (hebr.: מלילות) – moszaw położony w samorządzie regionu Sedot Negew, w Dystrykcie Południowym, w Izraelu.
Leży w środkowej części pustyni Negew, w pobliżu miasta Netiwot.
Historia.
Moszaw został założony w 1953 przez imigrantów z Iranu i Kurdystanu.
Gospodarka.
Gospodarka moszawu opiera się na intensywnym rolnictwie i uprawach w szklarniach.

</doc>
<doc id="1363802" url="https://pl.wikipedia.org/wiki?curid=1363802" title="Stellario nemorum-Alnetum glutinosae">
Stellario nemorum-Alnetum glutinosae



</doc>
<doc id="1363803" url="https://pl.wikipedia.org/wiki?curid=1363803" title="Srem">
Srem

Srem (zwany też Syrmia, , chorw. "Srijem", ) – region historyczny położony między Dunajem i Sawą, podzielony obecnie między Serbię (część wschodnia, w większości w granicach Prowincji Autonomicznej Wojwodina) i Chorwację (część zachodnia).
Historia.
Nazwa regionu pochodzi od antycznego miasta Sirmium położonego nad rzeką Sawą (w pobliżu dzisiejszej Sremskiej Mitrovicy), założonego zapewne przez Ilirów, później stolicy rzymskiej prowincji Panonii i jednego z najważniejszych ośrodków miejskich Bałkanów. Miasto to zostało zniszczone w VI wieku przez Awarów, w tym też okresie pojawiła się tutaj ludność słowiańska. Przez kolejnych kilka stuleci zwierzchność nad tym rejonem wielokrotnie się zmieniała – władali nim Gepidowie, Bizantyjczycy, Frankowie, Bułgarzy, ponownie Bizantyjczycy. Często czynili to za pośrednictwem lokalnych książąt, m.in. Sermona, który panował w Sremie w XI w. jako wasal bułgarski.
W XII w. region przejęli z rąk Bizancjum królowie Węgier, stopniowo jednak zwiększało się znaczenie lokalnych władców serbskich - w efekcie to na terytorium Sremu na przełomie XIII i XIV w. znalazło się centrum Królestwa Serbskiego, niezależnego od Węgier. W 1311 roku Srem został jednak włączony na powrót do Węgier (przy czym jego zachodnia część stała się częścią banatu Slawonii).
Na początku XV w. Srem powrócił w ręce władców pochodzenia serbskiego, tym razem jednak z nadania królów węgierskich - wasalni despoci i książęta sremscy przetrwali tutaj aż do czasu podboju osmańskiego w pierwszej połowie XVI wieku Turcy panowali nad tym terytorium przez kolejne dwa stulecia i utracili władzę na rzecz Habsburgów dopiero po wojnach austriacko-tureckich w latach 1683–1699 i 1716–1718.
Srem został wówczas podzielony - jego południowa część znalazła się w granicach Pogranicza Wojskowego, północna zaś początkowo była hrabstwem, a potem została włączona do Królestwa Slawonii. W okresie Wiosny Ludów północna część Sremu stała się częścią autonomicznego regionu serbskiego, jednak w 1860 roku powróciła w granice królestwa Slawonii, wraz z którym w 1868 roku stała się częścią Zalitawii. Pod koniec XIX wieku zlikwidowano Pogranicze Wojskowe.
W 1918 roku, wskutek rozpadu Austro-Węgier Srem początkowo proklamował przyłączenie do Serbii, a znalazł się w granicach Królestwa Jugosławii (początkowo: Królestwa SHS). W latach 1941–1944 Srem znajdował się w granicach marionetkowego faszystowskiego Niepodległego Państwa Chorwackiego, a w 1945 roku został podzielony między republiki socjalistycznej Jugosławii: wschodnia część znalazła się w granicach Serbii, zachodnia zaś w Chorwacji.
Po ogłoszeniu przez Chorwację niepodległości w 1991 Serbowie mieszkający na terytorium zachodniego Sremu oraz wschodniej Slawonii (w granicach Chorwacji) proklamowali powstanie autonomicznego regionu serbskiego, a następnie – wraz z inną enklawą serbską – utworzyli Republikę Serbskiej Krajiny. Kraj ten jednak nie został uznany na arenie międzynarodowej, a po walkach w latach 1993–1995 przywrócono na jego terytorium zwierzchność chorwacką.
Ludność.
Ludność Sremu według danych serbskiego i chorwackiego spisu ludności z 2001 i 2002 roku w zdecydowanej większości składa się z Serbów i Chorwatów, przy czym na terytorium serbskiej części Sremu ok. 85% ludności stanowią Serbowie (669 tys. z 791 tys.), a na terenie chorwackiej ok. 80% - Chorwaci (160 tys. z 205 tys.).

</doc>
<doc id="1363804" url="https://pl.wikipedia.org/wiki?curid=1363804" title="Szuwa">
Szuwa

Szuwa (hebr. שובה; oficjalna pisownia w ang. Shuva) – moszaw położony w Samorządzie Regionu Sedot Negew, w Dystrykcie Południowym, w Izraelu.
Położenie.
Leży w środkowej części pustyni Negew, w pobliżu miasta Netiwot.
Historia.
Moszaw został założony w 1950 przez imigrantów z Libii.
Gospodarka.
Gospodarka moszawu opiera się na intensywnym rolnictwie i uprawach w szklarniach.

</doc>
<doc id="1363805" url="https://pl.wikipedia.org/wiki?curid=1363805" title="Syrmia">
Syrmia



</doc>
<doc id="1363806" url="https://pl.wikipedia.org/wiki?curid=1363806" title="Stellario-Alnetum">
Stellario-Alnetum



</doc>
<doc id="1363807" url="https://pl.wikipedia.org/wiki?curid=1363807" title="Carlo Annovazzi">
Carlo Annovazzi

Carlo Annovazzi (ur. 24 maja 1925, zm. 10 października 1980) – włoski piłkarz. Grał w takich klubach jak AC Milan, Atalanta, Anconitana, Gallaratese i Città di Castello.
Grał także w reprezentacji Włoch, wystąpił na mistrzostwach świata 1950.

</doc>
<doc id="1363808" url="https://pl.wikipedia.org/wiki?curid=1363808" title="Łęg gwiazdnicowo-olszowy">
Łęg gwiazdnicowo-olszowy



</doc>
<doc id="1363809" url="https://pl.wikipedia.org/wiki?curid=1363809" title="Alek Woźniak">
Alek Woźniak



</doc>
<doc id="1363810" url="https://pl.wikipedia.org/wiki?curid=1363810" title="Szokeda">
Szokeda

Szokeda (hebr. שוקדה) – moszaw położony w Samorządzie Regionu Sedot Negew, w Dystrykcie Południowym, w Izraelu.
Leży w środkowej części pustyni Negew, w pobliżu miasta Netiwot.
Historia.
Moszaw został założony w 1957 przez imigrantów z Maroka.
Gospodarka.
Gospodarka moszawu opiera się na intensywnym rolnictwie.

</doc>
<doc id="1363814" url="https://pl.wikipedia.org/wiki?curid=1363814" title="Szibbolim">
Szibbolim

Szibbolim (hebr.: שיבולים) – moszaw położony w samorządzie regionu Sedot Negew, w Dystrykcie Południowym, w Izraelu.
Leży w środkowej części pustyni Negew, w pobliżu miasta Netiwot.
Historia.
Moszaw został założony w 1957 przez imigrantów z Iranu i Kurdystanu.
Gospodarka.
Gospodarka moszawu opiera się na intensywnym rolnictwie i uprawach w szklarniach.

</doc>
<doc id="1363815" url="https://pl.wikipedia.org/wiki?curid=1363815" title="Kupienino (przystanek kolejowy)">
Kupienino (przystanek kolejowy)

Kupienino – przystanek kolejowy w Kupieninie, w województwie lubuskim, w Polsce. Znajdują się tu 2 perony.
W roku 2017 przystanek obsługiwał 20–49 pasażerów na dobę.

</doc>
<doc id="1363817" url="https://pl.wikipedia.org/wiki?curid=1363817" title="Szarszeret">
Szarszeret

Szarszeret (hebr. שרשרת) – moszaw położony w Samorządzie Regionu Sedot Negew, w Dystrykcie Południowym, w Izraelu.
Leży w środkowej części pustyni Negew, w pobliżu miasta Netiwot.
Historia.
Moszaw został założony w 1951 przez imigrantów z Tunezji.
Gospodarka.
Gospodarka moszawu opiera się na intensywnym rolnictwie i uprawach w szklarniach.

</doc>
<doc id="1363819" url="https://pl.wikipedia.org/wiki?curid=1363819" title="Chattahoochee (rzeka)">
Chattahoochee (rzeka)

Chattahoochee – rzeka w USA, w stanach Georgia i Alabama. Długość 692 km. Rzeka w pobliżu tamy Jimm Woodruff łączy się z rzeką Flint tworząc, uchodzącą już do Zatoki Meksykańskiej, rzekę Apalachicola.
Rzeka Chattahoochee jest wykorzystywana w celach energetycznych. Są na niej cztery tamy tworzące następujące jeziora: Lanier (153 km²), West Point 105 km²), Walter F. George (182 km²) i Seminole (151 km²). 
Główne miasta nad rzeką to: 

</doc>
<doc id="1363821" url="https://pl.wikipedia.org/wiki?curid=1363821" title="Tekuma (moszaw)">
Tekuma (moszaw)

Tekuma (hebr. תקומה; oficjalna pisownia w ang. Tequma) – moszaw położony w Samorządzie Regionu Sedot Negew, w Dystrykcie Południowym, w Izraelu.
Położenie.
Moszaw leży na niewielkim wzgórzu w północno-zachodniej części pustyni Negew, w odległości 16 kilometrów od Morza Śródziemnego. Na północ od wzgórza znajduje się wadi strumienia Chanun. Strefa Gazy znajduje się w odległości 5 kilometrów na północny zachód od moszawu.
W jego otoczeniu znajduje się miasto Netiwot, moszawy Josziwja, Zimrat i Jachini, oraz kibuc Sa’ad.
Demografia.
Liczba mieszkańców Tekumy:
Historia.
Osada Tekuma została założona w dniu 6 października 1946, jako jedne z nowo tworzonych jedenastu osiedli obronnych na pustyni Negew. Cały plan (hebr. 11 הנקודות, "11 Ha-Nekudot") został przygotowany przez Agencję Żydowską. Tekuma została założona jako kibuc. Pierwotna jego lokalizacja znajdowała się w rejonie dzisiejszego moszawu Szarszeret. Grupa pionierów, która założyła Tekumę operowała z pobliskiego kibucu Be’erot Jicchak. Założyli oni równocześnie kibuce Tekuma, Be’eri i Kefar Darom. Celem było rozszerzenie granic przyszłego państwa żydowskiego, a jednocześnie budowa osiedli spełniających pierwszą linię obrony w przypadku wrogiej napaści.
Podczas I wojny izraelsko-arabskiej w maju 1948 moszaw został odcięty przez wojska egipskie i do końca wojny znajdował się w całkowitej izolacji. Dopiero w październiku dotarły do niego Siły Obronne Izraela z zaopatrzeniem. Po wojnie zniszczony kibuc opuszczono, a nową osadę o tej samej nazwie założono około cztery kilometry dalej, na ziemiach wysiedlonej arabskiej wioski Al-Muharraqa. Tekuma odbudowano jako moszaw. W dniu 30 maja 1949 w jego rejonie doszło do kilku potyczek z byłymi mieszkańcami arabskiej wioski, którzy usiłowali powrócić do swoich domów. W nowym moszawie osiedlili się żydowscy imigranci z Europy Wschodniej – ocaleni z Holocaustu. W 1950 dołączyli do nich kolejni imigranci z Europy i Tunezji. Z upływem lat moszaw związał się z religijnym ruchem Bene Akiwa.
Ze względu na bliskie sąsiedztwo ze Strefą Gazy, moszaw ucierpiał od ostrzału rakietowego prowadzonego przez organizację terrorystyczną Hamas.
Nazwa.
Nazwa moszawu Tekuma (pol. "Odrodzenie") jest symbolicznym przypomnieniem odnowy żydowskiego życia po Holocauście.
Kultura.
W moszawie znajduje się ośrodek kultury z biblioteką.
Edukacja.
Moszaw utrzymuje przedszkole.
Religia.
Tekuma jest religijnym moszawem, dlatego znajduje się w nim synagoga i mykwa.
Sport i rekreacja.
W północnej części osady jest rekreacyjny ogród HaMor.
Gospodarka.
Lokalna gospodarka opiera się na rolnictwie. Uprawy gruntowe są prowadzone na gruntach ornych i w szklarniach. Uprawia się warzywa, kwiaty i cytrusy. Od 1990 ważną branżą stała się hodowla ryb. Dodatkowo w moszawie hoduje się drób i owce na mięso.
Infrastruktura.
W moszawie znajduje się ośrodek zdrowia i sklep wielobranżowy.
Komunikacja.
Wyjazd z moszawu jest w kierunku południowo-zachodnim na drogę nr 25 (Nachal Oz-Beer Szewa-Ha-Arawa), którą jadąc na południowy wschód dojeżdża się do miasta Netiwot i skrzyżowania z drogą ekspresową nr 34 (Jad Mordechaj-Netiwot), lub jadąc na północny zachód dojeżdża się do moszawów Szuwa i Zimrat.

</doc>
<doc id="1363822" url="https://pl.wikipedia.org/wiki?curid=1363822" title="Michael Junge">
Michael Junge

Michael Junge (zm. 17 marca 1442) – biskup diecezji sambijskiej w latach 1425–1442.
Pochodził z gdańskiej rodziny mieszczańskiej. Studiował na uniwersytecie praskim, gdzie został w 1401 r. immatrykulowany na wydziale prawa. Został kapłanem krzyżackim. W 1414 był kanonikiem, a w 1422 dziekanem kapituły sambijskiej. Od 1424 proboszcz parafii katedralnej. W latach 1414–1418 był komturem zamku biskupiego w Fischenhusen. Biskup sambijski Johann von Saalfeld wskazał w testamencie M. Junge na swojego następcę; 4 września 1425 został przez kapitułę sambijską jednogłośnie wybrany na ordynariusza. Papież Marcin V zatwierdził wybór w grudniu 1425 r. Konsekracja miała miejsce w początku 1426 r.
Fundator kościołów i szpitali dla ubogich. Pochowany 20 marca 1442 r. w katedrze w Królewcu.

</doc>
<doc id="1363823" url="https://pl.wikipedia.org/wiki?curid=1363823" title="Franciszek Bródka">
Franciszek Bródka

Franciszek Bródka (ur. 9 października 1906 w Poznaniu, zm. 3 kwietnia 1957 w Poznaniu) – polski piłkarz grający na pozycji napastnika i pomocnika, po zakończeniu kariery również trener piłkarski.
Życiorys.
Urodził się 9 października 1906 w Poznaniu w rodzinie robotnika Andrzeja Bródki (ur. 1877) i Katarzyny z domu Pawlak (ur. 1877).
W młodości, przed II wojną światową piłkarz Korony Łazarz, a później trener tego klubu. Uczestnik kursu dla instruktorów piłkarskich, prowadzonego latem 1939 przez szkockiego piłkarza Alexa Jamesa (1901-1953). Po zakończeniu wojny znalazł się w poznańskim KKS i pracował w tym klubie aż do śmierci. Był pierwszym powojennym kierownikiem sekcji piłki nożnej dzisiejszego Lecha. Jako trener najpierw prowadził pierwszą drużynę, a następnie z zespół rezerw i juniorów. Równolegle działacz Poznańskiego OZPN, w 1946 wybrany kapitanem sportowym związku, a rok później przewodniczącym Komisji Rewizyjnej. Zatrudniony w poznańskiej DOKP jako pracownik działu technicznego. W życiu prywatnym kawaler. Oddany bez reszty futbolowi i pracy na rzecz swoich wychowanków. 
Kariera trenerska.
W 1945 objął posadę trenera w reaktywowanym "Kolejorzu". Później jeszcze dwukrotnie prowadził ten zespół. W 1947 wywalczył z drużyną historyczny awans do I ligi i rozegrał w niej pierwsze mecze. Później pracował w duecie z Antonim Böttcherem, doprowadzając Lecha dwukrotnie do trzeciego miejsca w mistrzostwach Polski w 1949 i 1950. Prawdopodobnie w 1951 krótko prowadził zespół Lecha samodzielnie, ale brak źródłowego potwierdzenia tego faktu.

</doc>
<doc id="1363824" url="https://pl.wikipedia.org/wiki?curid=1363824" title="Magalim">
Magalim

Magalim (hebr.: מעגלים) - wieś położona w samorządzie regionu Sedot Negew, w Dystrykcie Południowym, w Izraelu.
Leży w zachodniej części pustyni Negew, w pobliżu miasta Netiwot.
Historia.
Osadę założono w 1958.

</doc>
<doc id="1363825" url="https://pl.wikipedia.org/wiki?curid=1363825" title="Niszczyciele min typu Alkmaar">
Niszczyciele min typu Alkmaar



</doc>
<doc id="1363827" url="https://pl.wikipedia.org/wiki?curid=1363827" title="Niszczyciele min typu Eridan">
Niszczyciele min typu Eridan



</doc>
<doc id="1363828" url="https://pl.wikipedia.org/wiki?curid=1363828" title="Niszczyciele min typu Aster">
Niszczyciele min typu Aster



</doc>
<doc id="1363831" url="https://pl.wikipedia.org/wiki?curid=1363831" title="Tuszijja">
Tuszijja

Tuszijja (hebr.: תושיה) – wieś położona w samorządzie regionu Sedot Negew, w Dystrykcie Południowym, w Izraelu.
Leży w zachodniej części pustyni Negew, w pobliżu miasta Netiwot.
Historia.
Osadę założono w 1958.

</doc>
<doc id="1363832" url="https://pl.wikipedia.org/wiki?curid=1363832" title="Ambermoon">
Ambermoon

Ambermoon – komputerowa gra fabularna wydana w 1993 r. przez Thalion Software na komputer Amiga. Jest sequelem gry "Amberstar".
Gra została wydana w języku niemieckim w wersji na Amigę. Później ukazała się w internecie wersja beta w języku angielskim. Planowane porty na MS DOS i Atari ST nie zostały dokończone. Producent gry, firma Thalion, zakończył działalność niedługo po wydaniu "Ambermoon". Część jego pracowników przeszła do Blue Byte Software, gdzie brała udział w tworzeniu "Albionu", nieoficjalnego sequela gry.
W 2020 roku ukazał się remake "Ambermoon" na systemy Linux, MacOS i Windows pisany w języku C#. Istnieje nieoficjalne rozszerzenie gry pod nazwą "Ambermoon Advanced", które podnosi poziom trudności i wzbogaca oryginał o dodatkowe questy. Wychodzi w formie epizodycznej i działa na komputerze Amiga.

</doc>
<doc id="1363833" url="https://pl.wikipedia.org/wiki?curid=1363833" title="Port lotniczy Kuusamo">
Port lotniczy Kuusamo

Port lotniczy Kuusamo (IATA: KAO, ICAO: EFKS) – port lotniczy położony 6 km na północny wschód od centrum Kuusamo, w Finlandii.

</doc>
<doc id="1363836" url="https://pl.wikipedia.org/wiki?curid=1363836" title="Okręty desantowe typu LPX">
Okręty desantowe typu LPX



</doc>
<doc id="1363837" url="https://pl.wikipedia.org/wiki?curid=1363837" title="Mikołaj Aleksander">
Mikołaj Aleksander

Mikołaj Aleksander (rum. "Nicolae Alexandru"; zm. 16 listopada 1364) – hospodar wołoski w latach 1352–1364 z dynastii Basarabów.
Mikołaj Aleksander był synem uznawanego za pierwszego hospodara Wołoszczyzny Basaraba I i jego żony Małgorzaty. Już od 1343 współrządził ze swoim ojcem. Za swoją siedzibę obrał miasto Câmpulung. Dbał o rozwój gospodarczy kraju. Jego sukcesy, oznaczające umocnienie władzy centralnej (szedł tutaj w ślady swego ojca) powodowały wzrost opozycji możnych (wielu z nich po porażce w zmaganiach z księciem schroniło się w Siedmiogrodzie z uwagi na ówczesną niechęć wołosko-węgierską).
Rodzina.
Mikołaj Aleksander był dwukrotnie żonaty. Z pierwszego małżeństwa miał trzech synów: Władysława I (hospodar Wołoszczyzny w latach 1364–1377), Radu I (hospodar Wołoszczyzny w latach 1377–1383), Woisława (zmarł w 1366 roku). Z drugiego małżeństwa zawartego z Klarą Dobokay przyszły na świat córki - Elżbieta, poślubiona księciu opolskiemu i palatynowi węgierskiemu Władysławowi, Anna wydana za cara Widynia Iwana Sracimira oraz Anca, zamężna za królem i cesarzem (carem) Serbii Stefanem Uroszem V.
Religia.
Druga żona Mikołaja Aleksandra, pochodząca z Siedmiogrodu Klara Dobokay, była wyznania rzymskokatolickiego. Po zawarciu tego małżeństwa hospodar uznał zwierzchność biskupstwa siedmiogrodzkiego nad katolikami przebywającymi na obszarze Wołoszczyzny. Sam jednak po ukończeniu monastyru Negru Vodă w miejscowości Câmpulung (w którym został później pochowany), zwrócił się w 1359 roku do Bizancjum i ówczesnego patriarchy Konstantynopola Kaliksta I o ustanowienie metropolii prawosławnej na terytorium Wołoszczyzny. Kalikst I przychylił się do tej prośby, ustanawiając metropolię węgiersko-wołoską z siedzibą w Curtea de Argeş (lub według niektórych historyków w Câmpulung).

</doc>
<doc id="1363840" url="https://pl.wikipedia.org/wiki?curid=1363840" title="Barad">
Barad

Barad – irański zespół rockowy, założony w Teheranie. Jak wiele innych irańskich zespołów rockowych, grupa zadebiutowała w okresie złagodzenia polityki kulturalnej w czasach prezydentury Chatamiego, w późnych latach 90. XX wieku.

</doc>
<doc id="1363844" url="https://pl.wikipedia.org/wiki?curid=1363844" title="The Dig">
The Dig

The Dig – gra komputerowa typu wskaż i kliknij wydana w 1995 przez LucasArts.
Opis fabuły.
Grupa naukowców dzięki teleskopowi radiowemu na Borneo odkrywa niezidentyfikowany obiekt, który zmierza bezpośrednio w kierunku Ziemi. W celu uniknięcia zderzenia z planetą zostaje wysłana grupa trzech astronautów z zadaniem zamontowania ładunków wybuchowych na asteroidzie. Po detonacji okazuje się, że asteroida kryje w sobie portal do innego świata.

</doc>
<doc id="1363846" url="https://pl.wikipedia.org/wiki?curid=1363846" title="Champion Air">
Champion Air

Champion Air – amerykańska linia lotnicza z siedzibą w Bloomington, w stanie Minnesota. Głównym węzłem jest port lotniczy Minneapolis-Saint Paul. 31 maja 2008 linia ogłosiła bankructwo.

</doc>
<doc id="1363848" url="https://pl.wikipedia.org/wiki?curid=1363848" title="Park Zamajdan-Olszyny">
Park Zamajdan-Olszyny

Park Zamajdan-Olszyny – XIX-wieczny zespół dworsko – parkowy znajdujący się na terenie gminy Wiązowna koło Warszawy. Dawny majątek Olszyny, należy od lat 60. XX wieku do rodu Roszkowskich herbu Ogończyk.
Historia.
Park został założony pod koniec XIX wieku wokół dworu Olszyńskiego przez Leona Chrzanowskiego, polskiego szlachcica. Ma powierzchnię 110 ha. Na terenie majątku Roszkowskich znajduje się staropolski dworek z końca XIX wieku, oficyna, stajnie, powozownie, szklarnie z lat 30. oraz budynki gospodarcze, ponadto w północnej części majątku znajduje się sad z przedwojennym drzewostanem. Na terenie parku znajdują się także trzy jeziora.
Historia hrabiego Chrzanowskiego.
Leon Chrzanowski założył park z myślą o swojej chorej na malarię córce Halinie. Początkowo Chrzanowski zakupił lasy, które miały pomóc w kuracji córki. Kuracja pomogła a szlachcic wybudował pensjonat-ośrodek sanatoryjno-wypoczynkowy dla środowisk twórczych Warszawy (obecne Zagórze).
Pierwszym dyrektorem ośrodka w Zagórzu była Karolina Szaniawska – matka dramaturga Jerzego Szaniawskiego, a następnym Emilia Jackowska, siostrzenica Bolesława Prusa. W 1939 roku Koło Przyjaciół Instytutu Higieny Psychicznej kierowane przez prof. Kazimierza Dąbrowskiego kupiło w sąsiedztwie teren pod sanatorium dla dzieci znerwicowanych. Po wojnie rozwiązano Towarzystwo i przeznaczono Zagórze na ośrodek leczenia choroby Heine-Medine'a.
Lata wojenne.
W pierwszych miesiącach wojennych generał Stefan Grot-Rowecki razem z generałem Michałem Karaszewiczem-Tokarzewskim w gmachu dworku tworzyli podstawy Polskiego Państwa Podziemnego, z własną armią. Gościny im udzieliła ówczesna właścicielka hrabina Kazimiera Chrzanowska wraz z córką Haliną – osobą wielce zasłużoną w konspiracji.
Z inicjatywy Zofii Kossak, bywającej w Olszynach powstała tu idea powołania Rady Pomocy Żydom "Żegota", organizacji działającej w ramach Polskiego Państwa Podziemnego, w okupowanej przez Niemców Polsce.
Majątek w Olszynach był także miejscem schronienia emisariuszy londyńskiej Delegatury Rządu na Kraj oraz Żydów – uciekinierów z falenickiego getta.
Lata powojenne.
Majątek Zamajdan-Olszyny w latach 60. został zakupiony przez prof. Ireneusza Roszkowskiego (prywatnie przyjaciela państwa Chrzanowskich). Od tamtej pory Park Zamajdan-Olszyny należy do rodziny Roszkowskich i służy m.in. za miejsce zjazdów rodowych potomków szlachty polskiej.
Pomniki przyrody.
Na terenie parku w Olszynach znajduje się kilka pomników przyrody:

</doc>
<doc id="1363849" url="https://pl.wikipedia.org/wiki?curid=1363849" title="Most staromiejski Zgorzelec - Görlitz">
Most staromiejski Zgorzelec - Görlitz



</doc>
<doc id="1363852" url="https://pl.wikipedia.org/wiki?curid=1363852" title="Subkontynentalny bór sosnowy świeży">
Subkontynentalny bór sosnowy świeży



</doc>
<doc id="1363854" url="https://pl.wikipedia.org/wiki?curid=1363854" title="Peucedano-Pinetum">
Peucedano-Pinetum



</doc>
<doc id="1363856" url="https://pl.wikipedia.org/wiki?curid=1363856" title="Black and White (album)">
Black and White (album)

Black and White – trzeci studyjny album zespołu The Stranglers, wydany w 1978 roku, nakładem wytwórni United Artist. Producentem płyty był Martin Rushent. Album zajął 2. pozycję na brytyjskiej liście sprzedaży UK Albums Chart. 
W wersji CD z 1988 roku dodano utwory „Mean to Me” i „Walk on By”, a wersji CD z 2001 r. obok tych utworów dodano „Shut Up”, „Sveridge” (wersja utworu „Sweden” w języku szwedzkim), „Old Codger” oraz „Tits (live)”.

</doc>
<doc id="1363857" url="https://pl.wikipedia.org/wiki?curid=1363857" title="Ernesto Albarracín">
Ernesto Albarracín

Ernesto Oscar Albarracín (ur. 1908, zm. ?) – piłkarz argentyński, pomocnik.
Będąc piłkarzem klubu Sportivo Buenos Aires był w kadrze reprezentacji Argentyny w finałach mistrzostw świata w 1934 roku, gdzie Argentyna odpadła już w pierwszej rundzie. W jedynym meczu ze Szwecją był tylko rezerwowym.
Nigdy nie wziął udziału w turnieju Copa América.

</doc>
<doc id="1363858" url="https://pl.wikipedia.org/wiki?curid=1363858" title="Akademia Muzyczna im. Grażyny i Kiejstuta Bacewiczów w Łodzi">
Akademia Muzyczna im. Grażyny i Kiejstuta Bacewiczów w Łodzi

Akademia Muzyczna im. Grażyny i Kiejstuta Bacewiczów w Łodzi – polska publiczna uczelnia muzyczna w Łodzi, powstała na początku XX wieku jako Konserwatorium Muzyczne Heleny Kijeńskiej-Dobkiewiczowej skupiające grono pedagogów i muzyków.
Historia uczelni.
Po zakończeniu II wojny światowej uczelnia została reaktywowana jako Państwowe Konserwatorium Muzyczne (18 kwietnia 1945), a następnie w kwietniu 1946 roku przemianowana na Państwową Wyższą Szkołę Muzyczną. W 1982 roku otrzymała nazwę Akademii Muzycznej, od 1999 roku noszącej imię Grażyny i Kiejstuta Bacewiczów.
Pierwszym Rektorem Szkoły był Kazimierz Wiłkomirski, a prorektorem prof. Helena Kijeńska-Dobkiewiczowa. W tym czasie istniały cztery wydziały:
Kampusy i budynki uczelniane.
Od 1945 roku główną siedzibą Akademii jest pałac przy ul. Gdańskiej 32, wzniesiony w 1904 r. przez łódzkiego przemysłowca Izraela Poznańskiego dla jego syna Karola Poznańskiego według projektu Adolfa Zeligsona. Gmach ten był w czasie okupacji siedzibą niemieckiej "Städtische Musikschule", która funkcjonowała niemal do końca 1944 roku.
W październiku 2013 została uroczyście otwarta nowo wybudowana Sala Koncertowa ze znakomitą akustyką, wysokiej klasy systemem do nagłaśniania i nagrywania dźwięku, profesjonalnym studiem nagrań i zapleczem dydaktycznym. Z początkiem roku akademickiego 2014/2015 został oddany do użytku nowoczesny budynek Regionalnego Ośrodka Kultury, Edukacji i Dokumentacji Muzycznej, w którym znajdują się m.in. biblioteka i fonoteka, sale wykładowe, pracownie oraz Sala Kameralna.
Doktorzy honoris causa.
Senat Akademii Muzycznej nadał tytuł doktora honoris causa sztuki muzycznej ważnym postaciom życia muzycznego Łodzi i Akademii. Tytuł ten otrzymali:
Zobacz też.
Z tym tematem związane są kategorie:

</doc>
<doc id="1363861" url="https://pl.wikipedia.org/wiki?curid=1363861" title="Ernesto Albarracin">
Ernesto Albarracin



</doc>
<doc id="1363863" url="https://pl.wikipedia.org/wiki?curid=1363863" title="Redis">
Redis



</doc>
<doc id="1363867" url="https://pl.wikipedia.org/wiki?curid=1363867" title="Fenomenolog">
Fenomenolog



</doc>
<doc id="1363868" url="https://pl.wikipedia.org/wiki?curid=1363868" title="Dopływ z Kowali Oleckich">
Dopływ z Kowali Oleckich



</doc>
<doc id="1363870" url="https://pl.wikipedia.org/wiki?curid=1363870" title="Meera">
Meera

Meera lub Mira – irański zespół rockowy, założony w Teheranie.
Jeden z pionierów współczesnej irańskiej muzyki rockowej, po rewolucji w 1979 ruku.
Dzięki subtelnym zabiegom Meera była pierwszym zespołem rockowego undergroundu, który otrzymał państwowe pozwolenie na wydanie oficjalnego albumu.
Skład.
Z zespołem koncertował również Agah Bahari, ostatnio w 2005 roku.

</doc>
<doc id="1363872" url="https://pl.wikipedia.org/wiki?curid=1363872" title="Rząśniki">
Rząśniki

Rząśniki (też "Rzęśniki", "Rzeźniki") – jezioro Pojezierza Mazurskiego położone na północny wschód od miejscowości Orzysz, gmina Orzysz, powiat piski, województwo warmińsko-mazurskie, nieopodal "leśniczówki Rząśniki". Jest małym jeziorkiem otoczonym ze wszystkich stron lasem. Poprzez cieki łączy się z jeziorem Orzysz (na południu) oraz jeziorem Kęplaste (na północy).
Jezioro powstałe w wyniku wyschnięcia wielkiego jeziora rynnowego, przecinającego morenę czołową na północ od Orzysza. Ma niebieskozielone zabarwienie wody, świadczące o zasobności w składniki pokarmowe (jezioro eutroficzne). Szeroki pas szuwaru trzcinowego oraz obecność bagiennych zarośli na skraju misy jeziora wskazuje na zaawansowany proces jego zarastania.
Brzegi jeziora zajmują pasy roślinności szuwarowej, zdominowane głównie przez trzcinę pospolitą ("Phragmites australis"), tatarak zwyczajny ("Acorus calamus"), gdzieniegdzie można spotkać pałkę wąskolistną ("Typha angustifolia"). Przed szuwarami, na tafli wody można zobaczyć rośliny z rodziny grzybieniowatych, takie jak grążel żółty ("Nuphar luteum") lub grzybienie białe ("Nymphaea alba"). Błotnistą przestrzeń między lądem i wodą zajmują niższe szuwary, najczęściej w postaci różnych gatunków turzyc czy skrzypu bagiennego.
Wokół jeziora swoją obecność zaznaczają bobry powalając przybrzeżne drzewa do wody.

</doc>
<doc id="1363875" url="https://pl.wikipedia.org/wiki?curid=1363875" title="Unnatural History">
Unnatural History

Unnatural History: Compilation Tracks Compiled – album będący kompilacją utworów, wyprodukowany przez grupę Coil. Utwory zawarte na albumie pojawiły się wcześniej na różnych rzadkich, limitowanych wydawnictwach, a niektóre z nich nie były wcześniej znane. Materiał zebrany na "Unnatural History" zawierał nagrania z lat 1983–1986, podczas gdy płyta ukazała się w 1990.
"Unnatural History II" i "Unnatural History III" były kontynuacjami tego albumu, zawierały mało znane utwory Coil nagrane w późniejszym okresie działalności grupy.
„Various Hands”, „The Swelling Of Leeches” i „The Pope Held Upside Down” pierwotnie pojawiły się na 12"-singlu Nightmare Culture, będącego splitem Coil i Current 93. „His Body Was A Playground For The Nazi Elite” pierwotnie pojawił się na kompilacji "Ohrensausen" pod tytułem „A Man Named Horst”. „Homage To Sewage” wcześniej znany był z kompilacji "Life At The Top". „Here To Here (Double Headed Secret)” wydano wcześniej na płycie "The Beast 666", a „S Is For Sleep” na "The Elephant Table Album". „Dream Photography” pochodzi z albumu "Peyrere". „Comfortable” zamieszczono wcześniej na kompilacji "Raw Like Sewage". „Never” w rozbudowanej formie ukazał się później na albumie "The Angelic Conversation". Wcześniej wydano ten utwór na płycie "Less Than Angels". W informacji towarzyszącej albumowi „Penetralia II” jest opisana jako pochodząca z limitowanego 7” singla wydanego przez label Shock. Ponieważ może chodzić tu tylko o singel "Wrong Eye/Scope", „Penetralia II” jest na "Unnatural History" utworem premierowym. „Sicktone” oryginalnie pochodził z kolejnej kompilacji, "The Fight Is On". „How to Destroy Angels” natomiast ukazał się na 12"-singlu "How to Destroy Angels", z tą różnicą, że tu jest w wersji mono, a oryginalnie utwór nagrany był w stereo.

</doc>
<doc id="1363877" url="https://pl.wikipedia.org/wiki?curid=1363877" title="How To Destroy Angels">
How To Destroy Angels



</doc>
<doc id="1363878" url="https://pl.wikipedia.org/wiki?curid=1363878" title="Sazka Arena">
Sazka Arena



</doc>
<doc id="1363886" url="https://pl.wikipedia.org/wiki?curid=1363886" title="Pancerniki kieszonkowe">
Pancerniki kieszonkowe



</doc>
<doc id="1363887" url="https://pl.wikipedia.org/wiki?curid=1363887" title="Rosenthaler Platz (stacja metra)">
Rosenthaler Platz (stacja metra)

Rosenthaler Platz – stacja metra w Berlinie na linii U8, w dzielnicy Mitte, w okręgu administracyjnym Mitte. Stacja została otwarta w 1930.

</doc>
<doc id="1363888" url="https://pl.wikipedia.org/wiki?curid=1363888" title="1 Brygada Piechoty">
1 Brygada Piechoty

Brygady piechoty noszące numer „1”:
Polskie:
Rosyjska:

</doc>
<doc id="1363892" url="https://pl.wikipedia.org/wiki?curid=1363892" title="2 Brygada Piechoty">
2 Brygada Piechoty

Brygady piechoty Polskich Sił Zbrojnych na Zachodzie z numerem 2:
Brygady piechoty ludowego Wojska Polskiego z numerem 2:
Brygady piechoty Imperium Rosyjskiego z numerem 2:
Ukraińska

</doc>
<doc id="1363895" url="https://pl.wikipedia.org/wiki?curid=1363895" title="Day of the Tentacle">
Day of the Tentacle

Day of the Tentacle (również jako Maniac Mansion II: Day of the Tentacle) – komputerowa gra przygodowa z 1993 roku opracowana i wydana przez LucasArts. Jest to kontynuacja gry "Maniac Mansion" z 1987 roku. Fabuła opowiada o Bernardzie Bernoullim i jego znajomych Hoagie i Laverne, którzy próbują powstrzymać fioletową mackę przed przejęciem władzy nad światem. Gracz przejmuje kontrolę nad trójką i rozwiązuje zagadki, korzystając z podróży w czasie, aby poznać różne okresy historii.
Dave Grossman i Tim Schafer pracowali razem jako projektanci gry, po raz pierwszy będąc w takiej roli. Duet przeniósł niektóre elementy z "Maniac Mansion" i zrezygnował z aspektu wyboru postaci, aby uprościć produkcję. Inspiracją dla twórców gry były kreskówki Chucka Jonesa i historia Stanów Zjednoczonych. "Day of the Tentacle" była ósmą grą LucasArts, w której wykorzystano silnik SCUMM.
Gra zdobyła uznanie krytyków i sukces komercyjny. Krytycy w swych recenzjach skupili się na kreskówkowej oprawie graficznej i elementach komediowych. "Day of the Tentacle" pojawia się na listach najlepszych gier. Wersja odświeżona "Day of the Tentacle" została opracowana przez studio Schafera Double Fine Productions i została wydana 22 marca 2016 roku.
Fabuła.
Pięć lat po wydarzeniach z "Maniac Mansion" fioletowa macka – zmutowany potwór i asystent laboratoryjny stworzony przez szalonego naukowca dr Freda Edisona – pije toksyczny szlam z rzeki za laboratorium dr Freda. Szlam powoduje, że macce rosną ramiona, staje się mądrzejsza i pragnie władzy. Dr Fred planuje rozwiązać problem, zabijając fioletową mackę i jej nieszkodliwego, przyjaznego brata zieloną mackę, który wysyła prośbę o pomoc do swojego starego przyjaciela, Bernarda Bernoulliego. Bernard przyjeżdża do rodzinnego motelu Edisona ze studentką medycyny Laverne i roadie Hoagie, i uwalnia macki. Fioletowa macka ucieka i wznawia swój plan przejęcia władzy nad światem.
Ponieważ plany fioletowej macki są bezbłędne i nie do powstrzymania, dr Fred postanawia użyć swojego wehikułu czasu Chron-o-John, aby wysłać Bernarda, Laverne i Hoagie na dzień wcześniej, aby wyłączyli jego maszynę Sludge-o-Matic, chroniąc fioletową mackę przed szlamem. Dr Fred używa imitacji diamentu jako źródła zasilania wehikułu czasu, przez co Chron-o-John psuje się w działaniu. Laverne zostaje wysłana 200 lat w przyszłość, gdzie ludzkość została zniewolona, a fioletowa macka rządzi światem z rezydencji Edisona, podczas gdy Hoagie zostaje porzucony 200 lat w przeszłości, gdzie motel jest używany przez ojców założycieli jako miejsce do napisania konstytucji Stanów Zjednoczonych. Bernard powraca do teraźniejszości. Aby wykonać plan dra Freda, Bernard zdobywa diament zastępczy do wehikułu czasu, podczas gdy zarówno Hoagie, jak i Laverne muszą przywrócić zasilanie do odpowiednich kapsuł Chron-o-John, podłączając je. Hoagie werbuje Benjamina Franklina i przodka doktora Freda, Reda Edisona, do zbudowania baterii do zasilenia jego kapsuły, podczas gdy Laverne unika schwytania przez macki wystarczająco długo, aby uruchomić przedłużacz do jej jednostki. Trójka przesyła małe przedmioty tam i z powrotem w czasie przez teleport i wprowadza zmiany w historii, aby pomóc innym wykonać ich zadania.
W końcu Bernard wykorzystuje rodzinne oszczędności dra Freda pochodzące z tantiem z "serialu telewizyjnego Maniac Mansion", aby kupić prawdziwy diament, podczas gdy jego przyjaciołom udaje się zasilić swoje maszyny Chron-o-John. Wkrótce cała trójka łączy się w teraźniejszości. Przybywa fioletowa macka, porywa Chron-o-John i zabiera je do poprzedniego dnia, aby uniemożliwić im wyłączenie maszyny; jest ścigany przez Zieloną Mackę w innej kapsule. Bernard, Hoagie i Laverne używają kapsuły, by ścigać macki w przeszłości, podczas gdy dr Fred bezużytecznie próbuje ich ostrzec przed użyciem kapsuły razem, nawiązując do filmu "Mucha". Po przybyciu, trójka opuszcza kapsułę i odkrywa że zostali połączeni w trójgłowego potwora. Tymczasem fioletowa macka użyła wehikułu czasu, aby przenieść niezliczone wersje siebie z różnych momentów w ten sam dzień, aby zapobiec dezaktywacji Sludge-o-Matic. Bernard i jego przyjaciele pokonują fioletowe macki strzegące maszyny i wyłączają ją. Wracając do teraźniejszości, dr Fred odkrywa, że cała trójka wcale nie została zamieniona w potwora, ale po prostu utknęła w tym samym zestawie ubrań; Następnie dr Fred prosi aby opuścili jego dom. Gra kończy się, gdy napisy końcowe przetaczają się nad amerykańską flagą w kształcie macek.
Rozgrywka.
"Day of the Tentacle" to kontynuacja dwuwymiarowej gry przygodowej z gatunku wskaż i kliknij "Maniac Mansion". Gracze kierują postaciami, za pomocą myszki. Aby wejść w interakcję ze światem gry, gracze wybierają spośród zestawu dziewięciu poleceń pokazanych na ekranie (takich jak „podnieś”, „użyj” lub „rozmawiaj”), a następnie na obiekcie w świecie gry. Była to ostatnia gra na stworzona na silniku SCUMM, która korzystała z oryginalnego interfejsu, w którym dolna część ekranu była zajęta przez wybór poleceń i ekwipunek; Począwszy od następnej gry, w której wykorzystano SCUMM "Sam &amp; Max Hit the Road", silnik został zmodyfikowany tak, aby przewijać większą listę czasowników prawym przyciskiem myszy i mieć ekwipunek na osobnym ekranie.
"Day of the Tentacle" wykorzystuje podróże w czasie; Na początku gry trzej główni bohaterowie są rozdzieleni w czasie przez efekty wadliwego wehikułu czasu. Gracz, po rozwiązaniu określonych zagadek, może swobodnie przełączać się pomiędzy tymi postaciami, wchodząc w interakcję ze światem gry w odrębnych przedziałach czasowych. Niektóre małe przedmioty z ekwipunku można przenosić pomiędzy postaciami, umieszczając przedmiot w „Chron-o-Johns”, zmodyfikowanych toaletach, które natychmiast przenoszą przedmioty do jednego z innych okresów, podczas gdy inne przedmioty są udostępniane poprzez pozostawienie go w danym miejscu w przeszłości, a inna postać zobaczy go w przyszłości. Zmiany wprowadzone w trakcie grania w przeszłości mają wpływ na inne postacie, a wiele łamigłówek w grze opiera się na efektach podróży w czasie, starzenia się niektórych przedmiotów i zmian w strumieniu czasu. Na przykład jedna zagadka wymaga od gracza, aby w przyszłej erze, w której odniosła sukces fioletowa macka, wysłać kartę medyczną macki z powrotem do przeszłości, używając jej jako projektu flagi amerykańskiej, a następnie zebrać jedną taką flagę w przyszłość, która ma być używana jako przebranie macki, aby umożliwić tej postaci swobodne wędrowanie.
W oryginalną grę "Maniac Mansion" można zagrać na komputerze przypominającym Commodore 64 w grze "Day of the Tentacle"; zabieg ten został od tego czasu powtórzony przez innych twórców gier, ale w czasie wydania "Day of the Tentacle" był rzadko spotykany.
Produkcja.
Po serii udanych gier przygodowych wydawca LucasArts powierzył kierownictwo nad nową grą dwójce doświadczonych projektantów: Dave’owi Grossmanowi i Timowi Schaferowi. Obaj wcześniej asystowali Ronowi Gilbertowi przy tworzeniu "The Secret of Monkey Island" i "", a zarząd czuł, że Grossman i Schafer są gotowi do zarządzania projektem. Firma uznała, że ich poczucie humoru dobrze pasuje do stylu "Maniac Mansion", w związku z czym zasugerowano prace nad kontynuacją. Obaj projektanci zgodzili się, co dało impuls do rozpoczęcia produkcji. Gilbert i Gary Winnick, twórcy "Maniac Mansion", współpracowali z Grossmanem i Schaferem przy wstępnym planowaniu i pisaniu scenariusza. Według Schafera całkowity budżet na grę wyniósł około 600 tysięcy dolarów.
Projekt.
Planując fabułę, czterech projektantów rozważyło kilka koncepcji, ostatecznie wybierając pomysł Gilberta dotyczący podróży w czasie, który ich zdaniem był najbardziej interesujący. Czwórka dyskutowała, na jakich okresach się skoncentrować, ostatecznie decydując się na wojnie o niepodległość Stanów Zjednoczonych i przyszłości. Wybór wojny o niepodległość umożliwiał stworzenie wielu łamigłówek osadzonych w tym okresie, takich jak zmiana konstytucji, co wpływa na wydarzenia w przyszłości. Zdaniem Grossmana niektóre zadania wymagają wykonania wielu czynności, tylko po to, by osiągnąć niewielki cel stawiany przed bohaterem, co oddaje istotę gier przygodowych. Umiejscowienie części gry w przyszłości pozwoliło twórcom tworzyć zadania bez żadnych historycznych ograniczeń. Grossman i Schafer postanowili przenieść postacie z poprzedniej gry, które ich zdaniem były najbardziej zabawne. Oboje uznali rodzinę Edisona za niezbędną i wybrali Bernarda ze względu na jego charakter. Bernard był uważany za ulubioną postać z "Maniac Mansion" i wybrano go jako pierwszą postać główną. Pozostali bohaterowie gry, Laverne i Hoagie, byli wzorowani kolejno na meksykańskiej byłej dziewczynie Grossmana i roadie zespołu Megadeth o imieniu Tony, którego Schafer poznał wcześniej. Schafer i Grossman planowali użyć systemu wyboru postaci podobnego do pierwszej gry, ale uznali, że skomplikowałoby to proces projektowania i zwiększyłoby koszty produkcji. Wierząc, że dodaje to niewiele do rozgrywki, usunęli go na początku produkcji i zmniejszyli liczbę postaci sterowanych przez gracza z sześciu do trzech. Usunięte postacie to Razor, muzyczka z poprzedniej gry; Moonglow, niska postać w workowatych ubraniach; Chester, afroamerykański poeta. Pomysł na Chestera przekształcił się w nowych bliźniaków w rodzinie Edisona. Mniejsza liczba postaci pozwoliła zmniejszyć obciążenie silnika gry pod względem skryptów i animacji.
Zespół wspólnie zaprojektował postacie. Najpierw omówiono osobowości postaci, które później Larry Ahern wykorzystał do stworzenia grafik koncepcyjnych. Ahern chciał mieć pewność, że styl artystyczny jest spójny, a projekty postaci zostały opracowane wcześnie, w przeciwieństwie do tego, co stało się podczas prac nad "", gdzie w późniejszym etapie produkcji do zespołu dołączyli nowi artyści, co skutkowało chaotycznym stylem. Bajki z serii "Zwariowane melodie", zwłaszcza "Królik sewilski" w reżyserii Chucka Jonesa, "What's Opera, Doc?" i "Kaczki Spryciarze w 24 i połowie wieku" stanowiły dużą inspirację. Kreskówkowy styl zapewniał też możliwość stworzenia bardziej widocznych twarzy i pozwalał postaciom na większą ekspresję. Peter Chan zaprojektował tła, poświęcając około dwóch dni na przejście od szkicu koncepcyjnego do końcowej grafiki każdego tła. Chan również wykorzystał "Zwariowane melodie" jako inspirację przy tworzeniu tła, próbując naśladować styl Jonesa i Maurice’a Noble’a. Podczas produkcji Jones odwiedził zespół, aby skonsultować się z twórcami. Wybór stylu artystycznego zainspirował kolejne pomysły projektantów. Inną inspiracją dla Grossmana był skunks Pepé Le Swąd, który posłużył za pomysł na zagadkę w grze. Artyści spędzili rok na tworzeniu animacji w grze.
Scenariusz został napisany wieczorem, kiedy w biurze było mniej osób. Grossman uważał to za najłatwiejszy aspekt produkcji, ale napotkał trudności podczas pisania z innymi wokół.
Grossman i Schafer regularnie prowadzili rozmowy, aby opracować zagadki dotyczące podróży w czasie i współpracowali z członkami zespołu programistów oraz innymi pracownikami LucasArts. Ich celem było odnalezienie problemów w zagadkach i szukanie rozwiązania tak, aby zagadki pasowały do reszty gry. Większość problemów rozwiązano przed etapem programowania rozgrywki, ale niektóre szczegóły pozostawiono niedokończone do późniejszego opracowania. Pracownicy wymyślili łamigłówki dotyczące wczesnej historii Stanów Zjednoczonych w oparciu o swoją pamięć ze szkoły. Dodatkowo wykorzystali bardziej symboliczne aspekty historii, takie jak ścinanie wiśni przez George’a Washingtona, aby przyciągnąć międzynarodową publiczność. Grossman chodził do biblioteki, gdzie czytał książki opisujące ten okres historyczny i rozmawiał z bibliotekarzami, aby zachować spójność historyczną. Jednocześnie firma skorzystała z licencji twórczej na fakty, pozwalającej na dopasowanie faktów historycznych do projektu gry.
"Day of the Tentacle" zawiera czterominutową animowaną sekwencję otwierającą, pierwszą w historii gier LucasArts. Ahern zauważył, że ich poprzednie gry kończą się zazwyczaj napisami ze statycznymi obrazkami w tle, które trwają kilka minut, ale zespół "Day of the Tentacle" był na tyle duży, że obawiali się, że takie podejście będzie nudne dla graczy. Kyle Balda, stażysta w CalArts został przydzielony do stworzenia animowanej sekwencji, a Chan pomagał mu, tworząc minimalistyczne tła do animacji. Pierwotnie ta sekwencja trwała około siedmiu minut i obejmowała trzy postacie przybywające do rezydencji i uwalniające fioletową mackę. Inny projektant LucasArts, Hal Barwood, zasugerował, aby przyciąć animację do połowy, co zostało przyjęte i dodane do gry. Skutkiem tego jest przejęcie kontroli nad postaciami przez gracza zaraz po przybyciu do rezydencji.
Technologia i dźwięk.
"Day of the Tentacle" wykorzystuje silnik SCUMM opracowany dla "Maniac Mansion" w 1987 roku. Pracownicy LucasArts stopniowo modyfikowali silnik od momentu jego powstania. Na przykład zmniejszono liczbę komend dostępnych dla gracza, a przedmioty w ekwipunku postaci są reprezentowane przez ikony, a nie tekst. Podczas implementacji animacji projektanci natknęli się na problem, który później został odkryty jako ograniczenie silnika. Dowiedziawszy się o ograniczeniu, Gilbert przypomniał sobie o niewielkim rozmiarze pierwszej gry wykonanej na tym silniku. W efekcie pracownicy postanowili dołączyć "Maniac Mansion" jako grywalną minigrę.
"Day of the Tentacle" była pierwszą grą przygodową LucasArts, w której zawarto głosy postaci. W grze nie planowano pierwotnie obsługi głosu, ponieważ w tamtym czasie liczba posiadaczy CD-ROM-u była zbyt mała. Jednakże do końca 1992 roku sprzedaż płyt CD znacznie wzrosła. Dyrektor generalny LucasArts, Kelly Flock, uznając, że gra nie zostanie ukończona na czas przed końcem roku, zasugerował, aby zespół uwzględnił dubbing w grze, dając im więcej czasu.
Tamlynn Barra zarządzała produkcją dubbingu w grze. Schafer i Grossman opisali, jak wyobrażali sobie głosy bohaterów, a Barra przesłuchiwała na podstawie tych kryteriów aktorów głosowych. Barra przedstawiła im najlepsze nagrania. Siostra Schafera, Ginny, uczestniczyła w castingu i została wybrana na pielęgniarkę Ednę, jednak później zrezygnowała z podkładania głosu, aby uniknąć oskarżeń o nepotyzm. Grossman i Schafer napotkali trudności w wyborze głosu dla Bernarda. Aby wspomóc ten proces, Grossman zasugerował, że postać powinna brzmieć jak fikcyjny bohater Les Nessman z programu telewizyjnego "WKRP in Cincinnati". Barra odpowiedziała, że zna aktora dubbignującego tę postać, Richarda Sandersa i zaprosiła go do projektu. Wśród zatrudnionych znaleźli się także Denny Delk i Nick Jameson. Każdy z nich dubbingował około pięciu postaci. Nagranie 4500 linii dialogowych odbyło się w Studio 222 w Hollywood. Barra nagrywała aktorów głosowych niezależnie od produkcji dźwięku. Podawała aktorom kontekst dla każdej kwestii i opisywała scenę, aby im pomóc.
Muzykę do gry skomponowali Peter McConnell, Michael Land i Clint Bajakian. Cała trójka pracowała razem, aby po równo podzielić obowiązki komponowania muzyki, tak jak przy wcześniejszych grach: "Monkey Island 2" i "Fate of Atlantis". McConnell opowiadał, że on sam skomponował większość muzyki rozgrywającej się w teraźniejszości, Land dla przyszłości i Bajakian dla przeszłości, poza tematem dr. Freda dotyczącym przeszłości, który zrobił McConnell. Muzyka została skomponowana z myślą o „kreskówkowej” stylistyce gry, przy czym kompozytorzy znów zaczerpnęli inspirację z cyklu "Zwariowane melodie", aby sparodiować klasyczne dzieła muzyczne i zaprojektować konkretne motywy muzyczne dla wszystkich głównych postaci w grze. Wiele z tych motywów, zarządzanych przez interfejs muzyczny iMUSE, musiało uwzględnić różne szybkości przetwarzania komputerów w tamtym czasie; takie motywy musiały zawrzeć krótsze powtarzające się motywy, które miały być odtwarzane podczas przewijania ekranu gry, a gdy ekran znajdował się we właściwym miejscu, muzyka przechodziła w bardziej dramatyczną frazę.
"Day of the Tentacle" był jedną z pierwszych gier wydanych jednocześnie na CD i dyskietce. Wersję na dyskietki stworzono, aby zadowolić klientów, którzy jeszcze nie kupili napędów CD-ROM. Ten ostatni format ten umożliwił dodanie dialogów. Różnica pojemności między tymi dwoma formatami wymusiła zmiany w wersji na dyskietki. Grossman spędził kilka tygodni, zmniejszając rozmiary plików i usuwając pliki, takie jak dialogi, aby zmieścić grę na sześciu dyskietkach.
Odbiór.
"Day of the Tentacle" odniósł umiarkowany sukces komercyjny; według redaktorów magazynu „Edge”, do 2009 roku sprzedano około 80 000 egzemplarzy. Tim Schafer uznał ów wynik za dobry w stosunku do swoich wcześniejszych projektów, w tym gier z serii "Monkey Island", które okazały się komercyjnymi klapami. Gra została pozytywnie przyjęta przez krytyków. Charles Ardai z „Computer Gaming World” napisał we wrześniu 1993 roku: „Nazwanie "Day of the Tentacle" kontynuacją "Maniac Mansion"... to trochę jak nazwanie promu kosmicznego kontynuacją procy”. Podobał mu się humor i interfejs gry, a on sam pochwalił projektantów za usunięcie „ślepych zaułków” i śmierci postaci gracza. Ardai pochwalił aktorów dubbingowych, pisząc, że Mel Blanc, aktor dubbingujący postacie z kreskówek, byłby z nich dumny. Ardai porównał humor, animację i ujęcia kamery do "Zwariowanych melodii" z lat 40. i 50. Na końcu swojej recenzji zasugerował, że ta gra będzie zabawiać ludzi przez dłuższy czas. W kwietniu 1994 roku redakcja magazynu powiedziała o wersji CD, że występ Sandersa był jednym z jego najlepszych występów, przy czym w podsumowaniu pisała, że Chuck Jones byłby dumny. W maju 1994 roku Mike Weksler powiedział o zestawie multimedialnym dołączonym do wersji CD, że jest w nim więcej zawartości niż w całych pakietach oprogramowania niektórych konkurentów. Sandy Petersen z czasopisma „Dragon” stwierdził, że grafika została stworzona w „zdumiewającym, kreskówkowym stylu”, chwaląc jednocześnie humor i opisując dźwięk i muzykę jako doskonałe. Chociaż recenzent uznał ją za jedną z najlepszych gier przygodowych, zauważył, że podobnie jak wcześniejsza gra LucasArts "Loom", "Day ot the Tentacle" była krótka. W jego odczuciu po zakończeniu gry czuł się oszukany. Recenzję zakończył słowami „Dawaj, Lucasfilm! Zrób to jeszcze raz, ale niech następna gra będzie dłuższa!”.
Phil LaRose z gazety „The Advocate” pisał, że "Day of the Tentacle" „o lata świetlne” wyprzedza "Maniac Mansion", po czym stwierdził, że ulepszone sterowanie, dźwięk i grafika to stopniowy krok w stronę przyjemniejszych wrażeń z gry. Pochwalił interfejs i podsumował grę jako „kolejny z doskonałych programów LucasArts, który kładzie większy nacisk na jakość rozrywki, a mniej na wiedzę techniczną potrzebną do jej uruchomienia”. Geoff Smith z „Boston Herald” zauważył, że animacja kreskówkowych postaci jest porównywalna z tą z telewizji, po czym pochwalił usunięcie ślepych zaułków i możliwości uśmiercenia bohatera. Recenzję podsumował, pisząc: „gra jest pełna szaleństwa, ale każdy, kto lubi beztroskie gry przygodowe, powinien spróbować”. Vox Day z „The Blade” nazwał jej oprawę graficzną dobrze zrobioną i porównał ją do tej z "Ren i Stimpy". Pisarz pochwalił humor w grze i powiedział, że zarówno muzyka, jak i efekty dźwiękowe są zabawne; jako jedną z lepszych cech gry przytoczył dubbing Richarda Sandersa. Grę podsumował jako zarówno dobrą grę przygodową, jak i zabawną kreskówkę.
Lim Choon Wee z „New Straits Times” wysoko ocenił humor zawarty w grze, którą nazwał niezwykle zabawną. Krytyk skomentował, że łamigłówki w grze opierają się na metodzie prób i błędów bez jakiejkolwiek logiki, ale wyraził opinię, że gra pozostaje fajna pomimo tego problemu, po czym doszedł do wniosku, że "Day of the Tentacle" jest zdecydowanie komediową grą roku. Daniel Baum z „The Jerusalem Post” nazwał ją jedną z najzabawniejszych, najbardziej rozrywkowych i najlepiej zaprogramowanych gier komputerowych, jakie kiedykolwiek widział i pochwalił jej animacje. Napisał, że gra zapewniła „bardziej sugestywne doznanie” niż "The Secret of Monkey Island" czy "". Redaktor stwierdził, że jedyną wadą gry były wysokie wymagania systemowe i uważał, że aby w pełni docenić grę, potrzebna jest karta dźwiękowa Sound Blaster. W retrospektywnej recenzji Adventure Gamers Chris Remo napisał: „Gdyby ktoś zapytał o kilka przykładów gier, które są przykładem tego, co najlepsze w gatunku przygodówek, "Day of the Tentacle" z pewnością znalazłby się na szczycie”.
"Day of the Tentacle" regularnie pojawia się na listach najlepszych gier. W 1994 roku zespół z "PC Gamer US" określił "Day of the Tentacle" 46. najlepszą grą komputerową w historii. W czerwcu 1994 roku gra razem z "" zdobyła nagrodę Adventure Game of the Year „Computer Gaming World”. Redaktorzy napisali, że płynne animacje podkreślają dobrej jakości scenariusz i rozgrywkę ... historia zwyciężyła nad innowacjami technologicznymi dla tego gatunku”. W 1996 roku magazyn umieścił ją na 34. miejscu na liście najlepszych gier wszech czasów, pisząc: „"DOTT" całkowicie powaliła swojego przodka, "Maniac Mansion", dzięki płynnym animacjom, fajnej fabule i świetnemu dubbingowi”. Adventure Gamers zawarło grę na liście 20 najlepszych gier przygodowych w 2004 roku i umieścił go na swoim szóstym top 100 wszech czasów Adventure Games w 2011 roku. Gra pojawiła się na kilku listach IGN. Witryna umieściła ją na 60 i 84 miejscu na liście 100 najlepszych gier odpowiednio w 2005 i 2007 roku. IGN nazwało "Day of the Tentacle" jedną z 10 najlepszych gier przygodowych LucasArts w 2009 roku i umieściło fioletową mackę na 82 miejscu na liście 100 najlepszych złoczyńców w grach wideo w 2010 roku. Redakcja „Computer and Video Games” umieściła ją na 30 miejscu w 2008 roku, a ta z GameSpotu wymieniła "Day of the Tentacle" jako jedną z najlepszych gier wszech czasów.
Day of the Tentacle Remastered.
Na PlayStation Experience 2014 Schafer ogłosił, że odświeżona wersja "Day of the Tentacle" jest opracowywana przez jego studio Double Fine Productions. Wersja poprawiona została wydana 22 marca 2016 na PlayStation 4, PlayStation Vita, Microsoft Windows i OS X, z wersją na systemy Linux i z portem mobilnym na iOS wydanymi 11 lipca. Port na Xbox One pojawił się w październiku 2020 roku.
Podczas prac nad grą zarówno LucasArts jak i Disney pomagały w produkcji, co było następstwem zrobionej wcześniej podobnej wersji dla "Grim Fandango" w styczniu 2015 roku. Schafer powiedział, że kiedy pierwotnie zamierzali zabezpieczyć prawa do "Grim Fandango", aby zrobić nową wersję, początkowo nie planowali przerobić innych gier przygodowych LucasArts, ale zapowiedź gry została tak dobrze odebrana, że zespół postanowił zrobić też odnowioną wersję "Day of the Tentacle". Schafer określił uzyskanie praw do gry jako cud, chociaż był wspomagany faktem, iż wielu menadżerów w dziale prawnym miało miłe wspomnienia z grania w te gry i pomogli przy zabezpieczaniu praw. Firma 2 Player Productions, która wcześniej współpracowała z Double Fine, aby udokumentować proces tworzenia gry, stworzyła również dokument dla "Day of the Tentacle Remastered", który obejmował wizytę na Skywalker Ranch, gdzie pierwotnie powstawały gry LucasArts i gdzie zarchiwizowano większość oryginalnych grafik koncepcyjnych i plików cyfrowych do gry i innych gier przygodowych LucasArts.
"Day of the Tentacle Remastered" zachowało swoją dwuwymiarową grafikę w stylu kreskówek, przerysowaną w wyższej rozdzielczości dla nowoczesnych komputerów. Modele postaci w wysokiej rozdzielczości zostały zaktualizowane przez zespół kierowany przez Yujina Keima po konsultacji z Ahernem i Chanem. Zespół Keima wykorzystał wiele oryginalnych szkiców postaci i zasobów i naśladował oryginalny styl dodając ulepszenia dla nowoczesnych systemów graficznych. Matt Hansen pracował nad odtworzeniem tła w wysokiej rozdzielczości. Podobnie jak w przypadku remasteru "Grim Fandango", gracz może przełączać się między oryginalną grafiką a wersją w wysokiej rozdzielczości. Gra zawiera bardziej uproszczone menu interakcji, koło poleceń podobne do podejścia zastosowanego w "Broken Age", ale gracz może zdecydować się na powrót do oryginalnego interfejsu. Ścieżka dźwiękowa gry została przerobiona w ramach MIDI przystosowanego do pracy z systemem iMUSE. Istnieje możliwość wysłuchania komentarzy oryginalnych twórców takich jak: Schafer, Grossman, Chan, McConnell, Ahern i Bajakian. Remaster zawiera w pełni grywalną wersję oryginalnego "Maniac Mansion", chociaż nie wprowadzono żadnych ulepszeń do tej gry.
"Day of the Tentacle Remastered" otrzymała pozytywne recenzje, a wersja na komputery PC uzyskała łączny wynik recenzji 87/100 liczony przez "Metacritic". Recenzenci ogólnie chwalili grę za to, że nie straciła swojego uroku od czasu pierwszego wydania, ale niektóre aspekty remasteringu uznali za słabe. Richard Corbett z redakcji serwisu "Eurogamer" stwierdził, że gra jest „w każdym calu tak dobrze wykonana, jak w 1993 roku”, ale jego zdaniem szata graficzna w wyższej rozdzielczości, pokazuje problemy oryginalnej grafiki 16-bitowej z 1993 roku, takie jak rozpraszanie tła i niska liczba klatek na sekundę podczas animacji. Jared Petty z IGN również stwierdził, że po latach gra nadal jest przyjemna, a poprawa oprawy graficznej wyszła jej na dobre. Jednocześnie obawiał się, że brak systemu podpowiedzi, jaki został dodany w nowej wersji "The Secret of Monkey Island" może zniechęcić nowych graczy do gry. Bob Mackey pisząc dla "USgamer" zauważył, że „podczas gdy poprzednie odnowione gry przygodowe pokazały, jak bardzo zmieniły się oczekiwania graczy od czasów gier przygodowych w latach 90., "Day of the Tentacle Remastered" wznosi się ponad te problemy, aby stać się grą absolutnie ponadczasową”.

</doc>
<doc id="1363896" url="https://pl.wikipedia.org/wiki?curid=1363896" title="3 Brygada Piechoty">
3 Brygada Piechoty

Brygady piechoty (strzelców) Wojska Polskiego noszące numer „3” lub „III”:
Ukraińska

</doc>
<doc id="1363897" url="https://pl.wikipedia.org/wiki?curid=1363897" title="Bernauer Straße (stacja metra)">
Bernauer Straße (stacja metra)

Bernauer Straße – stacja metra w Berlinie na linii U8, w dzielnicy Mitte, w okręgu administracyjnym Mitte. Stacja została otwarta w 1930 r.
Stacja znajduje się na skrzyżowaniu ulic Bernauer Straße i Brunnenstraße, na skraju dzielnic Wedding (przed październikiem 1989 Berlin Zachodni – sektor francuski) oraz Mitte (przed październikiem 1989 Berlin Wschodni – sektor radziecki). Przebiega też tam linia tramwajowa M10 na trasie S Nordbahnhof – S+U Berlin Warschauer Straße.
W okresie istnienia Muru Berlińskiego (13.VIII.1961 – 9.XI.1989) stacja była nieczynna.
Walory turystyczne i historia okolicy.
Wzdłuż ulicy Bernauer Straße, począwszy od stacji metra w kierunku dworca S-Bahn Berlin Nordbahnhof, znajduje się odcinek Ścieżki Pamięci Muru Berlińskiego ("Geschichtsmeile Berliner Mauer"). Na w/w odcinku jest ona umiejscowiona pomiędzy byłą wschodnią i zachodnią ścianą muru. Znajduje się tam stała ekspozycja złożona ze zdjęć (również na ścianach budynków), materiałów filmowych (stanowiska z filmami do wyboru po wybraniu odpowiedniej opcji), tekstów, informacji o niektórych ofiarach ucieczek (zdjęcia i nazwiska), pozostałości po murze, zaznaczonych tuneli ucieczek i wiele innych. W miejscach, gdzie nie pozostały fragmenty muru, i gdzie było to możliwe, granice dawnego muru są zaznaczone brukowaną linią.
Na Bernauer Straße 111–119 znajduje się Centrum Dokumentacji Muru Berlińskiego ("Dokumentationszentrum Berliner Mauer"). Jest to muzeum składające się z dwóch budynków (główny - róg Bernauer Straße/Ackerstraße, jest w nim też wieża widokowa. Drugi budynek nieco dalej, tuż przy stacji Nordbahnhof). Zawiera wystawę składającą się ze zdjęć, dokumentów, projekcji filmowych, materiałów dźwiękowych dokumentujących m.in., jak w początkowym okresie istnienia muru uciekinierzy masowo wyskakiwali przez okna z mieszkań na zachodnią stronę, Jest też szczegółowa lista znanych ofiar ucieczek ze zdjęciami i opisami osób.

</doc>
<doc id="1363898" url="https://pl.wikipedia.org/wiki?curid=1363898" title="Parafia Podwyższenia Krzyża Świętego i św. Stanisława Biskupa i Męczennika w Hajnówce">
Parafia Podwyższenia Krzyża Świętego i św. Stanisława Biskupa i Męczennika w Hajnówce

Parafia pw. Podwyższenia Krzyża Świętego i św. Stanisława Biskupa i Męczennika w Hajnówce – rzymskokatolicka parafia należąca do dekanatu Hajnówka, diecezji drohiczyńskiej, metropolii białostockiej, erygowana 3 maja 1923 r. przez biskupa wileńskiego Jerzego Matulewicza. Siedziba parafii znajduje się w Hajnówce.
Historia parafii.
Jej pierwszym proboszczem był ks. Antoni Mioduszewski, początkowo urządził on kaplicę w poniemieckim budynku kinowym. Od 1948 r. trwały prace nad wybudowaniem murowanego kościoła. Dzięki staraniom ks. proboszcza Ignacego Wierobieja pierwszy etap budowy został zakończony w 1965 r. 
W 1975 r. zostały zakupione organy 28-głosowe z kościoła ewangelicko-augsburskiego w Jedlinie Zdroju. W roku 1997 nowym proboszczem został ks. Marian Świerszczyński, który powiększył tereny przykościelne i zaczął malowanie polichromii we wnętrzu kościoła. Obok kościoła stoi murowana plebania wzniesiona w latach 1978–1980. 
Od 1997 r. w parafii istnieje Hajnowska Fundacja Muzyki Kameralnej i Organowej, która zaczęła w okresie letnich wakacji organizować koncerty organowe. 
Z części parafii 3.09.1995 r. ks. bp Antoni Dydycz wydzielił i erygował parafię pod wezwaniem Świętych Cyryla i Metodego, pierwszym proboszczem został mianowany ks. Zygmunt Bronicki. Parafia pw. Podwyższenia Krzyża Świętego w Hajnówce liczy obecnie ok. 5000 katolików.
Miejsca święte.
Kościoły filialne i kaplice.
Kaplica w Hajnówce – kaplica szpitalna pw. Matki Bożej Uzdrowienia Chorych w Zespole Opieki Zdrowotnej w Hajnówce. W dniu 16 maja 1997 roku została poświęcona przez ks. Antoniego Dydycza.
Obszar parafii.
Miejscowości i ulice.
W granicach parafii znajdują się miejscowości:

</doc>
<doc id="1363903" url="https://pl.wikipedia.org/wiki?curid=1363903" title="4 Brygada Piechoty">
4 Brygada Piechoty

Brygady piechoty (strzelców) noszące numer „4” lub „IV”:
Wojska Polskiego:
Armii Imperium Rosyjskiego:
Ukraińska

</doc>
<doc id="1363905" url="https://pl.wikipedia.org/wiki?curid=1363905" title="5 Brygada Piechoty">
5 Brygada Piechoty

Brygady piechoty (strzelców) noszące numer „5” lub „V”:
Polskie:
Rosyjska
Ukraińska

</doc>
<doc id="1363907" url="https://pl.wikipedia.org/wiki?curid=1363907" title="7 Brygada Piechoty">
7 Brygada Piechoty

Brygady piechoty (strzelców) noszące numer „7” lub „VII”:
Polskie:
Ukraińska

</doc>
<doc id="1363912" url="https://pl.wikipedia.org/wiki?curid=1363912" title="1 Brygada Strzelców">
1 Brygada Strzelców

Brygady strzelców Polskich Sił Zbrojnych na Zachodzie z numerem 1:
Brygady strzelców Imperium Rosyjskiego z numerem 1:
Ukraińskie:

</doc>
<doc id="1363914" url="https://pl.wikipedia.org/wiki?curid=1363914" title="2 Brygada Strzelców">
2 Brygada Strzelców

Brygady piechoty (strzelców) noszące numer 2:
Wojska Polskiego:
Armii Imperium Rosyjskiego:
Armii Czerwonej:
Ukraińskie:

</doc>
<doc id="1363915" url="https://pl.wikipedia.org/wiki?curid=1363915" title="3 Brygada Strzelców">
3 Brygada Strzelców

Brygady piechoty (strzelców) Wojska Polskiego noszące numer 3:
Ukraińskie:

</doc>
<doc id="1363917" url="https://pl.wikipedia.org/wiki?curid=1363917" title="Duplais Balance">
Duplais Balance

Duplais Balance to limitowany box set Coil, dostępny w przedsprzedaży od listopada i w pełnej sprzedaży od grudnia 2006 roku. Liczba wyprodukowanych box setów wynosiła 250.
Według informacji na stronie Coila, w każdym box secie znajdowały się:
Wydawnictwo ukazało się jako efekt współpracy wytwórni Threshold House i niemieckiego producenta absyntu Absinthe-Distribution Lion.

</doc>
<doc id="1363918" url="https://pl.wikipedia.org/wiki?curid=1363918" title="8 Brygada Piechoty">
8 Brygada Piechoty

Brygady piechoty (strzelców) noszące numer „8” lub „VIII”:
Polskie:
Austro-węgierska:
Ukraińska:

</doc>
<doc id="1363919" url="https://pl.wikipedia.org/wiki?curid=1363919" title="6 Brygada Piechoty">
6 Brygada Piechoty

Brygady piechoty (strzelców) noszące numer „6” lub „VI”:
Ukraińskie:

</doc>
<doc id="1363920" url="https://pl.wikipedia.org/wiki?curid=1363920" title="Adam Niklewicz">
Adam Niklewicz

Adam Niklewicz – amerykański artysta polskiego pochodzenia. W 1989 ukończył Washington University w St. Louis w stanie Missouri (BFA), a w 2006 - State University of New York w Purchase (MFA).
Wystawy w USA: Grounds for Sculpture, Hudson Valley Center for Contemporary Art, Real Art Ways, The New Britain Museum of American Art, Black &amp; White Gallery, EBK Gallery, i inne.
Wystawy w Polsce: Galeria Sztuki Współczesnej w Opolu, warszawska Zachęta, BWA Galeria Zamojska, Galeria Rusz w Toruniu, i inne.
Wystawy poza granicami tych dwóch krajów: Hauptseite Galerie fur Landschaftskunst (Hamburg, Niemcy), Arte Laguna Prize, Nappe Arsenale Novissimo (Wenecja, Włochy), Galeria Sztuki Współczesnej JUMP (Połtawa, Ukraina), i inne.
O jego sztuce pisały w USA: ARTnews, CNN, Sculpture Magazine, Modern Painters Magazine, Art New England, The New York Times, i inne. A w Polsce: Artpunkt, Obieg, Exit, Format, i inne.

</doc>
<doc id="1363923" url="https://pl.wikipedia.org/wiki?curid=1363923" title="5 Brygada Strzelców">
5 Brygada Strzelców

Brygady strzelców noszące numer 5:
Ukraińskie:

</doc>
<doc id="1363928" url="https://pl.wikipedia.org/wiki?curid=1363928" title="4 Brygada Strzelców">
4 Brygada Strzelców

Brygady strzelców Polskich Sił Zbrojnych na Zachodzie z numerem 4:
Brygady strzelców Imperium Rosyjskiego z numerem 4:
Ukraińskie:

</doc>
<doc id="1363938" url="https://pl.wikipedia.org/wiki?curid=1363938" title="Mühlviertler Schnellstraße">
Mühlviertler Schnellstraße

Droga ekspresowa S10 ("Mühlviertler Schnellstraße") – planowana droga ekspresowa w Austrii, w kraju związkowym Górna Austria, o długości 38 km. Droga połączy autostradę A7 i Linz z Czechami.
Budowa 22 km południowy odcinek (Unterweitersdorf do Freistadt North) rozpoczął się 1 sierpnia 2009 roku, została zakończona w 2015 roku.
Obwodnica Rainbach, o długości 7,2 km, ma powstać w latach 2021–2024.

</doc>
<doc id="1363943" url="https://pl.wikipedia.org/wiki?curid=1363943" title="Zhao Zong-Yuan">
Zhao Zong-Yuan

Zhao Zong-Yuan (; ur. 26 czerwca 1986 w Pekinie) – australijski szachista pochodzenia chińskiego, arcymistrz od 2008 roku.
Kariera szachowa.
W wieku 14 lat został najmłodszym mistrzem międzynarodowym, a mając lat 21 – najmłodszym arcymistrzem w historii australijskich szachów. Pierwsze sukcesy zaczął odnosić pod koniec lat 90. XX wieku. W 1999 r. zwyciężył w mistrzostwach Queenslandu juniorów do lat 18, w 2000 r. zajął II m. w finale indywidualnych mistrzostw Australii (za Darrylem Johansenem) oraz w turnieju strefowym (eliminacji mistrzostw świata) w Auckland (za Aleksandarem Wohlem), natomiast w 2001 r. zdobył w Canberze tytuł mistrza kraju juniorów do lat 18. W 2004 r. zwyciężył w otwartym turnieju "Doeberl Cup" w Canberze, natomiast w 2005 r. zajął I m. w turnieju "Australian Young Masters" w Sydney (uzyskując 9 pkt w 9 partiach). W 2007 r. odniósł kolejne sukcesy: zwyciężył w turnieju "Australian Open" w Canberze, w turnieju "First Saturday" w Budapeszcie (wspólnie ze Zlatko Ilinciciem) oraz w turnieju strefowym w Nadi, dzięki czemu zakwalifikował się do rozegranego w tym samym roku Pucharu Świata (w I rundzie tego turnieju przegrał z Magnusem Carlsenem). W 2008 r. triumfował w Pontevedrze oraz podzielił I m. w Sydney (wspólnie z Zhang Zhongiem, Surya Gangulym i Gawainem Jonesem) oraz w São Paulo (wspólnie z Gilberto Milosem).
W latach 2000–2010 pięciokrotnie reprezentował barwy Australii na szachowych olimpiadach.
Najwyższy ranking w dotychczasowej karierze osiągnął 1 marca 2010 r., z wynikiem 2592 punktów zajmował wówczas 1. miejsce wśród australijskich szachistów.

</doc>
<doc id="1363944" url="https://pl.wikipedia.org/wiki?curid=1363944" title="Brygada Szkolna">
Brygada Szkolna



</doc>
<doc id="1363945" url="https://pl.wikipedia.org/wiki?curid=1363945" title="Kipryjan Kandratowicz">
Kipryjan Kandratowicz

Kiprian (Cyprian) Kandratowicz, biał. Кіпрыян (Цыпрыян) Кандратовіч (ur. we wsi Zinewicze w powiecie lidzkim, zm. 31 października 1932 w Lidzie) – rosyjski, a następnie białoruski wojskowy (generał piechoty) i działacz narodowy.
Życiorys.
Uczył się w szkole powiatowej w Lidzie. 7 maja 1875 r. w Wilnie wstąpił do rosyjskiej armii. W kwietniu 1878 r. ukończył w stopniu podporucznika 2 konstantynowską szkołę wojskową w Sankt Petersburgu. Dostał przydział do lejbgwardyjskiego pułku jegrów, a następnie został przeniesiony do lejbgwardyjskiego pułku izmaiłowskiego. W 1878 r. uczestniczył w wojnie rosyjsko-tureckiej. W latach 1879-1884 uczył się w Nikołajewskiej Akademii Sztabu Generalnego w Sankt Petersburgu. W tym czasie napisał książkę "Плеўна і грэнадзёры 28 лістапада 1877 г." opisującą oblężenie Plewny podczas wojny z Turkami. W marcu 1884 r. awansował do stopnia sztabskapitana. Służył w sztabie Moskiewskiego Okręgu Wojskowego. Pisał artykuły z dziedziny wojskowości do gazety „Московские ведомости”. 24 kwietnia 1888 r. został podpułkownikiem, zaś 28 marca 1893 r. – pułkownikiem. Od 15 listopada 1897 r. był szefem sztabu 2 dywizji grenadierskiej stacjonującej w Moskwie. W 1900 r. brał udział w międzynarodowej interwencji w Chinach podczas tzw. powstania bokserów, po czym awansował na generała majora. 7 lutego 1901 r. objął dowodzenie II brygady 36 dywizji piechoty. Od 11 lipca 1902 r. pełnił obowiązki dowodzącego wojskami w okręgu kwantuńskim. Krótko przed wybuchem w 1904 r. wojny rosyjsko-japońskiej sformował w południowej Mandżurii IX brygadę wschodniosyberyjską, rozwiniętą latem 1904 r. w 9 dywizję wschodniosyberyjską. Dowodził nią podczas walk z Japończykami, awansując do stopnia generała lejtnanta. 13 stycznia 1905 r. został ranny. 17 lipca 1906 r., po zakończeniu wojny, otrzymał Order Św. Jerzego 4 klasy. Od 2 do 25 stycznia 1907 r. dowodził czasowo II korpusem armijnym, po czym został zastępcą generał-gubernatora turkiestańskiego i dowodzącym wojskami w Turkiestańskim Okręgu Wojskowym. 1 stycznia 1910 r. objął dowodzenie I kaukaskiego korpusu armijnego. 6 grudnia tego roku awansował na generała piechoty, będąc najmłodszym w tej randze. Jednocześnie był zastępcą generał-gubernatora kaukaskiego. Od 15 sierpnia 1913 r. dowodził XXIII korpusem armijnym i 2 armią. Brał udział w początkowym okresie I wojny światowej. Uczestniczył w katastrofalnej kampanii wojennej w Prusach Wschodnich zakończonej klęską wojsk rosyjskich, ale uniknął niewoli niemieckiej. Wkrótce został usunięty ze swojego stanowiska i odesłany do rezerwy Mińskiego Okręgu Wojskowego. 
Do 1917 r. mieszkał w swoim majątku Horodno, nawiązując kontakty z działaczami białoruskiego ruchu narodowego. 8 maja 1917 r. otrzymał funkcję dowódcy 75 dywizji piechoty stacjonującej na ziemiach białoruskich. Latem tego roku na zjeździe w Mińsku żołnierzy Białorusinów Frontu Zachodniego został wybrany do Centralnej Białoruskiej Rady Wojskowej. Objął kierownictwo wydziału formacji wojskowych i rozpoczął starania w kierunku utworzenia jednostek białoruskich . Zezwolenie na ich formowanie, w rozmiarze korpusu, wydał naczelny wódz armii rosyjskiej Nikołaj Duchonin, co zostało następnie potwierdzone przez jego następcę Nikołaja Krylenkę 27 listopada 1917 roku. Współpracował z gen. mjr. Pażarskim, płk. Karamouskim i por. Kastusiem Jezawitauem. Jednak jego opieszałość w tworzeniu jednostek białoruskich poza obszarem rosyjskiego frontu zachodniego, doprowadziła do jego odwołania, pod naciskiem młodszych oficerów na początku listopada 1918. Jego miejsce zajął Kastuś Jezawitau. 
Na początku kwietnia 1918 r. wszedł w skład Rady Białoruskiej Republiki Ludowej. Na początku maja tego roku został ministrem spraw wojskowych rządu pod przewodnictwem Ramana Skirmunta. Jednym z jego głównych zadań było formowanie w Mińsku 1 pułku białoruskiego. Planował stworzenie 20-tysięcznej białoruskiej armii, ale na drodze stanął mu brak zgody Niemców okupujących Białoruś. Mógł jedynie sformować oddziały milicji ludowej. Spotkało się to z kolei z przeszkodami ze strony polskiej Samoobrony Litwy i Białorusi gen. Władysława Wejtki. Na naradzie z Polakami zaproponował funkcję szefa sztabu tworzonej armii białoruskiej płk. Fabianowi Kabardo, jednakże zajęcie Białorusi przez wojska bolszewickie w grudniu 1918 r. przerwało wzajemne kontakty. Generał Kandratowicz wraz z częścią rządu białoruskiego przybył do Wilna. Na początku 1919 r. wyjechał do Paryża na obrady konferencji pokojowej, zabierając ze sobą memorandum rządu białoruskiego na uchodźstwie. Otrzymał tam zapewnienie przedstawicieli państw Ententy o pomocy w zorganizowaniu białoruskiej armii do walki z bolszewikami. Po powrocie na Litwę na krótko objął funkcję wiceministra obrony narodowej w rządzie litewskim z powodu braku zawodowych oficerów w litewskiej armii. Zajmował się formowaniem oddziałów litewskich na Kowieńszczyźnie, zanim nie został zdymisjonowany. Powrócił na zachodnią Białoruś, znajdującą się w granicach Polski, gdzie w majątku Horodno spędził ostatnie lata życia.
Był odznaczony Orderem Świętego Jerzego IV klasy, Orderem Świętej Anny I klasy, Orderem Świętego Włodzimierza III klasy, Orderem Świętego Stanisława I klasy.

</doc>
<doc id="1363946" url="https://pl.wikipedia.org/wiki?curid=1363946" title="Kiwotos">
Kiwotos

Kiwotos (gr. Κιβωτός) – miejscowość w Grecji, w północno-zachodniej części kraju, na terenach górzystych, w administracji zdecentralizowanej Epir-Macedonia Zachodnia, w regionie Macedonia Zachodnia, w jednostce regionalnej Grewena, w gminie Grewena. W 2011 roku liczyła 417 mieszkańców. Leży na trasie Grewena – Neapolis, na wysokości około 680 m n.p.m. We wsi znajduje się około 480 gospodarstw rolnych.
Wieś w dużej części jest zamieszkana przez potomków uchodźców z Pontu, przesiedlonych z Turcji w latach 1923 – 1924 w ramach tzw. traktatu z Lozanny i zawartych w nim zapisów o wymianie ludności, kończącego wojnę grecko-turecką.

</doc>
<doc id="1363947" url="https://pl.wikipedia.org/wiki?curid=1363947" title="Borealna świerczyna na torfie">
Borealna świerczyna na torfie

Borealna świerczyna na torfie, świerczyna borealna, bór świerkowy torfowcowy, bagienny bór świerkowy ("Sphagno girgensohnii-Piceetum, Sphagno-Piceetum") – zespół leśny z klasy "Vaccinio-Piceetea". Bór świerkowy wykształcający się na torfowiskach zbliżony charakterem do świerkowych borów tajgi. W Polsce występuje rzadko na północnym wschodzie (np. w Puszczy Rominckiej).

</doc>
<doc id="1363948" url="https://pl.wikipedia.org/wiki?curid=1363948" title="Świerczyna borealna">
Świerczyna borealna



</doc>
<doc id="1363949" url="https://pl.wikipedia.org/wiki?curid=1363949" title="Bór świerkowy torfowcowy">
Bór świerkowy torfowcowy



</doc>
<doc id="1363950" url="https://pl.wikipedia.org/wiki?curid=1363950" title="Oberstdorf (stacja kolejowa)">
Oberstdorf (stacja kolejowa)

Oberstdorf – stacja czołowa w Oberstdorfie, w kraju związkowym Bawaria, w Niemczech. Znajdują się tu 2 perony.

</doc>
<doc id="1363952" url="https://pl.wikipedia.org/wiki?curid=1363952" title="Sphagno girgensohnii-Piceetum">
Sphagno girgensohnii-Piceetum



</doc>
<doc id="1363953" url="https://pl.wikipedia.org/wiki?curid=1363953" title="Sphagno-Piceetum">
Sphagno-Piceetum



</doc>
<doc id="1363955" url="https://pl.wikipedia.org/wiki?curid=1363955" title="Litygajno">
Litygajno

Litygajno (dawniej niem. "Litigaino See") – jezioro położone w województwie warmińsko-mazurskim, w powiecie oleckim, w gminie Świętajno, na zachód od Jeziora Łaźno.
Jezioro Litygajno jest stosunkowo mocno zarośnięte o piaszczysto-mulistym dnie. Jest ono trudno dostępne ze względu na występowanie podmokłych łąk i bagiennego terenu. Brzegi zarośnięte i podmokłe, wysokie. Długość jeziora na prawie 5 km i mała szerokość przemawia za rynnowym charakterem zbiornika. Położenie zwierciadła wody znajduje się na wysokości 133 m n.p.m. Maksymalna szerokość jeziora wynosi 640 metrów. Jezioro położone jest w sąsiedztwie Puszczy Boreckiej.
W jeziorze znajdują się takie ryby jak: lin, szczupak, sieja, węgorz, leszcz, płoć, sandacz, krasnopióra, krąp, okoń.
W zbiorniku tym występują rzadkie gatunki takie jak rdestnica nitkowata, rdestnica wydłużona, wolfia bezkorzeniowa.
Występują też tutaj takie gatunki zwierząt jak : bóbr, wydra.
Dopływy.
W północnej części zbiornika jedna wyspa – Ostrów (0,3 ha). Jezioro jest atrakcyjnym miejscem krajobrazowym na szlaku kajakowym rzeki Ełk.

</doc>
<doc id="1363958" url="https://pl.wikipedia.org/wiki?curid=1363958" title="Jan I de la Roche">
Jan I de la Roche

Jan I de la Roche – władca Księstwa Aten w latach 1263–1280. Syn Gwidona I de la Roche.
Objął rządy w Księstwie po śmierci swego ojca. Okazał się równie dobrym gospodarzem jak ojciec. Był człowiekiem wykształconym i rycerskim, obznajomionym z kulturą grecką, rozczytywał się w Herodocie.
W 1275 roku udzielił pomocy Janowi I Angelosowi, władcy Tesalii, oblężonemu w swojej stolicy w Neopatras. Władca Tesalii wymknął się z oblężonego przez Bizantyńczyków miasta i dotarł na dwór tebański z prośbą o pomoc. Szarża 300 rycerzy ateńskich zepchnęła oblegających spod twierdzy i skłoniła dowodzącego siłami bizantyńskimi Jana Paleologa do odwrotu. Jan I miał wtedy powiedzieć, trawestując wypowiedź Herodota o Persach pod Termopilami: "Liczba ich wielka, lecz niewielu wśród nich prawdziwych mężów". W 1277 Bizantyńczycy podjęli kolejną wyprawę na Tesalię oraz na Eubeę. Jan I ruszył na pomoc Gilbertowi z Werony, zarządzającemu częścią Eubei, chcąc go wspomóc w walce z Bizantyńczykami, którzy oblegli twierdzę Negropont. W bitwie pod Vatondą Jan I spadł z konia i został pojmany. Wraz z nim do niewoli dostali się Gilbert i liczni łacinnicy. Został triumfalnie przewieziony do Konstantynopola, gdzie cesarz Michał VIII Paleolog zaofiarował mu rękę swej siostry. Małżeństwo niewątpliwie wzmocniłoby wpływ Paleologów na Księstwo Aten. Jan I odmówił jednak przyjęcia zaszczytu zostania cesarskim szwagrem, tłumacząc się zręcznie nękającymi go atakami podagry, które czynią go niezdatnym do stanu małżeńskiego. Ostatecznie odzyskał wolność za cenę 30 000 solidów. Zmarł w 1280 roku.

</doc>
<doc id="1363960" url="https://pl.wikipedia.org/wiki?curid=1363960" title="Asocjacja WAGR">
Asocjacja WAGR



</doc>
<doc id="1363961" url="https://pl.wikipedia.org/wiki?curid=1363961" title="Rosenheim (stacja kolejowa)">
Rosenheim (stacja kolejowa)

Rosenheim – stacja kolejowa w Rosenheim, w okręgu Górna Bawaria, w kraju związkowym Bawaria, w Niemczech. Znajdują się tu 4 perony.
Stary dworzec.
Stary dworzec był wykorzystywany do 1876 r., jest obecnie ratuszem.

</doc>
<doc id="1363964" url="https://pl.wikipedia.org/wiki?curid=1363964" title="Wilhelm I de la Roche">
Wilhelm I de la Roche

Wilhelm I de la Roche– władca Księstwa Aten w latach 1280 – 1287. Brat Jana I de la Roche.
Był pierwszym władcą, który oficjalnie używał tytułu Księcia Aten. Rezydował w Tebach. Dzięki małżeństwu z Heleną Angeliną Dukainą Komneną, córką panującego w Tesalii sebastokratora Jana I Angelosa, poszerzył swój stan posiadania o twierdze Gravię, Siderokastron, Gardiki, oraz Zetunion. W 1285 roku został bailifem i namiestnikiem Księstwa Achai. Wzniósł zamek Dimatra, żeby bronić Messenii przeciw Bizantyńczykom. Był jednym z najpotężniejszych baronów w łacińskiej Grecji.
Wilhelm zmarł w 1287 roku. Księstwo odziedziczył po nim małoletni Gwido II de la Roche.

</doc>
<doc id="1363966" url="https://pl.wikipedia.org/wiki?curid=1363966" title="Gwido II de la Roche">
Gwido II de la Roche

Gwido II de la Roche (1280–1308) - władca Księstwa Aten w latach 1287–1308. Syn Wilhelma I de la Roche.
W chwili śmierci ojca miał siedem lat. W jego imieniu władzę w państwie sprawowała księżna wdowa Helena Angelina. Odmówiła ona uznania zwierzchnictwa rządzącego w Achai Florensa z Hainaut. W 1291 roku poślubiła hrabiego Lecce Waltera z Brienne, który w latach 1291–1294 rządził państwem jako bailif. Wraz ze słabnięciem w następnych latach Księstwa Achai na znaczeniu zyskiwał młody Gwido. Od 1303 roku sprawował on opiekę nad ciężko chorym Janem II Angelosem i rządzoną przez niego Tesalią. W 1307 roku Filip z Tarentu wyznaczył Gwidona bailifem łacińskiej części Peloponezu.
Gwido II umarł bezpotomnie w 1308 roku. Został pochowany w Dafni obok swoich przodków.

</doc>
<doc id="1363967" url="https://pl.wikipedia.org/wiki?curid=1363967" title="Gerry Weber Open 2008">
Gerry Weber Open 2008

Gerry Weber Open 2008 – tenisowy turniej ATP rangi ATP International Series z cyklu Gerry Weber Open rozgrywany w dniach 7–15 czerwca 2008 roku w Halle na kortach trawiastych o puli nagród 713 000 euro.

</doc>
<doc id="1363969" url="https://pl.wikipedia.org/wiki?curid=1363969" title="Internacional Santa Maria">
Internacional Santa Maria

Esporte Clube Internacional - brazylijski klub piłkarski z siedzibą w mieście Santa Maria leżącym w stanie Rio Grande do Sul.
Historia.
"Internacional" założony został 16 maja 1928 roku. W 1982 roku klub wziął udział w rozgrywkach I ligi brazylijskiej (Campeonato Brasileiro Série A), zajmując w końcowej klasyfikacji 21 miejsce. W 1998 piłkarz klubu "Internacional" Badico został królem strzelców I ligi stanu Rio Grande do Sul (Campeonato Gaúcho).

</doc>
<doc id="1363970" url="https://pl.wikipedia.org/wiki?curid=1363970" title="Esporte Clube Internacional">
Esporte Clube Internacional



</doc>
<doc id="1363971" url="https://pl.wikipedia.org/wiki?curid=1363971" title="Sonthofen (stacja kolejowa)">
Sonthofen (stacja kolejowa)

Sonthofen – stacja kolejowa w Sonthofen, w kraju związkowym Bawaria, w Niemczech. Znajdują się tu 2 perony.

</doc>
<doc id="1363972" url="https://pl.wikipedia.org/wiki?curid=1363972" title="Walter V z Brienny">
Walter V z Brienny

Walter z Brienne – władca Księstwa Aten w latach 1308–1311. Brat Jana I de la Roche.
Syn Hugona z Brienne, baliwa księstwa Aten w latach 1291–1294, i Izabeli de la Roche, dziedziczki Teb. Owdowiawszy jego ojciec ożenił się ponownie z Heleną Angeliną, wdową po Wilhelmie I de la Roche, która sprawowała regencję w imieniu małoletniego Gwidona II de la Roche.
W 1306 roku Walter poślubił Joannę de Chatillon. Objął władzę na Księstwem Aten po bezpotomnej śmierci Gwidona II. Snując ambitne plany opanowania pogrążającej się w coraz większym chaosie Tesalii zawarł porozumienie z Kompanią Katalońską i w 1310 roku najechał Tesalię. Został odparty przez połączone siły tesalskie i bizantyńskie. W następnym roku doszło do konfliktu między Walterem a najemnikami katalońskimi. 15 marca 1311 nad rzeką Kefisos w Beocji doszło do bitwy. Zebrane przez Waltera ze wszystkich państewek łacińskich wojsko, w sile 700 rycerzy, mimo przewagi liczebnej doznało klęski w starciu z Katalończykami. Bitwa skończyła się pogromem armii księcia Aten i śmiercią Waltera z Brienne. Katalończycy zajęli Teby i zaatakowali Ateny, których próbowała bronić wdowa po Walterze Joanna. Ostatecznie wraz z synem opuściła Grecję. Peloponeskie posiadłości Waltera wokół Argos i Nauplii pozostały w ręku Joanny i jej syna.

</doc>
<doc id="1363973" url="https://pl.wikipedia.org/wiki?curid=1363973" title="Orange Warsaw Open 2008">
Orange Warsaw Open 2008

Orange Warsaw Open 2008 – tenisowy turniej ATP rangi ATP International Series z cyklu Warsaw Open rozgrywany w dniach 7–15 czerwca 2008 roku w Warszawie na kortach ziemnych o puli nagród 425 250 euro.

</doc>
<doc id="1363974" url="https://pl.wikipedia.org/wiki?curid=1363974" title="Traunstein (stacja kolejowa)">
Traunstein (stacja kolejowa)

Traunstein – stacja kolejowa w Traunstein, w kraju związkowym Bawaria, w Niemczech. Znajdują się tu 2 perony.

</doc>
<doc id="1363982" url="https://pl.wikipedia.org/wiki?curid=1363982" title="Angermünde (stacja kolejowa)">
Angermünde (stacja kolejowa)

Angermünde – stacja kolejowa w Angermünde, w kraju związkowym Brandenburgia, w Niemczech. Znajdują się tu 3 perony.
Historia.
Angermünde zostało włączone do sieci kolejowej 15 listopada 1842 roku wraz z otwarciem linii kolejowej z Berlina do Szczecina. Na początku pociągi kursowały tylko w kierunku Berlina, 15 sierpnia 1843 roku został ukończony odcinek do Szczecina. W kolejnych latach były otwierane kolejne linie w kierunku Stralsund (1863), Schwedt (1873) i Bad Freienwalde (1877). Angermünde stało się ważnym węzłem kolejowym. Stacja została początkowo zaprojektowana jako stacja wyspowa, więc budynek dworca stanął pomiędzy torami. W 1906 roku układ torowy został przeprojektowany i wszystkie tory przeniesiono na zachodnią stronę dworca. W 1861 roku oryginalny budynek dworca został zastąpiony nowym budynkiem. Stary budynek pełnił funkcję urzędu pocztowego i posterunku policji, a od początku lat 90 nie był używany. W listopadzie 2011 roku budynek został zburzony. Jego dziedziniec jest teraz używany jako parking samochodowy i rowerowy.
Połączenia.
Na stacji zatrzymują się pociągi wszystkich kategorii (Regionalbahn, Regional-Express, InterCity, Intercity-Express i EuroCity).

</doc>
<doc id="1363987" url="https://pl.wikipedia.org/wiki?curid=1363987" title="Drewniak dwubarwny">
Drewniak dwubarwny

Drewniak dwubarwny ("Bunocephalus coracoideus") − gatunek słodkowodnej ryby sumokształtnej z rodziny Aspredinidae.
Występowanie.
Żyje w Ameryce Południowej, od Amazonki po La Plata.
Dorosłe osobniki osiągają długość do 10 cm. Żeruje w nocy, za dnia zakopuje się w piasku. Formy dziko żyjące, zaatakowane potrafią zadać bolesne rany za pomocą twardych promieni płetw piersiowych.
Hodowla w akwarium.
Świetnie nadająca się ryba do akwarium wielogatunkowego. Nie jest agresywna wobec ryb lecz nie należy umieszczać jej ze zbyt małymi rybami. Drewniak jest ryba nocną toteż należy pamiętać, by karmić ją po zgaszeniu światła w akwarium.

</doc>
<doc id="1363988" url="https://pl.wikipedia.org/wiki?curid=1363988" title="11 Korpus Armijny">
11 Korpus Armijny

Korpus armijny Wojska Polskiego:
Korpus armijny Imperium Rosyjskiego:
Korpus armijny III Rzeszy:

</doc>
<doc id="1363990" url="https://pl.wikipedia.org/wiki?curid=1363990" title="Bakterioneuston">
Bakterioneuston

Bakterioneuston – zespół bakterii wchodzących w skład neustonu. Bakterie neustonowe wykazują szereg przystosowań do szczególnego środowiska fizycznego i chemicznego neustonu, różnego od wody podpowierzchniowej. Siły napięcia powierzchniowego powodują fizyczną stabilność tej warstwy, ale skrajne wartości czynników środowiska powodują jej dużą niestabilność.
Warstwa bakerioneustonu w wodzie waha się od 1 do 10 μm. Jej wystąpienie opiera się na obecności w niej dużych organicznych komponentów, tj.: białek, polisacharydów, lipidów, substancji humusowych. Baterioneuston jest ważnym elementem neustonu, ponieważ budują go bakterie będące producentami jak i konsumentami substancji organicznych.
Czynniki stresogenne.
Organizmy neustonowe są bardziej narażone na działanie stresujących czynników środowiska niż organizmy toni wodnej.
Potencjalnie szkodliwe czynniki to:
Czynniki te są silnie selektywne i wpływają na skład bakterioneustonu.
Promieniowanie słoneczne powoduje: letalne uszkodzenie DNA, hamuje wzrost organizmów inhibując syntezę enzymów, redukuje transport aktywny i indukuje mutacje subletalne. Najważniejsze znaczenie biologiczne ma średnie promieniowanie UV, tzw. UVB o długości 290–320 nm, oraz UVA o długości 320–400 nm. Bakterie neustonowe niezdolne do ucieczki przed promieniowaniem nauczyły się je tolerować dzięki 3 mechanizmom:
Promieniowanie UV powoduje powstawanie dimerów tyminowych w nici DNA. Bakterie chronią się przed tym dzięki dużej liczbie par G-C. U wielu z bakterii neustonowych ("Micrococcus, Alcaligenes, Pseudomonas, Salmonella, Klebsiella") udział par G-C wynosi 56–75%.
Temperatura zarówno niska jak i wysoka wpływa na różnorodność i skład bakterioneustonu. Tworzenie się lodu podczas jesiennych przymrozków wpływa niszcząco na warstwę bakterioneustonu, jej wielkość i aktywność. Po nocnym powstaniu lodu i rozpuszczeniu go ranem potrzebny jest czas do ponownego utworzenia warstwy neustonowej. 
Krótkotrwałe, ale gwałtowne zmiany temperatury zwiększają różnorodność biologiczną bakterioneustonu, poprzez tworzenie nisz termicznych zasiedlanych przez bakterie o różnych wymaganiach termicznych.
Metale ciężkie także wpływają na skład bakterioneustonu. Najbardziej toksyczne są nieorganiczne połączenia metali dobrze rozpuszczalnych w wodzie. W neustonie większość toksycznych metali jest powiązanych z rozpuszczalną materią organiczną, przez co są mniej toksyczne, ale występują w dostatecznie dużych stężeniach aby stanowić zagrożenie dla bakterioneustonu. Jednakże bakterie wyizolowane z warstwy powierzchniowej wykazywały większą tolerancje na obecność metali ciężkich niż bakterie toni wodnej. Związane jest to z przekazywaniem plazmidów w których zakodowana jest zdolność do zmiany wartościowości metali, ich metylacji i demetylacji. Bakterie te mogą także wytwarzać zewnątrzkomórkowe biopolimery wiążące jony metali ciężkich, chroniąc komórki. 
Substancje pokarmowe.
Materia organiczna w błonie powierzchniowej osiąga wyższe stężenia niż kilka cm niżej. Substancje odżywcze pochodzą z biosyntezy, dopływu na drodze wynoszenia z toni wodnej, opadów atmosferycznych i źródeł antropogenicznych. Większość substancji organicznych tej warstwy obniża napięcie powierzchniowe wody i dzięki temu ma zdolność adsorpcji w obrębie interfazy woda–powietrze. Nieorganiczne jony zwiększające napięcie powierzchniowe są wymywane do warstwy podpowierzchniowej. Większość aktywnego neustonu jest związana z cząstkowa materią organiczną
Istnieje dodatni związek pomiędzy ilością substancji organicznej a liczebnością mikroorganizmów w neustonie.

</doc>
<doc id="1363991" url="https://pl.wikipedia.org/wiki?curid=1363991" title="12 Korpus Armijny">
12 Korpus Armijny

Korpus armijny Wojska Polskiego:
Korpus armijny Imperium Rosyjskiego:
Korpus armijny III Rzeszy:

</doc>
<doc id="1363992" url="https://pl.wikipedia.org/wiki?curid=1363992" title="Hilton Young">
Hilton Young

Hilton Young, właśc.: Edward Hilton Young, 1. baron Kennet GBE (ur. 20 marca 1879 w Londynie, zm. 11 lipca 1960) – brytyjski polityk i pisarz, członek Partii Liberalnej, a następnie Partii Konserwatywnej, minister w trzecim rządzie Ramsaya MacDonalda.
Życiorys.
Był synem sir George’a Younga, 3. baroneta, i Alice Kennedy, córki Evory’ego Kennedy’ego. Wykształcenie odebrał w Eton College oraz w Trinity College na Uniwersytecie Cambridge. W 1904 r. rozpoczął praktykę adwokacką w Inner Temple. Podczas I wojny światowej służył w Ochotniczej Rezerwie Royal Navy.
Do Izby Gmin został po raz pierwszy wybrany w 1915 jako liberalny deputowany z okręgu Norwich. W latach 1919-1921 był parlamentarnym prywatnym sekretarzem przewodniczącego Rady Edukacji. W 1921 został finansowym sekretarzem skarbu oraz głównym whipem popierających Lloyda George’a liberałów w 1922. W tym samym roku został członkiem Tajnej Rady. Jesienią 1923 otrzymał zaproszenie od rządu Polski na udzielenie konsultacji finansowych podczas trwającego kryzysu. W 1923 przegrał wybory parlamentarne, ale do Izby Gmin powrócił już w 1924. W latach 1926-1929 był redaktorem "Financial News".
W 1926 wstąpił do Partii Konserwatywnej. W 1926 i 1927był delegatem do Zgromadzenia Ligi Narodów. W 1929 zmienił okręg wyborczy na Sevenoaks. W latach 1931-1935 był ministrem zdrowia. W 1935 otrzymał tytuł 1. barona Kennet i zasiadł w Izbie Lordów.
Życie prywatne.
Jego żoną była rzeźbiarka Kathleen Scott (ślub w 1922), wdowa po sir Robercie Scotcie. Ich syn, Wayland Young, był pisarzem i politykiem Partii Pracy.

</doc>
<doc id="1363993" url="https://pl.wikipedia.org/wiki?curid=1363993" title="Bernau (stacja kolejowa)">
Bernau (stacja kolejowa)

Bernau – stacja kolejowa w Bernau bei Berlin, w kraju związkowym Brandenburgia, w Niemczech. Znajdują się tu 2 perony.

</doc>
<doc id="1363994" url="https://pl.wikipedia.org/wiki?curid=1363994" title="4 Korpus Armijny">
4 Korpus Armijny

Korpusy armijne (ogólnowojskowe) noszące numer „4”:
Polski
Austro-węgierski
Rosyjski
Grecki
Niemiecki

</doc>
<doc id="1363995" url="https://pl.wikipedia.org/wiki?curid=1363995" title="Baron Kennet">
Baron Kennet

Baronowie Kennet 1. kreacji (parostwo Zjednoczonego Królestwa)
Najstarszy syn 2. barona Kennet: William Aldus Thoby Young

</doc>
<doc id="1363996" url="https://pl.wikipedia.org/wiki?curid=1363996" title="8 Korpus Armijny">
8 Korpus Armijny

Korpusy armijne (ogólnowojskowe) noszące numer „8”:
Polski
Austro-węgierski
Rosyjski
Niemiecki

</doc>
<doc id="1363997" url="https://pl.wikipedia.org/wiki?curid=1363997" title="Poncyria trójlistkowa">
Poncyria trójlistkowa

Poncyria trójlistkowa, pomarańcza trójlistkowa ("Poncirus trifoliata") – gatunek roślin z rodziny rutowatych. W zależności od ujęcia stanowi monotypowy rodzaj poncyria "Poncirus" lub włączany jest do rodzaju cytrus jako "Citrus trifoliata". Występuje w naturze w Chinach, gdzie rośnie w zaroślach. 
Zastosowanie.
Ponieważ jest bardziej zimotrwała niż inne rośliny cytrusowe, używana jest przez ogrodników jako podkładka do szczepienia innych roślin cytrusowych i uzyskiwania odpornych na mróz mieszańców np. cytranga (poncyria × pomarańcza) i cytrangokwat (poncyria × kumkwat). W polskich ogrodach spotykana dość rzadko, uprawa tego gatunku jest możliwa do strefy 5, w której leżą nawet najzimniejsze regiony Polski. Szczególnie polecana jest na żywopłoty. Preferuje słoneczne i osłonięte przed wiatrem stanowiska, żyzne i przepuszczalne gleby. 

</doc>
<doc id="1363999" url="https://pl.wikipedia.org/wiki?curid=1363999" title="9 Korpus Armijny">
9 Korpus Armijny

Korpus armijny Ludowego Wojska Polskiego:
Korpus armijny Imperium Rosyjskiego:
Korpus armijny ZSRR:
Korpus armijny III Rzeszy:

</doc>
<doc id="1364001" url="https://pl.wikipedia.org/wiki?curid=1364001" title="Ulica 1 Maja w Lublinie">
Ulica 1 Maja w Lublinie

Ulica 1 Maja w Lublinie – ulica w Lublinie znajdująca się w dzielnicy Za Cukrownią, łączyła dawniej dworzec główny PKP ze Śródmieściem. Obecnie składa się z 2 niepołączonych ze sobą części i ma znaczenie lokalne, pełni rolę pasażu handlowo-usługowego.
Historia.
Początki.
Została wytyczona w 1876 na terenach polsko-żydowskiego przedmieścia Piaski jako odciek łączący plac Bychawski z Dworcowym (było to dwa lata przed otwarciem dworca PKP). W 1928 jej nazwę zmieniono z Foksal na 1 Maja.
Rozwój zabudowań.
W 1874 przy ul. Foksal wybudowano Fabrykę Maszyn Rolniczych Mieczysława Wolskiego. W ostatniej ćwierci XIX w. wzdłuż ulicy wzniesiono zwartą zabudowę kamienic czynszowych. Od XVIII w. stała tam drewniana synagoga, rozebrana w 1864. W jej miejscu wzniesiono murowaną synagogę, przekształconą przez hitlerowców w budynek przemysłowy. Budynek rozebrano w latach 50. XX wieku.
Wyłączenie ulicy z ruchu.
W latach 80. zamknięto wjazd do południowej części ulicy z placu Bychawskiego, a pozostawiono tylko z placu Dworcowego. W 2007 zamknięto wjazd od ronda Lubelskiego Lipca '80 do północnej części ulicy stanowiącej dotychczas odcinek drogi wojewódzkiej nr 835. Jej rolę przejęła nowo wybudowana ul. Lubelskiego Lipca '80. 9 lutego 2019 ulica została otwarta dla ruchu od strony ronda Lubelskiego Lipca '80 ze względu na remont ulicy Fabrycznej, poprowadzono nią także tymczasowe objazdy dla komunikacji miejskiej. 22 lipca 2019 r. ulica została ponownie zamknięta.
Ostatnie plany.
W 2016 organizacje społeczne zaproponowały, by u zbiegu ul. 1 Maja i placu Bychawskiego powstał woonerf (publiczny podwórzec).
Przebieg.
Ulica ma ślepy początek w okolicach ron. Lubelskiego Lipca '80, do którego dawniej wpadała, jednak od 2019 roku nie istnieje połączenie ze skrzyżowaniem. Kiedyś przebiegał tędy główny szlak komunikacyjny — ul. Kunickiego. — 1 Maja — u. Zamojska — jednak obecnie zarówno Zamojska jak i 1 Maja nie są połączone z rondem i mają znaczenie lokalne; Dalej ulica krzyżuje się z ul. Kościelną i dochodzi do skrzyżowania z pl. Bychawskim, na którym możliwe są jedynie relacje skrętne. Nie ma możliwości jazdy prosto w ul. Kunickiego. W tym miejscu ulica jest przerwana. Dalej za pl. Bychawskim biegnie w kierunku Dworca Lublin Główny, gdzie kończy swój bieg na pl. Dworcowym.

</doc>
<doc id="1364006" url="https://pl.wikipedia.org/wiki?curid=1364006" title="Rafał Skalski">
Rafał Skalski

Rafał Skalski (ur. 8 września 1985 w Warszawie) – polski reżyser filmowy, dokumentalista. Absolwent reżyserii filmowej i telewizyjnej w PWSFTViT w Łodzi.
W wieku 12 lat zaczął działać w amatorskim ruchu filmowym. Uczęszczał do Amatorskiego Klubu Filmowego SAWA, współpracował także z Ośrodkiem Działań Artystycznych "Dorożkarnia".
W latach 2004–2009 student wydziału reżyserii filmowej i telewizyjnej PWSFTViT w Łodzi.
W 2007 roku zadebiutował w dokumencie filmem „52 procent”, który otrzymał Złotego Lajkonika w konkursie krajowym Krakowskiego Festiwalu Filmowego w 2007 roku. Od tamtego czasu „52 procent” był pokazywany i nagradzany na kilkudziesięciu festiwalach krajowych i międzynarodowych.
Kolejne filmy dokumentalne – „Dziewczyny” (TVP 2010) oraz „Kochankowie” (HBO 2009) kontynuowały objazd po festiwalach.
Ostatni dokument, „Mnich z morza” miał międzynarodową premierę na 69. Międzynarodowym Festiwalu w Locarno w ramach Tygodnia Krytyki.

</doc>
<doc id="1364008" url="https://pl.wikipedia.org/wiki?curid=1364008" title="3 Korpus Armijny">
3 Korpus Armijny

Korpusy armijne (ogólnowojskowe) noszące numer „3”:
Austro-węgierski
Niemieckie
Rosyjskie

</doc>
<doc id="1364011" url="https://pl.wikipedia.org/wiki?curid=1364011" title="5 Korpus Armijny">
5 Korpus Armijny

Korpus armijny Imperium Rosyjskiego:
Korpus armijny III Rzeszy:

</doc>
<doc id="1364014" url="https://pl.wikipedia.org/wiki?curid=1364014" title="6 Korpus Armijny">
6 Korpus Armijny

Korpusy armijne (ogólnowojskowe) noszące numer „6”:
Austro-węgierski
Rosyjski
Niemiecki
Ukraiński

</doc>
<doc id="1364016" url="https://pl.wikipedia.org/wiki?curid=1364016" title="7 Korpus Armijny">
7 Korpus Armijny

Korpusy armijne (ogólnowojskowe) noszące numer „7”:
Austro-węgierski
Rosyjski
Radziecki
Niemiecki

</doc>
<doc id="1364018" url="https://pl.wikipedia.org/wiki?curid=1364018" title="Ivano Blason">
Ivano Blason

Ivano Blason (ur. 24 maja 1923, zm. 13 marca 2002), włoski piłkarz. Grał na pozycji obrońcy.
Urodził się w San Lorenzo di Mossa, blisko prowincji Gorizia.

</doc>
<doc id="1364021" url="https://pl.wikipedia.org/wiki?curid=1364021" title="10 Korpus Armijny">
10 Korpus Armijny

Korpus armijny Imperium Rosyjskiego:
Korpus armijny III Rzeszy:

</doc>
<doc id="1364022" url="https://pl.wikipedia.org/wiki?curid=1364022" title="13 Korpus Armijny">
13 Korpus Armijny

Korpusy armijne (ogólnowojskowe) noszące numer „13”:
Austro-węgierski
Rosyjski
Niemiecki
Ukraiński

</doc>
<doc id="1364024" url="https://pl.wikipedia.org/wiki?curid=1364024" title="14 Korpus Armijny">
14 Korpus Armijny

Korpusy armijne (ogólnowojskowe) noszące numer „14”:
Austro-węgierski
Rosyjski
Niemiecki

</doc>
<doc id="1364026" url="https://pl.wikipedia.org/wiki?curid=1364026" title="15 Korpus Armijny">
15 Korpus Armijny

Korpusy armijne (ogólnowojskowe) noszące numer „15”:
Austro-węgierski
Rosyjski
Niemieckie

</doc>
<doc id="1364027" url="https://pl.wikipedia.org/wiki?curid=1364027" title="Wymiana ludności między Grecją i Turcją">
Wymiana ludności między Grecją i Turcją

 
Wymiana ludności pomiędzy Grecją i Turcją – przesiedlenia obejmujące ponad dwa miliony osób wynikłe z zapisów traktatu z Lozanny, podpisanego 24 lipca 1923 przez Imperium brytyjskie, Francję, Włochy, Japonię, Grecję, Rumunię oraz Królestwo Serbów, Chorwatów i Słoweńców z jednej strony a Republiką Turecką z drugiej strony.
Traktat w Lozannie zrewidował postanowienia traktatu z Sèvres z 10 sierpnia 1920, sprowadzające się w praktyce do rozbioru terytorium Imperium Osmańskiego, w tym etnicznych ziem tureckich, umiędzynarodowienia Konstantynopola (Stambułu), cieśnin Bosfor i Dardanele i ograniczenia suwerennej władzy Turcji do części Anatolii. Traktat z Sevres spotkał się z czynnym oporem Turków, którzy obalili sułtanat i ustanowili republikę ze stolicą w Ankarze, gdzie Mustafa Kemal Atatürk zwołał 23 kwietnia 1920 Wielkie Zgromadzenie Narodowe Turcji – pierwszy w historii parlament turecki, a następnie zbrojnie przeciwstawili się armii greckiej, która podjęła ofensywę do centrum Anatolii próbując wymusić realizację postanowień traktatu z Sevres. W bitwie nad rzeką Sakarya armia grecka została pokonana i odrzucona na wybrzeże przez Turków. W konsekwencji traktat z Sèvres stał się martwą literą. W ramach wymiany ludności przesiedlono do Turcji od 500 – 800 tys. ludzi, a do Grecji ok. 1,5 mln. (głównie z rejonów wybrzeża Morza Egejskiego (Jonia), wybrzeża Morza Czarnego (Pontu), Tracji wschodniej oraz Kapadocji).
Traktat zakończył wojnę grecko-turecką i ustabilizował sytuację w regionie. W latach 1915–1918 pod pretekstem obrony kraju w północno-wschodniej Turcji, w rejonie działań wojennych pomiędzy armiami turecką i rosyjską doszło do masowych przesiedleń, pogromów i rzezi ormiańskich i greckich mieszkańców regionu Pont. Po przegranej Turcji i jej sojuszników w I wojnie światowej i wycofaniu wojsk rosyjskich z obszaru Pontu doszło do planowej i wyjątkowo okrutnej eksterminacji nie-Turków (ludobójstwo Greków Pontyjskich).
Po podpisaniu traktatu z Lozanny, wobec skali wzajemnej nienawiści pomiędzy chrześcijanami a Turkami w regionie i w konsekwencji praktycznej niemożności zgodnego pokojowego współżycia obu społeczności etnicznych w ramach jednego państwa (Grecji lub Turcji) zadecydowano o masowym przesiedleniu ludności cywilnej, obu wielkich religii, z terenów etnicznie mieszanych na terytorium państwa etnicznego. Wymiana ludności nie była dokonywana według kryterium narodowego czy językowego. Podstawowy wyznacznik stanowiło wyznanie. I tak z Grecji wysiedlono nie tylko ludność tureckojęzyczną, ale także muzułmanów posługujących się innymi językami: wyznających islam Cyganów, pewną część Pomaków, Albańczyków oraz Meglenorumunów. Natomiast z Turcji wysiedlono niemal wszystkich prawosławnych bez względu na to czy posługiwali się oni językiem greckim, tureckim czy innym. Z obligatoryjności wymiany wyłączono okręg Konstantynopola i wysp Imbros i Tenedos w Turcji, gdy w greckiej Tracji Zachodniej mogła pozostać miejscowa społeczność muzułmańska, składająca się z Turków i Pomaków. W Turcji pozostała też muzułmańska część Pontów, zamieszkujących okolice Trapezuntu. Grupa ta, islamizowana poczynając od XVII w., do dziś używa pontyjskiej formy języka greckiego i przyjaźnie odnosi się do greckiej diaspory, także wywodzącej się z Pontu.
Wymiana ludności zazwyczaj odbywała się w sposób pokojowy, stopniowo i trwała do 1930 r. Liga Narodów zorganizowała także aktywizację ekonomiczną okolic objętych wymianami ludności. W ten sposób dopomożono także ludności, która opuściła swe ojczyzny jeszcze w trakcie trwania wojen bałkańskich. Aktywizacją ekonomiczną łagodzono także napięcia, pomiędzy repatriantami a ludnością miejscową. Urzędnicy Ligi Narodów, a za nimi greccy historycy mówią wręcz o przejściu części Bałkanów, objętej wymianami ludności, prosto z realiów XVII wieku, do szybkiego rozwoju i XX wieku.
Wymiana ludności pomiędzy Turcją a Grecją w konsekwencji traktatu z Lozanny były pierwszą w historii nowoczesnej operacją tego typu. Na modelu określonym w Lozannie i z podobnych motywów oparta była wymiana ludności w Europie Środkowo-Wschodniej po II wojnie światowej.

</doc>
<doc id="1364029" url="https://pl.wikipedia.org/wiki?curid=1364029" title="16 Korpus Armijny">
16 Korpus Armijny

Korpusy armijne (ogólnowojskowe) noszące numer „16” lub „XVI”:
Austro-węgierski
Rosyjski
Niemiecki

</doc>
<doc id="1364030" url="https://pl.wikipedia.org/wiki?curid=1364030" title="17 Korpus Armijny">
17 Korpus Armijny

Korpus armijny Imperium Rosyjskiego:
Korpus armijny III Rzeszy:

</doc>
<doc id="1364031" url="https://pl.wikipedia.org/wiki?curid=1364031" title="18 Korpus Armijny">
18 Korpus Armijny

Korpus armijny Imperium Rosyjskiego:
Korpus armijny III Rzeszy:

</doc>
<doc id="1364032" url="https://pl.wikipedia.org/wiki?curid=1364032" title="19 Korpus Armijny">
19 Korpus Armijny

Korpus armijny Imperium Rosyjskiego:
Korpusy armijne III Rzeszy:

</doc>
<doc id="1364033" url="https://pl.wikipedia.org/wiki?curid=1364033" title="20 Korpus Armijny">
20 Korpus Armijny

Korpus armijny Imperium Rosyjskiego:
Korpus armijny III Rzeszy:

</doc>
<doc id="1364035" url="https://pl.wikipedia.org/wiki?curid=1364035" title="21 Korpus Armijny">
21 Korpus Armijny

Korpus armijny Imperium Rosyjskiego:
Korpus armijny III Rzeszy:

</doc>
<doc id="1364036" url="https://pl.wikipedia.org/wiki?curid=1364036" title="22 Korpus Armijny">
22 Korpus Armijny

Korpus armijny Imperium Rosyjskiego:
Korpus armijny III Rzeszy:
Korpus armijny Federacji Rosyjskiej:

</doc>
<doc id="1364037" url="https://pl.wikipedia.org/wiki?curid=1364037" title="Steve Buccellato">
Steve Buccellato

Steve Buccellato (ur. 10 kwietnia 1968) – amerykański grafik, scenarzysta i niezależny wydawca autorskich komiksów.
W czasie swej trwającej ponad 20 lat kariery pracował dla Marvel Comics, DC Comics, Image Comics i Tokyopop. Rysował nowe przygody Spider-Mana, grupy X-Men i Fantastycznej Czwórki. Stworzył postaci Weasel Guya (Image Comics 1999), Joeya Berserka i Claire. W 1996 zdobył nagrodę dla najlepszego kolorysty Wizard Fan Award. Jest założycielem Mad Science Media, grupy profesjonalistów działających w branży komiksowej. W Polsce publikuje na łamach magazynu „Fun Club”.

</doc>
<doc id="1364038" url="https://pl.wikipedia.org/wiki?curid=1364038" title="23 Korpus Armijny">
23 Korpus Armijny

Korpus armijny Imperium Rosyjskiego:
Korpus armijny III Rzeszy:

</doc>
<doc id="1364042" url="https://pl.wikipedia.org/wiki?curid=1364042" title="ÍBA Akureyri">
ÍBA Akureyri

Íþróttabandalag Akureyrar – islandzki klub piłkarski z siedzibą w mieście Akureyri.
Historia.
Klub powstał w 1928 w wyniku fuzji klubów Thor Akureyri i Akureyrar. Zdobyty w 1969 Puchar Islandii pozwolił klubowi na występ w europejskich pucharach - w Pucharze Zdobywców Pucharów w sezonie 1970/71. Pierwszym przeciwnikiem okazała się drużyna szwajcarska FC Zürich. Oba mecze rozegrane w Szwajcarii zakończyły się bardzo wysokimi porażkami - w Zurychu "ÍBA Akureyri" przegrał 1:7, a sześć dni później w rewanżowym spotkaniu w St. Gallen 0:7.
W 1974 roku klub zakończył działalność, rozpadając się na kluby Thor i KA.

</doc>
<doc id="1364049" url="https://pl.wikipedia.org/wiki?curid=1364049" title="IBA Akureyri">
IBA Akureyri



</doc>
<doc id="1364058" url="https://pl.wikipedia.org/wiki?curid=1364058" title="Rzepczyno (zespół muzyczny)">
Rzepczyno (zespół muzyczny)

Rzepczyno – polski zespół folk-rockowy, działający od 1996 roku. Początkowo występował pod nazwą "Rzepczyno Folk Band". 
Muzycy.
Obecny skład zespołu.
Źródło.

</doc>
<doc id="1364059" url="https://pl.wikipedia.org/wiki?curid=1364059" title="40 mm Bofors">
40 mm Bofors



</doc>
<doc id="1364060" url="https://pl.wikipedia.org/wiki?curid=1364060" title="Piaski (Kraśnik)">
Piaski (Kraśnik)

Piaski – niewielka dzielnica Kraśnika leżąca pomiędzy głównymi częściami miasta: Kraśnikiem Fabrycznym i Kraśnikiem Lubelskim.
Granice.
Dzielnica graniczy:
Plan dzielnicy.
Przez "Piaski" przebiega główna arteria Kraśnika ul. Urzędowska łącząca dzielnicę Starą (Lubelską) z dzielnicą Fabryczną, będącą częścią drogi wojewódzkiej nr 833. Przy niej mieszka ludność w domach jednorodzinnych. Piaski rozwinęły się w latach 80. i latach 90. po rozbudowie we wschodniej części dzielnicy bloków mieszkalnych. W dzielnicy jest parafia pw. Miłosierdzia Bożego. Ulicą Urzędowską przebiega większość linii komunikacyjnych MPK Kraśnik i przewoźników prywatnych, są dwie pary przystanków: "Piaski I" oraz "Piaski II". W dzielnicy znajdują się ulice: al. Tysiąclecia, Długa, Jagiellońska, Makowa, Nowa, Piaskowa, Rumiankowa, Świerkowa, Św. Faustyny oraz Urzędowska.

</doc>
<doc id="1364067" url="https://pl.wikipedia.org/wiki?curid=1364067" title="Macierz dominująca">
Macierz dominująca



</doc>
<doc id="1364069" url="https://pl.wikipedia.org/wiki?curid=1364069" title="Macierz diagonalnie dominująca">
Macierz diagonalnie dominująca



</doc>
<doc id="1364074" url="https://pl.wikipedia.org/wiki?curid=1364074" title="Metoda iteracyjna">
Metoda iteracyjna



</doc>
<doc id="1364075" url="https://pl.wikipedia.org/wiki?curid=1364075" title="Metoda Warda - Hale’a">
Metoda Warda - Hale’a



</doc>
<doc id="1364113" url="https://pl.wikipedia.org/wiki?curid=1364113" title="Ulica Urzędowska w Kraśniku">
Ulica Urzędowska w Kraśniku

Ulica Urzędowska w Kraśniku – jest częścią drogi wojewódzkiej nr 833. Ma długość 7,2 km i jest najdłuższą w mieście. Łączy dwie duże dzielnice miasta: Kraśnik Stary z Kraśnikiem Fabrycznym. Ze względu na brak alternatywy przejazdu między obiema dzielnicami, charakteryzuje się bardzo dużym natężeniem ruchu. Pod koniec 2008 roku, od skrzyżowania z ul. Przechodnią do ul. Fabrycznej, wzdłuż chodnika powstała ścieżka rowerowa.

</doc>
<doc id="1364116" url="https://pl.wikipedia.org/wiki?curid=1364116" title="Stary Potok (dopływ Grajcarka)">
Stary Potok (dopływ Grajcarka)

Stary Potok – potok, prawy dopływ Grajcarka o długości 7,48 km.
Potok płynie w Beskidzie Sądeckim, w Paśmie Radziejowej, bierze początek z połączenia dwóch potoków, z których jeden ma źródło położone na południowo-zachodnim stoku pomiędzy Wielką Przehybą a Złomistym Wierchem Północnym, natomiast drugi – na zachodnim zboczu masywu Złomistego Wierchu, pomiędzy jego dwoma szczytami. Następnie płynie na ogół na południe, doliną usytuowaną pomiędzy opadającym z Przehyby w kierunku południowym grzbietem Pieniążnej, Kiczory oraz Starego Wierchu na zachodzie i odbiegającym ze Złomistego Wierchu Południowego pasmem Świniarek na wschodzie. Dolina ta jest w większości zalesiona, z wyjątkiem jej dolnej części (u wylotu) oraz kilku polan na wschód od Starego Wierchu. Ujście do Grajcarka położone jest ok. 800 m na zachód od centrum Jaworek, na wysokości ok. 530 m n.p.m.

</doc>
<doc id="1364117" url="https://pl.wikipedia.org/wiki?curid=1364117" title="Chicoutimi">
Chicoutimi

Chicoutimi – jedna z trzech dzielnic miasta Saguenay w Quebecu.
Chicoutimi było do 2002 samodzielnym miastem, wtedy to na mocy dekretu 841-2001 rządu prowincji Quebec zostało włączone do nowo powstałego miasta Saguenay. Dzisiejsza dzielnica oprócz dawnego miasta Chicoutimi obejmuje również obszar dawnego miasta Laterrière i części dawnej gminy Canton-Tremblay.
W dzielnicy rozwinął się przemysł drzewny, celulozowo-papierniczy, chemiczny oraz spożywczy.

</doc>
<doc id="1364119" url="https://pl.wikipedia.org/wiki?curid=1364119" title="Dekanat działdowski">
Dekanat działdowski



</doc>
<doc id="1364120" url="https://pl.wikipedia.org/wiki?curid=1364120" title="Mohyła">
Mohyła



</doc>
<doc id="1364123" url="https://pl.wikipedia.org/wiki?curid=1364123" title="Półfiret">
Półfiret

Półfiret – justunek drobny stosowany w typografii (w zecerstwie i DTP).
W zecerstwie jego stopień jest równy stopniowi pisma, a szerokość połowie stopnia tego pisma.
W typografii cyfrowej półfiret ma numer unikodowy U+2002 EN SPACE.
Jego szerokość jest równa 1⁄2 firetu.

</doc>
<doc id="1364124" url="https://pl.wikipedia.org/wiki?curid=1364124" title="Półkwadrat">
Półkwadrat

Półkwadrat – justunek o szerokości 24 punktów typograficznych stosowany w zecerstwie, jak również nazwa stopnia pisma o wielkości 24 punktów typograficznych w systemie Didota.
1 półkwadrat = 2 cycera = 24 punkty typograficzne
1 półkwadrat ≈ 9,026 mm

</doc>
<doc id="1364127" url="https://pl.wikipedia.org/wiki?curid=1364127" title="Lisburn">
Lisburn

Lisburn () – miasto w Irlandii Północnej, położone na południowy zachód od Belfastu. Miasto leży na granicy hrabstw Antrim i Down, przebiegającej przez rzekę Lagan. W 2011 roku miasto liczyło 45 370 mieszkańców.
W mieście znajduje się stacja kolejowa Lisburn.

</doc>
<doc id="1364130" url="https://pl.wikipedia.org/wiki?curid=1364130" title="Wybory parlamentarne w autonomii palestyńskiej w 2006">
Wybory parlamentarne w autonomii palestyńskiej w 2006



</doc>
<doc id="1364131" url="https://pl.wikipedia.org/wiki?curid=1364131" title="Gmina Wola">
Gmina Wola

dawne gminy:
Zobacz też: gmina Wolanów

</doc>
<doc id="1364132" url="https://pl.wikipedia.org/wiki?curid=1364132" title="Ekstraklasa w piłce nożnej (2008/2009)">
Ekstraklasa w piłce nożnej (2008/2009)

Ekstraklasa w piłce nożnej 2008/09 – 75. edycja najwyższych w hierarchii rozgrywek ligowych polskiej klubowej piłki nożnej. Był to pierwszy sezon, w którym nazwa „Ekstraklasa” nie jest równoznaczna z „I liga piłki nożnej”.
Absolutnym beniaminkiem ligi był .
Uczestnicy.
Uwagi:
Rozgrywki.
Tabela.
 ||rowspan=10 style="background-color:white;"|
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Najlepsi strzelcy.
Tytuł króla strzelców sezonu 2008/2009 wywalczyli ex aequo Paweł Brożek, gracz Wisły Kraków oraz Takesure Chinyama z Legii Warszawa strzelając 19 bramek.
Sędziowie.
15 lipca 2008 PZPN ogłosił listę sędziów piłkarskich wyznaczonych do prowadzenia spotkań Ekstraklasy:
Według rankingu tygodnika „Piłka Nożna” najlepszym sędzią Ekstraklasy w sezonie 2008/2009 był Marcin Borski”.
Klasyfikacja medalowa mistrzostw Polski po sezonie.
"Tabela obejmuje wyłącznie kluby mistrzowskie."

</doc>
<doc id="1364135" url="https://pl.wikipedia.org/wiki?curid=1364135" title="Rozsiane wykrzepianie śródnaczyniowe">
Rozsiane wykrzepianie śródnaczyniowe



</doc>
<doc id="1364145" url="https://pl.wikipedia.org/wiki?curid=1364145" title="Spirydion Ostaszewski">
Spirydion Ostaszewski

Spirydon (Spirydion) Ostaszewski herbu Ostoja (ur. 1798, zm. 1875) – polski hipolog, zbieracz podań i legend ludowych, uczestnik powstania listopadowego, prototyp sienkiewiczowskiego Podbipięty z powieści "Ogniem i mieczem".
Życiorys.
Urodził się w 1798 roku w miejscowości koło Winnicy, w guberni podolskiej w szlacheckiej rodzinie Ostaszewskich herbu Ostoja, jako syn Michała Ostaszewskiego, chorążego wojsk koronnych, i Wiktorii z Czarnowskich herbu Grabie. Na chrzcie otrzymał imiona Spirydon Feliks. Jego rodzice posiadali majątek Myszarówka w pow. hajsyńskim na Podolu. Ukończył szkoły w Winnicy i Liceum Krzemienieckie. Następnie został wybrany sędzią ziemskim hajsyńskim.
Po wybuchu powstania listopadowego wybrał ze swej stadniny w Myszarówce 50 koni, uzbroił 50 jeźdźców i udał się do Królestwa, by wziąć udział w powstaniu. Wraz z bratem, Eustachym, służył w drugim pułku ułanów. Jako podporucznik, był dowódcą plutonu w szwadronie jazdy korpusu gen. Dwernickiego. Odznaczył się w bitwach pod Poryckiem i Boremlem. 
Był to "„tęgi ułan w korpusie Dwernickiego, sławny z nadzwyczajnej siły i waleczności; gdzie się zjawił na swym dzielnym koniu pękały szable, lance, spadały głowy nieprzyjacielskie; ślady swego pochodu okrywał trupami.”"
W październiku 1831 r., po kapitulacji twierdzy zamojskiej, w obronie której wziął udział, dostał się do niewoli rosyjskiej. Był więziony w Żytomierzu i Kamieńcu Podolskim. Ukazem carskim z 21 grudnia 1831 dobra Ostaszewskiego w powiecie hajsyńskim na Podolu zostały w karę za udział w "polskim buncie" skonfiskowane.
Prototyp Podbipięty.
Współczesny mu pamiętnikarz Franciszek Kowalski napisał, że był znany z nadzwyczajnej siły i "“szatańskiej odwagi.”" Średniego wzrostu, o szerokich barkach i plecach, atletycznej budowy ciała, włosy miał jasne, czoło szerokie, oczy błękitne, twarz białą rumianą, wąs zawiesisty, "“wejrzenie łagodne, w którym malowała się jednak pewność siebie, głos tak potężny, że go w największym hałasie można było wyraźnie usłyszeć”".
"„Należał do rzędu dawnych szlechecko-rycerskich typów, do rzędu niezwyczajnych postaci, jakie tylko Polska wydawać mogła”", pisała o nim w 1875 „Gazeta Narodowa”'. "„Olbrzymiej budowy […] ze strasznem wejrzeniem prawdziwego rycerza, który nie zna niebezpieczeństwa i gardzi śmiercią, postrachem był nieprzyjaciół. Gdzie się zjawił na dzielnym koniu, pusto się robiło dokoła. Rąbał na prawo, na lewo. Pękały lance, szable nieprzyjacielskie, spadały głowy…”."
Znawca twórczości Henryka Sienkiewicza, Kazimierz Ciałowicz, dowodził w artykule opublikowanym w 1936 r., że sylwetka Spirydona Ostaszewskiego posłużyła Sienkiewiczowi za zasadniczy wzór Longinusa Podbipięty i "„prawie nic nie przemawia za tem, by nieznany bliżej Jerzy Podbipięta był prototypem bohatera Sienkiewicza o tem samem nazwisku”".
Znawca koni.
"„Namiętny lubownik koni”" (według Encyklopedii Orgelbranda), był Ostaszewski właścicielem jednej z największych na Ukrainie stadnin koni i zaliczał się do wysokiej klasy znawców hodowli tych zwierząt. Wypowiadał się na tematy związane z hodowlą na łamach „Tygodnika Petersburskiego”. Ogłosił dwutomową pracę "Miłośnik koni" (Kijów 1852) oraz "Wiadomość o stadach Wołynia, Ukrainy, Pobereża i Podola". Pozostawił też kilka obszernych prac w rękopisie: "Lekarz koni przez obywatela Ukrainy", "Uwagi nad rozprawą Eberharda o koniach i stadach Ukrainy, Podola i Wołynia", oraz podręcznik dla hodowców "O koniu".
Autor opowiadań.
Jego pasją było zbieranie ludowych bajek, pieśni, podań i legend. Poświęcił się badaniom języka i zwyczajów ludności wiejskiej Podola i Ukrainy. Gdy sam opowiadał podania i legendy, była to "„deklamacya, w której nie tylko głos, lecz cała jego postawa, twarz, oczy, brwi, a nawet zawiesiste wąsy są w ruchu; cała dusza odbija się w jego fizyognomii.”"
Ogłosił drukiem w języku ukraińskim, łacińską czcionką, opowiadania "Piv kopy kazok napysaw dlja vesoloho myra…" (Wilno 1850) i "„Piv sotni kazok”" (Kijów 1851), w których odmalował ludowe tradycje. Zebrane przekazy ludowe publikował od 1848 r. na łamach wileńskiego "Atheneum". Przekładał na język ukraiński wiersze poetów polskich. Był autorem dwutomowej pracy o charakterze etyczno-pedagogicznym "Ojciec córkom" (Kijów 1851–1852) i "Nauczyciel swoich córek", a także prac historycznych (m.in. "Uwagi nad rządami i ludami", oraz "Słowo dziejów polskich, które opowiedział Walerian Wróblewski pod nazwiskiem przebranym Koronowicz", jak również "Wspomnienia starych żołnierzy", opublikowane w periodyku „Tydzień”, Lwów 1878). Pisywał także utwory beletrystyczne, w tym powieści "Garbata Teresia" i "Dwa Wesela". Był również autorem obszernego "Pamiętnika", w którym dał wyraz swym konserwatywnym na ogół poglądom (fragmenty ogłosił Eustachy Iwanowski w tomie "Pamiętniki polskie z różnych czasów", Kraków 1882, t. II, s. 592–671). Zajmował się także tłumaczeniami i krytyką.
Zesłaniec.
Po utracie Myszarówki zamieszkał w 1854 r. w Awratynie, wsi należącej poprzednio do Prota Potockiego, położonej 7 km. na pd.-wsch. do Lubaru. Podejrzany o udział w powstaniu styczniowym 1863 r., został zesłany do Tobolska. Po powrocie z zesłania w roku 1869 zajął się zbieraniem składek na fundusz umożliwiąjący nabywanie dóbr ziemskich powracającym z zesłania sybirakom. Pod koniec życia napisał jeszcze "Naukę dla młodzieży opartą na przykładach z Pisma Św.", którą rozesłał do gimnazjów guberni wołyńskiej, podolskiej i kijowskiej.
Zmarł w Awratynie dnia 25 kwietnia 1875. 
Z małżeństwa z Różą Jadwigą Marią Bujalską, córką Mikołaja Bujalskiego i N. Józefowicz-Hlebickiej, pozostawił córkę Marię Ostaszewską (zmarłą w 1905 r. w Awratynie), filantropkę, która poświęciła się wychowywaniu sierot i pomocy ubogim.

</doc>
<doc id="1364146" url="https://pl.wikipedia.org/wiki?curid=1364146" title="Ryjonos piżmowy">
Ryjonos piżmowy

Ryjonos piżmowy ("Melogale moschata") – gatunek niewielkiego drapieżnego ssaka z rodziny łasicowatych.
Występowanie.
Występuje we wschodnich Indiach, południowo-wschodniej Azji, południowych Chinach oraz na Tajwanie.
Charakterystyka.
Długość ciała: 33-43 cm
Długość ogona: 14-23 cm
Masa ciała: 1-3 kg
Budowa ciała podobna do kuny. Grzbiet barwy szaro- lub czarnobrązowej, strona brzuszna jaśniejsza. Na grzbiecie najczęściej biaława lub czerwonawa pręga. Na głowie czarne oraz żółtawe plamy. Układ plam na głowie jest cechą indywidualną każdego osobnika. Nos długi i ruchliwy, przypominający nos koati. Ogon puszysty, kończyny krótkie. Stopy wyposażone w długie, silne pazury służące do kopania.
Obszary leśne i trawiaste.
Spędza dzień w samodzielnie wykopanych norach lub szczelinach skalnych. Na żerowanie wychodzi o zmierzchu i nocą. Tajwańskie ryjonosy są doskonałymi wspinaczami i można zaobserwować jak śpią w rozwidleniu konarów. Ryjonosy są dzikie i nieustraszone, zaatakowane lub w sytuacji bez wyjścia wydzielają, jak wiele łasicowatych okropny zapach.
Jest wszystkożerny. Zjada małe ssaki, owady, dżdżownice, żaby oraz owoce.
W maju lub czerwcu samica rodzi w norze 1 do 3 młodych. Są one długo zależne od mleka matki i obserwowano już w pełni wyrośnięte osobniki podczas ssania.
Podgatunki.
Wyróżnia się 7 podgatunków ryjonosa piżmowego:

</doc>
<doc id="1364189" url="https://pl.wikipedia.org/wiki?curid=1364189" title="Vlad Miriţă">
Vlad Miriţă

Vlad Miriţă (ur. 2 sierpnia 1981 w Târgoviște) – rumuński piosenkarz popowy oraz operowy, reprezentant Rumunii w 53. Konkursie Piosenki Eurowizji w 2008 roku razem z Nicoletą Matei.
Kariera muzyczna.
W wieku 16 lat Miriţă zaczął uczyć się śpiewu. Po zakończeniu edukacji dołączył do składu chórem Armonia Valaha Choir, z którym występował w kraju i za granicą. W 2001 roku pobierał lekcje śpiewy u Maestro Corneliu Fanateanu, a po zakończeniu nauki został członkiem chórku Madrigal. W 2002 roku wygrał międzynarodowy konkurs dla piosenkarzy tenorowych "Traian Grozavescu" organizowany w Lugoj. W latach 2007-08 był honorowym członkiem Domu Opery w Bukareszcie.
W 2008 roku zgłosił się do udziału w krajowych eliminacjach eurowizyjnych z utworem „Pe-o margine de lume” nagranym w duecie z Nicoletą Matei. Na początku lutego wystąpili w pierwszym półfinale selekcji i awansowali do finału, w którym ostatecznie zdobyli największą liczbę 271 punktów po zsumowaniu głosów jurorów i telewidzów, dzięki czemu zostali reprezentantami Rumunię podczas 53. Konkursu Piosenki Eurowizji organizowanego w Belgradzie. 20 maja wystąpili w pierwszym półfinale widowiska i z siódmego miejsca awansowali do finału, w którym wystąpili jako pierwsi w kolejności i zajęli ostatecznie 20. miejsce z 45 punktami na koncie, w tym m.in. z maksymalnymi notami 12 punktów od Mołdawii i Hiszpanii.
Po udziale w konkursie Miriţă nagrał utwór „I’ll Be With You” w duecie z Sarą Brightman.

</doc>
<doc id="1364196" url="https://pl.wikipedia.org/wiki?curid=1364196" title="Służebność dożywocia">
Służebność dożywocia



</doc>
<doc id="1364222" url="https://pl.wikipedia.org/wiki?curid=1364222" title="Szłap">
Szłap

Szłap - nieprawidłowy kłus konia. Kończyny nie są stawiane równocześnie po dwie (tylna lewa i przednia prawa, tylna prawa i przednia lewa). Zamiast dwóch uderzeń kopyt słychać cztery.

</doc>
<doc id="1364255" url="https://pl.wikipedia.org/wiki?curid=1364255" title="Droga wojewódzka nr 626">
Droga wojewódzka nr 626

Droga wojewódzka nr 626 (DW626) – droga wojewódzka łącząca Nową Wieś z Makowem Mazowieckim o długości 34 km. 

</doc>
<doc id="1364291" url="https://pl.wikipedia.org/wiki?curid=1364291" title="Macraucheniidae">
Macraucheniidae

Macraucheniidae – rodzina wymarłych ssaków należących do kopytnych. Zamieszkiwały Amerykę Południową.
Budowa ich kości nosowych sugeruje, że posiadały one trąbę. Ich kopyta przypominały te spotykane u dzisiejszych nosorożców. Zwierzęta te posiadały prosty staw pomiędzy stopą i golenią, a także po 3 palce na kończynę. W związku z tym prawdopodobnie były zdolne do szybkich zmian kierunku w czasie biegu, np. ucieczki przed drapieżnikiem takim, jak olbrzymie ptaki Phorusrhacidae czy też szablozębne koty (Smilodon).
Uważa się, że stworzenia te żyły w dużych stadach, co czyniło je bezpieczniejszymi od ataków drapieżców, a także ułatwiało znalezienien odpowiedniego partnera do rozrodu.
Historia naturalna.
Najbardziej znany rodzaj, Makrauchenia, w zapisie kopalnym pojawiła się w miocenie, około 7 MLT. Być może powstała ona z takich form jak "Theosodon" czy "Promacrauchenia". Notoungulaty i litopterny były dwiema starymi grupami kopytnych specyficznych dla Ameryki Południowej. Wiele z ich gatunków wymarło w czasie wielkiej wymiany po połączeniu się obu Ameryk po pojawieniu się Przesmyku Panamskiego, kiedy to konkurencję z nimi rozpoczęły ssaki, w tym także ungulaty, z Ameryki Północnej. Nielicznymi, którzy przetrwali, była m.in. właśnie makrauchenia, a poza nią także "Windhausenia" czy też takie ungulaty jak "Toxodon" oraz "Mixotoxodon". Ostatnie kopytne pochodzące z Ameryki Południowej zakończyły swój byt z końcem plejstocenu, podobnie jak wiele przedstawicieli fauny północnoamerykańskiej mamuty, tygrysy szablozębne etc. Nie można wykluczyć udziału człowieka w wyginięciu najpóźniejszych gatunków. Być może rodzaj "Macrauchenia" był ostatnim w swojej grupie i jego wyginięcie oznaczało koniec linii.
Podrodziny i rodzaje.
Podrodzina Cramaucheniinae
Podrodzina Macraucheniinae
Podrodzina Sparnotheriodontinae
W kulturze.
Makrauchenia wystąpiła m.in. w piątym odcinku serialu "Wędrówki z bestiami" opowiadającym o polujących na nie szablozębnych kotach.

</doc>
<doc id="1364297" url="https://pl.wikipedia.org/wiki?curid=1364297" title="DW627">
DW627



</doc>
<doc id="1364311" url="https://pl.wikipedia.org/wiki?curid=1364311" title="Poppin' My Collar">
Poppin' My Collar

Poppin' My Collar to drugi singel promujący album Three 6 Mafia „Most Known Unknown”. Wydany 17 kwietnia 2006. Refren wykonuje undergroundowy raper, Mr. Bigg.
Na wersji w klipie wideo wystąpił Project Pat. W teledysku można zobaczyć Kanye Westa.

</doc>
<doc id="1364323" url="https://pl.wikipedia.org/wiki?curid=1364323" title="DW626">
DW626



</doc>
<doc id="1364382" url="https://pl.wikipedia.org/wiki?curid=1364382" title="Oelde">
Oelde

Oelde – miasto w Niemczech, położone w kraju związkowym Nadrenia Północna-Westfalia, w rejencji Münster, w powiecie Warendorf. W 2010 roku liczyło 29 276 mieszkańców.
Współpraca Międzynarodowa.
Miejscowość partnerska:

</doc>
<doc id="1364394" url="https://pl.wikipedia.org/wiki?curid=1364394" title="Tengu">
Tengu

 – mityczne istoty, występujące w japońskim folklorze, sztuce, teatrze i literaturze. Jedne z najbardziej znanych "yōkai" (duchów – potworów), niekiedy czczone jako "kami" w religii "shintō". Mimo że ich nazwa pochodzi od podobnych do psów chińskich demonów (Tiangou), uważano, iż "tengu" przybierają postać drapieżnych ptaków i przedstawiano je jako istoty łączące ludzkie i ptasie cechy. Na najstarszych wizerunkach "tengu" ukazywane są z dziobami, które następnie w procesie antropomorfizacji uległy przekształceniu w nienaturalnie długie nosy, dając początek współczesnemu popularnemu wyobrażeniu "tengu".
W buddyzmie "tengu" uważane były za złośliwe demony zwiastujące wojnę. Wizerunek ten z czasem uległ przekształceniu w opiekuńcze, chociaż nadal niebezpieczne, duchy gór i lasów. "Tengu" kojarzone są z ascetycznymi praktykami, znanymi jako shugendō, i często bywają przedstawiane w stroju wyznawców shugendō – "yamabushi".
Wizerunek.
"Tengu" w sztuce przedstawiane były w różny sposób, jednak najczęściej jako coś pomiędzy ogromnym, potwornym ptakiem a w pełni humanoidalną istotą, często z czerwoną twarzą i niezwykle długim lub dużym nosem. Na wczesnych wizerunkach "tengu" ukazywane były jako istoty podobne do kani, potrafiące zmieniać się w ludzi, lecz zachowujące ptasie skrzydła, głowę lub dziób. Długi nos "tengu" zaczął pojawiać się na obrazach mniej więcej w XIV wieku, prawdopodobnie jako antropomorfizacja ptasiego dzioba. Długie nosy upodabniają "tengu" do shintoistycznego bóstwa Saratahiko, przedstawianego w historycznym japońskim tekście "Nihon-shoki" z podobną, długą na siedem dłoni trąbą. Używane podczas wiejskich świąt maski przedstawiające obie te istoty były często podobne, z takimi samymi, czerwonymi, fallicznymi nosami.
Najwcześniejsze wizerunki "tengu" pojawiły się w japońskich zwojach, np. w pochodzącym z ok. 1296 r. "Tenguzoshi Emaki" (天狗草子絵巻), parodiującym ważnych kapłanów poprzez obdarzenie ich charakterystycznymi dla "tengu" jastrzębimi dziobami. Począwszy od XIII wieku, "tengu" zaczęto kojarzyć w szczególności z "yamabushi", górskimi ascetami praktykującymi Shugendō. Skojarzenie to szybko znalazło odbicie w japońskiej sztuce, w której "tengu" często przedstawiane są w stroju "yamabushi", składającym się między innymi z krótkiej czarnej peleryny (頭襟,"tokin") i szarfy z pomponami (結袈裟, "yuigesa").
Atrybutem często towarzyszącym "tengu" jest "ha-uchiwa" (羽団扇), czyli wachlarz z piór. W ludowych opowieściach wachlarze te obdarzone były mocą wywoływania potężnych wiatrów, a niekiedy także powiększania i zmniejszania nosów. Z postaciami "tengu" łączone były także inne osobliwe akcesoria, np. wysokie, mające jeden obcas sandały "geta", często określane mianem "tengu-geta".
Pochodzenie.
Termin "tengu" i znaki służące do jego zapisywania mają źródło w nazwie chińskiego demona "tiangou". W chińskiej literaturze istota ta opisywana jest w różny sposób, jednak najczęściej jako ognisty, pożerający ludzi potworny pies, przypominający spadającą gwiazdę lub kometę, wydający głos podobny do pioruna i zwiastujący wojnę tam, gdzie się pojawi. Tylko jeden opis z "Shùyìjì" (述異記, "Zbiór dziwnych opowieści", z 1791 r.) opisuje tiangou podobnego do psa, lecz z ostrym dziobem i wyprostowaną posturą, zazwyczaj jednak tiangou nie przypominają w niczym japońskich imienników.
Uważa się, że pierwsza pisemna wzmianka o "tengu" w Japonii znajduje się w 23. rozdziale "Nihon Shoki" z 720 r. Pojawia się w nim duża spadająca gwiazda, zidentyfikowana przez buddyjskiego kapłana jako "niebiański pies" i podobnie jak chiński tiangou przepowiadająca wybuch wojny. Aczkolwiek w tekście dla zapisania słowa „tengu” użyte zostały chińskie znaki, towarzyszące im znaki furigany każą je odczytać jako "amatsukitsune" (niebiański lis). M.W. de Visser uważał, że wczesne japońskie wyobrażenia "tengu" mogły być połączeniem dwóch chińskich duchów – tiangou i lisich demonów zwanych "hulijing".
Nie jest jasne, w jaki sposób doszło do przekształcenia "tengu" z psa-meteoryta w człowieka-ptaka. Niektórzy japońscy uczeni uważają, że wyobrażenie "tengu" pochodzi od hinduskiego bóstwa Garudy, przekształconego w buddyjskich tekstach w całą rasę nieludzkich istot. Podobnie jak "tengu", garuda często przedstawiane były jako człekopodobne istoty ze skrzydłami i ptasimi dziobami. Określenie "tengu" zdaje się zastępować "garudę" w japońskiej sutrze "Enmyō Jizō Kyō" (延命地蔵経), która jednak spisana została w okresie Edo, długo po utrwaleniu się wyobrażenia "tengu". Przynajmniej jedna opowieść z "Konjaku monogatari" opisuje "tengu" jako smoka, co przypomina wojnę plemienia garudy z wężami "naga". Należy jednak zauważyć, że zachowanie "tengu" często różni się znacznie od garudy, które z zasady był przyjazne wobec buddyzmu. Spekuluje się, że "tengu" mogą pochodzić od starożytnego shintoistycznego ptasiego demona, który wraz z pojawieniem się w Japonii buddyzmu został połączony zarówno z garudą, jak i tiangou. Brak jednak dowodów na potwierdzenie tej tezy.
W późnej wersji "Kojiki", starożytnego japońskiego tekstu historycznego, pojawia się postać Amanozako, potwornego żeńskiego bóstwa, zrodzonego z szału boga Susanoo. Jej imię zapisane zostało znakami oznaczającymi "bóstwo tengu" (天狗神). Tekst opisuje Amanozako jako ogarniętą szałem istotę, zdolną do lotu, z ludzkim ciałem i głową ptaka, długim nosem, długimi uszami i długimi zębami, którymi może przegryźć miecz. Osiemnastowieczna książka "Tengu Meigikō" (天狗名義考) sugeruje, że bogini ta była prawdziwym przodkiem "tengu", jednak data powstania i autentyczność "Kojiki", a szczególnie tej właśnie edycji, pozostają dyskusyjne.
Złe duchy i gniewne upiory.
"Konjaku-monogatari", zbiór opowieści opublikowany w późnym okresie Heian, zawiera jedne z najstarszych opowieści o "tengu", scharakteryzowanych w sposób zbliżony do dzisiejszego. "Tengu" przedstawiane są w nich jako przeciwnicy buddyzmu, zwodzące pobożnych fałszywymi obrazami Buddy, porywające mnichów i porzucające ich w odległych miejscach, opętujące kobiety, by uwieść świętych, rabujące świątynie i obdarzające swoich czcicieli bluźnierczymi mocami. "Tengu" często przybierają postać kapłanów lub mniszek, lecz ich prawdziwa forma podobna jest do kań.
W XII i XIII stuleciu pojawiają się dalsze opowieści o niebezpiecznych "tengu", tym razem będących upiorami, powstałymi z gniewnych, pysznych lub heretyckich upadłych kapłanów, którzy wkroczyli na "drogę tengu" (天狗道, "tengudō"). Opętują ludzi, szczególnie kobiety i dzieci, aby mówić ich ustami ("kitsunetsuki"). "Tengu", będące nadal wrogami buddyzmu, kierują uwagę także na rodzinę cesarską. "Kojidan", zbiór japońskich legend powstały w XIII w., opowiada o cesarzowej opętanej przez "tengu", a w "Ōkagami" pojawia się historia o cesarzu Sanjō, oślepionym przez "tengu" będącego upiorem nienawidzącego władcy kapłana.
Z XII wieku pochodzi opowieść o "tengu" będącym duchem cesarza. "Hōgen Monogatari" opowiada historię cesarza Sutoku, zmuszonego przez swojego ojca do abdykacji. Przegrawszy walkę między stronnictwami cesarskimi, Sutoku został wygnany do prowincji Sanuki na Sikoku, gdzie, zgodnie z legendą, zmarł w udręczeniu, przysięgając że będzie nawiedzał Japonię jako potężny demon. W ten sposób stał się przerażającym "tengu" z długimi szponami i oczami drapieżnego ptaka.
W opowieściach z XIII wieku "tengu" zaczynają oprócz kapłanów porywać także młodych chłopców. Byli oni jednak zazwyczaj zwracani, podczas gdy kapłanów znajdywano przywiązanych do czubków drzew lub w innych wysokich miejscach. Wszystkie ofiary "tengu" powracały w stanie bliskim śmierci lub szaleństwa, niekiedy po tym, jak podstępem zmuszano je do spożycia zwierzęcych odchodów.
"Tengu" w tym okresie często przedstawiane były jako duchy aroganckich ludzi, dlatego też istoty te powiązane zostały z próżnością i pychą. Funkcjonujące do dzisiaj japońskie powiedzenie "tengu ni naru", dosł. "zamienia się w tengu", używane jest w odniesieniu do zarozumiałej osoby.
Wielkie i małe demony.
W napisanej w późnym okresie Kamakura "Genpei Jōsuiki", cesarzowi Shirakawa objawia się bóg, który przekazuje mu szczegółowe informacje dotyczące "tengu". Zgodnie z boskimi słowami, "tengu" powstają z ogarniętych pychą wyznawców buddyzmu, którzy ze względu na wyznanie nie idą do piekła, jednak jako osoby upadłe, nie mogą również trafić do nieba. Opisuje wygląd różnych rodzajów "tengu" – upiory kapłanów, mniszek, zwykłych mężczyzn i kobiet. Jak się okazuje, nie wszystkie "tengu" są równe – wykształcone osoby zostają "daitengu" (大天狗, wielkie "tengu"), a ignoranci "kotengu" (小天狗, małe "tengu").
"Daitengu" często przedstawiane są jako bardziej człekokształtne niż ich podwładni, a z uwagi na długie nosy symbolizujące pychę bywają określane idiomatycznym mianem "hanatakatengu" (鼻高天狗, zarozumiałe "tengu"). Z kolei "kotengu" ukazywane są jako bardziej zbliżone do ptaków, i nazywane "karasu-tengu" (烏天狗, krucze "tengu") względnie "koppa-" lub "konoha-"tengu (木葉天狗, 木の葉天狗, "tengu" liści). Enryō Inoue w "Tenguronie" omawia dwa rodzaje "tengu": wielkie "daitengu", i małe, podobne do ptaków "konoha-tengu", mieszkające w drzewach "sugi" ("Cryptomeria japonica"). Pochodząca z roku 1746 książka "Shokoku Rijin Dan" (諸国里人談) opisuje "konoha-tengu" łapiące ryby w rzece Ōi, przedstawiając je jako podobne do ptaków istoty o dwumetrowej rozpiętości skrzydeł.
Według filozofa Razana Hayashi, największe z "daitengu" to Sōjōbō z Kuramy, Tarōbō z Atago i Jirōbō z Hiry. Demony z gór Kurama i Atago zalicza się jednocześnie do najsławniejszych "tengu".
"Tengu Meigikō" wylicza następujące "daitengu":
Niekiedy mianem "tengu" określa się istoty odbiegające od "klasycznego" wyobrażenia, łączącego elementy ptasie i "yamabushi". Przykładowo "tengu" w przebraniu leśnego ducha określany bywa mianem "guhin" (lub "kuhin") (狗賓, psi gość), jednak słowo to może odnosić się także do "tengu" z zębami lub innymi cechami psa. Mieszkańcy Prefektury Kōchi na Sikoku wierzą w "shibaten" lub "shibatengu" (シバテン, 芝天狗, trawnikowy "tengu"), małe, podobne do dzieci istoty, uwielbiające zapasy sumo, mieszkające w wodzie i uważane za rodzaj kappy. Inny wodny "tengu" (川天狗, rzeczny "tengu") pojawia się w Tokio. Istota ta jest rzadko spotykana, jednak wierzy się, że tworzy dziwne kule ognia i przeszkadza rybakom.
Duchy opiekuńcze i bóstwa.
"Shasekishū", zbiór buddyjskich przypowieści z okresu Kamakura, rozróżnia dobre i złe "tengu". Wyjaśnia, że dobre "tengu" przewodzą złym i są obrońcami, nie wrogami buddyzmu – grzech pychy sprowadził je na drogę demonów, pozostają jednak dobrymi, przestrzegającymi dharmy osobami, jakimi były za życia.
Negatywny obraz "tengu" ulegał dalszej erozji w XVII wieku. Powstałe w tym okresie opowieści przestają pokazywać je jako złośliwe istoty, pojawia się też nowy obraz "tengu" – chroniącego i błogosławiącego buddyjskie instytucje. Zgodnie z legendą z osiemnastowiecznego "Kaidan Toshiotoko" (怪談登志男), pewien "tengu" przyjął formę "yamabushi" i wiernie służył opatowi klasztoru zen, aż do chwili gdy człowiek przejrzał jego przebranie. Ujawniony "tengu" poprosił mistrza o mądrą radę i odszedł, nadal jednak w sekrecie wspomagał klasztor.
W XVIII i XIX wieku rozpowszechniły się historie o "tengu" – obrońcach lasów. W "Sanshu Kidan" (三州奇談), zbiorze opowieści z 1764, pojawia się historia człowieka, który zbierając liście, zawędrował do głębokiej doliny, gdzie zaskoczył go nagły i silny grad. Grupa wieśniaków wyjaśniła mu później, że trafił do doliny, w której mieszka "guhin", a każdego, kto by wziął z niej chociaż jeden liść, spotka pewna śmierć. W powstałej w 1849 "Sōzan Chomon Kishū" (想山著聞奇集) autor opisuje zwyczaj drwali z prowincji Mino, którzy dla zapewnienia sobie spokoju i obłaskawienia "tengu" używali specjalnych ryżowych ciastek, zwanych "kuhin-mochi". W innych prowincjach drwale i myśliwi mieli w zwyczaju składać w ofierze rybę zwaną "okoze" ("Anema inerme") w zamian za powodzenie w pracy. Mieszkańcy prefektury Ishikawa jeszcze do niedawna wierzyli, że "tengu" nie znoszą makreli i używali tej ryby w charakterze talizmanu przeciwko porwaniom i nawiedzeniom przez kłopotliwe duchy.
Przez niektóre japońskie sekty religijne "tengu" czczone są jako przychylne "kami". Na przykład "tengu" Saburō z góry Izuna czczony jest jako "Izuna Gongen" (飯綱権現, inkarnacja Izuny), jedno z głównych bóstw sekty "Izuna Shugen", mającej związki z lisim czarnoksięstwem i bóstwem Dakini, występującym w tantrycznym buddyzmie. "Izuna Gongen" przedstawiana jest jako skrzydlata postać z ptasim dziobem, wężami owiniętymi wokół kończyn, otoczona koroną płomieni, jadąca na grzbiecie lisa i dzierżąca miecz. Czciciele "tengu" z innych świętych gór przyjęli podobne wizerunki dla swoich bóstw, np. "Dōryō Gongen" (道了権現) ze świątyni Saijō-ji w Odawarze.
"Tengu" pojawiają się często w przekazywanych ustnie ludowych opowieściach japońskich. Większość z nich ma charakter humorystyczny, "tengu" przedstawiane są w nich jako zabawne istoty, łatwo dające się oszukiwać ludziom.
Sztuki walki i "yamabushi".
W XIV wieku legendy związane z "tengu" wykroczyły tematycznie poza buddyzm. "Tengu" zaczynają być wiązane z wojną, przypisuje się im także niezwykłe umiejętności w walce wręcz.
Reputacja ta wydaje się mieć związek z legendami otaczającymi słynnego wojownika Yoshitsune Minamoto. Gdy Minamoto (wtedy znany pod imieniem Ushiwaka-maru) był dzieckiem, jego ojciec, Yoshimoto, został zamordowany przez klan Taira. Kiyomori Taira, przywódca tego klanu, pozwolił chłopcu zachować życie, pod warunkiem, że uda się na wygnanie na górę Kuruma i zostanie mnichem. Tam jednak, w dolinie Sōjō-ga-dani, młody Ushiwaka spotkał "tengu" góry, Sōjōbō. Duch nauczył go władania mieczem, aby chłopiec mógł dokonać zemsty na Taira.
Pierwotnie działania "tengu" przedstawiane były jako jeszcze jedna próba wzniecenia chaosu i wojny, jednak w miarę jak rosła sława Yoshitsune jako legendarnego wojownika, jego nauczyciel zaczął być interpretowany jako postać budząca sympatię i honorowa. W jednej z najbardziej znanych wersji legendy Ushitsune jest jedyną osobą w świątyni, która nie uciekła z obrzydzenia na widok dziwnego "yamabushi". W ten sposób rozpoczyna się przyjaźń chłopca i "tengu", który uczył go, współczując jego nieszczęściu.
Temat ten kontynuują dwie historie z XIX wieku. W "Sōzan Chomon Kishū" chłopiec zostaje porwany przez "tengu" i spędza z nim trzy lata, a następnie wraca do domu z magiczną bronią, która nigdy nie chybia celu. Opowieść z prowincji Inaba, przekazana przez Enryō Inoue, mówi z kolei o niezgrabnej dziewczynie, opętanej przez "tengu" pragnącego przywrócić świetność podupadającej sztuki walki mieczem. Młody samuraj, któremu wcześniej "tengu" objawił się we śnie, dzięki naukom opętanej dziewczyny staje się znakomitym szermierzem.
Historie łączące "tengu" z "yamabushi" stały się popularne w XIII wieku i prawdopodobnie miały źródło w ezoterycznych naukach Shugendō, łączących czczenie "kami" (w tym także "tengu"), elementy buddyzmu i praktyk magicznych. Zamieszkiwanie w górach i umiejętności w walce rodziły podejrzenia o częste kontakty z "tengu". Ekscentryczne zachowanie "yamabushi" oraz ich relatywna swoboda w hierarchicznym społeczeństwie japońskim również nasuwały porównania do "tengu", które podlegały przywódcom takim jak Sōjōbō (uważanego za wodza wszystkich "tengu"), lecz poza tym nikomu innemu. Takie spojrzenie na związki "yamabushi" z "tengu" było szczególnie popularne w epoce Edo.
Aż do wczesnego okresu Meji, mianem "tengu shōdō" określano zamieszki i rabunki na terenie obecnych prefektur Ibaraki i Chiba. W 1864 r. w Mito (miasto w obecnej prefekturze Ibaraki) wybuchło powstanie chłopskie, przewodzone przez kapłanów shintō, wyznawców shugendō i wiejskich samurajów, a skierowane przeciwko konserwatywnym rządom bakufu. Jego przywódców określano mianem "Frakcji tengu" ("Tengu-tō"), a powstanie zyskało miano "Powstania Tengu".
Niektóre legendy dotyczące ninja przypisywały im pobieranie nauk u "tengu". Po części były one tworzone przez same klany ninja, którym na rękę było rozpowszechnianie przesądów dotyczących ich umiejętności.
Współczesna fikcja.
"Tengu" nadal pozostają popularnym tematem we współczesnej kulturze, coraz częściej także poza Japonią. Pojawiają się w filmach animowanych, grach i komiksach. "Tengu" przedstawiony w „klasyczny”, zbliżony do "yamabushi" sposób, pojawia się w amerykańskim komiksie "Usagi Yojimbo" autorstwa Stana Sakai. "Tengu" trafiły także do gry fabularnej "Dungeons &amp; Dragons" oraz – pod nazwą „kenku” – do kolekcjonerskiej gry karcianej "Legenda Pięciu Kręgów'. "Również w książce Garhama Mastertona pt. "Tengu "mowa jest o demonach tengu opętujących ludzi dobrowolnie poddających się torturom i sprawiających, że ich "naczynia" mają nadludzką siłę i są praktycznie niezwyciężone.

</doc>
<doc id="1364419" url="https://pl.wikipedia.org/wiki?curid=1364419" title="Rheda-Wiedenbrück">
Rheda-Wiedenbrück

Rheda-Wiedenbrück – miasto w Niemczech, w kraju związkowym Nadrenia Północna-Westfalia, w rejencji Detmold, w powiecie Gütersloh. 
W 2013 miasto liczyło 46 852 mieszkańców; w 2012 było ich 46 858.
W mieście rozwinął się przemysł odzieżowy, drzewny, meblarski, poligraficzny oraz samochodowy.
Współpraca.
Miejscowości partnerskie:

</doc>
<doc id="1364436" url="https://pl.wikipedia.org/wiki?curid=1364436" title="Witamina B-12">
Witamina B-12



</doc>
<doc id="1364448" url="https://pl.wikipedia.org/wiki?curid=1364448" title="Bad Salzuflen">
Bad Salzuflen

Bad Salzuflen – miasto uzdrowiskowe w Niemczech, w kraju związkowym Nadrenia Północna-Westfalia, w rejencji Detmold, w powiecie Lippe. W 2010 liczyło 53 893 mieszkańców.
Współpraca.
Miejscowości partnerskie:

</doc>
<doc id="1364452" url="https://pl.wikipedia.org/wiki?curid=1364452" title="Język malinowy">
Język malinowy

Język malinowy, () – objaw chorobowy, polegający na stanie zapalnym brodawek języka, mających wówczas intensywnie czerwony kolor. Obserwowany jest klasycznie w przebiegu płonicy, także w zespole wstrząsu toksycznego, i w chorobie Kawasakiego. Może przypominać zapalenie języka (język Huntera) w przebiegu niedokrwistości z niedoboru witaminy B12.

</doc>
<doc id="1364474" url="https://pl.wikipedia.org/wiki?curid=1364474" title="Jens Fiedler">
Jens Fiedler

Jens Fiedler (ur. 15 lutego 1970 w Dohna) – niemiecki kolarz torowy, wielokrotny medalista olimpijski.
Specjalizował się w sprincie, choć sukcesy odnosił także w keirinie. Na igrzyskach debiutował w Barcelonie w 1992, ostatni raz wystąpił w Atenach 12 lat później. Za każdym razem, podczas czterech startów, zdobywał medale (łącznie pięć). W 1992 i 1996 triumfował w indywidualnym sprincie. W Sydney zdobył dwa brązowe medale, a w Atenach złoto w drużynie. Był mistrzem świata w różnych konkurencjach

</doc>
<doc id="1364478" url="https://pl.wikipedia.org/wiki?curid=1364478" title="Bad Nenndorf">
Bad Nenndorf

Bad Nenndorf – miasto uzdrowiskowe w Niemczech, w kraju związkowym Dolna Saksonia, w powiecie Schaumburg, siedziba gminy zbiorowej Nenndorf. W 2008 r. miasto liczyło 10 470 mieszkańców.

</doc>
<doc id="1364482" url="https://pl.wikipedia.org/wiki?curid=1364482" title="Holla, Holla">
Holla, Holla

Holla, Holla to pierwszy singel promujący debiutancki album Ja Rule'a "Venni Vetti Vecci". Wydany 16 marca 1999, później 17 lutego 2003.
B-Sidem jest utwór "It's Murda", na którym gościnnie wystąpili DMX i Ja Rule.
Do "Holla, Holla" nawiązywał, a także użył podkładu, Sticky Fingaz dissując 50 Centa w utworze "Jackin' For Beats".

</doc>
<doc id="1364489" url="https://pl.wikipedia.org/wiki?curid=1364489" title="Johann Herzog">
Johann Herzog

Johann Herzog – zbrodniarz hitlerowski, członek załogi obozu koncentracyjnego Buchenwald i SS-Scharführer.
W latach 1940–1942 pełnił służbę w kamieniołomach obozu Buchenwald. Herzog okrutnie znęcał się wówczas nad więźniami, nierzadko ze skutkiem śmiertelnym. Zmuszał również więźniów do ucieczki w stronę obozowego ogrodzenia, gdzie byli oni rozstrzeliwani przez wartowników SS. W procesie przed zachodnioniemieckim Sądem w Heidelbergu w 1949 Herzog skazany został na 12 lat pozbawienia wolności za zbrodnie popełnione w Buchenwaldzie. 

</doc>
<doc id="1364497" url="https://pl.wikipedia.org/wiki?curid=1364497" title="Wunstorf">
Wunstorf

Wunstorf – miasto w Niemczech, w kraju związkowym Dolna Saksonia, w związku komunalnym Region Hanower. W 2008 miasto liczyło 41 332 mieszkańców.

</doc>
<doc id="1364513" url="https://pl.wikipedia.org/wiki?curid=1364513" title="Ratusz Wileński">
Ratusz Wileński



</doc>
<doc id="1364528" url="https://pl.wikipedia.org/wiki?curid=1364528" title="Józef Plisowski">
Józef Plisowski

Józef Plisowski (ur. we wsi Nerubajka pod Humaniem, zm. 24 lipca 1966 w Warszawie) – pułkownik artylerii Armii Imperium Rosyjskiego i generał brygady Wojska Polskiego.
Życiorys.
Pochodził ze starego rodu ziemiańskiego, posługującego się herbem Odrowąż. Urodził się w rodzinie Karola Wilhelma Józefa (1827–1900) i Marii Ambrożyny z Hołubów. Był bratem Konstantego i Kazimierza, którzy również byli oficerami Wojska Polskiego. Po ukończeniu Korpusu Kadetów w Niżnym Nowgorodzie (gdzie uzyskał świadectwo maturalne) i Szkoły Artylerii w Petersburgu, od 1897 oficer zawodowy rosyjskiej artylerii. W latach 1901–1903 studiował na Politechnice Lwowskiej jako oficer rezerwy, po czym powrócił do służby. W latach 1914–1915 dowódca batalionu na froncie austriackim w walkach o Lwów, Przemyśl i w Karpatach, podpułkownik z 1915, od 1916 dowódca dywizjonu na froncie rumuńskim.
Od listopada 1918 w Wojsku Polskim. W okresie grudzień 1918 – maj 1919 zastępca szefa, potem szef Sekcji Zaopatrzenia Departamentu Artylerii Ministerstwa Spraw Wojskowych. W czerwcu 1919 został pierwszym dowódcą 9 pułku artylerii polowej i organizatorem tego oddziału. „Doświadczenie wojskowe dowódcy pułku oraz jego takt i opanowanie sytuacji sprawiły, że w tych ciężkich warunkach i przy różnolitości korpusu oficerskiego pułk jednak zdobył się na najwyższy wysiłek pracy żołnierskiej jaki w ówczesnych okolicznościach był możliwy i spełnił chlubnie swój obowiązek w chwilach najcięższych dla Ojczyzny”. Od lipca do października 1920 pełnił obowiązki dowódcy artylerii Dywizji Górskiej. W okresie od 16 października 1920 do 8 października 1921 trzy razy pełnił obowiązki dowódcy 9 Brygady Artylerii. W lutym 1922 objął dowództwo 10 pułku artylerii polowej. 3 maja 1922 został zweryfikowany w stopniu pułkownika ze starszeństwem z 1 czerwca 1919 w korpusie oficerów artylerii. 1 czerwca 1922 objął dowództwo 2 pułku artylerii polowej Legionów, lecz w tym samym miesiącu został wyznaczony na stanowisko dowódcy 25 pułku artylerii polowej.
20 marca 1925 został mianowany szefem Artylerii i Służby Uzbrojenia Okręgu Korpusu Nr II w Lublinie (w 1926 przemianowane w 2 Okręgowe Szefostwo Artylerii). Od grudnia 1925 do grudnia 1926 był urlopowany.
1 stycznia 1928 Prezydent RP Ignacy Mościcki awansował go na generała brygady ze starszeństwem z 1 stycznia 1928 i 11. lokatą w korpusie generałów. Na podstawie zarządzenia Prezydenta RP z 12 września 1930 został przeniesiony z dniem 30 listopada tego roku w stan spoczynku. W 1935 zamieszkał w Lublinie.
Po wybuchu II wojny światowej przebywał na Lubelszczyźnie. Po powrocie w styczniu 1940 do Warszawy zaangażował się w działalność konspiracyjną. Był członkiem Komisji Kwalifikacyjnej dla oficerów Armii Krajowej. Od 1943 współpracował z NSZ. Uczestniczył w powstaniu warszawskim. Po kapitulacji zamieszkał we wsi Śniadka k. Bodzentyna, w marcu 1945 powrócił do Warszawy, gdzie zmarł w 1966. Pochowany na cmentarzu Wojskowym na Powązkach w Warszawie (kwatera A15-3-15).
Rodzina.
Od 1906 był mężem Janiny Stanisławy z Opoczyńskich (1882–1957), z którą miał troje dzieci: Jadwigę Adelę (1906–1997), Karola Mariana (1908–1929) i Władysława (1911–1939).

</doc>
<doc id="1364530" url="https://pl.wikipedia.org/wiki?curid=1364530" title="Dywizjon Jazdy Ochotniczej">
Dywizjon Jazdy Ochotniczej

Dywizjon Jazdy Ochotniczej ("Dywizjon Huzarów Śmierci") – pododdział kawalerii Wojska Polskiego II RP i Wojska Litwy Środkowej.
Historia jednostki.
23 lipca 1920 r., w czasie wojny polsko-bolszewickiej, rozpoczęto w Białymstoku formowanie jednostki Dywizjonu Jazdy Ochotniczej (była to oficjalna nazwa tego pododdziału) w składzie dwóch szwadronów: konnego i pieszego. W jego skład weszli żołnierze Jazdy majora Jaworskiego i Pułku Jazdy Tatarskiej oraz ochotnicy.
30 lipca tego roku pod wsią Dzierzbany jednostka przeszła swój chrzest bojowy. Zdobyto wówczas dwa karabiny maszynowe, które dały podstawy do formowania szwadronu karabinów maszynowych. Zaprzysiężenie dywizjonu odbyło się w Prostyni. 2 sierpnia oddział podporządkowany został dowódcy XXIX Brygady Piechoty. 10 sierpnia pod Warszawą w jego skład włączony został szwadron łódzkiej policji konnej pod dowództwem komisarza Andrzeja Jezierskiego. Następnego dnia dowódca 1 Armii podporządkował dywizjon płk. Małachowskiemu, dowódcy Grupy „Zegrze”. 14 sierpnia w czasie bitwy warszawskiej huzarzy podporządkowani zostali dowódcy IV batalionu 157 Pułku Piechoty i wraz z nim przez dwa kolejne dni walczyli pod Nieporętem. 16 sierpnia dywizjon ubezpieczał VI Brygadę Piechoty Legionów nad Narwią, a następnego dnia razem z batalionem lotniczym obsadzał odcinek „Beniaminów”, do drogi ze wsi Borki. Tego samego dnia w południe dywizjon podporządkowany został gen. Żeligowskiemu, a wieczorem pod wsią Borki wykonał szarżę siłami półszwadronu, w wyniku której odzyskane zostały cztery polskie działa z jaszczami. Pod Mińskiem Mazowieckim ze składu dywizjonu wyłączony został szwadron łódzkiej policji konnej. 21 sierpnia pod Myszyńcem dywizjon dwa razy szarżował na tabory sowieckie. W czasie drugiej szarży zdobył 9 armat.
Rozejm 18 października zastał oddział pod Lidą. Przez kolejne dwa miesiące jednostka wypoczywała w Teresinie, po czym skierowana została do Wilna. Tam dywizjon podporządkowany został dowódcy 210 Ochotniczego Pułku Ułanów, uzupełnił stany osobowe i obsadził odcinek polsko-litewskiej linii demarkacyjnej Rudniki-Olkieniki. W tym okresie jednostka występowała pod nazwą 1 Dywizjon Huzarów Wojsk Litwy Środkowej.
1 lutego 1921 roku oddział wycofany został do Gudunaj i wcielony do 23 Pułku Ułanów Nadniemeńskich jako 5 i 6 szwadron. Jednocześnie z dywizjonu wyłączono pluton łączności i pluton karabinów maszynowych, które włączono w skład Szwadronu Sztabowego Dywizji Jazdy Wojsk Litwy Środkowej. W marcu oba szwadrony skierowane zostały do Wilna, ówczesnej stolicy Litwy Środkowej. 20 marca szwadrony wydzielone zostały z 23 Pułku Ułanów Nadniemeńskich i przydzielone w charakterze kawalerii dywizyjnej do 1 Dywizji Litewsko-Białoruskiej (5 szwadron) i 2 Dywizji Litewsko-Białoruskiej (6 szwadron). 22 lipca 1921 r. Minister Spraw Wojskowych nakazał włączyć szwadrony do 3 Pułku Strzelców Konnych. 5 Szwadron początkowo przemianowany został na 3, a później na 2 szwadron 3 Pułku Strzelców Konnych natomiast 6 Szwadron po wcieleniu do 3 Pułku Strzelców Konnych został 7, a później 3 szwadronem. 27 kwietnia 1922 r. oba szwadrony przybyły do Białegostoku – pokojowego garnizonu 3 Pułku Strzelców Konnych. 8 grudnia 1922 r. cały pułk przeniósł się do garnizonu Wołkowysk.
Dywizjon Huzarów Śmierci nigdy nie poniósł porażki.
Jego barwy stanowił proporczyk biało-czarny z przypiętą trupią główką lub czarny z białym trójkątem.
Obsada personalna.
Obsada personalna dywizjonu w sierpniu 1920

</doc>
<doc id="1364583" url="https://pl.wikipedia.org/wiki?curid=1364583" title="Aleksy Drewnowicz">
Aleksy Drewnowicz

Aleksy Drewnowicz (ur. 22 czerwca 1739, zm. 25 marca 1812) – burmistrz Łodzi w latach 1775–1777, 1779–1781, 1785–1786, następnie wielokrotny landwójt, wójt i radny miejski.
Pochodził ze starego rodu mieszczańskiego Rożków-Drewnów. Jego rodzicami byli Zygmunt Drewnowicz i Urszula Krzysztofówna.
W wieku 22 lat ożenił się z Marianną Zająckiewiczówną, pasierbicą swego stryja, burmistrza Łodzi Józefa Drewnowicza. Miał z nią szóstkę dzieci: Bonawenturę, Gertrudę, Różę, Macieja, Elżbietę oraz Jacentego.
Aleksy należał do najzamożniejszych mieszczan-rolników Łodzi. Zamożność i wzięcie u mieszczan prędko pozwoliły mu się wybić na przodownicze stanowiska w łódzkich władzach miejskich. Mając 36 lat został wybrany burmistrzem Łodzi. W 1779 objął ponownie ten urząd, znów na 2 lata. Po raz trzeci został burmistrzem w 1785. Po ustąpieniu z urzędu burmistrza stanął na czele ławy miejskiej jako landwójt. W 1788 był pierwszym rajcą miejskim. W 1790 znów przewodniczył ławie przez rok, a w 1791 wycofał się już z życia publicznego i zajął własnym gospodarstwem. Zmarł 25 marca 1812. Jako burmistrz poświęcał dużo uwagi archiwom miasteczka, zajął się uporządkowaniem i oprawą ksiąg wiekuistych.
Na posiadanych niegdyś przez niego ziemiach znajduje się obecnie ulica Drewnowska – nazwana tak w nawiązaniu do nazwiska dawnych właścicieli.

</doc>
<doc id="1364585" url="https://pl.wikipedia.org/wiki?curid=1364585" title="Zaltan">
Zaltan

Zaltan (arab. زلطن) – miasto w północno-zachodniej Libii, nad Morzem Śródziemnym, w gminie An-Nukat al-Chams. Na zachód od miasta Zuwara.

</doc>
<doc id="1364586" url="https://pl.wikipedia.org/wiki?curid=1364586" title="FTA">
FTA



</doc>
<doc id="1364589" url="https://pl.wikipedia.org/wiki?curid=1364589" title="Free to air">
Free to air



</doc>
<doc id="1364593" url="https://pl.wikipedia.org/wiki?curid=1364593" title="Free-To-Air">
Free-To-Air



</doc>
<doc id="1364594" url="https://pl.wikipedia.org/wiki?curid=1364594" title="Abu Kammasz">
Abu Kammasz

Abu Kammasz (także: "Bu Kammasz"; arab. ابي كماش) – miasto w północno-zachodniej Libii, nad Morzem Śródziemnym, w gminie An-Nukat al-Chams, na północny zachód od miast Zuwara i Zaltan, w pobliżu granicy z Tunezją. Istnieją tutaj złoża soli kamiennej.

</doc>
<doc id="1364595" url="https://pl.wikipedia.org/wiki?curid=1364595" title="Kathleen Robertson">
Kathleen Robertson

Kathleen Robertson (ur. 8 lipca 1973 w Hamilton) – kanadyjska aktorka filmowa i telewizyjna. Zdobywczyni dwóch nominacji do Nagrody Młodych Artystów.
Życiorys.
Karierę aktorską rozpoczęła w wieku dziesięciu lat, pojawiając się w kanadyjskiej telewizji. Rozwijając umiejętności aktorskie, uczęszczała do lokalnej prywatnej szkoły w Hamilton, Hillfield Strathallan College. Jej pierwszą poważną rolą była postać Tiny Edison w kanadyjskim serialu telewizyjnym "Maniac Mansion". Kathleen wcielała się w tę rolę przez trzy sezony, w latach 1990–1993, i była za nią dwukrotnie nominowana do Young Artist Award. Na dużym ekranie zadebiutowała dzięki niewielkiemu występowi w filmie "Blown Away", w którym pojawiła się u boku Coreya Feldmana. W latach 1994–1997 występowała jako Clare Arnold w serialu młodzieżowym "Beverly Hills, 90210". W 2001 roku wystąpiła jako Theo w komedii Keenena Ivory’ego Wayansa "Straszny film 2".
Jej byłym partnerem jest reżyser Gregg Araki. Kathleen wystąpiła w jego filmach – "Donikąd" i "Splendor".

</doc>
<doc id="1364655" url="https://pl.wikipedia.org/wiki?curid=1364655" title="Łunochód">
Łunochód

Łunochód, papaj – potoczne określenie amatorskiego ciagnika rolniczego używanego w pracach polowych przez rolników głównie na terenach górzystych.
Historia.
Pierwsze łunochody w Polsce zaczęto budować w latach 60. XX wieku na Śląsku Cieszyńskim i na Podhalu. Ich powstanie związane było z potrzebami górali, którzy z jednej strony nie mogli sobie pozwolić na zakup traktorów (były produkowane przede wszystkim na potrzeby PGR-ów), a z drugiej strony nie mieli pożytku ze zwykłych ciągników rolniczych, gdyż w trudnym terenie górskim dawały sobie radę w pracach polowych tylko pojazdy z niskim zawieszeniem.
Największy rozwój łunochodów nastąpił na początku lat 80. XX wieku. Ze względu na ograniczenia w dostępności ciągników rolniczych oraz kryzys gospodarczy w Polsce w wielu gospodarstwach rolnych rolnicy budowali sobie samodzielnie maszyny rolnicze wykorzystując do tego części od samochodów lub motocykli.
Najbardziej znanym konstruktorem łunochodów był Antoni Kawulok, rolnik i mechanik z Istebnej, który w latach 1961–1982 zbudował około 200 tego typu pojazdów.
Konstrukcja.
Łunochody budowane są na bazie różnych pojazdów seryjnych, głównie samochodów osobowych.
Początkowo były one bardzo proste w konstrukcji i do ich napędu stosowano silniki motocyklowe. Z czasem zaczęto rozwijać konstrukcje i montować silniki wysokoprężne np. Andoria. Bardzo często używane były podzespoły samochodu dostawczego Żuk lub samochodu terenowego marki UAZ.
Rajdy łunochodów.
W Polsce od 2004 roku rozgrywane są rajdy łunochodów. Najstarsza tego typu impreza mająca charakter turnieju odbywa się w Istebnej. Druga podobna odbywa się w Ochabach.

</doc>
<doc id="1364674" url="https://pl.wikipedia.org/wiki?curid=1364674" title="Al-Assa">
Al-Assa

Al-Assa albo Al-Asa (arab. العسة) - miejscowość w północno-zachodniej Libii, przy granicy z Tunezją, w gminie An-Nukat al-Chams. Na południowy zachód od miast Zuwara i Zaltan.

</doc>
<doc id="1364686" url="https://pl.wikipedia.org/wiki?curid=1364686" title="Premio Planeta">
Premio Planeta

Premio Planeta – coroczna hiszpańska nagroda literacka, przyznawana za powieść hiszpańskojęzyczną przez wydawnictwo Planeta. Została ufundowana w 1952 roku przez José Manuela Larę, zwana jest też niekiedy nagrodą Lary. Jej laureat otrzymuje ok. 600 tys. euro, co jest drugą najwyższą, po Nagrodzie Nobla, sumą nagrody literackiej. Od 1974 roku przyznawana jest także nagroda pieniężna za drugie miejsce, wynosząca ok. 150 tys. euro.
Premio Planeta jest drugą co do znaczenia, po Nagrodzie Cervantesa, nagrodą literacką hiszpańskojęzycznego kręgu kulturowego. Decyzja jury, składającego się z siedmiu osób, jest ogłaszana w październiku.
Premio Planeta bywa czasem krytykowana za zbyt częste przyznawanie jej pisarzom związanym z wydawnictwem Planeta.
Laureaci.
Laureaci i wicelaureaci nagrody w kolejnych latach:

</doc>
<doc id="1364726" url="https://pl.wikipedia.org/wiki?curid=1364726" title="Rakdalin">
Rakdalin

Rakdalin (arab. رقدالين = "Raqdālīn") – miejscowość w północno-zachodniej Libii, w gminie An-Nukat al-Chams. Położona jest na południowy zachód od miasta Zuwara.

</doc>
<doc id="1364749" url="https://pl.wikipedia.org/wiki?curid=1364749" title="Kinneret">
Kinneret



</doc>
<doc id="1364801" url="https://pl.wikipedia.org/wiki?curid=1364801" title="Pro bono">
Pro bono

Pro bono (od łac. "pro bono publico" = „dla dobra publicznego”) – określenie oznaczające usługi profesjonalne wykonywane dobrowolnie i bezpłatnie, w interesie publicznym. Usługi "pro bono" świadczą głównie przedsiębiorstwa prawnicze, ale także marketingowe, konsultingowe i technologiczne oraz specjaliści medycyny i szpitale (zazwyczaj szpitale uniwersyteckie, kliniki i instytuty naukowe). Istnieją też fundacje wykorzystujące zwrot "pro bono" do podkreślenia charakteru wykonywanej działalności.
Prawnicy w większości stanów USA wśród zaleceń etycznych ustalonych przez American Bar Association mają poświęcać co najmniej 50 godzin rocznie na usługi "pro bono".

</doc>
<doc id="1364824" url="https://pl.wikipedia.org/wiki?curid=1364824" title="Seiki Kuroda">
Seiki Kuroda

, także Kiyoteru Kuroda; ur. 29 czerwca 1866 w prefekturze Kagoshima, zm. 15 lipca 1924 w Tokio – japoński malarz.
Urodził się na wyspie Kiusiu, w ówczesnym hanie Satsuma, w zamożnej i wpływowej rodzinie. W 1871 roku został zaadoptowany przez zajmującego wysokie stanowisko w rządzie w Tokio wuja. Pobierał lekcje malarstwa u mistrza szkoły Kanō Tangetsu Higuchiego oraz u Yuichi Takashiego, jednego z pionierów malarstwa w stylu zachodnim ("yōga") w Japonii. W 1884 roku wyjechał do Francji z zamiarem studiowania prawa, jednak pod wpływem spotkania z przebywającymi tam malarzami japońskimi zdecydował się obrać ścieżkę artystyczną. W 1886 roku rozpoczął naukę w pracowni Raphaëla Collina. Malował w plenerze i wystawiał swoje prace na licznych wystawach, był też członkiem kilku francuskich stowarzyszeń artystycznych. W 1893 roku powrócił do Japonii.
W 1898 roku został wykładowcą Tokijskiej Akademii Sztuki (Tōkyō Geijutsu Daigaku). Powołał do życia stowarzyszenie artystyczne "Hakubakai". W 1910 roku otrzymał tytuł artysty nadwornego ("Teishitsu Gigei-in"). Po śmierci swojego przybranego ojca w 1917 roku odziedziczył tytuł wicehrabiowski. W 1920 roku został członkiem Izby Parów. Od 1922 roku dyrektor Cesarskiej Akademii Sztuk Pięknych. W 1930 roku z zapisanych przez niego w testamencie środków powstał .
Uprawiał malarstwo w stylu zachodnim ("yōga"), jego zasługą jest wprowadzenie do Japonii impresjonizmu. Jako pierwszy japoński malarz tworzył akty nagich kobiet. Jego obrazy charakteryzują się jasną gamą barw, pogodnym nastrojem i krótkimi, rytmicznymi pociągnięciami pędzla.

</doc>
<doc id="1364864" url="https://pl.wikipedia.org/wiki?curid=1364864" title="Get Back (utwór Ludacrisa)">
Get Back (utwór Ludacrisa)

Get Back to, wydany 9 listopada 2004 roku, singel amerykańskiego rapera, Ludacrisa. Promuje album "The Red Light District". Osiągnął #13 miejsce na liście Billboard Hot 100. Do utworu powstał klip, którego reżyserią zajął się ceniony producent Spike Jonze. "Get Back" jest skierowane do T.I., z którym w tym czasie Ludacris rywalizował.
B-Sidem singla jest "Put Your Money" nagrane z DMX-em występującym w wejściówce i refrenie.
5 maja 2005 roku został wydany remiks "Get Back", nagrany z grupą Sum 41. Można go było usłyszeć na Saturday Night Live.

</doc>
<doc id="1364872" url="https://pl.wikipedia.org/wiki?curid=1364872" title="Humanity Dethroned">
Humanity Dethroned

Humanity Dethroned – drugi studyjny album zespołu Dark Empire.

</doc>
<doc id="1364890" url="https://pl.wikipedia.org/wiki?curid=1364890" title="Rúben Bareño">
Rúben Bareño

Rúben Laudelino Bareño (23 stycznia 1944) - piłkarz urugwajski, napastnik. Wzrost 174 cm, waga 71 kg.
W 1968 roku jako piłkarz CA Cerro zdobył w lidze urugwajskiej 8 bramek i został królem strzelców.
Będąc graczem klubu Club Nacional de Football Bareño wziął udział wraz z reprezentacją Urugwaju w finałach mistrzostw świata w 1970 roku, gdzie Urugwaj zdobył miano czwartej drużyny świata. Bareño zagrał tylko w jednym spotkaniu - z Włochami.
Od 28 lipca 1967 do 6 czerwca 1970 Bareño rozegrał w reprezentacji Urugwaju 13 meczów i zdobył 3 bramki.
Nigdy nie wziął udziału w turnieju Copa América.
Po mistrzostwach świata wraz z "Nacionalem" zdobył Copa Libertadores 1971 i jeszcze w tym samym roku Puchar Interkontynentalny.
Grał także w Argentynie, w klubie Racing Club de Avellaneda.

</doc>
<doc id="1364930" url="https://pl.wikipedia.org/wiki?curid=1364930" title="Ignacy Pardyka">
Ignacy Pardyka

Ignacy Pardyka (ur. 31 lipca 1950 w Klementowicach, zm. 19 maja 2019 w Kielcach) – polski elektronik, informatyk i nauczyciel akademicki, w 1998 wojewoda kielecki.
Życiorys.
Syn Henryka i Marianny. Ukończył studia na Wydziale Elektroniki Politechniki Warszawskiej (1975). Na macierzystej uczelni uzyskał następnie stopień naukowy doktora. Od 1978 był pracownikiem naukowym w Katedrze Elektroniki i Telekomunikacji Politechniki Świętokrzyskiej. Został później wykładowcą na Uniwersytecie Jana Kochanowskiego w Kielcach, objął też funkcję prorektora w Wyższej Szkole Technik Komputerowych i Telekomunikacji w tym mieście.
W 1980 wstąpił do „Solidarności”, w latach 90. kierował uczelnianą komisją zakładową związku. Od 1993 do 1994 był dyrektorem wydziału w urzędzie wojewódzkim. W rządzie Jerzego Buzka w 1998 z rekomendacji Akcji Wyborczej Solidarność zajmował stanowisko wojewody kieleckiego. Po reformie administracyjnej do 2000 był dyrektorem departamentu w Ministerstwie Spraw Wewnętrznych i Administracji.
W 1999 otrzymał Brązowy Krzyż Zasługi.

</doc>
<doc id="1364958" url="https://pl.wikipedia.org/wiki?curid=1364958" title="Rochstar">
Rochstar

Rochstar S.A. – polskie przedsiębiorstwo produkcyjne realizujące programy telewizyjne, którego twórcą i właścicielem jest Rinke Rooyens. 
Opis.
Rochstar jest producentem m.in. programów: "Top Model. Zostań modelką", "Gwiazdy tańczą na lodzie", "Jak oni śpiewają", "Szymon Majewski Show", "Paczka", "Sekrety rodzinne", "Sylwester z Jedynką", "Załóż się", "Mamy cię!", "Narodowy test na inteligencję", "Narodowy test na prawo jazdy", "Kocham cię, Polsko!", "The Voice of Poland", "The Voice Kids" czy "Dancing with the Stars. Taniec z gwiazdami", "Dance Dance Dance, To był rok!", "Pierwsza randka", "World of Dance Polska", "The Story of My Life. Historia naszego życia", "Aplauz, aplauz!", "Celebrity Splash!", "Tylko nas dwoje", "The Voice Senior (Polska), Supermodelka plus size, drzewo marzeń, The Four.Bitwa o sławę, Sędzia na wezwanie, Design Dream. Pojedynek na wnętrza i Wielka ucieczka". 
Spółka produkuje programy dla TVP1, TVP2, Polsat, TVN, TV4, TV Puls i TTV.

</doc>
<doc id="1364962" url="https://pl.wikipedia.org/wiki?curid=1364962" title="Okręg wyborczy Norwich">
Okręg wyborczy Norwich

Okręg wyborczy Norwich powstał w 1298 r. i wysyłał do angielskiej, a następnie brytyjskiej, Izby Gmin dwóch deputowanych. Okręg obejmował miasto Norwich w hrabstwie Norfolk. Został zlikwidowany w 1950 r. W jego miejsce utworzono dwa nowe okręgi: Norwich North i Norwich South.

</doc>
<doc id="1364972" url="https://pl.wikipedia.org/wiki?curid=1364972" title="Borgloon">
Borgloon

Borgloon (fr.: Looz) – gmina w Belgijskiej prowincji Limburgia. Borgloon dał swoją nazwę Hrabstwu Loon.

</doc>
<doc id="1364978" url="https://pl.wikipedia.org/wiki?curid=1364978" title="Heinrich Emde">
Heinrich Emde

Heinrich Emde (ur. 27 marca 1913, data śmierci nieznana) – niemiecki zbrodniarz nazistowski, członek załogi niemieckiego obozu koncentracyjnego Buchenwald i SS-Oberscharführer.
Członek personelu Buchenwaldu w latach 1938–1942. Brał udział w morderstwach dokonywanych na więźniach żydowskich w 1938. 9 listopada 1939 uczestniczył w rozstrzelaniu 21 Żydów w odwecie za zamach na Hitlera, który miał miejsce dzień wcześniej w Monachium. Wreszcie w latach 1941–1942 był członkiem "Kommando 99", którego zadaniem było mordowanie w Buchenwaldzie jeńców radzieckich.
W 1953 Emde stanął przed zachodnioniemieckim Sądem w Kassel. W dniu 20 października 1953 został skazany za zbrodnie popełnione w Buchenwaldzie na 8 lat więzienia.

</doc>
<doc id="1364980" url="https://pl.wikipedia.org/wiki?curid=1364980" title="Rijkhoven">
Rijkhoven

Rijkhonen – małe miasteczko w gminie Bilzen, Belgia. Jest tam wybudowany zamek zwany Alden Biesen. Kiedyś to miasteczko było częścią Hrabstwa Loon.

</doc>
<doc id="1364989" url="https://pl.wikipedia.org/wiki?curid=1364989" title="Hrabstwo Loon">
Hrabstwo Loon

Hrabstwo Loon (niderl.: Graafschap Loon, fr.: Comté de Looz) było stanem w Świętym Cesarstwie Rzymskim, na terenach dzisiejszej Belgii.
Hrabstwo zostało pierwszy raz wspomniane w 1040. Początkowo stolicą zostało Borgloon, ale ok. 1200 stolica została przeniesiona do Hasselt. W 1366 zostało częścią biskupstwa Liège. Loon pozostało oddzielną dzielnicą biskupstwa, a sam książę-biskup Liège równocześnie nosił tytuł hrabiego Loon. Kiedy księstwo-biskupstwo zostało zaanektowane przez Francję w 1795, hrabstwo zostało również zlikwidowane i przyłączone do departamentu Meuse-Inférieure.
Najważniejszymi miastami w Loon były: Beringen, Bilzen, Borgloon, Bree, Hamont, Hasselt, Herk-de-Stad, Maaseik, Peer oraz Stokkem.

</doc>
<doc id="1364993" url="https://pl.wikipedia.org/wiki?curid=1364993" title="Surya Ganguly">
Surya Ganguly

Surya Shekhar Ganguly (ur. 24 lutego 1983 w Kalkucie) – indyjski szachista pochodzenia bengalskiego, arcymistrz od 2003, laureat nagrody Arjuna Award w kategorii "szachy" za 2006 rok.
Osiągnięcia szachowe.
Najwyższy ranking w dotychczasowej karierze osiągnął 1 lipca 2016 r., z wynikiem 2676 punktów zajmował wówczas 60. miejsce na światowej liście FIDE, jednocześnie zajmując 3. miejsce (za Viswanathanem Anandem i Pentalem Harikrishną) wśród indyjskich szachistów.

</doc>
<doc id="1365040" url="https://pl.wikipedia.org/wiki?curid=1365040" title="Kontrakt menedżerski">
Kontrakt menedżerski

Kontrakt menedżerski (zwany często "umową o zarządzanie") – nienazwana umowa cywilnoprawna, której przedmiotem jest powierzenie sprawowania zarządu przedsiębiorstwem osobie fizycznej bądź innemu podmiotowi gospodarczemu, w celu osiągnięcia zysku. 
Wojewódzki Sąd Administracyjny w Gliwicach, w wyroku z dnia 14 marca 2011 roku (I SA/Gl 503/10), stwierdził m.in. że przepisy ustawy z dnia 26 lipca 1991 r. o podatku dochodowym od osób fizycznych (Dz.U. 1991 nr 80 poz. 350), ani kodeks cywilny nie normują pojęcia kontrakt menedżerski. Umowę taką zalicza się do umów nienazwanych, zawieranych w ramach swobody umów, do której mają zastosowanie przepisy ogólne prawa zobowiązań. Istotą tego rodzaju kontraktów jest zarządzanie przez osobę fizyczną przedsiębiorstwem, bez podległości służbowej zarządcy i bez kierownictwa dającego zlecenia. 
Z materialnoprawnego punktu widzenia, kontrakt menadżerski jest rozbudowaną umową zlecenia, o której mowa w art. 734 kodeksu cywilnego i następnych, obejmującą również świadczenie usług - czynności faktycznych - właściwych specyfice przedsiębiorstwa, którego kontrakt dotyczy. 
Treść stosunku prawnego łączącego powierzającego zarząd firmą i menedżera określona jest każdorazowo przez strony. Do składników treści kontraktu należą m.in.: 

</doc>
<doc id="1365048" url="https://pl.wikipedia.org/wiki?curid=1365048" title="Ruben Bareno">
Ruben Bareno



</doc>
<doc id="1365059" url="https://pl.wikipedia.org/wiki?curid=1365059" title="Rúben Laudelino Bareño">
Rúben Laudelino Bareño



</doc>
<doc id="1365103" url="https://pl.wikipedia.org/wiki?curid=1365103" title="Live From Lenox">
Live From Lenox



</doc>
<doc id="1365109" url="https://pl.wikipedia.org/wiki?curid=1365109" title="Ras Adżdir">
Ras Adżdir

Ras Adżdir (, ) – miejscowość w północno-zachodniej Libii, w gminie An-Nukat al-Chams, w Trypolitanii nad Morzem Śródziemnym. W miejscowości znajduje się przejście graniczne z Tunezją. 
W sierpniu 2011 granica pomiędzy państwami została zamknięta, co było spowodowane napływem uchodźców z Libii i towarzyszącymi temu zamieszkami pomiędzy zwolennikami a przeciwnikami Mu’ammara al-Kaddafiego. Granica została ponownie otwarta 20 sierpnia.

</doc>
<doc id="1365132" url="https://pl.wikipedia.org/wiki?curid=1365132" title="Frégate">
Frégate



</doc>
<doc id="1365139" url="https://pl.wikipedia.org/wiki?curid=1365139" title="Koczkodan czubaty">
Koczkodan czubaty

Koczkodan czubaty, koczkodan sekretny ("Cercopithecus pogonias") – gatunek ssaka naczelnego z podrodziny koczkodanów (Cercopithecinae) w obrębie rodziny koczkodanowatych (Cercopithecidae). 
Zasięg występowania.
Koczkodan czubaty występuje w środkowo-zachodniej Afryce zamieszkując w zależności od podgatunku:
Taksonomia.
Gatunek po raz pierwszy naukowo opisał w 1833 roku brytyjski zoolog Edward Turner Bennett nadając mu nazwę "Cercopithecus pogonias". Holotyp pochodził z wyspy Bioko, z Gwinei Równikowej. 
"C. pogonias" należy do grupy gatunkowej "mona". Podgatunek "schwarzianus" z Mayombe w Demokratycznej Republice Konga, podobny do podgatunku "grayi", ale o ciemniejszym futrze, jest rozpoznawany przez niektóre ujęcia systematyczne. Autorzy "Illustrated Checklist of the Mammals of the World" rozpoznają trzy podgatunki.
Morfologia.
Wymiary: Długość ciała (bez ogona) samic 44–48 cm, samców 50–57 cm, długość ogona samic 60–74 cm, samców 69–87 cm; masa ciała samic 3,1–3,5 kg, samców 4,5–4,7 kg.
Sierść: Żółtawa, czarna pręga przebiega wzdłuż całego kręgosłupa, od barków po ogon. Nogi ma ciemne na zewnątrz, stronę wewnętrzna jest pomarańczowa. Stopy i dłonie czarne. Samiec i samica są ubarwione tak samo.
Głowa: Zaokrąglona z krótkim nosem. Twarz czarna z białymi paskami. Torby policzkowe służą do przenoszenia pożywienia. Sierść na czole ma oliwkowy odcień. Trzy czarne pręgi zaczynają się nad brwiami i przecinają całą głowę aż po kark. Sierść środkowej pręgi tworzy mały grzebień.
Kończyny: Umięśnione kończyny tylne są o wiele dłuższe niż przednie. Za ich pomocą zwinnie skacze z gałęzi na gałąź.
Ogon: Jest długi i cienki. Służy do utrzymywanie równowagi. Tak jak u innych małp wąskonosych jego ogon nie jest chwytny. 
Ekologia.
Tryb życia.
Koczkodan czubaty żyje w tropikalnych dżunglach deszczowych, zamieszkuje głównie wyższe piętra drzew, aż po korony. Na ziemię schodzi bardzo rzadko. Żyje w stadach rodzinnych, składających się z 6-10 osobników. Głównie jest to jeden dojrzały płciowo samiec i 1-2 zdolne do reprodukcji samice oraz ich młode. Młode zazwyczaj opuszczają rodzinę i żyją w "kawalerskich" stadach do czasu, gdy osiągną dojrzałość płciową. Wtedy starają się założyć własną rodzinę.
Grupa w nocy zawsze śpi razem w koronach drzew, na terenie, gdzie stado szuka pożywienia w ciągu dnia. Dorosły samiec bardzo czujnie pilnuje stada. Trzyma wszystkich intruzów na dystans.
W ciągu dnia koczkodany są bardziej towarzyskie i gromadzą się razem z innymi gatunkami małp, np. kotawcami zielonosiwymi czy koczkodanami białowargimi. Mogą nawet na krótki czas tworzyć wspólne stada.
Małpy te wiele czasu poświęcają na pielęgnację sierści, zarówno własnej, jak i towarzyszy ze stada. Palcami, zębami i wargami usuwają wzajemnie pasożyty z sierści. Cała rodzina żyje razem. Poszczególni jej członkowie porozumiewają się ciągłym mamrotaniem, szczekaniem i innymi odgłosami. Koczkodany te do komunikacji używają bogatej gestykulacji i wyrazów twarzy.
Rozmnażanie.
Dojrzałe płciowo samice koczkodana czubatego gotowe są do zapłodnienia co 30 dni przez cały rok. Mimo to młode rodzą się najczęściej między listopadem, a kwietniem. Dzieje się tak, ponieważ mają wtedy najwięcej pożywienia. Samo parzenie odbywa się w nocy, wysoko w koronach drzew, w miejscu gdzie małpy sypiają. Ciąża trwa około 6 miesięcy. Po tym czasie rodzi się najczęściej jedno młode. Bliźnięta pojawiają się dość rzadko. Noworodek od razy chwyta się mocno sierści na brzuchu matki. 
Noworodek koczkodan czubatego ma delikatne, jasne futerko, waży 300 g i ma już otwarte oczy. Ssie mleko matki, po którym bardzo szybko rośnie, a po kilku tygodniach może już skakać po gałęziach. Po pół roku zostaje odstawiony od matki. W tym czasie jest już samodzielny, ma też nową sierść. Kolejne lata, do osiągnięcia dojrzałości płciowej, spędza w stadzie matki. 
Pożywienie.
Gatunek ten żywi się liśćmi, miękkimi, świeżymi pędami i owocami. W jego jadłospisie nie brak też nasion oraz różnych soków i owadów.
Pożywienie najpierw starannie sprawdza, a potem ręką wkłada do ust. Miękkie i soczyste jedzenie dostarcza mu dużej ilości płynów, dlatego nie musi regularnie pić.
Koczkodany wyruszają czasem na pola i plantacje owoców na skrajach dżungli. Tam, gdzie jest pod dostatkiem pożywienia, często żeruje kilka stad. Część zwierząt stoi na straży i pilnuje. Grupy takie mogą liczyć nawet 2 000 osobników.
Ochrona.
Obecnie nie jest bezpośrednio zagrożony wyginięciem, lecz w wyniku stałego niszczenia lasów deszczowych jego populacja powoli się zmniejsza.

</doc>
<doc id="1365162" url="https://pl.wikipedia.org/wiki?curid=1365162" title="Hashiwokakero">
Hashiwokakero

 – popularna gra logiczna stworzona w Japonii przez wydawnictwo Nikoli. W Polsce, USA oraz pozostałych krajach gra została wydawana pod nazwą , w Wielkiej Brytanii jako "Mosty" (ang. "Bridge"), we Francji, Danii, Holandii i w Belgii gra została opublikowana pod tytułem "Ai-Ki-Ai".
Zasady.
Nazwa łamigłówki ma ścisły związek z jej ideą. W diagramie przedstawione są "wyspy" w postaci kółek z liczbami od 1 do 8, które określają, ile dokładnie mostów ma być przyłączonych do danego kółka. Trzeba połączyć je tak, aby z dowolnej można było przedostać się przez te mosty na każdą inną. Obowiązują przy nim następujące zasady:
Strategie.
Rozwiązanie łamigłówki "Hashiwokakero" opiera się o ustalenie, gdzie należy zbudować most, co pozwoli na wykluczenie innych potencjalnych miejsc dla mostów, a zmusi do zbudowania ich w innym miejscu, itd.
Wyspa w rogu z liczbą '3', z '5' przy zewnętrznej linii oraz z '7' w którymkolwiek miejscu muszą mieć przynajmniej jeden most w każdym z dostępnych kierunków, ponieważ, gdyby w jednym z kierunków nie było mostów, to nawet gdyby wszystkie inne miały ich po dwa, mostów byłoby za mało. Naturalnie, '4' w rogu, '6' przy zewnętrznej linii oraz '8' w którymkolwiek miejscu muszą mieć po dwa mosty w każdym z dostępnych kierunków. Wyspa z liczbą '1' nie może łączyć się z inną wyspą z liczbą '1', ponieważ powstał by w ten sposób odizolowany obszar. Wraz z powstawaniem kolejnych mostów pojawiają się kolejne strategie, na przykład '3', która może mieć mosty zbudowane jedynie w pionie, będzie mieć przynajmniej po jednym moście w górę i w dół.
Można wykreślać te wyspy, które posiadają już wymaganą liczbę mostów. Należy pamiętać, że zbudowanie mostu, który spowoduje powstanie zamkniętej „sieci” wysp, do których nie można już dobudować kolejnych mostów, powinno nastąpić dopiero wtedy, kiedy doprowadzi to do ostatecznego rozwiązania łamigłówki. W przeciwnym razie, może się okazać, że były one potrzebne do połączenia z innymi, pozostałymi w grze, wyspami.

</doc>
<doc id="1365168" url="https://pl.wikipedia.org/wiki?curid=1365168" title="Marian Szydłowski">
Marian Szydłowski

Marian Szydłowski (ur. 8 listopada 1884 w Jarosławiu, zm. 13 kwietnia 1939 w Katowicach) – polski inżynier górnictwa, minister przemysłu i handlu, poseł na Sejm I i II kadencji w II RP. 
Życiorys.
Był synem Romana Szydłowskiego h. Lubicz i Marii May (zm. 1929), bratem Tadeusza Andrzeja (1883–1942), dra filoz. UJ. Ukończył Akademię Górniczą w Leoben. Następnie od 1905 do 1922 pracował jako inżynier i dyrektor w różnych przedsiębiorstwach górnictwa naftowego.
W czasie I wojny światowej był żołnierzem Legionów. Komendant Oddziału Intendentury Departamentu Wojskowego Sekcji Zachodniej Naczelnego Komitetu Narodowego w 1914 roku. W 1916 został ranny i opuścił wojsko w stopniu porucznika.
Od 1918 był związany z SL „Piast”, gdzie w latach 1927–1930 był członkiem Rady Naczelnej. Założyciel Unii Narodowo-Państwowej w 1922 roku. Z ramienia PSL „Piast” w latach 1922–1930 był posłem na Sejm II RP. Po zjednoczeniu ruchu ludowego w 1931 należał do SL.
Od 1 września 1923 do 15 grudnia 1923 był ministrem przemysłu i handlu w rządzie Wincentego Witosa. 
Był członkiem wielu organizacji i instytucji przemysłowych, wiceprezesem Zarządu Centralnego Związku Przemysłu Polskiego w 1932 roku, radcą Izby Przemysłowo-Handlowej w Warszawie w 1935 roku, prezesem Rad Nadzorczych Spółek Akcyjnych książęcej kopalni pszczyńskiej i książęcego browaru.
Zmarł 13 kwietnia 1939 w Katowicach, w czasie podróży służbowej. Pochowany został na Cmentarzu Rakowickim w Krakowie (kwatera M-płd-zach-gr. Wdowiszewskich).

</doc>
<doc id="1365174" url="https://pl.wikipedia.org/wiki?curid=1365174" title="Albino (Włochy)">
Albino (Włochy)

Albino – miejscowość i gmina we Włoszech, w regionie Lombardia, w prowincji Bergamo.
Według danych na styczeń 2009 gminę zamieszkiwało 18 098 osób przy gęstości zaludnienia 577,8 os./1 km².
Od 10 czerwca 2009 Albino jest połączone linią tramwajową z Bergamo.

</doc>
<doc id="1365222" url="https://pl.wikipedia.org/wiki?curid=1365222" title="Al-Dżumajl">
Al-Dżumajl

Al-Dżumajl (arab. الجميل) - miejscowość w północno-zachodniej Libii, w gminie An-Nukat al-Chams, na południe od miasta Zuwara.
Na obrzeżach miasta rozwinięte jest rolnictwo, przede wszystkim uprawy winogron, a także oliwek, fig, migdałów i daktyli. W samym mieście istnieje wiele zakładów produkcyjnych i przemysłowych.
Jest to również ośrodek edukacyjny z wieloma szkołami podstawowymi i średnimi. Ze szkół wyższych znajduje się tu "Instytut Zdrowia Wyższej Szkoły Zdrowia Publicznego Uniwersytetu 7 kwietnia" .
W mieście znajduje się szpital publiczny, jak również Centrum Rehabilitacji Osób Niepełnosprawnych.

</doc>
<doc id="1365237" url="https://pl.wikipedia.org/wiki?curid=1365237" title="IJmuiden">
IJmuiden

Ĳmuiden – miasto w północnej Holandii, w prowincji Holandia Północna, w gminie Velsen. Jest ważnym portem i leży około 17 km na północ od Haarlem. Stanowi główne miasto gminy. Populacja w 2005 roku wyniosła 28 600 osób.
Nietypowo zapisana nazwa rozpoczyna się charakterystycznym dla języka niderlandzkiego dwuznakiem – Ĳ, w którym obydwie jego litery pisze się jako wielkie.

</doc>
<doc id="1365257" url="https://pl.wikipedia.org/wiki?curid=1365257" title="Kiyoteru Kuroda">
Kiyoteru Kuroda



</doc>
<doc id="1365330" url="https://pl.wikipedia.org/wiki?curid=1365330" title="Janusz Małłek">
Janusz Małłek

Janusz Marcin Michał Małłek (ur. 24 maja 1937 w Działdowie) – polski historyk, specjalizujący się w historii powszechnej i Polski od XVI do XVIII wieku.
Życiorys.
Pochodzi z Mazur. W latach 1944–1945 uczęszczał do szkoły podstawowej w Radości, a następnie w Pasymiu. Szkołę podstawową ukończył w 1951 w Olsztynie. Maturę uzyskał kilka lat później w Liceum Pedagogicznym w Mrągowie. W 1960 ukończył studia historyczne na Uniwersytecie Mikołaja Kopernika w Toruniu. Rozprawę doktorską "Ustawa o rządzie (Regimentsnottel) Prus Książęcych z r. 1542" obronił w 1965. W 1961 podjął pracę jako asystent na UMK. Na podstawie opublikowanej w 1976 pracy "Prusy Książęce a Prusy Królewskie w latach 1525–1548: studium z dziejów polskiej polityki księcia Albrechta Hohenzollerna", uzyskał stopień doktora habilitowanego. W 1988 uzyskał tytuł profesora nauk humanistycznych.
W latach 1993–1999 pełnił funkcję dziekana Wydziału Nauk Historycznych UMK, a od 1999 do 2002 był prorektorem uczelni. W 2008 przeszedł na emeryturę. Wykładał potem jeszcze przez kilka lat (do 2018) w Katedrze Socjologii w Wyższej Szkole Informatyki i Ekonomii TWP w Olsztynie.
Zasiada w komisji rewizyjnej Towarzystwa Naukowego w Toruniu. Jest członkiem krajowym korespondentem Wydziału Historyczno-Filozoficznego Polskiej Akademii Umiejętności (od 1996), członkiem czynnym PAU (od 20 czerwca 2009), a także członkiem Towarzystwa Naukowego im. Wojciecha Kętrzyńskiego.
Odznaczenia i nagrody.
Odznaczony Złotym Krzyżem Zasługi. W 2004 otrzymał Medal Komisji Edukacji Narodowej, Medal „Za zasługi położone dla rozwoju Uczelni” przyznany przez Senat UMK, a także Krzyż Kawalerski Orderu Odrodzenia Polski. W 2007 otrzymał nagrodę im. ks. Leopolda Otto. 17 września 2009 odebrał tytuł doktora honoris causa na Uniwersytecie Warmińsko-Mazurskim w Olsztynie.
Życie prywatne.
Syn Karola Małłka. Ma żonę – dr Ewę Małłek z domu Tybor – oraz córkę Małgorzatę Grabowską (ur. 1980). Związany z Parafią Ewangelicko-Augsburską w Toruniu.

</doc>
<doc id="1365344" url="https://pl.wikipedia.org/wiki?curid=1365344" title="Dom Glassów">
Dom Glassów

Dom Glassów (tytuł oryg. "The Glass House") – amerykański film fabularny z 2001 roku w reżyserii Daniela Sackheima, jednego z producentów serialu "Z Archiwum X".
Fabuła.
Rodzice szesnastoletniej Ruby Baker i jej brata Rhetta giną w tragicznym wypadku samochodowym. Rodzeństwo przeniesione zostaje do Malibu, gdzie schronienie znajduje u przyjaciół rodziny – Erin i Terry’ego Glassów. Państwo Glass mieszkają w pokaźnej willi umiejscowionej nad morzem. Wkrótce wychodzi na jaw, że Glassowie nie przygarnęli Ruby i Rhetta bez powodu – zależy im wyłącznie na polisach ubezpieczeniowych dzieci.
Obsada.
i inni
Wersja polska.
Wersja VHS.
Źródło:

</doc>
<doc id="1365355" url="https://pl.wikipedia.org/wiki?curid=1365355" title="Bułgarski parasol">
Bułgarski parasol

Bułgarski parasol – specjalnie skonstruowane zakończenie końcówki parasola wyposażone w rodzaj wysuwanej igły, z której po wbiciu w ciało jest wystrzeliwana miniaturowa kuleczka.
Wykonana ze stopu platyny (90%) i irydu (10%), o średnicy ok. 1,5 mm, miała dwa kanaliki wywiercone pod kątem prostym i zawierała w środku nie więcej niż 2 mg rycyny (trucizny). Urządzenie to skonstruowane przez laboratoria techniczne i chemiczne KGB na zamówienie bułgarskich służb specjalnych KDS posłużyło do uśmiercenia 7 września 1978 roku w Londynie bułgarskiego dysydenta Georgiego Markowa (stąd angielska nazwa – parasol Markowa).

</doc>
<doc id="1365364" url="https://pl.wikipedia.org/wiki?curid=1365364" title="Nalut">
Nalut

Nalut (arab. " نالوت") – miasto na Saharze, w północno-zachodniej Libii, stolica gminy Nalut, przy granicy z Tunezją.
Nalut leżące na szczycie płaskowyżu Dżabal Nafusa, jest jednym z najciekawszych miejsc w Libii, w którym wśród krętych uliczek mieszczą się dobrze zachowane ghurfy (komory; غرفة). Ogromny ksar liczący ponad 300 lat, zbudowany jest z ponad 400 komór, które miały bronić dostępu do zapasów zboża i oliwy. Od 1960 są one opuszczone. Obecnie przechowuje się w nich domowe narzędzia, ceramikę i śmieci.
W mieście istnieją ruiny 1100-letniego berberyjskiego miasta, zbudowanego z piaskowca, które łączy się ze zboczem góry. Jest tutaj również podziemny meczet, tłocznie oliwy.
W kwietniu 2008 w mieście mieściła się meta drugiego odcinka Rajdu Tunezji z Matmaty.
Ostatnio Nalut zostało przekształcone w centrum podróży pustynnych – "safari". Większość turystów odwiedzających miasto to Libijczycy i Egipcjanie. Dla turystów przygotowano noclegi, hotele i hostele w różnych częściach miasta.

</doc>
<doc id="1365373" url="https://pl.wikipedia.org/wiki?curid=1365373" title="Naczyniowa choroba płuc">
Naczyniowa choroba płuc



</doc>
<doc id="1365386" url="https://pl.wikipedia.org/wiki?curid=1365386" title="I bitwa pod Panipatem">
I bitwa pod Panipatem

Pierwsza bitwa pod Panipatem – starcie zbrojne, które miało miejsce 21 kwietnia 1526 r. w rejonie dzisiejszego okręgu Hariana. Bitwa była decydującym militarnym starciem pomiędzy Timurydą Baburem (1483–1530) a ostatnim sułtanem Delhi, Ibrahimem II z afgańskiej dynastii Lodi. Niewielka liczebnie armia Babura odniosła wielkie zwycięstwo nad potężnymi siłami Lodiego, który poległ w trakcie bitwy. Jego śmierć była końcem sułtanatu w Delhi i zapoczątkowała panowanie dynastii Wielkich Mogołów.
Wprowadzenie.
Kampania Babura z listopada 1525 roku zakończona bitwą pod Panipatem, po raz pierwszy odbyła się na ziemiach subkontynentu indyjskiego. Wcześniej już czterokrotnie władca próbował ataków na ten rejon. Oprócz zysków materialnych, dzięki kampaniom indyjskim Babur zajął ważne przełęcze i twierdze położone wzdłuż głównego traktu prowadzącego do Indii. Podbite ziemie Babur przejął w osobiste posiadanie. Powoływał się przy tym na swojego wielkiego poprzednika Timura (1370–1405), który w roku 1398 zdobył Delhi.
Początkowo Indie nie znajdowały się w kręgu zainteresowań Babura, który w roku 1501 utracił swoje ulubione miasto Samarkandę na rzecz Uzbeków Szejbani-chana. Jak pisał on sam w swoich wspomnieniach (tzw. Baburname), o podboju Indii zaczął myśleć od roku 1504, gdy został władcą Kabulu. Przez następne lata Babur zajęty był jednak konsolidacją władzy w Afganistanie. Dopiero po całkowitym podboju ziem afgańskich w roku 1512, subkontynent znalazł się w centrum jego zainteresowania.
Pierwsze cztery kampanie skierowane były na Pendżab. Gdy w roku 1517 Ibrahim II został sułtanem Delhi, wdał się w spory z hinduską ludnością i rządzącymi arystokratami muzułmańskimi. Spod władzy Ibrahima starał się wyjść m.in. Radżastan. Także notable afgańscy niechętnie poddawali się osłabionej centrali w Delhi, wśród nich Daulat Khan Lodi gubernator w Pendżabie. W roku 1523 został on jednak wygnany przez armię Ibrahima z Pendżabu, po czym zwrócił się o pomoc do Babura.
Niebezpieczeństwo groziło młodemu sułtanowi Ibrahimowi także ze strony własnej rodziny. Jego wuj Ala-ud-din Lodi znany jako Alam Chan także wystąpił przeciwko władcy po stronie Babura, zawiązał też sojusz z Daulatem Khanem. Według układu Daulat Chan miał zostać władcą Pendżabu, natomiast Alam Chan miał uzyskać Delhi oraz Agrę.
Wyzwolenie Pendżabu.
Dnia 17 listopada 1525 r. Babur wyruszył z Kabulu w swoją piątą i ostatnią kampanię do Indii. Miejscem zbiórki jego wojsk pochodzących z różnych ziem królestwa, były ogrody w pobliżu miasta Dżalalabad. Wojska z Hindukuszu przyprowadził siedemnastoletni zaledwie syn Babura, Humajun (1508–1556), nadeszły też wojska z Ghazni. Dnia 16 grudnia połączone siły przekroczyły Indus.
Daulat Chan tymczasem zajął twierdzę Babura Sijalkot w prowincji o tej samej nazwie. Po nadejściu wojsk Babura w miejscu tym założono tymczasowy obóz (29 grudnia). Tutaj Babur uzyskał informację o nieudanej próbie zajęcia Delhi przez Alama Chana, którego pokonane wojska zmuszone zostały do ucieczki. W międzyczasie doszło do wystąpienia przeciwko Baburowi Daulata Chana, którego siły liczyły 40 tys. ludzi. Daulat został schwytany i postawiony przed oblicze Babura, który co prawda darował mu życie, jednak zażądał konfiskaty jego posiadłości. Kolejne tygodnie poświęcił Babur na zwalczanie opozycji w Pendżabie. Dopiero po uspokojeniu się sytuacji można było w tym regionie założyć wojskową bazę i przygotować armię do dalszej kampanii.
Marsz na Panipat.
W obozie Babur uzyskał od swoich szpiegów informację o opuszczeniu przez Ibrahima II na czele wielkiej armii miasta Delhi. W lutym 1526 roku, w momencie gdy Babur wtargnął już głęboko na ziemie Pendżabu i założył obóz w pobliżu Ambala, doszło do pierwszych potyczek. Przeciwnikiem były tu jednak oddziały Hamida Khana, gubernatora Hisar-i Firuza, miasta w obecnym indyjskim stanie Hariana. Babur wysłał do walki część armii pod wodzą swojego syna Humayuna. Walka była krótka i zakończyła się ucieczką wojsk Khana. W Hisar-i Faruza uciekinierzy zostali ponownie doścignięci i po raz drugi pokonani. W obu starciach straty przeciwnika wyniosły od 200 do 250 ludzi, z czego połowa była zabitych. Pozostali żołnierze wraz z ośmioma słoniami bojowymi dostali się do niewoli. W obozie na rozkaz Babura, wszyscy jeńcy zostali rozstrzelani z muszkietów lontowych. Ta egzekucja była czymś niespotykanym dotychczas w historii Indii i miała na celu odstraszenie przeciwnika.
W marcu 1526 r. armia Babura skierowała się na Delhi. Po drodze nadchodziły kolejne informacje o ruchach sił Ibrahima. Dnia 2 kwietnia w pobliżu rzeki Yamuna, doszło do walki z liczącą 5–6 tys. ludzi strażą przednią Ibrahima II. Wojska Babura odniosły zwycięstwo, ścigając przeciwnika aż w okolice obozu Ibrahima. Złapano 7 słoni bojowych i wzięto około 80 jeńców, z których większość natychmiast stracono. Po walce obie strony rozpoczęły przygotowania do rozstrzygającej bitwy.
Bitwa.
Przygotowania do bitwy.
Na skutek znacznej przewagi liczebnej przeciwnika, Babur zdecydował się zastosować taktykę defensywną. Babur nakazał swoim żołnierzom wybudowanie specjalnych ruchomych i przenośnych barykad, umożliwiających ostrzał przeciwnika z lontowych muszkietów i artylerii polowej. Podobną taktykę defensywną zastosowali Osmanowie w roku 1514 podczas bitwy na równinie Czałdyran, zwyciężając Safawidów. Po 6 dniach przygotowań Babur zwołał radę wojenną, która debatowała nad dalszą taktyką. Postanowiono w końcu ruszyć pod Panipat i tam wydać bitwę Ibrahimowi.
Dnia 12 kwietnia wojska Babura dotarły do miasta, poświęcając kolejny tydzień na przygotowania do bitwy. Budowano umocnienia i zasieki, ustawiano działa. W tym samym czasie wojska Ibrahima pozostawały bezczynne i nie reagowały nawet na prowokacyjne ataki małych oddziałów przeciwnika, które wracały do obozu z głowami zabitych obrońców. Tymczasem w obozie Babura pojawiły się chwile zwątpienia. Żołnierze obawiali się przewagi liczebnej wroga, nie czuli się też zbyt dobrze w dalekim i obcym kraju, którego języka nie znali. Babur tylko z najwyższym trudem zapobiegł całkowitemu rozprężeniu w obozie, dodając swoim ludziom odwagi. Jako że Ibrahim nie dał się wywabić zza swoich pozycji, Babur nakazał kilku indyjskim begom przeprowadzenie nocnego ataku na obóz przeciwnika, próbując sprowokować go do bitwy. To ryzykowne przedsięwzięcie, w którym uczestniczyło 4–5 tys. ludzi, co prawda nie przyniosło większego zwycięstwa, przekonało jednak Ibrahima o konieczności wyjścia z armią w pole.
Armia Babura.
Nie jest do końca jasne, jakimi siłami dysponował Babur. Wiadomo jedynie, że armia, która operowała w Indiach, była stosunkowo niewielka. Przypuszcza się, że siły te liczyły – wraz z osobami piastującymi funkcje logistyczne – około 12 tys. ludzi. Przy założeniu, że jednostki logistyczne wynosiły jedną czwartą całości sił, rzeczywista wielkość armii wynosiła zaledwie 9 tys. ludzi. Niejasne jest również, jak silne posiłki otrzymał Babur z zewnątrz w trakcie trwania kampanii. W "Baburname" przeczytać jednak można, że z ojczyzny nie nadeszły żadne wzmocnienia, gdyż wojska tamtejsze uwikłane były w walki z Uzbekami. Pozostała jedynie możliwość uzyskania posiłków w Indiach. Na skutek sporów z Alamem Khanem oraz Daulatem Khanem, siły te nie były jednak znaczne. Rzeczywista wielkość sił Babura kształtowała się w liczbie 12 do 15 tys. ludzi.
Wojska Babura obejmowała surowa dyscyplina. Braki ilościowe władca kompensował wysoką jakością wojsk. Dało to efekt w roku 1507 w trakcie bitwy pod Kandaharem, podczas której walczyły zdyscyplinowane i wypróbowane w walkach jednostki elitarne. Trzon armii stanowili doświadczeni konni łucznicy, specjalizujący się w szybkich atakach i ostrzale przeciwnika z odległości ponad 250 m. Tradycyjne sposoby walki Babur połączył z nowymi, wystawiając po raz pierwszy na subkontynencie indyjskim do bitwy wojska uzbrojone w broń palną i artylerię. Nowe sposoby walki już w następnych latach miały być decydującym czynnikiem podczas kolejnych bitew i oblężeń miast.
Armia Ibrahima II.
W przeciwieństwie do Babura, Ibrahim dowodził potężnymi siłami, których liczba przez historyka Nematollaha szacowana jest na 100 tys. jazdy, 5 tys. słoni bojowych i wielką liczbę piechurów. Sam Babur szacował wielkość sił przeciwnika na 100 tys. ludzi i około tysiąca słoni bojowych. Liczby te, mimo iż brzmią mało prawdopodobnie, akceptowane są dziś przez historyków. Tak wielką masę ludzi można było w tym czasie bez problemu pozyskać w Indiach.
Wojska Ibrahima składały się w przeważającej części z piechoty uzbrojonej w lance. Jego kawaleria, mimo przewagi liczebnej była relatywnie słabą jednostką i znacznie ustępowała jeździe Babura. W Indiach nie było bowiem tradycji walk kawaleryjskich przez jeźdźców uzbrojonych w łuki, co było typowe dla mieszkańców stepów. Indyjska taktyka kawaleryjska polegała na frontalnym ataku konno i tratowaniu przeciwnika.
Znaczną siłą były słonie bojowe. Wartość tej siły przełamującej była jednak niepewna. Zwierzęta często wpadały w panikę, stając się zagrożeniem także dla własnych wojsk. Broń palna była wojskom Ibrahima zupełnie nieznana. Jedynym plusem po stronie wojsk Ibrahima była ich olbrzymia liczba. Wartość bojowa żołnierzy była jednak niska, wielu z nich bowiem wywodzących się spod różnych wasali, walczyło na swój sposób. Większość była Hindusami, którzy nie żywili szacunku do swoich muzułmańskich przełożonych i walczyli dla własnego interesu.
Bitwa.
Prawą flankę wojsk Babura osłaniało miasto i przedmieścia Panipatu. W centrum znajdowały się przygotowane uprzednio barykady, za którymi schronili się kanonierzy i żołnierze uzbrojeni w muszkiety. Po lewej stronie wykopano natomiast doły oraz ustawiono osłony ze zwalonych drzew. Tutaj ustawiły się liczące od 100 do 150 ludzi oddziały konnych łuczników. Część swojej kawalerii Babur trzymał w rezerwie. Siły te otrzymały rozkaz zaatakowania przeciwnika z flanki i wyjście na jego tyły.
Wczesnym rankiem dnia 21 kwietnia wojska Ibrahima rozpoczęły powolny marsz w kierunku prawej flanki przeciwnika. Po dotarciu do szańców ruch wojsk stał się wolniejszy, jednak napierające z tyłu kolejne jednostki spychały swoich towarzyszy wprost na pozycje Babura. W tym momencie Babur wydał swojej kawalerii rozkaz ataku na wroga z obu flanek i odcięcie mu odwrotu. Na lewej flance tymczasem wybuchły zażarte walki, co skłoniło Babura do wysłania tam posiłków z centrum. Równocześnie zaatakowane zostało prawe skrzydło, jednak ani Hindusom, ani też Afgańczykom nie udało się przełamać linii obronnych Babura. Artyleria oraz broń palna uczyniła w gęstych szeregach atakujących liczne krwawe wyłomy. Oprócz ludzi padały też słonie bojowe, które w trakcie ataku były praktycznie bezużyteczne, gdyż nie miały możliwości poruszania się w gęstym tłumie wojska. Gdy tylko kawaleria Babura przedostała się na tyły przeciwnika, jego los stał się przesądzony. Rozpoczął się morderczy ostrzał z łuków na okrążoną armię Ibrahima. Jako że bariera barykad w centrum była zbyt trudna do przejścia, wojska Ibrahima coraz mocniej stłoczone stawały się łatwym celem dla łuczników. W końcu wśród żołnierzy wybuchła panika. Doszło do rzezi, z której nieliczni uszli z życiem. Koło południa, kilka godzin po rozpoczęciu bitwy, armia Ibrahima została ostatecznie zniszczona. Wśród prawdziwej masy stłoczonych trupów, znaleziono także ciało władcy, którego głowę jako dowód jego śmierci zaniesiono do Babura. Babur nakazał pochować Ibrahima w grobowcu w okolicy Panipatu (grobowiec przetrwał do dnia dzisiejszego). Po bitwie pozostało jeszcze tylko wyłapanie słoni i co znaczniejszych jeńców, za których Babur spodziewał się otrzymać wysoki okup.
Straty.
Po bitwie Babur szacował straty przeciwnika na 15–16 tys. żołnierzy. W Agrze dowiedział się później, że przeciwnik stracił nawet 40–50 tys. ludzi. W źródłach indyjsko-afgańskich po bitwie przeczytać można o przerażających stratach własnych, co skłania do wiary w tak znaczną liczbę zabitych. Straty Babura nie są znane, prawdopodobnie nie były zbyt wielkie, co pokazały następne miesiące, podczas których jego siły były bardzo liczne.
Znaczenie bitwy.
Pierwsza bitwa pod Panipatem zajmuje w historii Indii ważne miejsce. Po raz pierwszy w tej części świata zastosowano broń palną oraz artylerię podczas bitwy. Państwo Wielkich Mogołów dzięki rozwojowi techniki wojskowej podbiło wkrótce sąsiednie ziemie, urastając do rangi Imperium. W Indiach główną siłą wojskową nadal była kawaleria, broń palną i artylerię natomiast stosowano w taktyce defensywnej, do ostrzału przeciwnika zza barykad. Wyjątek stanowią starcia, podczas których armia przypuszczała frontalny atak kawaleryjski osłaniany przez ostrzał artylerii i muszkietów na znajdującego się w defensywnym ustawieniu wroga uzbrojonego także w broń palną. Przykłady takich kombinacji można spotkać w bitwach toczonych przez Mogołów, Safawidów oraz Osmanów w XVI w. W ten między innymi sposób Osmanowie pobili Safawidów w bitwie na równinie Czałdyran. Inny przykład to bitwa Osmanów z mamelukami pod Mardż Dabik w 1516 roku i pod Ar-Rajdanijją w roku 1517. W roku 1528 Safawidzi pokonali w ten sposób Uzbeków pod Jam, a syn Babura – Humajun pokonał władcę Gudżaratu w bitwie pod Mandasor w roku 1535.
Po bitwie w rękach Babura znajdował się zaledwie niewielki skrawek podbitego kraju. Miejscowi poddani władcy byli mu coraz bardziej niechętni, po tym jak jego wojska dopuszczały się licznych grabieży i zniszczeń. W tej sytuacji Babur oraz jego begowie uznali swoją kampanię w Indiach za zakończoną, zadowalając się zdobytymi łupami. Jedynym problemem Babura byli przeciwnicy polityczni Ibrahima, którzy zamierzali przejąć władzę w kraju. Dużym zagrożeniem stała się Konfederacja Radźputów zawiązana przez Rana Sanga z Mewaru (1509–1527). Stosując podobną taktykę jak w bitwie pod Panipatem, Babur w dniu 17 marca 1527 r. pokonał przeciwnika w bitwie pod Khanwa na zachód od Agry. Wkrótce pojawili się nowi przeciwnicy. Na wschodnich ziemiach byłego państwa Lodich wybuchło powstanie afgańskich panów feudalnych pod wodzą Mahmuda Lodi, młodszego brata Ibrahima, którego celem był tron Delhi. Wsparcie Mahmud otrzymał od Afgańczyka Nusrata Szaha – władcy Bengalu. W maju 1529 r. po trwającej kilka dni zwycięskiej bitwie pod Gogrą Babur mógł wreszcie zażegnać niebezpieczeństwa i stać się władcą Wschodu. Jego królestwo nie było jednak dostatecznie scementowane, a kolejne lata pokazały jak wiele musiało jeszcze spłynąć krwi, zanim Mogołowie stali się całkowitymi władcami tego regionu.

</doc>
<doc id="1365394" url="https://pl.wikipedia.org/wiki?curid=1365394" title="Wazin">
Wazin

Wazin (arab. وازن; "Wāzin") – miejscowość w północno-zachodniej Libii, w gminie Nalut, przy granicy z Tunezją, na zachód od Nalut. Na północ od Wazin znajduje się przejście graniczne (po drugiej stronie granicy leży miejscowość Az-Zahibat).
Mieszkańcy Wazin podzieleni są na dwa klany: "Awlad Mahmoud" i "Arrbai'a", z których oba mają po kilka podklanów:
W miejscowości znajdują się ruiny fortecy ("Kasr Wazin") z roku 1482. Posiadała ona 360 komnat na 4 piętrach. Budynek ma kształt prostokąta z cysterną w środku do przechowywania wody. Otaczają go budynki starego miasta, które był murowane przy wykorzystaniu głównie gipsu. Specjalne podziemne tunele są przeznaczone dla kobiet i są używane do poruszania się po terenie starego miasta tak, aby nie napotkać niespokrewnionych mężczyzn.
Podczas wojny domowej w Libii w 2011 roku toczyły się tu zacięte walki o kontrolę nad pobliskim przejściem granicznym pomiędzy wojskami Kadafiego i rebeliantami. Miejscowość wówczas zupełnie się wyludniła i pozostali w niej jedynie strażnicy chroniący domy przed szabrownikami.

</doc>
<doc id="1365401" url="https://pl.wikipedia.org/wiki?curid=1365401" title="Fabric">
Fabric

Fabric (ang. "tkanina", "struktura"), także znane jako switched fabric, switching fabric (brak polskiego odpowiednika dla tej nazwy) jest topologią sieci, w przypadku której węzły sieci łączą się ze sobą za pośrednictwem jednego lub więcej przełączników sieciowych (tzw. "switchy") - zwykle w opozycji do topologii pętli (loop). Określenie to występuje zazwyczaj w telekomunikacji, w kontekście sieci o wysokiej przepustowości (m.in. Storage Area Network, InfiniBand).

</doc>
<doc id="1365419" url="https://pl.wikipedia.org/wiki?curid=1365419" title="Dżidżiga">
Dżidżiga

Dżidżiga (som. Jigjiga) – miasto we wschodniej Etiopii, stolica stanu Somali. Według danych szacunkowych na rok 2008 liczy 107 122 mieszkańców.

</doc>
<doc id="1365426" url="https://pl.wikipedia.org/wiki?curid=1365426" title="Dobór personelu">
Dobór personelu

Dobór pracowników – dopasowanie cech stanowiska pracy i kandydata, w których potencjał zawodowy pracownika jest jak najbardziej dopasowany do wymogów stanowiska pracy. Celem doboru jest pozyskanie pracowników w odpowiedniej liczbie, o odpowiednich kompetencjach w stosownym czasie, tak, aby zapewnić ciągłość, skuteczność i efektywność funkcjonowania organizacji. 
Proces doboru pracowników składa się z trzech faz: rekrutacji, selekcji oraz wprowadzenia nowego pracownika na stanowisko pracy. Odpowiednie dobranie pracownika wiąże się z określonymi potrzebami informacyjnymi przed podjęciem ostatecznej decyzji o jego zatrudnieniu. Źródłami informacji są dokumenty takie jak: kwestionariusz osobowy, referencje, życiorys zawodowy, rozmowa kwalifikacyjna czy testy psychologiczne. 

</doc>
<doc id="1365433" url="https://pl.wikipedia.org/wiki?curid=1365433" title="Diagram O-C">
Diagram O-C

Diagram O-C – jedno z podstawowych narzędzi do badania układu podwójnego gwiazd. Jego głównym celem jest wyznaczenie zmiany okresu "P" układu w czasie. Do wyznaczenia okresu są potrzebne dwa momenty minimów ("T1" i "T2") oraz przybliżona liczba "E" okresów, jaka miała miejsce w danym przedziale czasu. Okres można obliczyć na podstawie następującej zależności:
Znając okres orbitalny danego układu, moment obserwacji pierwszego minimum oraz czas, jaki upłynął od minimum, można obliczyć moment minimum korzystając ze wzoru:
gdzie: "C" – obliczony moment minimum, "M0" – moment minimum wyjściowego. Diagram "O-C" przedstawia różnice pomiędzy momentem minimum obserwowanym "O" (wyznaczonym z krzywej zmiany jasności) a momentem minimum "C" (wyznaczonym na podstawie wcześniejszych obserwacji) w funkcji czasu (np. HJD – Heliocentric Julian Day). Stąd wzięła się jego nazwa (moment minimum jasności uzyskany z obserwacji minus moment minimum jasności uzyskany z obliczeń – "calculations").
Dla wszystkich przedstawionych, na rysunkach 1-3, diagramów "O-C" przyjęto, że "P" jest stałe w czasie. Świadczy o tym liniowy układ punktów na diagramie. Na podstawie diagramów 2 i 3 oczywiście można doprecyzować okres lub przyjąć inny moment minimum wyjściowego. Przypadki rozpatrywane na rysunkach 1-3 są stosunkowo nietrudne w analizie. Znacznie większe kłopoty napotyka się przy niestałym okresie orbitalnym układu. Diagram "O-C" przybiera postać np. paraboli lub sinusoidy. Na zmianę okresu układu może wpływać wiele czynników (np. wymiana masy w układzie, wypływ masy z układu, obecność trzeciej masy itp.).
Paraboliczna zmiana okresu orbitalnego.
Krzywa na diagramie "O-C" może przybierać kształt paraboli (np.: RW Com). Zmiana okresu orbitalnego w czasie jest dla takich układów stała. Najczęściej, stała zmiana okresu jest spowodowana wymianą masy w układzie lub wypływem masy z układu przez punkt "L"2 (punkty Lagrange’a). Do diagramu można dopasować krzywą zgodnie z równaniem:
Jeśli ramiona paraboli są skierowane do góry, okres orbitalny układu się wydłuża.
Periodyczne zmiany okresu orbitalnego.
W przypadku gdy na diagramie "O-C" punkty z minimów (głównych i wtórnych) układają się w okresową krzywą, istnieje wielkie prawdopodobieństwo, że w układzie jest trzeci składnik (np.: XY Leo). Przy założeniu, że okres układu podwójnego jest stały, nie powinno się obserwować jego zmian na diagramie "O-C". Gdy w układzie znajduje się trzecia masa, wówczas układ podwójny i trzeci składnik poruszają się wokół wspólnego środka masy. Płaszczyzna orbity układu podwójnego i trzeciego składnika jest nachylona pod innym kątem do obserwatora niż płaszczyzna orbity układu zaćmieniowego. Nie obserwuje się zatem zaćmienia przez trzeci składnik. Układ podwójny oddala się i przybliża do obserwatora, a ponieważ prędkość światła jest skończona, obserwuje się wydłużenie lub skrócenie okresu orbitalnego układu podwójnego, gdyż zmienia się odległość gwiazd od obserwatora (efekt Dopplera). W przypadku kiedy układ podwójny obiegałby wspólny środek masy z trzecim ciałem po orbicie kołowej leżącej na kierunku do obserwatora, krzywa na diagramie "O-C" przybrałaby kształt sinusoidy. Okres takiej krzywej byłby równy okresowi orbitalnemu układu podwójnego i trzeciego ciała wokół wspólnego środka masy, amplituda pomnożona przez prędkość światła dawałaby długość orbity układu. W tym przypadku:
gdzie: "a" – długość rzutu promienia orbity na płaszczyznę obserwacji w kierunku obserwatora (we wzorze w dniach), "b" – określa czas okresu obiegu "T", "T" – okres obiegu wokół wspólnego środka masy układu podwójnego i trzeciego ciała, "φ" – przesunięcie fazowe. Znając sumę mas układu podwójnengo i przy założeniu, że masa trzeciego składnika nie jest zbyt duża (jeśli nie obserwuje się trzeciego składnika w obserwacjach CCD) oraz okres można korzystając z prawa Keplera oszacować odległość pomiędzy układem podwójnym a trzecim składnikiem.
gdzie: "G" – stała grawitacyjna, "M" – masa układu podwójnego, "m" – hipotetyczna masa trzeciego składnika.
W rzeczywistości orbity takich układów są najczęściej ekscentryczne i nachylone do obserwatora. Można jedynie wyznaczyć rzut orbity na płaszczyznę obserwacji i oszacować wymiar orbity niestety z dość dużym błędem. Krzywa na diagramie "O-C" przybiera kształt cykloidy.
Diagramy "O-C" mogą mieć periodyczny charakter nie tylko z powodów efektu Dopplera. Innym powodem może być rotacja orbity układu zaćmieniowego czy tzw. ruch linii apsyd. Diagramy "O-C" dla minimów głównych i wtórnych są wtedy sinusoidami o przeciwnych fazach (np.: "γ Cyg").

</doc>
<doc id="1365452" url="https://pl.wikipedia.org/wiki?curid=1365452" title="Diastematomyelia">
Diastematomyelia



</doc>
<doc id="1365516" url="https://pl.wikipedia.org/wiki?curid=1365516" title="Market">
Market

Miasta w Anglii
Zobacz też:

</doc>
<doc id="1365581" url="https://pl.wikipedia.org/wiki?curid=1365581" title="Jezioro Błękitne (Polska)">
Jezioro Błękitne (Polska)

Jezioro Błękitne inaczej zwane Łazduny, jezioro w Polsce położone na szlaku miejscowości Odoje i Ublik w gminie Orzysz, powiat piski, województwo warmińsko-mazurskie, na północny zachód od Jeziora Przylesie.
Charakterystyka.
Ma charakter jeziora mezotroficznego. Występują w nim tzw. podwodne łąki ramienicowe. Wzdłuż północnego brzegu jeziora powstał niewielki wąwóz. Krawędzie jego tworzą odkrywkę geologiczną, odsłaniającą gliny zwałowe, z wyraźną domieszką żwiru i kamieni. Natomiast zbocza wąwozu tworzą osobliwy gatunek roślin, takich jak: przylaszczka pospolita, jastrzębiec Lachenala i gruszyczka jednostronna. Wzdłuż brzegu jeziora biegnie szlak rowerowy tzw. "Szwajcaria Orzyska".
Przyroda.
W jeziorze bytuje sielawa i duże egzemplarze okonia.

</doc>
<doc id="1365602" url="https://pl.wikipedia.org/wiki?curid=1365602" title="Diva (singel Dany International)">
Diva (singel Dany International)

Diva (hebr.: דיווה) – singiel izraelskiej piosenkarki Dany International napisany przez Cwikę Picka i Joawa Ginaja oraz nagrany w 1998 roku, wydany na czwartym i piątym albumie studyjnym artystki zatytułowanym "Diva Ha-osef" z tegoż roku oraz "Free" z 1999 roku.
W 1998 roku utwór wygrał 43. Konkurs Piosenki Eurowizji z wynikiem 172 punktów.
Historia utworu.
Nagrywanie.
Utwór został napisany w 1998 roku przez kompozytora Cwikę Picka i twórcę tekstu Joawa Ginaja. W tekście utworu International składa hołd jednym z najpotężniejszych kobiet w historii: Kleopatrze (królowej Egiptu), Wiktorii (mitologicznej bogini zwycięstwa) oraz Afrodycie (greckiej bogini piękności). Producentem singla został Offer Nisim, który odpowiadał również za aranżację całości. Miks piosenki wykonał Mark Rothveil, natomiast za programowanie odpowiedzialni byli Alon Levin i Uri Cabiri.
W 2004 roku Alon Levin oskarżył Cwikę Picka o pozbawienie go praw autorskich do utworu. Levin miał odpowiadać za stworzenie nowej aranżacji piosenki po wybraniu jej przez krajowego nadawcę na propozycję reprezentującą Izrael podczas 43. Konkursu Piosenki Eurowizji. Po wygraniu przez Danę International finału imprezy Alon Levin odkrył, że został niewymieniony w spisie twórców utworu oraz domagał się od Picka odszkodowania finansowego w wysokości ponad miliona nowych szekeli. W rozmowie dla dziennika "Yediot ahronot" Pick przyznał, że nie był świadomy oskarżeń Levina, którym ostatecznie zaprzeczył. 
Nagranie.
Poszczególne instrumenty w utworze nagrali:
Wykonania na żywo.
W 1998 roku utwór został wybrany wewnętrznie przez krajowego nadawcę publicznego na reprezentanta Izrael w finale 43. Konkursu Piosenki Eurowizji. Wybór transseksualnej piosenkarki na przedstawicielkę kraju w konkursie wywołał wiele kontrowersji, głównie w środowisku ortodoksyjnych Żydów i konserwatystów. W maju piosenka została zaprezentowana jako ósma w kolejności i zajęła ostatecznie pierwsze miejsce po zdobyciu łącznie 172 punktów, w tym maksymalnej ilości 12 punktów od jurorów z Francji, Malty i Portugalii. Podczas występu artystce towarzyszył chórek w składzie: Galit Dahan, Talia Adler, Shirly Tzapari i Lilach Koch.
W 2005 roku utwór pojawił się w stawce czternastu najpopularniejszych numerów w historii Konkursu Piosenki Eurowizji podczas specjalnego koncertu jubileuszowego "". Został zaprezentowany przez International jako trzeci w kolejności, a w plebiscycie telewidzów zajął ostatecznie 13. miejsce po zdobyciu łącznie 39 punktów.
Lista utworów.
CD Single
Winyl 12’’
Remiksy

</doc>
<doc id="1365610" url="https://pl.wikipedia.org/wiki?curid=1365610" title="Fernando De Napoli">
Fernando De Napoli

Fernando de Napoli (ur. 15 marca 1964 w Chiusano di San Domenico) – włoski piłkarz występujący na pozycji pomocnika. W trakcie swojej kariery piłkarskiej mierzył 178 cm wzrostu.
Kariera klubowa.
De Napoli swoją piłkarską karierę rozpoczął w 1982 roku w Rimini Calcio, które wówczas występowało w Serie C. Przez cały sezon występował w podstawowej jedenastce. Potem przeszedł do innego włoskiego klubu – U.S. Avellino. Przez pół roku nie grał w pierwszym składzie, jednak z czasem stał się podstawowym graczem swojego klubu. Po trzech sezonach grania w ekipie "Biancoverdi" przeniósł się w 1986 roku do klubu grającego w Serie A – SSC Napoli. Już w pierwszym sezonie jego drużyna została Mistrzem Włoch i zdobyła Puchar Włoch, a Fernando bardzo się do tego przyczynił występując w 28 ligowych spotkaniach i strzelając jednego gola. Rok później drużyna "Partenopei" nie zdołała powtórzyć tego sukcesu i zajęła 2. miejsce w lidze. W sezonie 1989/90 SSC Napoli znowu wygrali ligę. Rok później zdobyli także Superpuchar Włoch. Po tak wielu sukcesach w 1992 roku przeszedł do A.C. Milan. Tam jednak w ciągu dwóch sezonów wystąpił w zaledwie dziewięciu spotkaniach. W tym czasie Milan został dwa razy Mistrzem Włoch i zdobył Superpuchar. W 1994 roku zaczął występować w A.C. Reggiana 1919. Wystąpił tam w 58 meczach. Po sezonie 1996/97 Fernando zakończył karierę.
Kariera reprezentacyjna.
W latach 1983–1986 De Napoli występował w młodzieżowej reprezentacji swojego kraju. W reprezentacji A zadebiutował 11 maja 1986 w meczu z Chinami. Fernando wówczas występował w SSC Napoli. Włochy wygrały 2-0. W tym samym roku selekcjoner Enzo Bearzot powołał go na mundial. Na tym turnieju Włosi dotarli do 1/8 finału a sam Fernando zagrał we wszystkich czterech spotkaniach. 10 czerwca 1987 w towarzyskim meczu z reprezentacją Argentyny zdobył swojego jedynego gola w barwach narodowych. Rok później został powołany przez Azeglio Viciniego do kadry na Euro 1988. Na niemieckich boiskach Włosi dotarli do półfinału. W 1990 roku został powołany przez tego samego selekcjonera do kadry na mundial. Na tych mistrzostwach "Azzurrri" dotarli do półfinału a sam Fernando zagrał we wszystkich sześciu meczach. Łącznie w barwach narodowych wystąpił w 54 spotkaniach i zdobył 1 bramkę.

</doc>
<doc id="1365624" url="https://pl.wikipedia.org/wiki?curid=1365624" title="Or ha-Ner">
Or ha-Ner

Or ha-Ner (hebr. אור הנר) - kibuc położony w samorządzie regionu Sza’ar ha-Negew, w Dystrykcie Południowym, w Izraelu.
Leży w północno-zachodniej części pustyni Negew, w pobliżu Strefy Gazy.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1957 przez imigrantów z Argentyny, jako osada obronna.
Gospodarka.
Gospodarka kibucu opiera się na rolnictwie i sadownictwie.
Komunikacja.
Na zachód od kibucu przebiega droga ekspresowa nr 34 (Jad Mordechaj-Netiwot).

</doc>
<doc id="1365625" url="https://pl.wikipedia.org/wiki?curid=1365625" title="Dziesiątka">
Dziesiątka



</doc>
<doc id="1365634" url="https://pl.wikipedia.org/wiki?curid=1365634" title="Diniar Bilialietinow">
Diniar Bilialietinow



</doc>
<doc id="1365635" url="https://pl.wikipedia.org/wiki?curid=1365635" title="LOL">
LOL



</doc>
<doc id="1365639" url="https://pl.wikipedia.org/wiki?curid=1365639" title="Kolarstwo na Letnich Igrzyskach Olimpijskich 2008">
Kolarstwo na Letnich Igrzyskach Olimpijskich 2008

Kolarstwo na XXIX Letnich Igrzyskach Olimpijskich rozgrywane były od 9 do 23 sierpnia 2008 roku. Zawody odbyły się na Pekińskiej Trasie Kolarskiego Wyścigu Szosowego (kolarstwo szosowe), Pekińskiej Trasie Kolarskiego Wyścigu MTB Laoshan (kolarstwo górskie), Pekińskim Welodromie Laoshan (kolarstwo torowe), Laoshan Bicycle Moto Cross (kolarstwo BMX).
Konkurencje.
Zostały rozegrane 4 różne rodzaje kolarstwa: Zostało rozegranych 18 konkurencji w czterech odmianach kolarstwa: szosowym, górskim, torowym oraz, debiutującej na tych igrzyskach - BMX. Zarówno dla kobiet jak i mężczyzn rozegrano wyścig ze startu wspólnego i jazdę indywidualna na czas na szosie, wyścig cross-country w kolarstwie górskim oraz wyścigi BMX. Różnice pojawiły się tylko w kolarstwie torowym: kobiety rywalizowały w sprincie, wyścigu na dochodzenie oraz wyścigu punktowym, natomiast mężczyźni w sprincie i wyścigu na dochodzenie indywidualnym i drużynowym, wyścigu punktowym, keirinie i madisonie. W porównaniu z poprzednimi igrzyskami z programu olimpijskiego wypadły torowe wyścigi na 1000 m (mężczyźni) oraz 500 m (kobiety), które zostały zastąpione przez BMX.
Polacy.
Wśród 212 kolarzy szosowych (67 kobiet, 145 mężczyzn) znaleźli się również reprezentanci Polski.
Kobiety
Mężczyźni
Wśród 80 kolarzy górskich (30 kobiet, 50 mężczyzn) znaleźli się również reprezentanci Polski.
Kobiety
Mężczyźni
Wśród 188 kolarzy torowych (35 kobiet, 153 mężczyzn) znaleźli się również reprezentanci Polski.
Mężczyźni
Natomiast wśród 48 kolarzy BMX (16 kobiet, 32 mężczyzn) nie znaleźli się reprezentanci Polski.

</doc>
<doc id="1365643" url="https://pl.wikipedia.org/wiki?curid=1365643" title="Lapin Agile">
Lapin Agile

Lapin Agile – paryski kabaret znajdujący się na ulicy des Saules 22 w centrum dzielnicy Montmartre w 18 okręgu paryskim. Kabaret jest położony na północ od bazyliki Sacré-Cœur.
Oryginalnie kabaret nazywał się Cabaret des Assassins. Nazwa ta została nadana ze względu na pamięć o synu właściciela kabaretu, który zginął w zamachu na kabaret. Kabaret przez ponad 20 lat nie posiadał stałej nazwy aż do 1875 kiedy to artysta André Gill zaproponował nazwę kabaretu Le Lapin à Gill od nazwy położonego w pobliżu klubu nocnego o tej samej nazwie.
W czasie następnych lat nazwa kabaretu ewoluowała do obecnie, jaką jest Cabaret Au Lapin Agile lub zdrobniale po prostu Lapin Agile. W pierwszych latach XX wieku Lapin Agile było jednym z ulubionych miejsc spędzania wolnego czasu przez artystów pisarzy oraz malarzy w tym m.in. Pabla Picassa, Amedeo Modiglianiego, Guillaume Apollinaire oraz Maurice'a Utrillo.
Oprócz popularności wśród artystów Lapin Agile był słynnym miejscem spotkań kryminalistów, sutenerów oraz lokalnych anarchistów pochodzących głównie z Dzielnicy Łacińskiej.
W 1905 Pablo Picasso namalował obraz "W kabarecie Lapin Agile" dzięki czemu kabaret zyskał sławę. Kabaret Lapin Agile był także częstym motywem prac Maurice'a Utrillo.
Linki zewnętrzne.
Oficjalna strona kabaretu Lapin Agile

</doc>
<doc id="1365645" url="https://pl.wikipedia.org/wiki?curid=1365645" title="Józef Kwiecień">
Józef Kwiecień

Józef Kwiecień (ur. 18 marca 1944 w Godowie, zm. 26 listopada 2017 w Chęcinach) – polski polityk, samorządowiec, w latach 2001–2002 marszałek województwa świętokrzyskiego
Życiorys.
Syn Bolesława i Stanisławy. Absolwent Akademii Rolniczej w Lublinie. W 1992 uzyskał stopień doktora nauk rolniczych na Wydziale Rolniczym lubelskiej AR. Pracował jako nauczyciel akademicki na tej uczelni.
Należał do Polskiego Stronnictwa Ludowego. Był dyrektorem Wojewódzkiego Ośrodka Doradztwa Rolniczego w Modliszewicach, następnie od 1999 do 2001 dyrektorem departamentu w urzędzie marszałkowskim. W 2001 objął stanowisko marszałka województwa, które zajmował do 2002. W wyborach samorządowych tymże roku uzyskał mandat radnego Sejmiku Województwa Świętokrzyskiego, następnie został wicemarszałkiem województwa w nowo powołanym zarządzie, pełnił tę funkcję do 2006.
W 2006 ponownie wybrano go na radnego województwa, w 2010 nie ubiegał się o reelekcję. Podjął pracę w Wojewódzkim Ośrodku Ruchu Drogowego w Kielcach jako pełnomocnik do spraw rozwoju.

</doc>
<doc id="1365655" url="https://pl.wikipedia.org/wiki?curid=1365655" title="Fala delta">
Fala delta



</doc>
<doc id="1365656" url="https://pl.wikipedia.org/wiki?curid=1365656" title="Erez">
Erez

Erez (hebr. ארז; pol. "Cedr") - kibuc położony w samorządzie regionu Sza’ar ha-Negew, w Dystrykcie Południowym, w Izraelu.
Leży na nadmorskiej równinie przy Strefie Gazy w północno-zachodniej części pustyni Negew, w otoczeniu moszawu Netiw ha-Asara, kibuców Jad Mordechaj i Or ha-Ner, oraz miasta Sederot. Na granicy ze Strefą Gazy znajduje się przejście graniczne Erez. Członek Ruchu Kibuców ("Ha-Tenu’a ha-Kibbucit").
Historia.
Pierwotnie w miejscu tym znajdowała się arabska wioska Dimra, która została zniszczona podczas I wojny izraelsko-arabskiej w październiku 1948.
Kibuc został założony w 1949 przez członków syjonistycznego ruchu młodzieżowego "HaNoar HaOved VeHaLomed". Osada powstała początkowo w miejscu obecnego kibucu Or ha-Ner, lecz w 1950 została przeniesiona w obecną lokalizację.
1 listopada 1956 podczas Kryzysu Sueskiego do kibucu dotarła informacja o przeniknięciu grupy terrorystów przez granicę ze Strefy Gazy do Izraela. Z kibucu wyruszyły wówczas dwie grupy pościgowe, z których jedna najechała na minę podłożoną na drodze na wschód od osady. W wybuchu zginęli wszyscy sześcioro pasażerowie jeepa.
Z racji swojego bliskiego położenia od Strefy Gazy, kibuc wielokrotnie był celem ostrzału moździerzowego i rakietowego ze strony palestyńskich terrorystów.
Kultura i sport.
W kibucu działa ośrodek kultury i sportu oraz regionalne muzeum przedstawiające historię kibucu Erez. Jest tu także boisko do piłki nożnej oraz basen kąpielowy.
Gospodarka.
Gospodarka kibucu opiera się na rolnictwie, sadownictwie i hodowli zwierząt.
Z przemysłu znajduje się tutaj zakład "Erez Thermoplastics Products" produkujący materiały pokryte powłoką z tworzywa sztucznego. Firma "Sense Design Ltd." jest dystrybutorem biżuterii w Izraelu, Europie i Stanach Zjednoczonych. W swojej ofercie posiada kolekcje biżuterii ponad dwudziestu znanych izraelskich projektantów.
Komunikacja.
Z kibucu wychodzi w kierunku wschodnim lokalna droga, która prowadzi do drogi ekspresowej nr 34 (Jad Mordechaj-Netiwot). Inna lokalna droga prowadzi na zachód do drogi ekspresowej nr 4 (Erez-Kefar Rosz ha-Nikra).

</doc>
<doc id="1365657" url="https://pl.wikipedia.org/wiki?curid=1365657" title="Aleksiej Bierezucki">
Aleksiej Bierezucki



</doc>
<doc id="1365659" url="https://pl.wikipedia.org/wiki?curid=1365659" title="Wasilij Bierezucki">
Wasilij Bierezucki



</doc>
<doc id="1365665" url="https://pl.wikipedia.org/wiki?curid=1365665" title="MoMa">
MoMa



</doc>
<doc id="1365682" url="https://pl.wikipedia.org/wiki?curid=1365682" title="Beror Chajil">
Beror Chajil

Beror Chajil (hebr. ברור חיל; pol. "Pytający Żołnierze"; oficjalna pisownia w ang. Bror Hayil) – kibuc położony w Samorządzie Regionu Sza’ar ha-Negew, w Dystrykcie Południowym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc jest położony na pograniczu nadmorskiej równiny z pustynią Negew. Na północy przepływa strumień Brora, a na południu jest wadi strumienia Oblique. Kibuc jest położony w odległości 15 kilometrów od Morza Śródziemnego, i 8 kilometrów od granicy Strefy Gazy.
W jego otoczeniu znajduje się miasto Sederot, kibuce Or ha-Ner, Gewaram i Dorot, moszawy Chelec i Telamim, oraz wioska młodzieżowa Ibim.
Demografia.
Liczba mieszkańców Beror Chajil:
Historia.
Kibuc został założony 20 kwietnia 1948 przez grupę żydowskich żołnierzy, do których 5 maja dołączyli cywilni imigranci z Egiptu. Wkrótce potem dołączyli do nich jeszcze imigranci z Brazylii. Ziemię zakupił Żydowski Fundusz Narodowy. W tych ostatnich dniach wojny domowej w Mandacie Palestyny w okolicy tej dochodziło do licznych incydentów zbrojnych, pomimo to kibuc przetrwał, a jego obronę wzmocniono żołnierzami Palmach. 12 maja żydowscy żołnierze zaatakowali i zdobyli sąsiednią arabską wioskę Burajr. Istnieją relacje mówiące, że podczas zdobywania wioski doszło do masakry ludności arabskiej. Wszyscy mieszkańcy uciekli następnie do Strefy Gazy, a budynki wioski wyburzono.
Na początku I wojny izraelsko-arabskiej w maju 1948 wojska egipskie odcięły kibuc Beror Chajil, który znalazł się w żydowskiej enklawie izolowanej na pustyni Negew. Kibuc doznał dużych strat od ostrzału egipskiej artylerii. Zaopatrzenie było dostarczane drogą powietrzną. Dopiero w październiku Siły Obronne Izraela zdołały przebić się przez egipskie linie i dotrzeć do kibucu. Po wojnie Beror Chajil został odbudowany.
W latach 90. XX wieku kibuc znalazł się w kryzycie ekonomicznym. Zmusiło to jego członków do przeprowadzenia restrukturyzacji i prywatyzacji. Obecnie w północno-wschodniej części trwają prace budowlane domów, które będą wystawione na komercyjną sprzedaż.
Kultura i sport.
W kibucu znajduje się ośrodek kultury z biblioteką. Z obiektów sportowych jest basen kąpielowy, sala sportowa i boisko do piłki nożnej.
Edukacja.
Kibuc utrzymuje przedszkole.
Religia.
Kibuc posiada własną synagogę i mykwę.
Gospodarka.
Większość mieszkańców pracuje poza kibucem, najczęściej w okolicznych zakładach przemysłowych. Lokalna gospodarka opiera się na rolnictwie, sadownictwie, uprawach w szklarniach, oraz hodowli bydła mlecznego i drobiu.
Z firm znajduje się tutaj siedziba firmy produkującej oprogramowanie komputerowe. Rozwijane są także usługi turystyczne (spa).
Infrastruktura.
W kibucu znajduje się ośrodek zdrowia i sklep wielobranżowy.
Komunikacja.
Z kibucu wyjeżdża się na zachód na drogę nr 232, którą jadąc na południowy zachód dojeżdża się do miasta Sederot, lub jadąc na północ dojeżdża się do skrzyżowania z drogą nr 252 prowadzącą na wschód do moszawów Chelec i Telamim.

</doc>
<doc id="1365689" url="https://pl.wikipedia.org/wiki?curid=1365689" title="Pienik ślinianka">
Pienik ślinianka

Pienik ślinianka ("Philaenus spumarius") – gatunek pluskwiaka z rodziny pienikowatych.
Pluskwiak o ciele owalnym, wydłużonym, długości od 5,8 do 6,7 mm. Ubarwienie tego owada jest bardzo zmienne, od jasnego do ciemnego, może być jednobarwne lub wzorzyste. Głowa o silnie wypukłym, jasnym z ciemnymi, poprzecznymi pasami "frontoclypeus". Dwa początkowe człony czułków jasne. Kształt kolców na edeagusie samców zmienia się stopniowo od populacji północno- do południowoeuropejskich. Dorosłe osobniki są słabo widoczne. Larwy są jaskrawozielonego koloru i żyją na różnych roślinach w wydzielinie podobnej do śliny, powstałej na skutek wdmuchiwania powietrza we własne odchody zawierające białko (stąd efekt spienienia). Chroni je ona przed wysychaniem i drapieżnikami.
Ten szkodnik upraw występuje licznie na łąkach i w zaroślach krzewiastych, również na brzegach lasów.
Holarktycznie rozprzestrzeniony, polifagiczny ubikwist. W Polsce najpospolitszy z piewików.

</doc>
<doc id="1365698" url="https://pl.wikipedia.org/wiki?curid=1365698" title="Album koncertowy">
Album koncertowy

Album koncertowy () – album zawierający materiał nagrany podczas występu na scenie. Album taki może być nagrany podczas pojedynczego występu lub być połączeniem nagrań z kilku występów, oprócz tego może być nagraniem koncertu lub po prostu płytą CD z nagranymi na żywo utworami. Nagrania znajdujące się w albumie koncertowym mogą różnić się od studyjnych, ponadto zawierają najczęściej odgłosy publiczności oraz komentarze muzyków.
Nielegalnie dystrybuowane nagrania z koncertów zarejestrowane bez zgody wykonawców to tzw. bootlegi.

</doc>
<doc id="1365706" url="https://pl.wikipedia.org/wiki?curid=1365706" title="Szóstka">
Szóstka



</doc>
<doc id="1365714" url="https://pl.wikipedia.org/wiki?curid=1365714" title="Gewim">
Gewim

Gewim (hebr. גבים) – kibuc położony w samorządzie regionu Sza’ar ha-Negew, w Dystrykcie Południowym, w Izraelu.
Leży w północno-zachodniej części pustyni Negew, w pobliżu Strefy Gazy.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1947 przez członków Palmach pod nazwą Sede Akiwa. Podczas wojny o niepodległość 1948 został wybrany na główną kwaterę dowództwa Sił Obronnych Izraela. Po wojnie zmieniono nazwę kibucu na obecną.
Gospodarka.
Gospodarka kibucu opiera się na intensywnym rolnictwie. Znajduje się tam także zakład tworzyw sztucznych.
Komunikacja.
Przy kibucu przebiega droga ekspresowa nr 34 (Jad Mordechaj-Netiwot).

</doc>
<doc id="1365717" url="https://pl.wikipedia.org/wiki?curid=1365717" title="Jurij Żirkow">
Jurij Żirkow



</doc>
<doc id="1365738" url="https://pl.wikipedia.org/wiki?curid=1365738" title="HMS Royal Sovereign (1915)">
HMS Royal Sovereign (1915)

HMS Royal Sovereign – brytyjski pancernik typu "Revenge" z okresu I i II wojny światowej. W latach 1944-48 wypożyczony radzieckiej Marynarce Wojennej, gdzie służył pod nazwą „Archangielsk”.

</doc>
<doc id="1365749" url="https://pl.wikipedia.org/wiki?curid=1365749" title="Norbert Mika">
Norbert Mika

Norbert Mika (ur. 25 maja 1961 w Raciborzu, zm. 28 października 2020 w Głubczycach) – polski historyk mediewista, działacz samorządowy, nauczyciel.
Życiorys.
W 1988 ukończył studia na Wydziale Filozoficzno-Historycznym Uniwersytetu Jagiellońskiego, a w 2000 Kolegium Zarządzania Akademii Ekonomicznej w Katowicach. W 2006 na Uniwersytecie Śląskim obronił pracę doktorską pt. "Mieszko książę raciborski, syn Władysława Wygnańca". Jako historyk zajmował się badaniami nad dziejami Polski, Czech, Austrii i Niemiec. Był autorem kilkudziesięciu publikacji naukowych. W latach 1980–1989 inwigilowany za zaangażowanie się w działalność opozycyjną i kościelną. W 2006 otrzymał status pokrzywdzonego nadany przez IPN. Pełnił funkcję dyrektora Gimnazjum nr 3 im. Augustyna Weltzla w Raciborzu. Posiada liczne osiągnięcia zawodowe: nagrody Ministra Edukacji Narodowej, nagrodę Kuratora Oświaty, został także odznaczony przez Prezydenta Rzeczypospolitej Polskiej Złotym Krzyżem Zasługi w roku 1999. Przez 20 lat był liderem raciborskiego Ruchu Odnowy w Duchu Świętym, z którego odszedł w 2004. W czasie wielkiej powodzi w 1997 prowadził jedną z największych akcji pomocy dzieciom powodzianom organizując wyjazdy na kolonie, także poza granicami kraju. W latach 2002–2006 był przewodniczącym Komisji Oświaty, Kultury, Sportu i rekreacji Rady Powiatu Raciborskiego. W III kadencji Powiatu Raciborskiego (lata 2006–2010) pełnił funkcję przewodniczącego Rady Powiatu. Był członkiem Zarządu Powiatu, a także Komisji Oświaty Kultury i Sportu.

</doc>
<doc id="1365756" url="https://pl.wikipedia.org/wiki?curid=1365756" title="Muzeum Lenina">
Muzeum Lenina



</doc>
<doc id="1365758" url="https://pl.wikipedia.org/wiki?curid=1365758" title="Dorot">
Dorot

Dorot (hebr. דורות; pol. "Pokolenia" lub "Generacje") – kibuc położony w Samorządzie Regionu Sza’ar ha-Negew, w Dystrykcie Południowym, w Izraelu. Członek Ruchu Kibucowego ("Ha-Tenu’a ha-Kibbucit").
Położenie.
Leży na stoku rozległego wzgórza położonego w północno-zachodnim skraju pustyni Negew, w odległości 18 kilometrów od Morza Śródziemnego. Na zachód od wzgórza znajduje się wadi strumienia Hoga, a na północy i wschodzie jest wadi strumienia Dorot, i jego dopływów Ruchama i Dov. Na południowy wschód od kibucu znajduje się kompleks leśny Ja'ar Dorot.
W jego otoczeniu znajduje się miasto Sederot, kibuce Ruchama, Gewim i Beror Chajil, oraz moszawy Nir Akiwa, Nir Mosze i Jachini.
Demografia.
Liczba mieszkańców Dorot:
Historia.
Kibuc został założony 2 grudnia 1941 przez grupę żydowskich imigrantów z Niemiec. W 1942 wywiercono studnię. Osadnicy musieli walczyć z erozją ziemi, wydzierając pustyni kolejne pola uprawne, na których sadzono zboża, warzywa i sady owocowe. W ramach rekultuwacji gleby zasadzono wiele drzew, tworząc las Ja'ar Dorot. Stopniowo do kibucu dołączyli imigranci z Czechosłowacji i Łotwy, oraz Żydzi mieszkający już wcześniej w Mandacie Palestyny.
W dniu 28 sierpnia 1947 brytyjska policja mandatowa wkroczyła do kibuców Ruchama i Dorot. Przez pięć kolejnych dni policjanci bezskutecznie poszukiwali ukrytej broni żydowskich organizacji paramilitarnych. W trakcie tych działań wyrządzono duże szkody materialne w wiosce. Podczas I wojny izraelsko-arabskiej w maju 1948 kibuc został odcięty przez wojska egipskie i do końca wojny znajdował się w całkowitej izolacji. W październiku Siły Obronne Izraela przerwały egipskie linie i dotarły do Dorot z zaopatrzeniem.
W 1956 kibuc podłączono do państwowej sieci energetycznej.
Nazwa.
Kibuc został nazwany "Dorot". Nazwa ta pochodzi od pierwszych liter trzech członków rodziny Dov Hoz (działacz ruchu syjonistycznego i związku zawodowego Histadrut), którzy zginęli w wypadku samochodowym w 1940. Byli to: Dov, jego córka Rikva i żona Tirtza.
Kultura i sport.
W kibucu znajduje się ośrodek kultury z biblioteką. W 2000 otworzono niewielkie muzeum archeologiczne. Z obiektów sportowych jest tu basen kąpielowy, dwa boiska do piłki nożnej i centrum sportowe z siłownią.
Edukacja.
Kibuc utrzymuje przedszkole. Między basenem a boiksiem znajduje się niewielki ogród zoologiczny, w którym hodowane są zwierzęta dla dzieci: kozy, owce, króliki, kaczki, łabędzie, pawie i papugi.
Gospodarka.
Lokalna gospodarka opiera się na rolnictwie. Uprawy polowe obejmują 15 tys. hektarów, na których uprawiane są: ziemniaki, zboże, marchew, arbuzy, groch, czosnek, rośliny przyprawowe. W sadach hodowane są cytrusy. Dodatkowo hoduje się tutaj bydło mleczne. Stado liczy około 400 krów, z produkcją wynoszącą około 5,2 mln litrów mleka rocznie. Całość obory i dojarni jest zautomatyzowana, i wymaga obsługi zaledwie ośmiu pracowników.
W kibucu jest także przemysł spożywczy. Tutejsza mleczarnia przerabia nadmiar produkcji mleka i produkuje: mleko pasteryzowane, jogurty, różnorodne sery i serniki. Natomiast warzywa i przeprawy są przerabiane w tutejszym zakładzie "Dorot Garlic &amp; Herbs", który od 1992 specjalizuje się w produkcji i sprzedaży produktów mrożonych na całym świecie. Firma jest obecnie największym w Izraelu dostawcą świeżych produktów mrożonych. Firma "Dorot Control Valves" produkuje systemy kontrolujące przepływ wody, w tym wodociągi, sieci dystrybucyjne, kanalizację, oczyszczalnię wody i ścieków, wodne instalacje przeciwpożarowe oraz systemy nawadniające uprawy rolnicze.
W branży usługowej znajduje się tutaj warsztat mechaniczny, stolarnia, pralnia i restauracja. Dla potrzeb obsługi ruchu turystycznego prowadzone są domki pod wynajem z barem.
Infrastruktura.
W kibucu znajduje się ośrodek zdrowia, dom opieki społecznej dla osób starych i sklep wielobranżowy.
Komunikacja.
Z kibucu wyjeżdża się na północ na drogę nr 334, którą jadąc na zachód dojeżdża się do drogi nr 232 i miasta Sederot, natomiast jadąc na południowy wschód dojeżdża się do kibucu Ruchama.

</doc>
<doc id="1365775" url="https://pl.wikipedia.org/wiki?curid=1365775" title="Kefar Azza">
Kefar Azza

Kefar Azza (hebr. כפר עזה) – kibuc położony w Samorządzie Regionu Sza’ar ha-Negew, w Dystrykcie Południowym, w Izraelu. Członek Ruchu Kibuców ("Ha-Tenu’a ha-Kibbucit").
Leży w północno-zachodniej części pustyni Negew, w pobliżu Strefy Gazy.
Historia.
Kibuc został założony w 1951 przez imigrantów z Egiptu.
Gospodarka.
Gospodarka kibucu opiera się na intensywnym rolnictwie.

</doc>
<doc id="1365779" url="https://pl.wikipedia.org/wiki?curid=1365779" title="Józef Poklewski">
Józef Poklewski

Józef Poklewski-Koziełł (ur. 21 kwietnia 1937 w Kowalewie na Wileńszczyźnie, zm. 21 maja 2019) – polski historyk, specjalizujący się w historii kultury.
Po zakończeniu II wojny światowej opuścił Wileńszczyznę, w 1956 ukończył Liceum Ogólnokształcące im. W. Kętrzyńskiego w Giżycku, a studia w zakresie historii sztuki w 1963 w Instytucie Historii Sztuki UAM w Poznaniu.
W tym samym roku został zatrudniony jako asystent na Wydziale Sztuk Pięknych Uniwersytetu Mikołaja Kopernika w Toruniu. Tam, w 1973, obronił pracę doktorską, dotyczącą barokowego założenia odpustowego w Świętej Lipce.
24 kwietnia 1995 na podstawie pracy "Polskie życie artystyczne w międzywojennym Wilnie" uzyskał stopień doktora habilitowanego nauk historycznych.
Uhonorowano go publikacją: "Album amicorum. Między Wilnem a Toruniem. Księga pamiątkowa dedykowana profesorowi Józefowi Poklewskiemu", kom. red. Elżbieta Basiul [i in.], Toruń, Wydaw. Naukowe Uniwersytetu Mikołaja Kopernika, 2008, .

</doc>
<doc id="1365781" url="https://pl.wikipedia.org/wiki?curid=1365781" title="BRDM-2 M96/M97">
BRDM-2 M96/M97

Kołowy opancerzony pojazd rozpoznawczy Żbik - opancerzony pojazd rozpoznawczy, powstał w efekcie polskiej modernizacji samochodów pancernych BRDM-2 przez Wojskowe Zakłady Mechaniczne z Siemianowic Śląskich. Prace nad modernizacją samochodu były prowadzone pod kryptonimem "Tukan". Zmodernizowany BRDM-2 ma w najbliższych latach pozostać podstawowym pojazdem kompanii rozpoznawczych w brygadach ciężkich wojsk lądowych oraz batalionów rozpoznawczych dywizji.
Program modernizacji.
Polski program modernizacji pojazdów BRDM-2 został zainicjowany na początku lat 90. XX wieku. W składzie wojsk lądowych wykazywano wtedy prawie 500 wozów tego typu, które wprowadzano do uzbrojenia począwszy od końca lat 60. Wozy te importowane były z ZSRR. W 1994 r., przy współpracy Ministerstwa Obrony Narodowej i Komitetu Badań Naukowych opracowano założenia podstawowej modernizacji samochodu opancerzonego BRDM-2. Podstawą koncepcji modernizacji było usunięcie najważniejszych wad BRDM-ów, zwiększenie ich funkcjonalności i dostosowanie do pełnienia roli uniwersalnej lekkiej kołowej platformy dla innych niż rozpoznanie zastosowań. Prace modernizacyjne miały być realizowane podczas remontów generalnych pojazdów.
Warianty modernizacji.
BRDM-2M96/BRDM-2M96i.
W 1995 r. z rywalizacji trzech konkurencyjnych zakładów zwycięsko wyszedł projekt zaprezentowany przez Wojskowe Zakłady Mechaniczne z Siemianowic Śląskich (WZMS). 
W pierwszym wariancie zmodernizowanego pojazdu, oznaczonym jako BRDM-2M96 usunięte zostały dwie pary dodatkowych, środkowych kół, przeznaczonych do pomocy przy pokonywaniu rowów. Nie pogorszyło to w znaczący sposób mobilności wozu, powiększając jednocześnie dostępną wewnątrz wozu przestrzeń. Wynikało to z doświadczeń eksploatacji BRDM-ów w kraju oraz sugestii załóg, wykorzystujących te pojazdy w misjach na terenie byłej Jugosławii (UNPROFOR, IFOR itp.). Skłoniły one konstruktorów do wykonania drzwi wejściowych w burtach pojazdów. Nie tylko ułatwiło to szybkie opuszczanie wozu - w tym ewakuację rannych, ale też zwiększyło bezpieczeństwo załogi, do tej pory wykorzystującej jedynie włazy w stropie pojazdu. Dodano także koło zapasowe na stelażu umieszczone z tyłu kadłuba oraz nowe siedziska dla załogi. Kolejny wariant - BRDM-2M96i - otrzymał przede wszystkim nową jednostkę napędową. Gaźnikowy silnik Gaz-40 zastąpiono wysokoprężnym IVECO Aifo 8040SRC o mocy 125 kW/165 KM z wtryskiem bezpośrednim i turbodoładowaniem. Dzięki temu pojazd stał się bardziej ekonomiczny i odporniejszy na ostrzał. 
Pierwsze zamówienie na zmodernizowane wozy (w liczbie 7 sztuk) resort Obrony Narodowej złożył w roku 1997.
Żbik B.
BRDM-2M96i był jedynie wariantem przejściowym dla docelowego pojazdu, oznaczonego kryptonimem Żbik. Opracowano trzy odmiany silnikowe: S359 (od Stara 266), Mercedes OM366 i DAF. Ostatecznie po próbach wozów w 1997 r. zdecydowano się na inną jednostkę napędową - silnik Iveco. W podstawowej wersji, określanej jako Żbik B, oprócz tych samych zmian jakie zastosowano w przypadku M96i, pojazd otrzymał nowoczesną, produkowaną na licencji firmy Thales, radiostację cyfrową RRC-9500 rodziny PR4G oraz cyfrowy system łączności wewnętrznej. Wprowadzono także nowe elementy przeniesienia napędu (skrzynia rozdzielcza oraz wzmocnienie wałów napędowych), nowe niezależne wspomaganie układu kierowniczego, dwuobwodowe hamulce. Ponadto zamontowano układ przeciwpożarowy i przeciwwybuchowy Deugra oraz dodatkowe źródło zasilania (agregat prądotwórczy) ZPD-2/4, podgrzewacz Thermo 90DW a także dmuchawę. Wyposażenie specjalistyczne uzupełniono o: układ nawigacji inercyjnej UNZ-20 z odbiornikiem GPS, przyrząd rozpoznania skażeń AAS-1 Taifos, system ochrony przed bronią masowego rażenia i filtrowentylację. Poza tym pojazd może zabierać dodatkowo uzbrojenie 2-3-osobowej grupy rozpoznawczej: 60 mm moździerz LM-60K (12 naboi), ręczny granatnik ppanc. RPG-7 (10 pocisków), 7,62 mm km PKM (z zapasem amunicji 1400 naboi), 26 mm pistolet sygnałowy wz. 78, granaty ręczne (18 szt.), dalmierz laserowy LNS.
Wieża.
Żbik B otrzymał także nową wieżę, inną od poprzedniej, owalnej w przekroju. Jest ona większa od swej poprzedniczki, o bardziej płaskim profilu. Wyposażona została w dzienno-nocny układ celowniczy CDN-1 oraz pasywne nocne przyrządy obserwacyjne kierowcy PNK-72 (zamiennie z dziennym TNP-A), obrotowy dzienno-nocny przyrząd obserwacyjny dowódcy POD-72 (montowany na stropie kadłuba przed włazem dowódcy), układ ostrzegania o promieniowaniu laserem SSC-1A Obra (wszystkie przyrządy optyczne z warszawskiego PCO) a także zintegrowane z nim dwa zespoły wyrzutni 81 mm granatów dymnych Cytryn. Przestarzały wielkokalibrowy karabin maszynowy KPWT kal. 14,5 mm zastąpiono wkm NSW kal. 12,7 mm. Na wieży może być montowana wyrzutnia przecipancernych pocisków kierowanych Fagot.
Pierwsze pojazdy tego typu trafiły do jednostek w 2001 roku.
Żbik A.
Żbiki A miały stać się wozami dowódców pododdziałów rozpoznawczych.
Wyprodukowano tylko jeden prototyp wozu, który przechodził próby w 2001 r. W 2003 roku przeszedł badania kwalifikacyjne. Nie uruchomiono produkcji seryjnej. Podobnie jak PZA Loara został przyjęty na stan Wojska Polskiego w pojedynczym egzemplarzu.
Podstawową różnicą w stosunku do seryjnych Żbików B było wyposażenia go w wysięgniki z optoelektroniczną głowicą obserwacyjną niemieckiej firmy STN Atlas-Elektronik, zamontowaną na wieży, pozwalającą na prowadzenie obserwacji i identyfikację sił przeciwnika na odległość do kilku-kilkunastu kilometrów w praktycznie każdych warunkach pogodowych oraz w nocy, a także stację radiolokacyjną (np. AN/PPS-5C) rozpoznania pola walki. Dodatkowo Żbik A otrzymał system transmisji danych, w tym terminal komputerowy, zamontowany na stanowisku dowódcy pojazdu. Elementem dodatkowo chroniącym przebywającą we wnętrzu załogę jest system ochrony wzroku przed promieniowaniem laserowym.
Pozostałe warianty modernizacyjne.
BRDM-2M96ik (Szakal).
Jednym z wariantów modernizacyjnych BRDM-2 jest pojazd oznaczony jako Szakal albo BRDM-2M96ik ("k" od klimatyzacja). Opracowano go w WZMS specjalnie dla pododdziałów Polskiego Kontyngentu Wojskowego w Iraku. W pojeździe zachowano starą wieżę, ale zmieniono uzbrojenie. Zamontowano zamiast 14,5 mm KPWT wkm 12,7 mm NSW-B (12.7 mm NATO wersja NSW). Pojazd otrzymał także pasywny celownik dzienno-nocny CDN-1 oraz pasywne przyrządy obserwacyjne kierowcy i dowódcy POD-72 oraz PNK. Szakal ma nowy system łączności wewnętrznej WB Electronics Fonet i zewnętrznej z radiostacją Radmor RRC-9500 i dwoma przenośnymi 3501. Mając na uwadze klimat Iraku zamontowano w przedziale bojowym klimatyzację firmy Webasto utrzymującą we wnętrzu temperaturę 30 °C przy 65 °C na zewnątrz. Wprowadzono też układ chłodzenia silnika o zwiększonej wydajności, z którego usunięto elementy hydrauliczne. Pojazdy takie trafiły do Iraku na początku 2004 roku i doskonale zarekomendowały się w działaniach.
BRDM-2M96ik (Szakal Plus).
Wobec zwiększonego zagrożenia atakami bronią przeciwpancerną na polskie wozy BRDM-2M96ik z PKW w Iraku w 2004 r. zdecydowano się przygotować modernizację, której wynikiem jest uodpornienie Szakala na ostrzał pociskami przeciwpancernymi do kal. 7,62 mm, starszymi pociskami granatników przeciwpancernych (m.in. RPG-7) oraz wybuchy min przeciwpiechotnych. Umożliwić to miały przymocowane do zewnętrznej strony kadłuba prętowe ekrany przeciwkumulacyjne. Elementami, które dodatkowo miały chronić załogę były dodatkowe płyty pancerne i wewnętrzne wykładziny przeciwodłamkowe. Wszystkie te zmiany doprowadziły do zwiększenia łącznej masy wozu o około 1000 kg, czyli do mniej więcej 8500 kg.
Żbik-P.
Niezrealizowany, powstały w 2001 r. projekt systemu przeciwlotniczego. Na BRDM-2 M96 planowano zamontować wyrzutnię systemu POPRAD (z czterema pociskami Grom) lub stację radiolokacyjną. Ostatecznie system POPRAD i jego wersja rozwojowa Kobra postanowiono umieścić na innych, nowszych nośnikach.
Porównanie wersji.
W poniższej tabeli zaprezentowano porównanie danych taktyczno-technicznych oraz uzbrojenia: wersji podstawowej wozu - BRDM-2, polskiej modernizacji - Żbik-A/B, oraz modernizacji ukraińskiej - BRDM-2M.
Produkcja.
Prototyp modernizacji BRDM-2 opracowano w WZM w Siemianowicach Śląskich w 1995 roku. W 1997 roku wojsko zamówiło 47, w 1998 r. - 23 pojazdy BRDM-2M96, natomiast w 1999 r. - 5 pojazdów wersji M96i i 7 wersji M97. 
W 2001 roku zakłady w Siemianowicach uzyskały kontrakt na modernizację 100 egipskich BRDM-2 do standardu M96i.

</doc>
<doc id="1365800" url="https://pl.wikipedia.org/wiki?curid=1365800" title="Mefallesim">
Mefallesim

Mefallesim (hebr. מפלסים) – kibuc położony w Samorządzie Regionu Sza’ar ha-Negew, w Dystrykcie Południowym, w Izraelu.
Leży w północno-zachodniej części pustyni Negew, w pobliżu Strefy Gazy.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1949 przez imigrantów z Argentyny.
Gospodarka.
Gospodarka kibucu opiera się na intensywnym rolnictwie i sadownictwie.
Komunikacja.
Na wschód od kibucu przebiega droga ekspresowa nr 34 (Jad Mordechaj-Netiwot).

</doc>
<doc id="1365818" url="https://pl.wikipedia.org/wiki?curid=1365818" title="Kościół Saint Jean de Montmartre">
Kościół Saint Jean de Montmartre

Kościół Saint Jean de Montmartre, pol. kościół św. Jana w Montmartre – kościół rzymskokatolicki położony w paryskiej 18 okręgu paryskim.
Kościół św. Jana znajduje się u stóp wzgórza Montmartre. Został zbudowany w latach 1894-1904 przez Anatole de Baudot, architekta oraz ucznia Eugène Violleta-le-Duca oraz Henri Labrouste. Kościół został zbudowany w stylu secesyjnym. Na konstrukcję składa się szkielet żelbetowy (po raz pierwszy zastosowany w budynku sakralnym), obudowany cienkimi ścianami zewnętrznymi z cegły. Liczne witraże w kościele zostały zaprojektowane oraz wykończone przez Jaca Gallanda natomiast rzeźby które ozdabiają wnętrze świątyni zostały zbudowane przez Pierre Rochea. 
Organy kościelne zostały zbudowane przez Aristide Cavaillé-Colla w 1852 roku w jego pracowni w Lyonie. Renowacja instrumentów odbyła się w 1979 roku.
Metro.
Najbliższą stacją paryskiego metra jest Abbesses.

</doc>
<doc id="1365829" url="https://pl.wikipedia.org/wiki?curid=1365829" title="Wiesław Sławik">
Wiesław Sławik

Wiesław Sławik (ur. 22 maja 1951 w Trzciance) – polski aktor filmowy i teatralny.
Życiorys.
Zadebiutował w 1974 roku w Teatrze im. Cypriana Kamila Norwida w Jeleniej Górze w spektaklu "Przygody rozbójnika Rumcajsa". W latach 1975–1977 występował w Teatrze im. Cypriana Kamila Norwida w Jeleniej Górze, a od 1977 do 1979 był aktorem Teatru Muzycznego w Słupsku. Od 1979 roku występuje na scenie Teatru Śląskiego w Katowicach.
Znany jest z roli tytułowej programu TVP Katowice "Patefon ujka Ericha" popularyzującego śląską muzykę. Jest ojcem bramkarza Górnika Zabrze, Mateusza.
Filmografia.
Źródło.

</doc>
<doc id="1365831" url="https://pl.wikipedia.org/wiki?curid=1365831" title="Nachal Oz">
Nachal Oz

Nachal Oz (hebr. נחל עוז; pol. "Mocny Strumień" lub "Siła Nahal") – kibuc położony w Samorządzie Regionu Sza’ar ha-Negew, w Dystrykcie Południowym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc leży na niewielkim wzgórzu w północno-zachodniej części pustyni Negew, w odległości 9 kilometrów od Morza Śródziemnego. W odległości 1 km na północny zachód od kibucu znajduje się przejście graniczne Karni i granica Strefy Gazy.
W jego otoczeniu znajdują się kibuce Kefar Azza, Sa’ad i Alumim, natomiast po stronie Strefy Gazy znajduje się miasto Gaza.
Demografia.
Liczba mieszkańców Nachal Oz:
Historia.
Pierwotnie w rejonie tym znajdował się założony w 1943 kibuc Be’erot Jicchak . Podczas I wojny izraelsko-arabska w dniu 15 lipca doszło tutaj do bitwy o Be’erot Jicchak, podczas której obrońcy ponieśli poważne straty, a kibuc został mocno zniszczony, jednak Egipcjanie musieli wycofać się. Zniszczenia były tak poważne, że jego mieszkańcy zdecydowali, że nie będą wracać do osady i utworzą nowy kibuc w centralnej części kraju.
Na miejscu starego, zniszczonego Be’erot Jicchak, w dniu 25 lipca 1951 powstał nowy kibuc Nachal Oz. Został on założony z inicjatywy członków paramilitarnej organizacji Nachal (hebr. נח"ל, pol. "Strumień"), jako pierwsza osada utworzona przez Nahal. Nosiła ona początkowo nazwę Nahlayim Mul Aza (hebr. נחלאים מול עזה, pol. "Żołnierze Nahal naprzeciw Gazy"). W październiku 1953 została przekształcony w cywilny kibuc. Nachal Oz był położony przy samej granicy ze Strefą Gazy, i z tego powodu był narażony na częste ataki palestyńskich "fedainów" oraz ostrzał artyleryjski. W rejonie tym dochodziło do wielu incydentów zbrojnych. Między innymi 3 kwietnia 1955 doszło do bezpośredniego ataku na kibuc. Zwrócił on na siebie publiczną uwagę, gdy 29 kwietnia 1956 został zaatakowany przez egipskich żołnierzy, którzy zabili jego mieszkańca - Ro’i Rutenberga. Egipcjanie torturowali ciało Rutenberga pomimo jego śmierci. W pogrzebie wziął udział Mosze Dajan, późniejszy Szef Sztabu Generalnego Sił Obronnych Izraela. Od tego momentu wieś stała się symbolem walki o przetrwanie i wolność. Po Kryzysie sueskim, w 1957 Żydowski Fundusz Narodowy sfinansował akcję zasadzenia drzew, które ukryły domy i mieszkańców kibucu przed ciekawskimi oczami ze Strefy Gazy. Specjalnie użyto takie gatunki drzew, które najszybciej rosły. Utrudniło to Egipcjanom prowadzenie celnego ostrzału kibucu. Po zawarciu w 1979 Traktatu pokojowego izraelsko-egipskiego, artylerię egipską zastąpiły palestyńskie moździerze, i ostrzał był nadal kontynuowany.
W latach 90. XX wieku planowano utworzenie strefy przemysłowej przy kibucu. Zatrudnienie w niej mieli znaleźć Palestyńczycy ze Strefy Gazy, korzystający z tutejszego przejścia granicznego Karni. Jednak ostrzał rakietowy prowadzony przez organizację terrorystyczną Hamas zniweczył te plany. Pod koniec lat 90. kibuc znalazł się w kryzysie ekonomicznym, który wymusił na jego mieszkańcach przeprowadzenie restrukturyzację i prywatyzację. Proces ten rozpoczął się w 1998 i trwał do 2008.
Kultura i sport.
W kibucu znajduje się dom kultury z biblioteką. Z obiektów sportowych jest basen kąpielowy, centrum odnowy biologicznej, boisko do piłki nożnej oraz korty tenisowe.
Gospodarka.
Gospodarka kibucu opiera się na intensywnym rolnictwie. Uprawy polowe opierają się na bawełnie, ziemniakach, cebuli, marchwi, słoneczniku, pszenicy i ciecierzycy. Dodatkowo hoduje się bydło mleczne i drób. W oborach mieści się stado liczące 250 krów, z produkcją 3,3 mln litrów mleka rocznie. Natomiast kurniki produkują 2 100 ton mięsa drobiowego rocznie.
Osobną część lokalnej gospodarki stanowi produkcja przemysłowa. Znajduje się tutaj fabryka narzędzi mechanicznych "Ozat Ltd.". Firma "OzVision Ltd." jest pionierem najnowszych rozwiązań high-tech w telewizji przemysłowej.
Infrastruktura.
W kibucu znajduje się ośrodek zdrowia i sklep ogólnospożywczy.
Komunikacja.
Przy kibucu przebiega droga ekspresowa nr 25.
Wojsko.
W rejonie kibucu Nachal Oz stacjonuje jednostka artylerii wyposażona w samobieżne haubice M109 SPH (155 mm).

</doc>
<doc id="1365862" url="https://pl.wikipedia.org/wiki?curid=1365862" title="Nir Am">
Nir Am

Nir Am (hebr. ניר עם; oficjalna pisownia w ang. Nir Am; pol. "Łąka Narodu") – kibuc położony w Samorządzie Regionu Sza’ar ha-Negew, w Dystrykcie Południowym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc jest położony na niewielkim wzgórzu górującym nad nadmorską równiną, na północno-zachodniej krawędzi pustyni Negew. Leży w odległości 11 kilometrów od wybrzeża Morza Śródziemnego. Na północny zachód od kibucu leży rezerwat przyrody Nir Am, ze sztucznie zasadzonym kompleksem leśnym Jaar Nir Am. Kibuc jest otoczone ze wszystkich stron przez wadi, którymi płyną strumienie: Tajah i Mekorot (na północnym zachodzie), Tal (na północy) i Nir Am (na wschodzie). W odległości 1 km na północny zachód od kibucu przebiega granica Strefy Gazy.
W jego otoczeniu znajduje się miasto Sederot, kibuce Erez, Gewim i Mefallesim. W Strefie Gazy znajduje się miasto Bajt Hanun.
Demografia.
Liczba mieszkańców Nir Am:
Historia.
Kibuc został założony 19 sierpnia 1943 przez grupę żydowskich imigrantów pochodzących z Besarabii. Byli oni członkami młodzieżowego ruchu syjonistycznego Gordonia. Początkowo osada nazywała się Nir Chaim (hebr. ניר - חיים). Po 1945 nazwę zmieniono na obecną.
Podczas I wojny izraelsko-arabskiej w 1948 kibuc był wielokrotnie atakowany przez wojska egipskie, zdołał jednak uniknąć zagłady. Po wojnie odbudowano zniszczenia. W styczniu 1947 do kibucu doprowadzono rurociągi z wodą, co umożliwiło dalszy rozwój osady. W następnych latach osiedlili się tutaj imigranci z Francji, Argentyny i Maroka, a później także z RPA. Bliskość granicy Strefy Gazy powodowała, że kibuc rozwijał się w ciągłym zagrożeniem ostrzału lub ataku ze strony arabskich terrorystów. Do jednej z takich napaści doszło we wrześniu 1954.
W latach 90. XX wieku kibuc znalazł się w kryzysie finansowym, co zmusiło jego mieszkańców do przeprowadzenia w 2002 procesu prywatyzacji. Obecnie realizowana jest rozbudowa osiedla.
Kultura i sport.
W kibucu znajduje się ośrodek kultury z biblioteką. Jest tu także muzeum przedstawiające historię kibucu, ze szczególnym naciskiem na okres I wojny izraelsko-arabskiej. Muzeum opisuje też historię rozbudowy systemów wodociągów na pustyni Negew.
Z obiektów sportowych jest basen pływacki, sala sportowa, siłownia, boisko do piłki nożnej i korty tenisowe.
Gospodarka.
Wielu mieszkańców pracuje poza kibucem, znajdując zatrudnienie w pobliskich strefach przemysłowych. Lokalna gospodarka opiera się na rolnictwie, sadownictwie i hodowli drobiu. Z przemysłu znajduje się tutaj zakład Michsaf, który produkuje sztućce i narzędzia. Zatrudnia on około 60 osób. Dodatkową branżą jest obsługa ruchu turystycznego. W kibucu istnieje możliwość wynajęcia noclegów. Obsługiwane jest także muzeum i lokalna restauracja.
Infrastruktura.
W kibucu jest ośrodek zdrowia, warsztat mechaniczny i sklep wielobranżowy.
Komunikacja.
Z kibucu wyjeżdża się na wschód na drogę ekspresową nr 34 (Jad Mordechaj–Netiwot), którą jadąc na północ dojeżdża się do kibucu Erez, lub jadąc na południe dojeżdża się do skrzyżowania z drogą nr 232 prowadzącą do miasta Sederot oraz kibuców Gewim i Mefallesim.

</doc>
<doc id="1365868" url="https://pl.wikipedia.org/wiki?curid=1365868" title="Mleczan etakrydyny">
Mleczan etakrydyny

Mleczan etakrydyny ("Rivanol") – organiczny związek chemiczny należący do grupy barwników akrydynowych. Tworzy pomarańczowo-żółte kryształy o specyficznym zapachu.
Stosuje się go głównie do odkażania w stężeniu 0,1% (roztwór wodny).
Jest to środek dezynfekujący sprzedawany w aptekach bez recepty. Forma płynna, żelowa lub w tabletkach do rozpuszczania. Stosowany w przypadku zakażeń. Barwi skórę i wiele materiałów na żółto. Ze skóry schodzi w ciągu tygodnia wraz z naskórkiem.

</doc>
<doc id="1365876" url="https://pl.wikipedia.org/wiki?curid=1365876" title="Aleksandr Samedow">
Aleksandr Samedow



</doc>
<doc id="1365890" url="https://pl.wikipedia.org/wiki?curid=1365890" title="Ruchama">
Ruchama

Ruchama (hebr. רוחמה; pol. "Współczucie") – kibuc położony w Samorządzie Regionu Sza’ar ha-Negew, w Dystrykcie Południowym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Leży na stoku rozległego wzgórza położonego w północno-zachodniej części pustyni Negew, w odległości 23 kilometrów od Morza Śródziemnego. Na północ od wzgórza znajduje się wadi strumienia Ruchama, a na południu jest wadi strumienia Buta. Na południowy zachód od kibucu znajduje się kompleks leśny Ja–ar Ruchama i rezerwat przyrody Giwat Ruchama.
W jego otoczeniu znajduje się kibuce Bet Kama i Dorot, moszawy Sede Cewi, Kelachim, Nir Akiwa, Nir Mosze i Telamim.
Demografia.
Liczba mieszkańców Ruchama:
Historia.
W 1911 grupa żydowskich działaczy ruchu syjonistycznego z Rosji, zakupiła od miejscowych Arabów około 5 tys. hektarów pustynnej ziemi w tej okolicy. Następnie zatrudniono agronoma Cvi Hirszfelda z Riszon le-Cijjon, który założył gospodarstwo rolne o nazwie Ruchama. W pierwszej kolejności wykopano studnię, a następnie żydowscy robotnicy rozpoczęli uprawę okolicznych pól. Podczas I wojny światowej gospodarstwo zostało zniszczone i porzucone.
W latach 20. XX wieku podjęto dwie nieudane próby odbudowy gospodarstwa Ruchama. W końcu ziemię odkupił Żydowski Fundusz Narodowy. W 1936 do Mandatu Palestyny przyjechała grupa żydowskich imigrantów z Polski i Rumunii. Byli to członkowie syjonistycznej organizacji młodzieżowej Ha-Szomer Ha-Cair, którzy utworzyli brygadę robotniczą o nazwie „"Kibbutz Ariel"”. Przez jakiś czas mieszkali w Kirjat Haim (obecnie dzielnica miasta Hajfa) i pracowali w porcie Hajfy. W 1943 złożono im propozycję utworzenia kibucu na miejscu opuszczonego gospodarstwa rolnego Ruchama. Jeszcze tego samego roku grupa sześciu mężczyzn i jednej kobiety przyjechała w to miejsce. Cały teren został ogrodzono i rozpoczęto prace porządkowe. W marcu 1944 w kibucu na stałe zamieszkali pierwsi mieszkańcy.
W 1946 do kibucu dotarła kolejna grupa imigrantów z Polski. W 1947 przybyła grupa młodych ludzi, którzy podczas II wojny światowej ukrywali się w Szwajcarii. W dniu 28 sierpnia 1947 brytyjska policja mandatowa wkroczyła do kibuców Ruchama i Dorot. Przez pięć kolejnych dni policjanci bezskutecznie poszukiwali ukrytej broni żydowskich organizacji paramilitarnych. Podczas I wojny izraelsko-arabskiej w maju 1948 kibuc został odcięty przez wojska egipskie i do końca wojny znajdował się w całkowitej izolacji. Ruchama znajdował się w ważnej strategicznie pozycji, blokując egipskie linie komunikacyjne. Z tego powodu kibuc był kilkakrotnie ostrzeliwany i bombardowany z powietrza. W trakcie jednego z nalotów obrońcy zestrzelili egipski samolot. W osadzie utworzono warsztaty mechaniczne oraz szpital polowy. W dniu 19 sierpnia 1948 na południowy wschód od kibucu wytyczono lokalizację tymczasowego pasa startowego dla samolotów. Został on nazwany "Avak 1". W ciągu następnych trzech dni wyrównano teren i przygotowano pas startowy o długości 1 122 metrów i szerokości 35 metrów. W dniach od 23 sierpnia do 21 października lądowały tutaj samoloty transportowe, przewożąc w ramach operacji Awak żywność, paliwo, zaopatrzenie, żołnierzy, uzbrojenie i amunicję dla żydowskiej enklawy na pustyni Negew. Operacja Awak była prowadzona do 21 października, kiedy to podczas operacji Jo’aw (15-22 października) zniesiono blokadę żydowskich osiedli na pustyni Negew i przywrócono komunikację lądową.
Po wojnie nastąpił okres szybkiego rozwoju kibucu. W latach 1949-1950 przybyły dwie grupy imigrantów z Włoch. Kibuc był bardzo popularny wśród członków młodzieżowego ruchu Ha-Szomer Ha-Cair, ale osiedlali się tutaj także ludzie dorośli. W latach 90. XX wieku kibuc znalazł się w kryzysie finansowym. Jego zadłużenie w bankach w 1997 wynosiło 100 milionów NIS. W 1998 kibuc znajdował się na krawędzi bankructwa. Podjęto wówczas decyzję o zleceniu zewnętrznego zarządzania sprawami ekonomicznymi kibucu. W następnych latach wdrożono kilka planów restrukturyzacyjnych i oszczędnościowych, dzięki czemu odzyskano stabilizację gospodarczą. W 2002 przeprowadzono prywatyzację. Obecnie kibuc rozwija się i posiada nowo wybudowane osiedle mieszkaniowe Maoz Achuzat Dani'el (hebr. אחוזת מעוז - דניאל), w którym znajdują się prywatne domy
Nazwa.
Nazwa kibucu została zaczerpnięta z Księgi Jozuego, od hebrajskiego słowa „rachmanut” oznaczającego „współczucie”.
Kultura i sport.
W kibucu znajduje się ośrodek kultury, biblioteka i amfiteatr pod otwartym powietrzem. Z obiektów sportowych jest basen kąpielowy, centrum odnowy biologicznej, boisko do piłki nożnej.
Edukacja.
Kibuc utrzymuje przedszkole.
Turystyka.
Na południowy zachód od kibucu znajduje się kompleks leśny Ja'ar Ruchama i rezerwat przyrody Giwat Ruchama, które są popularnym celem wycieczek. Kibuc jest pionierem wykopalisk archeologicznych prowadzonych w tym regionie. Odkrycia są zaprezentowane w regionalnym muzeum archeologicznym. Można tu podziwiać mozaiki pochodzące z okresu bizantyjskiego.
Religia.
W osadzie znajduje się synagoga.
Gospodarka.
Lokalna gospodarka opiera się na rolnictwie, chociaż część członków kibucu utrzymuje się z pracy w innych miejscach. Uprawy rolnicze obejmują zboża, warzywa i cytrusy. Dodatkowo hoduje się drób.
W kibucu działa zakład produkujący różnorodne szczotki - "KR Brush Industries". Jest tu także pracownia ceramiki.
Infrastruktura.
W kibucu znajduje się przychodnia zdrowia i sklep wielobranżowy. Jest tu także centrum opieki nad pacjentami w podeszłym wieku.
Komunikacja.
Z kibucu wyjeżdża się na południe na drogę nr 334, którą jadąc na południowy wschód dojeżdża się do drogi nr 293, kibucu Bet Kama i drogi ekspresowej nr 40 (Kefar Sawa–Ketura). Natomiast jadąc drogą nr 334 na zachód dojeżdża się do kibucu Dorot, a następnie do miasta Sederot.

</doc>
<doc id="1365899" url="https://pl.wikipedia.org/wiki?curid=1365899" title="Niaz Murshed">
Niaz Murshed

Niaz Murshed, beng. নিয়াজ মোরশেদ (ur. 13 maja 1966 w Dhace) – banglijski szachista, pierwszy arcymistrz Bangladeszu oraz Azji Południowej (tytuł otrzymał w 1987 roku).
Kariera szachowa.
Do ścisłej czołówki szachistów Bangladeszu awansował już w nastoletnim wieku. W latach 1979–1982 czterokrotnie z rzędu zwyciężył w indywidualnych mistrzostwach kraju. Pomiędzy 1984 a 2004 r. sześciokrotnie (w tym 4 razy na I szachownicy) brał udział w szachowych olimpiadach, poza tym w latach 1979, 1983 i 1991 – w drużynowych mistrzostwach Azji, w 1991 r. zdobywając złoty medal za najlepszy indywidualny wynik na I szachownicy. W 1997 r. wystąpił w Groningen w pucharowym turnieju o mistrzostwo świata, w I rundzie przegrywając z Gilberto Milosem.
Na arenie międzynarodowej zadebiutował w 1982 r. w Kopenhadze, dzieląc VIII-XI m. (wspólnie z Larsem Schandorffem, Johanem Hjartarsonem i Nenadem Sulavą) w mistrzostwach świata juniorów do lat 20. W 1986 r. zajął II m. (za Gieorgijem Agzamowem) w Kalkucie, natomiast w 1988 r. podzielił II m. (za Jonathanem Mestelem, wspólnie z Murrayem Chandlerem i Glennem Flearem) w mistrzostwach Wielkiej Brytanii, rozegranych w Blackpool. W 1992 podzielił II m. w Cebu City (za Ianem Rogersem, wspólnie z Rogelio Barcenillą i Dibyendu Baruą) oraz w Dosze (za Aleksiejem Kuźminem, wspólnie z Jewgienijem Wasiukowem), natomiast w następnym roku podzielił w tym mieście III m. (za Konstantinem Sakajewem i Jewgienijem Wasiukowem, wspólnie z Mershadem Sharifem). W 2003 r. podzielił II m. (za Reefatem Bin-Sattarem, wspólnie z Aleksiejem Barsowem i Aleksandrem Fominychem) w Dhace, natomiast w 2004 r. podzielił III m. (za Nigelem Shortem i Pawłem Smirnowem, wspólnie z Maratem Dżumajewem) w mistrzostwach Wspólnoty Narodów rozegranych w Bombaju.
Najwyższy ranking w swojej karierze osiągnął 1 lipca 1993 r., z wynikiem 2525 punktów zajmował wówczas 1. miejsce wśród banglijskich szachistów.

</doc>
<doc id="1365966" url="https://pl.wikipedia.org/wiki?curid=1365966" title="Horror Show">
Horror Show

Horror Show – szósta płyta studyjna zespołu Iced Earth.
Na limitowanej, dwu płytowej edycji płyty jest zmieniona kolejność utworów – ósmym utworem jest "Frankenstein", dziewiątym "Dracula", a dziesiątym "The Phantom Opera Ghost". Utwór "Transylvania" pojawia się jako pierwszy na drugiej płycie, a po nim jest wywiad z Jonem Schafferem (utwory 2-7 na drugiej płycie).
Według danych z kwietnia 2002 album sprzedał się w nakładzie 31,967 egzemplarzy na terenie Stanów Zjednoczonych.

</doc>
<doc id="1365968" url="https://pl.wikipedia.org/wiki?curid=1365968" title="Hetman Szopienice">
Hetman Szopienice



</doc>
<doc id="1366001" url="https://pl.wikipedia.org/wiki?curid=1366001" title="Joanna Jung">
Joanna Jung

Joanna Jung ur. 1967 – polska ilustratorka i autorka literatury dziecięcej.
Życiorys.
Ukończyła studia na Wydziale Malarstwa i Grafiki PWSSP w Gdańsku, w 1993 uzyskując dyplom pracowni prof. Kiejstuta Bereźnickiego. Od kilku lat ilustruje książki dla dzieci oraz pisze dla nich opowiadania, wiersze i limeryki. Zaprojektowała okładki do takich dzieł jak "Królewna Śnieżka, Pinokio, Czerwony Kapturek, Królowa Śniegu, Szewczyk Dratewka, Kopciuszek, Konik Garbusek, Śpiąca królewna, Sindbad, Księżniczka na ziarnku grochu, Smok Wawelski" oraz Gianni'ego Rodari'ego "Marek i Mirek". Współpracuje z czasopismami "Świerszczyk" i "Miś". W latach 1994–2000 współpracowała z wydawnictwami Znak, Novus Orbis, Atext, Gdańskie Wydawnictwo Oświatowe jako autorka okładek do książek.
Wraz z Roksaną Jędrzejewską-Wróbel tworzyła scenariusze do telewizyjnej dobranocki "Babcia Róża i Gryzelka".

</doc>
<doc id="1366020" url="https://pl.wikipedia.org/wiki?curid=1366020" title="Tribute to the Gods">
Tribute to the Gods

Tribute to the Gods – siódma płyta studyjna zespołu Iced Earth, zawierająca covery takich zespołów, jak Judas Priest czy Iron Maiden.

</doc>
<doc id="1366021" url="https://pl.wikipedia.org/wiki?curid=1366021" title="Komitet Urządzający w Królestwie Polskim">
Komitet Urządzający w Królestwie Polskim

Komitet Urządzający w Królestwie Polskim (ros. Учредительный комитет в Царстве Польском) – rosyjski organ powołany dla przeprowadzenia reformy uwłaszczeniowej chłopów, wprowadzenia samorządu gminnego i zreorganizowania administracji w celu zniesienia odrębności Królestwa Kongresowego i wprowadzenia instytucji rosyjskich zamiast instytucji i praw, jakie miała „Kongresówka”. Ustanowiony ukazem cara Aleksandra II Romanowa z 2 marca 1864, rozpoczął działalność 26 marca 1864 w trakcie powstania styczniowego. Komitet istniał do 1871 r. 
W jego składzie znalazł się między innymi Nikołaj Milutin, projektant reform uwłaszczeniowych chłopów.

</doc>
<doc id="1366022" url="https://pl.wikipedia.org/wiki?curid=1366022" title="Vlad Mirita">
Vlad Mirita



</doc>
<doc id="1366033" url="https://pl.wikipedia.org/wiki?curid=1366033" title="WR-40 Langusta">
WR-40 Langusta

WR-40 Langusta – samobieżna wieloprowadnicowa wyrzutnia rakietowa skonstruowana w Polsce jako gruntowna modernizacja wyrzutni radzieckiej BM-21 Grad. Langusta jest produkowana w Centrum Produkcji Wojskowej HSW w Stalowej Woli. Oprócz standardowych pocisków M-21OF, ma być wyposażana w pociski rakietowe Feniks-Z. Według stanu na styczeń 2018 r. SZ RP dysponują 75 egzemplarzami wyrzutni.
Geneza.
Wojsko Polskie od lat 60. używało radzieckich samobieżnych wyrzutni rakietowych BM-21 Grad na podwoziu ciężarówki 6×6 Ural-375D, których w 2007 roku było nadal 227. Od lat 90. XX wieku prowadzono w Polsce prace nad modernizacją wyrzutni, tak w zakresie zastosowania nowej amunicji, wprowadzenia systemu kierowania ogniem, jak i wymiany podwozia na nowoczesne. Zastosowane nośniki Ural-375D były już dość zużyte, problematyczne było zaopatrzenie w części zamienne z krajów poradzieckich, a benzynowy silnik był nieekonomiczny. Również wadą była mała kabina ciężarówki, nie pozwalająca na pomieszczenie całej obsady wyrzutni. W 2003 roku wojskowe próby kwalifikacyjne ukończył prototyp wyrzutni oznaczonej BM-21M, ustawionej na polskim podwoziu 6×6 Star 1466 z wydłużoną kabiną, lecz nie został w tej postaci przyjęty na uzbrojenie, a produkcję samej ciężarówki wkrótce zakończono.
W 2005 roku zdecydowano zastosować polskie podwozie 6×6 Jelcz P662D.35, z opancerzoną kabiną. W odróżnieniu od pierwowzoru BM-21, pojazd wyposażono w system kierowania ogniem z komputerem balistycznym, opracowany przez polską firmę WB Electronics. Sam blok wyrzutni z napędami i przyrządami celowniczymi, przeniesiony z oryginalnych nośników, nie został poddany zasadniczym zmianom. Prototyp ukończono pod koniec 2006 roku. W grudniu 2006 roku przeszedł on pomyślnie próby wojskowe i został następnie przyjęty na uzbrojenie pod nazwą WR-40 Langusta (Wyrzutnia Rakietowa, 40 to przybliżony zasięg w kilometrach przy użyciu nowej amunicji Feniks-Z).
22 kwietnia 2008 roku wojsko zamówiło modernizację pierwszych 31 wyrzutni, z tego dla oszczędności tylko 9 ukompletowanych systemem nawigacji Talin 5000 (przynajmniej jedna na pluton).
Zastosowanie.
Broń ta jest przewidziana jako wyposażenie dywizjonu artylerii rakietowej. Langusta przeznaczona jest do:
Ogólna charakterystyka.
Wyrzutnie są osadzane na podwoziu terenowym 6x6 Jelcz P662D.35 z sześcioosobową obniżoną czterodrzwiową kabiną załogi typu 144 (projektu Jelcza). Kabina posiada integralną ochronę balistyczną w postaci opancerzenia poziomu 1 normy STANAG 4569, w tym szkła pancernego (chroniącego przed zwykłymi pociskami karabinowymi). Kabina jest odchylana hydraulicznie dla dostępu do silnika, a jej konstrukcja została obniżona do wysokości szczytu wyrzutni w celu ułatwienia transportu strategicznego, zwłaszcza lotniczego. Nośność podwozia wynosi 10 ton. Silnik Iveco Aifo Cursor 8 o pojemności 7,8 l osiąga moc 259 kW (352 KM). Pozwala na osiągnięcie maksymalnej prędkości na drogach utwardzonych do 85 km/godz. Ogumienie jest pojedyncze, o rozmiarach 14.00R20, z wkładkami umożliwiającymi krótkotrwałą jazdę z przestrzeloną oponą oraz systemem centralnego pompowania kół. Seryjne pojazdy z kabiną opancerzoną noszą pełne oznaczenie P662D.35-G27 i są wyposażone w mechaniczną skrzynię biegów ZF zamiast automatycznej, jak w prototypie.
Urządzenie jest wyposażone w terminal pojazdowy DD9620T i cyfrowy układ sterowania ogniem polskiej firmy WB Electronics oraz zestaw nawigacyjny Honeywell Talin 5000. Przy tym, z uwagi na koszty, tylko część wyrzutni zamawiana jest z systemem nawigacji, co nie zmniejsza możliwości plutonu. Łączność jest zapewniona przez radiostację pokładową UKF Fastnet Radmor RRC-9311 AP oraz współpracujące radiostacje indywidualne PRC-500 (system łączności wewnętrznej WB Electronics Fonet BMS) i układ zarządzania terenem walki "Trop". Całość stanowi system kierowania ogniem (SKO).
Podstawowe charakterystyki uderzeniowe.
Wyrzutnia posiada 40 luf kalibru 122,4 mm. Według danych udostępnionych przez producenta, czas zaprogramowania 40 zapalników pocisków umieszczonych w lufach to 3 minuty, a pełna salwa jest wykonywana w ciągu 20 sekund. Zasięg ostrzału w przypadku standardowej amunicji wynosi 20 km. W przypadku pocisków Feniks-Z z głowicą odłamkowo-burzącą zasięg wynosi 42 km a w przypadku pocisków z głowicą "cargo" 32 km"."
Pociski Feniks-Z.
Stosowane standardowe pociski M-21OF radzieckiego pochodzenia (jak dla oryginalnych wyrzutni BM-21 Grad) nie pozwalają na wykorzystanie wszystkich możliwości systemu. Pod koniec lat 90. w spółce FPS z Bolechowa (później włączonej w skład Mesko) powstała rodzina pocisków Feniks-Z, które dzięki zastosowaniu nowoczesnego importowanego z Francji materiału pędnego firmy Celerg (późniejszy Roxel) osiągają znacznie większy zasięg. W 2003 roku, po badaniach partii próbnej, wojsko zamówiło pierwszą partię 450 pocisków pocisków M-21FK rodziny Feniks-Z z głowicą kasetową z subamunicją kumulacyjno-odłamkową Hesyt (42 pociski GKO). W odmianie M-21FK pociski te mają donośność co najmniej 32 km. Od 2004 do 2010 roku pociski te były zamawiane w niewielkich partiach (łącznie kilka tysięcy sztuk), po czym producent materiału miotającego zaprzestał współpracy przy produkcji pocisków z głowicami kasetowymi z uwagi na konwencję o nierozprzestrzenianiu takiej broni. Opracowano też wersje M-21FHE z głowicą odłamkowo-burzącą i M-21FK1 z głowicą z przeciwpancernymi minami narzutowymi, które nie zostały wdrożone. Od 2019 roku dostarczane były natomiast pociski z głowicą odłamkowo-burzącą o wymuszonej fragmentacji M-21FHD o donośności co najmniej 42 km (3140 pocisków zamówionych w latach 2019-21).
Służba w Wojsku Polskim.
Pierwsza prototypowa – wdrożeniowa wyrzutnia została przekazana Centrum Szkolenia Artylerii i Uzbrojenia w Toruniu 20 marca 2007 roku. Pierwsze pojazdy trafiły do jednostki bojowej – dywizjonu 5 Lubuskiego Pułk Artylerii 8 lipca 2008 roku. Dywizjon ten do 2009 roku otrzymał wszystkie 18 wyrzutni, a w 2010 roku 18 wyrzutni otrzymał 3 dywizjon 1 Mazurskiej Brygady Artylerii.
W 2018 r. w Siłach Zbrojnych RP znajdowało się 75 egz. 122 mm wyrzutni rakietowych WR-40 „Langusta”. Wyrzutnie te znajdują się w składzie trzech dywizjonów artylerii rakietowej wchodzących w strukturę pułków artylerii. Ponadto, trzy egzemplarze wyrzutni wykorzystywane są do szkolenia specjalistów w Centrum Szkolenia Artylerii i Uzbrojenia w Toruniu.

</doc>
<doc id="1366037" url="https://pl.wikipedia.org/wiki?curid=1366037" title="Bu Kammasz">
Bu Kammasz



</doc>
<doc id="1366038" url="https://pl.wikipedia.org/wiki?curid=1366038" title="Dark Noontide">
Dark Noontide

Dark Noontide jest to czwarta płyta awangardowego indie rocku zespołu Six Organs of Admittance wydana w 2002.

</doc>
<doc id="1366043" url="https://pl.wikipedia.org/wiki?curid=1366043" title="Donald Maclean (minister)">
Donald Maclean (minister)

Donald Charles Hugh Maclean KBE (ur. 9 stycznia 1864 w Bolton, zm. 15 czerwca 1932) – brytyjski polityk, członek Partii Liberalnej, minister w trzecim rządzie Ramsaya MacDonalda. Kawaler Komandor Orderu Imperium Brytyjskiego (KBE).
Życiorys.
Był synem Johna Macleana, szewca z Kilmoluag, i Agnes Macmellin Maclean. Z wykształcenia był prawnikiem.
W trakcie swojej parlamentarnej kariery reprezentował następujące okręgi wyborcze: Bath (1906 – styczeń 1910), Peebles and Selkirk (grudzień 1910–1918), Peebles and Southern Midlothian (1918–1922) oraz North Cornwall (1929–1932).
W 1916 r. otrzymał tytuł szlachecki i został członkiem Tajnej Rady. W latach 1918–1920 był liderem Partii Liberalnej, kiedy Herbert Henry Asquith nie był członkiem parlamentu. W rządzie narodowym objął w 1931 r. stanowisko przewodniczącego Rady Edukacji. Sprawował je aż do swojej śmierci w 1932 r. Zmarł z powodu choroby układu krążenia.
26 października 1907 r. poślubił Gwendoline Hope (30 marca 1878 – 28 marca 1970), córki Charlesa Hope’a i Leonory Orde. Miał z nią czterech synów. Najmłodszym z nich był Donald Maclean, członek siatki szpiegowskiej Cambridge.

</doc>
<doc id="1366044" url="https://pl.wikipedia.org/wiki?curid=1366044" title="Langusta">
Langusta



</doc>
<doc id="1366046" url="https://pl.wikipedia.org/wiki?curid=1366046" title="Raqdalin">
Raqdalin



</doc>
<doc id="1366048" url="https://pl.wikipedia.org/wiki?curid=1366048" title="6 Śląski Batalion Taborowy">
6 Śląski Batalion Taborowy

6 Śląski Batalion Taborowy (niem. "Ersatz Train-Abteilung 6"; w skrócie: "Ers. Tr.-Abt. 6.") – batalion wojsk kolejowych okresu Cesarstwa Niemieckiego.
Sformowany 21 kwietnia 1853. Stacjonował w garnizonie Wrocław, przyporządkowany do VI Korpusu Armii. Brał udział w działaniach zbrojnych okresu I wojny światowej.

</doc>
<doc id="1366050" url="https://pl.wikipedia.org/wiki?curid=1366050" title="Ziaur Rahman (ujednoznacznienie)">
Ziaur Rahman (ujednoznacznienie)



</doc>
<doc id="1366051" url="https://pl.wikipedia.org/wiki?curid=1366051" title="Wężówka (dopływ Śniardw)">
Wężówka (dopływ Śniardw)

Wężówka – rów, dopływ Śniardw o długości 8,75 km. Płynie w województwie warmińsko-mazurskim na zachód od Orzysza przez zabagnienia, stąd w wielu miejscach lustro wody kryje się całkowicie w zwartych szuwarach trzcinowych. 

</doc>
<doc id="1366053" url="https://pl.wikipedia.org/wiki?curid=1366053" title="Ryga (typografia)">
Ryga (typografia)

Ryga – rodzaj justunku długiego (od 2 do 6 i więcej kwadratów) o grubości od 6 do 16 punktów typograficznych, stosowany do wypełniania odstępów między wierszami oraz oddzielania łamów składu zecerskiego, najczęściej w składzie gazet.

</doc>
<doc id="1366054" url="https://pl.wikipedia.org/wiki?curid=1366054" title="Paul Codrea">
Paul Codrea

Paul Costantin Codrea (ur. 4 kwietnia 1981 w Timișoarze) – rumuński piłkarz grający na pozycji defensywnego pomocnika, a także trener.
Kariera klubowa.
Codrea urodził się w Timișoarze. Karierę piłkarską rozpoczął w tamtejszym klubie Banatul Timișoara. W 1996 roku przeszedł do stołecznego Dinama. 1 marca 1997 roku zadebiutował w pierwszej lidze rumuńskiej w przegranym 0:1 wyjazdowym meczu z Glorią Bystrzyca. Nie potrafił jednak przebić się do składu Dinama i przez dwa sezony rozegrał zaledwie dwa spotkania. W 1998 roku wrócił do rodzinnego miasta i przez jeden sezon grał w Politehnice Timișoara w rozgrywkach drugiej ligi. W 1999 roku trafił do Argeș Pitești, którego zawodnikiem był przez półtora sezonu.
Na początku 2001 roku Codrea wyjechał do Włoch, a jego pierwszym klubem w tym kraju była drugoligowa Genoa CFC. 21 stycznia wystąpił w jej koszulce po raz pierwszy, jednak „Rossoblu” ulegli wówczas Cagliari Calcio 0:3. W Genoi grał do końca 2002 roku, ale zajmował z nią miejsca w środku tabeli. W zimowym oknie transferowym sezonu 2002/2003 odszedł do innego drugoligowca, US Palermo. W sezonie 2003/2004 miał udział w awansie klubu z Serie B do Serie A.
Jeszcze w trakcie sezonu Paul odszedł do pierwszoligowej Perugii, a w jej barwach zadebiutował 2 lutego 2004 przeciwko Parmie (2:2). Perugia zajęła 15. miejsce i spadła z ligi, a po sezonie Rumun odszedł do Torino FC, w którym był podstawowym zawodnikiem i wywalczył swój drugi awans do Serie A. Z kolei sezon 2005/2006 ponownie spędził w Palermo, jednak dla klubu z Sycylii rozegrał tylko 12 spotkań.
W lipcu 2006 roku Codrea został zawodnikiem Sieny. 20 września zadebiutował w Serie A w wygranym 2:1 wyjazdowym meczu z Torino. Zarówno w 2007, 2008 i 2009 roku utrzymał się ze Sieną w pierwszej lidze, jednak w 2010 spadł do Serie B. Wiosną 2011 był wypożyczony do AS Bari. W 2012 roku przeszedł do Rapidu Bukareszt. Następnie grał w Politehnice, a w 2013 roku zakończył karierę.
Kariera reprezentacyjna.
W reprezentacji Rumunii Codrea zadebiutował 15 listopada 2000 roku w wygranym 2:1 towarzyskim spotkaniu z Jugosławią. Pierwszego gola w kadrze narodowej zdobył w 2001 roku w lutowym meczu przeciwko Litwie (3:0). Wiosną 2008 roku został powołany przez selekcjonera Victora Pițurcă do kadry na Euro 2008.

</doc>
<doc id="1366057" url="https://pl.wikipedia.org/wiki?curid=1366057" title="Przykop (jezioro w powiecie giżyckim)">
Przykop (jezioro w powiecie giżyckim)

 
Przykop – jezioro w woj. warmińsko-mazurskim, w pow. giżyckim, w gminie Miłki.
Położenie.
Jezioro leży na Pojezierzu Mazurskim, w mezoregionie Wielkich Jezior Mazurskich, w dorzeczu Pisa–Narew–Wisła. Jezioro jest oddalone od Orzysza 8 km na północ, od Danowa 1 km na południowy wschód. Poprzez rów połączone jest z Jeziorem Długim.
Przykop jest typowym przykładem zbiornika mezotroficznego, w zaawansowanym stadium zarastania. Z tego powodu istnieje propozycja, aby jezioro Przykop objąć ochroną w formie użytku ekologicznego. Jezioro Przykop jak większość jezior na ziemi orzyskiej powstało na skutek wytopienia brył martwego lodu.
Brzegi są płaskie i łagodne. W otoczeniu znajdują się lasy.
Zbiornik wodny według typologii rybackiej jezior zalicza się do linowo-szczupakowych.
Jezioro leży na terenie obwodu rybackiego jeziora Długie w zlewni rzeki Pisa – nr 18. Znajduje się na terenie Obszaru Chronionego Krajobrazu Jezior Orzyskich o łącznej powierzchni 21 153,0 ha.
Morfometria.
Według danych Instytutu Rybactwa Śródlądowego powierzchnia zwierciadła wody jeziora wynosi 12,7 ha. Średnia głębokość zbiornika wodnego to 1,5 m, a maksymalna – 5,0 m. Lustro wody znajduje się na wysokości 135,1 m n.p.m. Objętość jeziora wynosi 198,1 tys. m³. Maksymalna długość jeziora to 500 m a szerokość 420 m. Długość linii brzegowej wynosi 1500 m.
Inne dane uzyskano natomiast poprzez planimetrię jeziora na mapach w skali 1:50 000 według Państwowego Układu Współrzędnych 1965, zgodnie z poziomem odniesienia Kronsztadt. Otrzymana w ten sposób powierzchnia zbiornika wodnego to 12,5 ha.

</doc>
<doc id="1366060" url="https://pl.wikipedia.org/wiki?curid=1366060" title="Rass Ajdir">
Rass Ajdir



</doc>
<doc id="1366061" url="https://pl.wikipedia.org/wiki?curid=1366061" title="Zachowanie apetytywne">
Zachowanie apetytywne

Zachowanie apetytywne (lub apetencyjne) - popędowe działanie wywołane przez bodźce zewnętrzne lub wewnętrzne, nacechowane wytrwałym dążeniem do osiągnięcia celu, wchodzące w skład łańcucha działań pierwszej fazy zachowania instynktownego.
Prowadzi do znalezienia bodźca wyzwalającego, np. reakcji łowieckiej u drapieżnika czującego woń, odgłos ofiary, ucieczki myszy na widok lecącej pustułki, popisów godowych. Mają one zapewnić przetrwanie osobnika, ostrzeganie innych osobników lub też zachowanie gatunku.
Zachowanie apetytywne wyzwala najczęściej końcowe działanie spełniające, które może decydować o uratowaniu życia danego osobnika.

</doc>
<doc id="1366062" url="https://pl.wikipedia.org/wiki?curid=1366062" title="Ziaur Rahman (szachista)">
Ziaur Rahman (szachista)

Ziaur Rahman, beng. জিয়াউর রহমান (ur. w 1974) – banglijski szachista, drugi arcymistrz w historii Bangladeszu (tytuł otrzymał w 2002 roku).
Kariera szachowa.
Do ścisłej czołówki szachistów Bangladeszu należy od końca lat 80. XX wieku. W latach 1988, 1994, 1996, 1998, 1999, 2001, 2002, 2004 i 2005, 2008 i 2014 jedenastokrotnie zdobył tytuły indywidualnego mistrza kraju. Pomiędzy 1986 a 2014 r. trzynastokrotnie wystąpił na szachowych olimpiadach, natomiast w latach 1987, 1991 i 2009 – trzykrotnie w drużynowych mistrzostwach Azji.
W 1988 r. reprezentował swój kraj na rozegranych w Adelaide mistrzostwach świata juniorów do lat 20. W kolejnych latach wielokrotnie startował w międzynarodowych turniejach, sukcesy odnosząc m.in. w:
Najwyższy ranking w dotychczasowej karierze osiągnął 1 października 2005 r., z wynikiem 2570 punktów zajmował wówczas 1. miejsce wśród banglijskich szachistów.

</doc>
<doc id="1366063" url="https://pl.wikipedia.org/wiki?curid=1366063" title="FK Odessa">
FK Odessa

FK Odessa (ukr. Футбольний клуб «Одеса», "Futbolnyj Kłub "Odesa"") - ukraiński klub piłkarski z siedzibą w Odessie. Założony w roku 2011.
W latach 2011-2013 występował w rozgrywkach ukraińskiej Pierwszej Lihi.
Historia.
Chronologia nazw:
Latem 2011 na bazie klubu Dnister Owidiopol został utworzony nowy klub FK Odessa, który zajął jego miejsce w Pierwszej Lidze. Wielu piłkarzy z głównym trenerem również przeniosły się do Odessy. Po zakończeniu sezonu 2012/13 klub zrezygnował z występów w Pierwszej Lidze.

</doc>
<doc id="1366065" url="https://pl.wikipedia.org/wiki?curid=1366065" title="Al Jmayl">
Al Jmayl



</doc>
<doc id="1366066" url="https://pl.wikipedia.org/wiki?curid=1366066" title="Latający dywan">
Latający dywan

Latający dywan to występujący w opowieściach dywan, który ma magiczną moc przenoszenia osób w powietrzu (latając), dostając się natychmiast, bądź wyjątkowo szybko w miejsce przeznaczenia.
W literaturze.
Latające dywany pojawiały się w literaturze od czasów biblijnych aż do dziś. W Europie stały się znane dzięki "Księdze tysiąca i jednej nocy". Dywan należał w nich do księcia Persji Husejna, a ponieważ książę miał swoją siedzibę w Tangu, dywan nazywany był "Magicznym dywanem z Tangu".
Latający dywan Salomona miał 60 mil długości i szerokości, i był zrobiony z zielonego jedwabiu obszywanego złotem. Według opowieści, kiedy Salomon usiadł na dywanie i porwał go wiatr, to leciał tak szybko, że śniadanie jadł w Damaszku, a obiad na ziemi Medów (w dzisiejszym Iranie). Wiatr poddawał się jego woli, a gdy Salomon chciał podkreślić swą moc i sławę, to kazał dywanowi zatrząść się, a od tego trzęsienia umarło 40 tysięcy ludzi.
Dywan Salomona był chroniony przed deszczem baldachimem z ptaków. Jest on też wspomniany w Księdze Cudów szejka Muhammada ibn Yahya al-Tadifi al-Hanbaliego.
W rosyjskich opowieściach ludowych, Baba Jaga podarowała Iwanowi Głupcowi latający dywan oraz inne magiczne przedmioty. Dary te pomogły Iwanowi przejść „przez trzydzieści dziewięć krajów”. Rosyjski malarz Wiktor Wasniecow wykonał ilustracje do jednego z wydań tych baśni.
W opowiadaniu Marka Twaina „Wizyta kapitana Stormfielda w niebie” latające dywany były środkiem transportu w tej krainie wiecznej szczęśliwości.

</doc>
<doc id="1366068" url="https://pl.wikipedia.org/wiki?curid=1366068" title="Al Assah">
Al Assah



</doc>
<doc id="1366069" url="https://pl.wikipedia.org/wiki?curid=1366069" title="Jezioro polihumusowe">
Jezioro polihumusowe

Jezioro polihumusowe (dystroficzne) – zawiera bardzo dużą ilość substancji humusowych w wodzie i osadach dennych co wynika z ich położenia wśród lasów szpilkowych, często wśród torfowisk. Odczyn wody jest z reguły kwaśny, osady denne są płynne, galaretowate i często z dużą ilością szczątków roślinnych. Ilość substancji organicznej w zbiorniku polihumusowym może wynosić nawet 90%. 
W Polsce są to niewielkie jeziora, zwykle do kilku hektarów i kilku metrów głębokości, natomiast w rejonach tundry i tajgi są to duże zbiorniki. Jeziora polihumusowe ulegają lądowieniu przez narastanie osadów dennych oraz przez narastanie kożucha mchów od brzegu ku centrum jeziora. Zbliżając się do linii brzegowej jeziora idzie się po kożuchu mchów, tzw. ple, pod którym znajduje się woda – dawna powierzchnia jeziora. Zbiorniki te nie posiadają typowego litoralu i typowego kształtu misy jeziornej, która na styku z lądem ma głębokość zerową, ale tu na skraju pła głębokość zwykle wynosi co najmniej kilka decymetrów. Kożuch mchów wokół jeziora porasta dość uboga roślinność bagienna – oprócz mchu torfowca spotkać tu można: bagno zwyczajne, bobrka trójlistnego, rosiczki, żurawinę.

</doc>
<doc id="1366070" url="https://pl.wikipedia.org/wiki?curid=1366070" title="5 Dolnośląski Batalion Taborowy">
5 Dolnośląski Batalion Taborowy

5 Dolnośląski Batalion Taborowy (niem. "Niederschlesissches Train-Bataillon 5") – batalion wojsk kolejowych z okresu Cesarstwa Niemieckiego.
Sformowany 21 kwietnia 1853 spośród rekrutów z Dolnego Śląska. Stacjonował w garnizonie Poznań, przyporządkowany do V Korpusu Armii. Brał udział w działaniach zbrojnych okresu I wojny światowej.

</doc>
<doc id="1366071" url="https://pl.wikipedia.org/wiki?curid=1366071" title="Al-Asa">
Al-Asa



</doc>
<doc id="1366073" url="https://pl.wikipedia.org/wiki?curid=1366073" title="Komitet Urządzający do spraw Królestwa Polskiego">
Komitet Urządzający do spraw Królestwa Polskiego



</doc>
<doc id="1366075" url="https://pl.wikipedia.org/wiki?curid=1366075" title="Okręg wyborczy Peebles and Selkirk">
Okręg wyborczy Peebles and Selkirk

Okręg wyborczy Peebles and Selkirk powstał w 1868 r. i wysyłał do brytyjskiej Izby Gmin jednego deputowanego. Okręg obejmował hrabstwa Peeblesshire i Selkirkshire w Szkocji. Został zlikwidowany w 1918 r.

</doc>
<doc id="1366079" url="https://pl.wikipedia.org/wiki?curid=1366079" title="Kultura Vinca">
Kultura Vinca



</doc>
<doc id="1366083" url="https://pl.wikipedia.org/wiki?curid=1366083" title="Okręg wyborczy North Cornwall">
Okręg wyborczy North Cornwall

Okręg wyborczy North Cornwall powstał w 1918 i wysyła do brytyjskiej Izby Gmin jednego deputowanego. Okręg obejmuje północną Kornwalię. Obecnie reprezentuje do Dan Rogerson z Liberalnych Demokratów, wybrany po raz pierwszy w 2005 i ponownie w 2010.

</doc>
<doc id="1366084" url="https://pl.wikipedia.org/wiki?curid=1366084" title="J.L.C. Pompe van Meerdervoort">
J.L.C. Pompe van Meerdervoort

Johannes Lijdius Catharinus Pompe van Meerdervoort (ur. 5 maja 1829 w Brugii, zm. 7 października 1908 w Brukseli) – holenderski lekarz praktykujący w Nagasaki w Japonii. Nauczał medycyny, chemii i fotografii, założył szkołę medyczną i szpital.
Urodził się w arystokratycznej rodzinie pochodzącej z Dordrechtu, jako syn oficera holenderskiej armii, Johana Antoine’a Pompego van Meerdervoorta z Lejdy i Johanny Wilhelminy Hendriki de Moulin z Kampen. Studiował medycynę w wojskowej szkole medycznej w Utrechcie i został chirurgiem w 1849. Następnie wyruszył w podróż do Japonii i osiedlił się w Dejima (holenderskiej enklawie w Nagasaki), i przebywał tam od 1857 do 1863. W 1867 roku Pompe opublikował książkę zatytułowaną "Vijf jaren in Japan" ("Pięć lat w Japonii"). Na prośbę japońskich władz Pompe założył szpital zgodny ze standardami europejskimi, ze 124 łóżkami, i szkołę medyczną. Jego asystentami byli Matsumoto Ryōjun i Shiba Ryōkai. W 1865 roku nazwę szkoły zmieniono na Seitoku-Kan, a po restauracji Meiji dała początek Szkole Medycznej Uniwersytetu Nagasaki.
Pompe kontynuował nauczanie fotografii w Japonii, rozpoczęte przez J.K. van den Broeka. Jednym z uczniów Pompego był Ueno Hikoma, jeden z pierwszych profesjonalnych japońskich fotografów, a także Uchida Kuichi, pierwszy fotograf Cesarza Japonii.

</doc>
<doc id="1366085" url="https://pl.wikipedia.org/wiki?curid=1366085" title="Gmina Nowy Dwór (ujednoznacznienie)">
Gmina Nowy Dwór (ujednoznacznienie)

dawne gminy:
Zobacz też: gmina Nowodwór

</doc>
<doc id="1366086" url="https://pl.wikipedia.org/wiki?curid=1366086" title="Syndrom obcej ręki">
Syndrom obcej ręki



</doc>
<doc id="1366088" url="https://pl.wikipedia.org/wiki?curid=1366088" title="2 Pomorski Batalion Taborowy">
2 Pomorski Batalion Taborowy

2 Pomorski Batalion Taborowy (niem. " Pommersches Train-Bataillon Nr. 2", od 1914 jako "Abteilung") – batalion wojsk kolejowych okresu Cesarstwa Niemieckiego.
Sformowany 21 kwietnia 1853. Stacjonował w Szczecinie-Dąbiu ("Altdamm"), przyporządkowany do II Korpusu Armijnego Cesarstwa Niemieckiego. Brał udział w działaniach zbrojnych okresu I wojny światowej.

</doc>
<doc id="1366091" url="https://pl.wikipedia.org/wiki?curid=1366091" title="Wyszcza liha (1992)">
Wyszcza liha (1992)

Wyszcza liha w piłce nożnej 1992 – I edycja najwyższych w hierarchii rozgrywek ligowych ukraińskiej klubowej piłki nożnej. Sezon rozpoczął się 6 marca 1992, a zakończył się 21 czerwca 1992.
Drużyny.
Następujące kluby otrzymali prawo występować w Wyszczej Lidze I Mistrzostw niezależnej Ukrainy w piłce nożnej:
Tabela.
Końcowa tabela grupy B.
Legenda:
Do 5 kwietnia 1992 roku klub SK Odessa nazywał się SKA Odessa.
Finał.
21 czerwca 1992, Lwów.
Tawrija Symferopol - Dynamo Kijów - 1:0 (0:0)
Mecz o III miejsce.
20 czerwca 1992, Zaporoże
Dnipro Dniepropetrowsk - Szachtar Donieck - 3:2 (2:0)
Medaliści.
"(liczba meczów i goli w nawiasach)"
Uwaga: Piłkarze oznaczone "kursywą" występowali również na innych pozycjach.

</doc>
<doc id="1366092" url="https://pl.wikipedia.org/wiki?curid=1366092" title="Yoshizō Koyanagi">
Yoshizō Koyanagi

 – japoński lekarz okulista.
Życiorys.
Yoshizō Koyanagi studiował medycynę na Cesarskim Uniwersytecie w Kioto. Ukończył studia w 1908 roku i specjalizował się z okulistyki u Ikujirō Asayamy (1861–1915). Najpierw pracował jako asystent w klinice ocznej, od 1911 jako profesor nadzwyczajny na swojej macierzystej uczelni. Rok później podjął pracę jako okulista w Szpitalu Czerwonego Krzyża w Osace, w 1913 został profesorem nadzwyczajnym w Kioto, a w 1915 zyskał tytuł .
Między 1917 a 1918 Koyanagi przebywał w Europie. Po powrocie został pierwszym profesorem oftalmologii i kierownikiem katedry Uniwersytetu Tohoku w Sendai. Na stanowisku tym pozostał przez 25 lat, odszedł na emeryturę w 1942. W uznaniu zasług został pośmiertnie odznaczony Orderem Świętego Skarbu (jap. 瑞宝章 "Zuihō-shō"). 
Wśród jego publikacji znajduje się klasyczny podręcznik okulistyki napisany razem z Kiyoshim Ishikawą (1878–1918) i Sadao Suganumą (1879–1946).

</doc>
<doc id="1366093" url="https://pl.wikipedia.org/wiki?curid=1366093" title="Hugh Bradner">
Hugh Bradner

Hugh Bradner (ur. 5 listopada 1915, zm. 5 maja 2008 San Diego) – amerykański fizyk i wynalazca ubrania z pianki neoprenowej używanego w sportach wodnych do ochrony przed utratą ciepła.
Był profesorem w Instytucie Oceanografii imienia Scripps (Scripps) w Uniwersytecie Kalifornijskim San Diego od 1961 roku.
Bradner współpracował z nurkami ze Scripps eksperymentującymi w tym czasie z regulatorami do nurkowania wynalezionymi przez Jacques’a Cousteau oraz Emila Gagnana. Pierwsze testy przeprowadzono w basenie w La Jolla Beach and Tennis Club blisko Scripps.

</doc>
<doc id="1366095" url="https://pl.wikipedia.org/wiki?curid=1366095" title="Estońska Partia Reform">
Estońska Partia Reform

Estońska Partia Reform (est. "Eesti Reformierakond", RE) – estońska partia polityczna o profilu liberalnym, działająca od 1994.
Historia.
Partię założył Siim Kallas, były prezes estońskiego banku centralnego, który bez powodzenia ubiegał się o urząd premiera po dymisji Marta Laara. Do nowej formacji przyłączyła się Liberalno-Demokratyczna Partia Estonii Paul-Eerika Rummo. Po wyborach w 1995 Partia Reform stała się drugą frakcją w Riigikogu. Od tego czasu pozostaje jedną z głównych sił politycznych w Estonii, wielokrotnie współtworząc koalicje rządzące z szeregiem różnych ugrupowań – w latach 1995–1997, 1999–2001 i nieprzerwanie od 2002.
W okresie 2002–2003 jej przedstawiciel, Siim Kallas, pełnił funkcję premiera. W 2004 po dziesięciu latach zrezygnował z kierowania partią, obejmując stanowisko w Komisji Europejskiej. W 2005 nowy lider Partii Reform Andrus Ansip stanął na czele estońskiego gabinetu, uzyskując reelekcję po wygranych przez RE wyborach w 2007. Partia wygrała także kolejne wybory cztery lata później, utrzymując koalicję rządową z Isamaa ja Res Publica Liit. W 2014 przewodniczący partii zrezygnował z urzędu premiera, stanowisko to objął należący również do RE Taavi Rõivas, zawierając tym razem koalicję z socjaldemokratami. Ponownie reformiści zwyciężyli w wyborach w 2015, a urzędujący premier podpisał nowe porozumienie koalicyjne z chadekami i socjaldemokratami. Koalicja rozpadła się jednak w listopadzie 2016, na skutek czego liberałowie przeszli do opozycji.
Ugrupowanie, kierowane już przez Kaję Kallas, zwyciężyło także w kolejnych wyborach w 2019. W styczniu 2021 powróciło do władzy, gdy na czele nowego rządu współtworzonego też przez centrystów stanęła przewodnicząca partii. Po rozpadzie koalicji partia zawiązała w lipcu 2022 nowy sojusz (z partią Isamaa i socjaldemokratami), który stał się zapleczem drugiego rządu Kai Kallas.
Sukces wyborczy został powtórzony wyborach w 2023, kiedy to partia ponownie zajęła pierwsze miejsce, zwiększając liczbę mandatów.

</doc>
<doc id="1366096" url="https://pl.wikipedia.org/wiki?curid=1366096" title="Wielka Ławra">
Wielka Ławra

Klasztor Wielkiej Ławry (gr. Μονή Μεγίστης Λαύρας) – pierwszy klasztor na Górze Athos, położony w południowo-wschodniej części półwyspu. Zbudowany został w 963 roku przez mnicha Atanazego Atoskiego, zwanego też Atanazym z Trebizondu dzięki funduszom bizantyjskiego cesarza Nicefora II Fokasa, który zamierzał abdykować i zostać mnichem, zanim został zamordowany w 969 roku.
Wielka Ławra jest najstarszym i największym klasztorem na Górze Athos w Grecji. W 2000 roku mieszkało w nim 362 mnichów. Znajduje się tu 37 kaplic.
Zbiory biblioteczne.
Biblioteka Wielkiej Ławry zawiera 2046 greckich rękopisów, 165 kodeksów, ponad 20 000 ksiąg drukowanych i około 100 rękopisów w innych językach. Wśród najstarszych zbiorów znajdują się: 8 kart z biblijnego kodeksu Coislinianus (VI wiek), kodeks 044 (Ψ) z VIII wieku, kodeksy 049, 0167, 1073, 1505, 2524, 1519.

</doc>
<doc id="1366100" url="https://pl.wikipedia.org/wiki?curid=1366100" title="Klasztor Watopedi">
Klasztor Watopedi

Klasztor Watopedi (grec. Βατοπέδι lub Βατοπαίδι) – jeden z klasztorów na Górze Athos, zajmujący 2. miejsce w atoskiej hierarchii. Znajduje się w północno-wschodniej części atoskiego półwyspu. Nazwa pochodzi od greckich słów jeżyna i równina.
Historia.
Wedle tradycji założony został w latach 972–985 przez trzech majętnych ludzi: Atanazego, Mikołaja i Antoniego. Główna świątynia klasztoru (katholikon) z Х wieku zadedykowana została Zwiastowaniu Najświętszej Marii Panny. Klasztor składa się z 12 kaplic wewnątrz i 19 na zewnątrz murów. Jednym z mnichów wywodzących się z Watopedi był Maksym Grek, później jeden z ważniejszych teologów w państwie moskiewskim.
W 1743 założona tu została Atoska Akademia, zniszczona po kilkunastu latach przez mnichów-przeciwników podnoszenia kultury umysłowej.
W klasztorze mieszka dziś około 100 mnichów.
Biblioteka klasztoru przechowuje prawie 2000 rękopisów i ponad 35 000 drukowanych ksiąg. Wśród rękopisów znajdują się manuskrypty dzieł Homera. Stąd pochodzi Kodeks Moskiewski II, który został wywieziony z klasztoru w 1655.
Wśród zbiorów ikon wyróżniają się cztery poświęcone Bogurodzicy.
Skandal finansowy.
We wrześniu 2008 klasztor został bohaterem skandalu finansowego. Mnisi zostali oskarżeni o zamianę ziemi małej wartości na państwową nieruchomość dużej wartości w transakcji z rządem premiera Kostasa Karamanlisa z konserwatywnej partii Nowa Demokracja. Po ujawnieniu afery, pod naciskiem opinii publicznej, rząd odwołał tę transakcję, dwóch ministrów zrezygnowało, a parlament powołał komisję śledczą dla zbadania sprawy. Państwo straciło na rzecz klasztoru co najmniej 100 milionów euro, choć komisja parlamentarna wyceniła nieruchomość nawet na miliard euro. W 2011 archimandryta Efrem został aresztowany i uwięziony pod zarzutem oszustwa i malwersacji. W październiku 2013 prasa doniosła, że czternaście osób, w tym archimandryta Efrem i mnich Arseniusz są postawieni w stan oskarżenia pod wieloma różnymi zarzutami, w tym prania brudnych pieniędzy, w związku ze „świętą wymianą” (jak nazwała transakcję prasa).

</doc>
<doc id="1366101" url="https://pl.wikipedia.org/wiki?curid=1366101" title="It’s Still Living">
It’s Still Living

It’s Still Living – album koncertowy zespołu The Birthday Party nagrany w Astor Theatre w St. Kilda, Australia w styczniu 1982. Został wydany dopiero w 1985 roku, już po rozpadzie zespołu.
Powyższy koncert został także sfilmowany, ale nie jest do tej pory wydany. Realizacji dokonali Paul Goldman oraz Evan English.
Pierwsze wydanie tego albumu, w 1985, przez wydawnictwo Missing Link, będące własnością byłego menadżera zespołu Keitha Glassa, nie zostało zaaprobowane przez byłych członków zespołu.

</doc>
<doc id="1366102" url="https://pl.wikipedia.org/wiki?curid=1366102" title="Klasztor Vatopedi">
Klasztor Vatopedi



</doc>
<doc id="1366103" url="https://pl.wikipedia.org/wiki?curid=1366103" title="Wilhelm Heinrich Erb">
Wilhelm Heinrich Erb

Wilhelm Heinrich Erb (ur. 30 listopada 1840 w Winnweiler, zm. 29 października 1921 w Heidelbergu) – niemiecki lekarz neurolog, profesor medycyny i dyrektor Kliniki Neurologicznej Uniwersytetu w Heidelbergu.
Życiorys.
Urodził się w Winnweiler w Palatynacie reńskim w 1840 roku jako syn leśnika Friedricha Erba (1797–1868) i Sophie z domu Hoffmeister (1803–1895). Studiował na Uniwersytecie w Heidelbergu i przez wiele lat był asystentem Nikolausa Friedreicha. Przez pewien czas współpracował też z Ludwigiem von Buhlem w Monachium.
W 1880 roku otrzymał katedrę patologii na Uniwersytecie w Lipsku i wkrótce został kierownikiem tamtejszej kliniki. Później powrócił do Heidelbergu by zastąpić Friedreicha na stanowisku kierownika tamtejszej kliniki i pozostał w tym ośrodku do końca kariery.
Erb początkowo zajmował się głównie histologią i toksykologią, ale z czasem jego zainteresowania skupiły się na neurologii. Badał metody elektrodiagnostyczne i podejmował próby elektroterapii, był jednym z popularyzatorów badania odruchu kolanowego. W 1878 jako jeden z pierwszych opisał miastenię. Jego uczniami byli m.in. Ernst Remak i Max Nonne.
W 1876 roku ożenił się z Anną Gaß. Mieli czterech synów.

</doc>
<doc id="1366105" url="https://pl.wikipedia.org/wiki?curid=1366105" title="Klasztor Iwiron">
Klasztor Iwiron

Klasztor Iwiron (grec. Μονή Ιβήρων, gruz. ივერთა მონასტერი) – jeden z klasztorów na Górze Athos, położony nad morzem we wschodniej części półwyspu. Założony został przez Gruzinów, pod nadzorem Jana Iberyjskiego, w latach 980–983. Klasztor zajmuje trzecie miejsce w atoskiej hierarchii. Biblioteka zawiera 2000 rękopisów, 15 zwojów liturgicznych i ponad 20 000 drukowanych ksiąg. Większość ksiąg jest w języku: gruzińskim, greckim, hebrajskim i łacińskim. Nazwa klasztoru Iwiron nawiązuje do starożytnego królestwa Iberii na Kaukazie, skąd pochodził architekt Jan.
Klasztor poświęcony został Zaśnięciu Marii Panny. Należy do niego skit św. Jana Chrzciciela, posiada 16 kaplic wewnętrznych i 10 zewnętrznych, mieszka w nim dziś około 30 mnichów. W monasterze przechowywana jest cudowna Iwerska Ikona Matki Bożej.

</doc>
<doc id="1366108" url="https://pl.wikipedia.org/wiki?curid=1366108" title="Chilandar">
Chilandar

Chilandar (serbski: Хиландар; grecki: Χιλανδαρίου) – klasztor położony w północno-zachodniej części półwyspu Athos. Zajmuje czwarte miejsce w atoskiej hierarchii.
Historia.
Pochodzenie nazwy klasztoru nie jest jasne. Słowo "Chilandar" może pochodzić od "chelandion" – rodzaju statku bizantyjskiego; istnieje również teza, iż nazwa ta nawiązuje do imienia założyciela pierwszej wspólnoty mniszej na tym miejscu.
Monaster w dzisiejszym kształcie został założony w XII w. przez wielkiego żupana Raszki Stefana Nemanię (który abdykował, wstąpił do monasteru i przyjął imię Symeon) oraz jego syna Rastka, znanego jako mnich Sawa. Chilandar był początkowo monasterem filialnym klasztoru Watopedi, następnie uzyskał niezależność i zyskał zwierzchność nad mniejszymi wspólnotami: Zygou, św. Bazylego, Komitissas, Kalyka, Paparnikion, Omologetou oraz Strovilaias. 
Od początku posiadał wyraźnie serbski charakter; w 1198 cesarz bizantyjski Aleksy III potwierdził jego przynależność do Serbów. Klasztor otrzymywał liczne dary od kolejnych władców średniowiecznej Serbii. Jego silny związek z narodem serbskim utrzymał się do XVII-XVIII w., gdy liczba przybywających na Athos Serbów spadła, następnie zaś w 1722 Chilandar został zniszczony przez pożar. Monaster przetrwał dzięki działalności mnichów bułgarskich. W 1844 odnaleziono w klasztorze Karty chilandarskie. Kolejny pożar zniszczył zabudowania klasztoru w 1891.
Główna cerkiew monasterska nosi wezwanie Wprowadzenia Matki Bożej do Świątyni i została wzniesiona w XIV stuleciu; dekoracja wnętrza (freski) datuje się z wieku XIX.
Dopiero w latach 80. XX wieku przeprowadzono elektryfikację klasztoru. W roku 2004 w wyniku pożaru klasztor został poważnie uszkodzony.
W roku 2010 w klasztorze przebywało 22 mnichów.
Biblioteka klasztoru przechowuje 181 greckich i 809 słowiańskich rękopisów, ponadto co najmniej 20 000 drukowanych ksiąg, spośród których tylko 3000 jest w języku greckim. Kolekcja średniowiecznych rękopisów słowiańskich jest największą na świecie.

</doc>
<doc id="1366109" url="https://pl.wikipedia.org/wiki?curid=1366109" title="Best and Rarest">
Best and Rarest

Best and Rarest – album przekrojowy zespołu The Birthday Party. Jest znany także pod nazwą A Collection, co jest spowodowane różnicą pomiędzy wydaniem LP oraz CD. Zwyczajowo przyjęło się, że pierwotne wydanie z 1985 roku na LP nazywane jest "Best and Rarest" natomiast reedycja z 1987 roku na CD to "A Collection".
Zarówno pierwsze jak i drugie wydanie tego albumu zostało dokonane przez wydawnictwo Missing Link, będące własnością byłego menadżera zespołu Keitha Glassa.
Lista utworów.
Wydanie na CD z 1987 roku zawierało następujące utwory:

</doc>
<doc id="1366111" url="https://pl.wikipedia.org/wiki?curid=1366111" title="Klasztor św. Dionizego">
Klasztor św. Dionizego

Klasztor św. Dionizego, Dionisiu (grec.: Μονή Διονυσίου) – jeden z klasztorów na Górze Athos, położony w północno-zachodniej części półwyspu. Zajmuje piąte miejsce w atoskiej hierarchii. Założony został w XIV wieku przez Dionizego z Korisos i nazwany został od jego imienia. 
Poświęcony został Janowi Chrzcicielowi. Z klasztoru wyszło wielu znanych ascetów i teologów.
W klasztorze mieszka dziś około 50 mnichów.
Biblioteka mieści 804 rękopisów i ponad 4 000 drukowanych ksiąg. Wiele rękopisów pochodzi z XI wieku. Najstarszy z IX wieku (kodeks 045). 

</doc>
<doc id="1366112" url="https://pl.wikipedia.org/wiki?curid=1366112" title="Wiązówka bulwkowa">
Wiązówka bulwkowa

Wiązówka bulwkowa, syn. wiązówka bulwkowata ("Filipendula vulgaris") – gatunek rośliny należący do rodziny różowatych. Jest gatunkiem eurosyberyjskim, występuje od północno-zachodniej Afryki, Europy południowej i środkowej po Syberię. W Polsce gatunek rodzimy, rozpowszechniony, lokalnie rzadki.
Biologia i ekologia.
Bylina, hemikryptofit. Kwitnie od czerwca do lipca. Rośnie w miejscach słonecznych lub półcienistych, na glebach przeciętnych, ciężkich. Jako jedyny gatunek wiązówek rośnie na suchych stanowiskach, z dala od wody, w cieplejszych lasach, na suchszych, trawiastych zboczach na niżu i w niższych położeniach górskich. W klasyfikacji zbiorowisk roślinnych gatunek charakterystyczny dla klasy (Cl.) "Festuco-Brometea".

</doc>
<doc id="1366115" url="https://pl.wikipedia.org/wiki?curid=1366115" title="Bataliony taborowe Cesarstwa Niemieckiego">
Bataliony taborowe Cesarstwa Niemieckiego

Nowopruskie bataliony taborowe (niem. "Neupreußische Trainbataillone") – bataliony wojsk kolejowych okresu Cesarstwa Niemieckiego.
Obok nazw jednostek – ich garnizony w 1914 oraz daty sformowania.

</doc>
<doc id="1366116" url="https://pl.wikipedia.org/wiki?curid=1366116" title="Klasztor Kutlumus">
Klasztor Kutlumus

Klasztor Kutlumos, (gr.: Μονή Κουτλουμουσίου) – jeden z klasztorów na Górze Athos. Położony jest we wschodniej części półwyspu. Zajmuje szóste miejsce w atoskiej hierarchii. Nieznana jest dokładna data założenia klasztoru, ale jego nazwa pojawia się w dokumentach z XII wieku. 
Biblioteka klasztoru mieści 662 rękopisów i około 3 500 drukowanych ksiąg.
W połowie 2008 w klasztorze mieszkało około 20 mnichów.

</doc>
<doc id="1366118" url="https://pl.wikipedia.org/wiki?curid=1366118" title="Salme Rootare">
Salme Rootare

Salme Rootare, ros. Сальме Роотаре (ur. 26 marca 1913 w Rewlu, zm. 21 października 1987 w Tallinnie) – estońska szachistka, mistrzyni międzynarodowa od 1957.
Kariera szachowa.
Pierwszy tytuł mistrzyni Estonii zdobyła w 1945. Do 1972 zdobyła jeszcze 14 złotych medali indywidualnych mistrzostw kraju. Największy sukces w karierze odniosła w 1959, zajmując w rozegranym w Płowdiwie turnieju pretendentek IV m., co wówczas odpowiadało piątej pozycji na świecie. Wielokrotnie uczestniczyła w finałach indywidualnych mistrzostw Związku Radzieckiego, dwukrotnie dzieląc II m. (w XV i XIX mistrzostwach).

</doc>
<doc id="1366120" url="https://pl.wikipedia.org/wiki?curid=1366120" title="Klasztor Pantokratora">
Klasztor Pantokratora

Klasztor Pantokratora (grec. Μονή Παντοκράτορος) – jeden z klasztorów na Górze Athos. Położony jest we wschodniej części półwyspu i jest poświęcony Przemienieniu Pańskiemu. Zajmuje siódme z dwudziestu miejsc w atoskiej hierarchii. Klasztor założony został najprawdopodobniej w 1363 przez stratopedarchesa Aleksego i primiceriusa Jana. 
Po upadku cesarstwa bizantyjskiego klasztor był wspierany finansowo przez władców Europy Wschodniej. Dwa niszczycielskie pożary miały miejsce w 1773 i 1948. Katolikon klasztoru jest niewielki z powodu braku miejsca. Jest zbudowany w stylu kościołów Athonitów z jedną niewielką nieregularnością, to znaczy odległość między chórami kantorów i świątyni jest niezwykle duża. W świątyni znajdują się malowidła ścienne artystów ze Szkoły Macedońskiej, a niektóre części zostały przywrócone w 1854. Oprócz katolikonu w klasztorze znajduje się osiem kaplic. Najbardziej imponująca, poświęcona Zaśnięciu Matki Boskiej, znajduje się w katolikonie na lewo od eso-narthex. Refektarz jest wbudowany w zachodnie skrzydło murów klasztoru. Biblioteka klasztoru przechowuje około 350 rękopisów, 2 zwoje liturgiczne i około 3500 drukowanych ksiąg. Dokumenty klasztorne pisane są w języku greckim i tureckim, a jeden z dokumentów nawet w wołoskim. Większość dokumentów pochodzi z XVII wieku. W ostatnich latach z biblioteki skradziono kilka kodeksów. Wśród skarbów klasztoru najbardziej znaczący jest fragment Prawdziwego Krzyża.
W 1990 był zamieszkany przez 66 mnichów. W klasztorze mieszka dziś około 15 mnichów.

</doc>
<doc id="1366124" url="https://pl.wikipedia.org/wiki?curid=1366124" title="Henryk II (król Kastylii i Leónu)">
Henryk II (król Kastylii i Leónu)



</doc>
<doc id="1366125" url="https://pl.wikipedia.org/wiki?curid=1366125" title="Klasztor Kseropotamu">
Klasztor Kseropotamu

Klasztor Kseropotamu (grec. Μονή Ξηροποτάμου) – jeden z klasztorów na Górze Athos. Położony jest w środkowej części półwyspu, na wysokości około 200 metrów n.p.m. Zajmuje ósme miejsce w atoskiej hierarchii. Klasztor założony został w X wieku. 
Biblioteka klasztoru przechowuje około 409 rękopisów i około 6 000 drukowanych ksiąg. 
W klasztorze mieszka dziś około 25 mnichów.

</doc>
<doc id="1366126" url="https://pl.wikipedia.org/wiki?curid=1366126" title="Zatoka Pugeta">
Zatoka Pugeta



</doc>
<doc id="1366127" url="https://pl.wikipedia.org/wiki?curid=1366127" title="Cieśnina Pugeta">
Cieśnina Pugeta



</doc>
<doc id="1366128" url="https://pl.wikipedia.org/wiki?curid=1366128" title="Klasztor Zografu">
Klasztor Zografu

Klasztor Zografu (bułg.: Зографски манастир, Zografski manastir; grec.: Μονή Ζωγράφου, Moní Zográphou) – jeden z klasztorów na Górze Athos. Położony jest w południowo-wschodniej części półwyspu. Zajmuje dziewiąte miejsce w atoskiej hierarchii. Klasztor założony został w końcu IX, bądź na początku X wieku. Nazwa klasztoru pochodzi od św. Jerzego.
Biblioteka klasztoru zawiera 126 greckich i 388 słowiańskich rękopisów, oraz około 10 000 drukowanych ksiąg. Wśród dokumentów średniowiecznych wyróżniają się dwie bułgarskie królewskie karty. Stąd pochodzi Kodeks Zografski. 
W klasztorze mieszka około 15 mnichów.

</doc>
<doc id="1366129" url="https://pl.wikipedia.org/wiki?curid=1366129" title="Klasztor Dochiariu">
Klasztor Dochiariu

Klasztor Dochiariu (grec.: Μονή Δοχειαρείου) – jeden z klasztorów na Górze Athos. Położony jest w środkowej części półwyspu, po jego zachodniej stronie. Zajmuje dziesiąte miejsce w atoskiej hierarchii. Klasztor założony w X wieku przez Eutymiusa ucznia Ataniosa (Αθανάσιος ο Αθωνίτης). Poświęcony został archaniołom Michałowi i Gabrielowi.
Klasztor ma 12 kaplic.
W bibliotece klasztornej przechowywanych jest 545 rękopisów, spośród których 62 sporządzonych zostało na pergaminie, ponadto ponad 5 000 drukowanych ksiąg.
W klasztorze mieszka około 30 mnichów.

</doc>
<doc id="1366130" url="https://pl.wikipedia.org/wiki?curid=1366130" title="Klasztor Karakalu">
Klasztor Karakalu

Klasztor Karakalu (grec.: Μονή Καρακάλου) – jeden z klasztorów na Górze Athos. Położony jest w południowo-wschodniej części półwyspu. Zajmuje jedenaste miejsce w atoskiej hierarchii. Klasztor założony został na początku XI w. za cesarza Andronika II Paleologa. W XIII w. na skutek działań krzyżowców oraz piratów klasztor opustoszał. Został ponownie odbudowany w XVI wieku.
W bibliotece klasztoru przechowywanych jest 279 rękopisów i około 2 500 drukowanych ksiąg.
W klasztorze mieszka około 30 mnichów.

</doc>
<doc id="1366131" url="https://pl.wikipedia.org/wiki?curid=1366131" title="Klasztor Filoteu">
Klasztor Filoteu

Klasztor Filoteu (grec.: Μονή Φιλοθέου) – jeden z klasztorów na Górze Athos. Położony jest w północno-wschodniej części półwyspu. Zajmuje dwunaste miejsce w atoskiej hierarchii. Klasztor założony został przez błogosławionego Filetosa – od którego imienia otrzymał swoją nazwę – na początku X wieku.
W bibliotece klasztoru przechowywanych jest 250 rękopisów i około 2 500 drukowanych ksiąg (spośród których około 50 w języku rosyjskim i rumuńskim). Katolikon klasztoru ozdabiają freski m.in. albańskich malarzy Kostandina i Athanasa Zografi.
W klasztorze mieszka 60 mnichów.

</doc>
<doc id="1366132" url="https://pl.wikipedia.org/wiki?curid=1366132" title="Klasztor Simonopetra">
Klasztor Simonopetra

Klasztor Simonopetra, Simonos Petras (grec. Σιμωνόπετρα, co znaczy "Skała Szymona"), nazywany też klasztorem Szymona Piotra (grec. Μονή Σίμωνος Πέτρας) – jeden z klasztorów na górze Athos.
Monaster położony jest w południowo-zachodniej części półwyspu. Zajmuje trzynaste miejsce w atoskiej hierarchii. Klasztor zbudowany został w XIII wieku na skale wznoszącej się 330 m n.p.m., przez Szymona Atoskiego jako rezultat jego wizji.
W klasztorze mieszka dziś około 50 mnichów.

</doc>
<doc id="1366134" url="https://pl.wikipedia.org/wiki?curid=1366134" title="Klasztor św. Pawła">
Klasztor św. Pawła

Klasztor św. Pawła (grec. Μονή Αγίου Παύλου) – jeden z klasztorów na Górze Athos. Położony jest w zachodniej części półwyspu. Zajmuje czternaste miejsce w atoskiej hierarchii. Klasztor zbudowany został w X lub XI wieku przez św. Pawła z Kseropotamu. Początkowo nosił nazwę Kseropotamu; tę samą nazwę nosił również drugi klasztor, dlatego w 1108 przyjął swą obecną nazwę.
Klasztor poświęcony został Świętu Ofiarowania Pańskiego.
W bibliotece klasztoru przechowywanych jest 494 rękopisów i ponad 12 000 drukowanych ksiąg.
W październiku 1845 bp Porfiryj Uspienski odwiedził klasztor i zabrał 12 kart Ewangelii Radosława, w jego przekonaniu najbardziej wartościowych i zawiózł je do Petersburga. Pozostawione tam przezeń karty zaginęły.
W klasztorze mieszka dziś 30 mnichów.

</doc>
<doc id="1366136" url="https://pl.wikipedia.org/wiki?curid=1366136" title="Metyloaminoetanol">
Metyloaminoetanol

Metyloaminoetanol, "N"-metyloetanoloamina, – organiczny związek chemiczny z grupy aminoalkoholi. Stosowana w przemyśle chemicznym jako rozpuszczalnik oraz wykorzystywana w syntezie chemicznej różnych produktów, w tym polimerów i farmaceutyków.
"N"-Metyloetanoloaminę można otrzymać w reakcji tlenku etylenu z metyloaminą.

</doc>
<doc id="1366137" url="https://pl.wikipedia.org/wiki?curid=1366137" title="Klasztor Stawronikita">
Klasztor Stawronikita

Klasztor Stawronikita (grec. Μονή Σταυρονικήτα) – jeden z klasztorów na Górze Athos. Położony jest we wschodniej części półwyspu. Położony jest pomiędzy klasztorami Iviron i Pantokratoros. Zajmuje piętnaste miejsce w atoskiej hierarchii. Klasztor zbudowany został na początku X wieku. Klasztor poświęcony został św. Mikołajowi Cudotwórcy. 
W bibliotece klasztoru przechowywanych jest 171 rękopisów, spośród których 58 pisanych jest na pergaminie i około 2500 drukowanych ksiąg. 
W klasztorze mieszka dziś około 30 mnichów. 

</doc>
<doc id="1366138" url="https://pl.wikipedia.org/wiki?curid=1366138" title="Klasztor Ksenofonta">
Klasztor Ksenofonta

Klasztor Ksenofonta (grec.: Μονή Ξενοφώντος) – jeden z klasztorów na Górze Athos, położony w zachodniej części półwyspu, pomiędzy klasztorami Dochiariu i św. Pantelejmona. Poświęcony został św. Jerzemu. Zajmuje szesnaste miejsce w atoskiej hierarchii. Klasztor zbudowany został w X albo XI wieku.
Ma 11 kaplic wewnątrz i sześć na zewnątrz. Katolikon klasztoru został ozdobiony w 1766 roku freskami albańskich malarzy Kostandina i Athanasa Zografi. Do dziś zachowały się ich freski w "naos", pozostałe uległy zniszczeniu w czasie przebudowy kościoła w 1901 roku.
W bibliotece klasztoru przechowywanych jest 300 rękopisów i około 4000 drukowanych ksiąg.
W klasztorze mieszka 30 mnichów.

</doc>
<doc id="1366139" url="https://pl.wikipedia.org/wiki?curid=1366139" title="Luis Fernando Monti">
Luis Fernando Monti



</doc>
<doc id="1366140" url="https://pl.wikipedia.org/wiki?curid=1366140" title="Raimundo Bibiani Orsi">
Raimundo Bibiani Orsi



</doc>
<doc id="1366141" url="https://pl.wikipedia.org/wiki?curid=1366141" title="Adolfo Bernabé Zumelzú">
Adolfo Bernabé Zumelzú



</doc>
<doc id="1366142" url="https://pl.wikipedia.org/wiki?curid=1366142" title="Klasztor Grigoriu">
Klasztor Grigoriu

Klasztor Grigoriu (grec.: Μονή Οσίου Γρηγορίου) – jeden z klasztorów na Górze Athos. Położony jest w południowo-wschodniej części półwyspu, nad samym brzegiem morza. Zajmuje siedemnaste miejsce w atoskiej hierarchii. Klasztor zbudowany został w XIV wieku przez ascetę Grzegorza.
Klasztor poświęcony został św. Mikołajowi.
W pożarach (1500, 1762) zniszczone zostały archiwa klasztoru. Klasztor odegrał swoją rolę podczas rewolucji greckiej przeciwko Turkom, żądając dla siebie niezależności od Wielkiej Ławry.
W bibliotece klasztoru przechowywanych jest 297 rękopisów, z których 11 sporządzonych zostało na pergaminie i około 4000 drukowanych ksiąg.
W klasztorze mieszka dziś około 70 mnichów.

</doc>
<doc id="1366143" url="https://pl.wikipedia.org/wiki?curid=1366143" title="Klasztor Esfigmenu">
Klasztor Esfigmenu

Klasztor Esfigmenu (grec.: Μονή Εσφιγμένου) – jeden z klasztorów na Górze Athos. Położony jest w północno-wschodniej części półwyspu. Zajmuje osiemnaste miejsce w atoskiej hierarchii 20 samodzielnych monasterów. Jest to monaster cenobityczny.
Historia.
Klasztor i jego główna cerkiew ("katholikon") poświęcone zostały Wniebowstąpieniu Pańskiemu. Jego budowa szacowana jest na X albo XI wiek, jednak według klasztornej tradycji jego fundatorką była cesarzowa bizantyńska Pulcheria, co oznaczałoby, że pierwsza wspólnota monastyczna na tym miejscu działała już w V stuleciu, przed uformowaniem się republiki mnichów na Athos w jej obecnym kształcie.
W średniowieczu klasztor został trzykrotnie splądrowany przez piratów, a w XIV wieku spalony. Okres jego odnowy rozpoczął się w XVII stuleciu; świetności monasteru nie przerwały zniszczenia, jakich doznał w czasie wojny o niepodległość Grecji. W 1990 w Esfigmenu żyło 42 mnichów.
Konflikt klasztoru z Patriarchatem Konstantynopolitańskim.
Zakonnicy zamieszkujący klasztor Esfigmenu pozostają od 1972 w konflikcie z Patriarchatem Konstantynopolitańskim, który jest zwierzchnikiem klasztorów Athos. Powodem sporu jest zaangażowanie patriarchów w ruch ekumeniczny i prowadzenie dialogu z Kościołem katolickim. Przedstawiciele Esfigmenu opuścili Świętą Wspólnotę Athos i ogłosili odrzucenie jurysdykcji patriarchy. Zbuntowani mnisi odmówili jednak opuszczenia zabudowań monasteru, zaś za swoje hasło przyjęli "Prawosławie albo śmierć". W związku z tym 14 grudnia 2002 patriarcha Konstantynopola usunął ich z Cerkwi prawosławnej. W styczniu 2003 mnisi ponownie odmówili opuszczenia klasztoru. Pozostali w nim także po tym, gdy Najwyższy Sąd Administracyjny Grecji ponowił nakaz opuszczenia obiektów. W 2008 zakonnicy zagrozili wysadzeniem w powietrze całego klasztoru.
W 2009 sąd w Salonikach uznał mnichów za winnych utrudniania kanonicznego życia monasteru Esfigmenu i skazał ich na rok więzienia w zawieszeniu.
Równolegle ze wspólnotą zbuntowanych mnichów istnieje wspólnota legalna, która w oczach kanonicznych Kościołów prawosławnych jest jedynym kontynuatorem tradycji klasztoru Esfigmenu. Z powodu okupacji budynków monasterskich przez mnichów usuniętych z Kościoła, grupa ta czasowo zamieszkuje w Karies.
Architektura.
Katholikon klasztoru, który jest użytkowany w naszych czasach, został wzniesiony w pierwszym dziesięcioleciu XIX wieku. W latach 1811, 1818 i 1841 były w nim prowadzone prace nad dekoracją wewnętrzną (freski). Posiada dwie boczne kaplice: Wprowadzenia Matki Bożej do Świątyni oraz Świętych Archaniołów. Oprócz głównej cerkwi klasztor posiada piętnaście mniejszych kaplic usytuowanych w różnych miejscach kompleksu jego zabudowań. Z katholikonem sąsiaduje fiala, zaś po jego zachodniej stronie wznosi się budynek refektarza.

</doc>
<doc id="1366144" url="https://pl.wikipedia.org/wiki?curid=1366144" title="Epilog norymberski">
Epilog norymberski

Epilog norymberski – polski czarno-biały fabularyzowany film dokumentalny z 1970 w reżyserii Jerzego Antczaka, będący inscenizacją procesu nazistów w Norymberdze toczonego w latach 1945–1946.
O filmie.
„Epilog norymberski” jest filmową wersją spektaklu Teatru Telewizji wystawionego przez Jerzego Antczaka w 1969. Scenariusz oparto na autentycznych dokumentach i stenogramach procesu odbywającego się po II wojnie światowej, wykorzystano także fragmenty archiwalnego filmu z Auschwitz-Birkenau, wyświetlonego w trakcie procesu. Na potrzeby Epilogu odtworzono wygląd sali sądowej, jednak wprowadzono pewne uproszczenia (m.in. zrezygnowano z tłumaczy, galerii dla prasy, zredukowano liczbę sędziów i obrońców).
Fabuła.
Do udziału w filmie zaproszono Karola Małcużyńskiego – korespondenta i naocznego świadka procesu, który wraz z narratorem (Andrzej Łapicki) na bieżąco komentuje przebieg procesu, uzupełniając film o własne wspomnienia. Całość uzupełniają sceny rozmów amerykańskiego psychologa więziennego dr Gustave'a Gilberta (Jan Englert) z oskarżonymi.
W filmie omawiane są m.in. następujące wydarzenia: prowokacja gliwicka, zbrodnie oddziałów nazistowskich, pożar Reichstagu, śmierć Adolfa Hitlera.

</doc>
<doc id="1366145" url="https://pl.wikipedia.org/wiki?curid=1366145" title="Monaster św. Pantelejmona">
Monaster św. Pantelejmona

Monaster św. Pantelejmona (grec. Άγιος Παντελεήμων, Aghios Panteleimon; "ros. Пантелеймонов, nazywany również Ρωσσικόν, Rossikon – ruski)" – jeden z monasterów na Górze Athos. Położony jest w południowo-zachodniej części półwyspu. Zajmuje dziewiętnaste miejsce w atoskiej honorowej hierarchii monasterów. 
Historia.
Pierwsza wzmianka o monasterze pod wezwaniem św. Pantelejmona na Górze Athos pojawiła się w 988. Był to monaster założony przez Leoncjusza z Tesaloniki i nazywany był Monasterem Tesaloniczanina. W XII wieku monaster popadł w ruinę i był prawie opuszczony. W 1169 zasiedlili go na nowo ruscy mnisi z Monasteru Ksylurgu (pierwsza wzmianka o tym klasztorze pochodzi z 1016), nazywanego też Monasterem Rusina, pod wezwaniem Bogarodzicy, rezygnując ze swojego dotychczasowego wezwania. Od tej pory Monaster św. Pantelejmona znany jest jako "Rossikon" (ruski).
W czasach bizantyjskich monaster przeżywał rozkwit. W 1193 mnichem w monasterze został młody książę serbski, Rastko Nemanjić, przyjmując zakonne imię Sawa, późniejszy założyciel (1219) autokefalicznej cerkwi serbskiej. W 1307, podczas jednego z napadów katalońskich piratów na półwysep, budynek monasteru został spalony. Odbudowany głównie dzięki hojności króla Serbii, Stefana Duszana. Monaster utrzymywał związki z Rusią, skąd pochodziła znaczna część mnichów. Wśród ofiarodawców byli władcy ruskich księstw, w tym moskiewskiego. Monaster otrzymywał również nadania od cesarzy bizantyjskich. Oprócz majątków na półwyspie posiadał nieruchomości w Tessalonice, posiadłości nad Strymonem i na Lesbos. 
Okres panowania tureckiego to upadek monasteru. Ustał napływ ruskich mnichów. Zdarzały się okresy, gdy monaster był całkowicie opuszczony. Odrodzenie nastąpiło w XVIII wieku. W Pantelejmonie dominowali wówczas mnisi greccy, serbscy i bułgarscy. W 1760 wspólnota mnichów przeniosła się z budynków Tesaloniczanina do nowej siedziby. Rozbudowa dokonywała się głównie dzięki opiece wołoskiego rodu Callimachi, a zwłaszcza hospodarów Jana Teodora Callimachi i Scarlata Callimachi. Starą siedzibę zaczęto nazywać "Palaiomonastiron" i pozostała ona zależna od nowego głównego "Rossikonu". 
Od lat 30. XIX wieku (wycofanie się Turków z Grecji) nastąpił ponowny napływ mnichów z Rosji. Wtedy też został zbudowany aktualny katolikon pod wezwaniem św. Pantelejmona. W 1895 było w Pantelejmonie około 1000 Rosjan i ich liczba ciągle rosła. Pojawiały się napięcia na tle narodowościowym, w początkach XX wieku wzmożone dodatkowo sporami religijnymi, które spowodowały rozłam i opuszczenie wspólnoty przez część mnichów. Również z powodu konfliktów z mnichami greckimi część zakonników rosyjskich w 1875 odeszła z klasztoru i założyła monaster Nowy Athos w pobliżu Suchumi.
Rewolucja październikowa spowodowała dodatkowo krótkotrwały wzmożony napływ mnichów z Rosji, jednak w rezultacie odcięła monaster od rosyjskiego zaplecza.
W 2009 na terenie monasteru mieszkało 50 mnichów.
Biblioteka.
W klasztornej bibliotece przechowywanych jest 1320 rękopisów, z których około 600 jest w języku słowiańskim, 20 dokumentów greckich wydanych przez cesarzy bizantyjskich i 15 serbskich wydanych przez władców Serbii oraz ponad 20 000 drukowanych ksiąg.
W skarbcu znajduje się bogaty zbiór relikwii (m.in. św. Pantelejmona), szat liturgicznych, ikon.

</doc>
<doc id="1366146" url="https://pl.wikipedia.org/wiki?curid=1366146" title="Grigorij Rossolimo">
Grigorij Rossolimo

Grigorij Iwanowicz Rossolimo (ros. Григорий Иванович Россолимо, ur. w Odessie, zm. 29 września 1928 w Moskwie) – rosyjski lekarz neurolog.
Życiorys.
Jego dziadek był urodzonym w Kefalonii greckim marynarzem, który osiadł w Odessie i założył tam rodzinę. Ojciec Iwan Grigorjewicz Rossolimo (1821-1888). Grigorij Iwanowicz Rossolimo ukończył studia na Wydziale Lekarskim Uniwersytetu Moskiewskiego w 1884 i podjął pracę u Aleksieja Kożewnikowa w klinice chorób nerwowych. Doktoryzował się w 1887 i został docentem w 1889. W następnym roku otrzymał katedrę chorób nerwowych w klinice internistycznej Aleksieja Ostroumowa.
W 1911 był w grupie pracowników naukowych, którzy zrzekli się swoich stanowisk na uczelni w związku z reformami ministra edukacji. Założył wtedy Instytut Psychologii i Neurologii Dziecięcej. W 1917 otrzymał katedrę neuropatologii na I Uniwersytecie Moskiewskim. 17 grudnia 1927 był jednym z przewodniczących (razem z Biechtierewem i Minorem) Pierwszego Wszechzwiązkowego Kongresu Neuropatologów i Psychiatrów, który odbył się w Moskwie. 
Jego żoną była Maria Siergiejewna Arkudinskaja. Mieli córkę Marię (1898–1962).
Zmarł w 1928 roku w Moskwie. Jego mózgowie zbadano w Moskiewskim Instytucie Badań Mózgu; ważyło 1543 g.
Jego przyjacielem był jego kolega ze studiów, Antoni Czechow. Uważa się, że na jego postaci była częściowo wzorowana postać profesora Strawińskiego, kierującego kliniką psychiatryczną bohatera powieści Bułhakowa "Mistrz i Małgorzata". W opowiadaniu „Fatalne jaja” profesor Persikow proponującej mu siedmiopokojowe mieszkanie „pociągającej i namiętnej wdowie” radzi leczyć się u profesora Rossolimo.
Dorobek naukowy.
Zajmował się m.in. objawami neurologicznymi. Opisał nowy objaw, znany dziś jako objaw Rossolimo. Był jednym z twórców psychoneurologii dziecięcej.

</doc>
<doc id="1366147" url="https://pl.wikipedia.org/wiki?curid=1366147" title="Klasztor Kastamonitu">
Klasztor Kastamonitu

Klasztor Kastamonitu nazywany również Konstamonitou (grec.: Μονή Κωνσταμονίτου) – jeden z klasztorów na górze Athos, położony w południowo-wschodniej części półwyspu, nad brzegiem morza. Zajmuje dwudzieste miejsce w atoskiej hierarchii. Klasztor zbudowany został w XI w. i poświęcony jest św. Szczepanowi. Posiada 5 kaplic wewnątrz i cztery na zewnątrz. W klasztorze mieszka dziś około 20 mnichów.
W bibliotece klasztornej przechowywanych jest 110 rękopisów i około 5000 drukowanych ksiąg.

</doc>
<doc id="1366151" url="https://pl.wikipedia.org/wiki?curid=1366151" title="Hector Boece">
Hector Boece

Hector Boece (łac. Boethius, ang. Boyce) (ur. 1465, zm. 1536) – szkocki filozof i historyk. 
Życiorys.
Urodził się w Dundee, tam też kształcił się. Następnie studiował na Sorbonie w Paryżu, gdzie poznał Erazma, z którym stał się bliskim przyjacielem. W 1497 roku został profesorem filozofii na uniwersytecie. W 1500 został nakłoniony do opuszczenia Paryża i powrotu do Aberdeen i zaoferowano mu kierowanie świeżo utworzonym przez Jakuba IV Uniwersytetem w Aberdeen. 
W 1522 roku opublikował "Vitae Episcoporum Murthlacensium et Aberdonensium" (Życiorysy biskupów Murthlack i Aberdeen), a w 1527 roku "Historia Gentis Scotorum" (Historia Szkocji), w którym opisał historię Szkocji do wstąpienia na tron Jakuba III. To drugie dzieło jest jego najważniejszym utworem.
Na początku lat 1530-tych uczony Giovanni Ferrerio, zachęcony przez opata Roberta Reida z klasztoru w Kinloss, napisał kontynuację historii Boece, rozszerzając ją do końca panowania Jakuba III. Pod koniec 1534 roku Boece został rektorem Boece Fyvie. Zmarł w Aberdeen dwa lata później w wieku 71 lat. 
Jego opis Makbeta wykorzystany został przez Szekspira w tragedii Makbet.

</doc>
<doc id="1366152" url="https://pl.wikipedia.org/wiki?curid=1366152" title="Serafin z Sarowa">
Serafin z Sarowa

Serafin z Sarowa (Serafin Sarowski, ros. Серафим Саровский, imię świeckie: Prochor Izydorowicz Masznin, ros. Прохор Исидорович Машнин; ur. 19 lipca 1759 lub 1754 w Kursku, zm. 2 lutego 1833 w Sarowie) – święty prawosławny, mnich, asceta, „święty starzec” i mistyk związany z monasterem Zaśnięcia Matki Bożej w Sarowie. Ostatni święty Rosyjskiego Kościoła Prawosławnego kanonizowany przed upadkiem caratu. Do jego kanonizacji przyczynił się car Mikołaj II Romanow, jednak nieformalny kult Serafina zaczął funkcjonować natychmiast po jego śmierci. 
Serafin z Sarowa, obok Sergiusza z Radoneża, Teodozjusza Pieczerskiego i Tichona Zadońskiego, wymieniany jest jako jedna z kluczowych postaci dla historii duchowości prawosławia rosyjskiego.
Życiorys.
Dzieciństwo.
Przyszły święty urodził się jako Prochor Masznin w Kursku w rodzinie kupca Isidora Masznina i jego żony Agafii. Jego rodzice posiadali kilka cegielni. Prochor miał starszego brata Aleksieja. Jako trzylatek stracił ojca i od tej pory wychowywany był wyłącznie przez matkę.
Przedsiębiorstwo Isidora Masznina zajmowało się wznoszeniem soboru św. Sergiusza z Radoneża i Kazańskiej Ikony Matki Bożej w Kursku. Po śmierci męża wdowa kontynuowała prace, traktując budowę świątyni jako dzieło upamiętnienia męża. W rezultacie małoletni Prochor spędzał większość czasu w otoczeniu duchownych, w atmosferze głęboko religijnej. Z jego dzieciństwa znanych jest niewiele faktów. Według prawosławnej tradycji już jako kilkuletni chłopiec miał doświadczać szczególnej opieki boskiej. Według podania siedmioletni Prochor, przebywając na budowie z matką, nieszczęśliwie spadł z dzwonnicy. Agafja Masznina była pewna, że syn nie żyje, jednak dziecko nie odniosło żadnych obrażeń. Według innego podania, mając 10 lat Prochor Mosznin ciężko zapadł na zdrowiu. Lekarze nie byli jednak w stanie mu pomóc. Chłopiec został uzdrowiony, gdy z wiarą pokłonił się Kursko-Korzennej Ikonie Matki Bożej „Znak” i ucałował ją. Według tradycji od dzieciństwa czytał żywoty świętych i Ewangelie. Nie miał również trudności z nauką.
Pierwsze lata w monasterze.
Matka wychowała przyszłego świętego w duchu głębokiej religijności. Prochor Masznin przejął po niej tę postawę, czego szczególnym wyrazem były spotkania z żyjącym w Kursku jurodiwym nieznanego imienia. Mając 17 lat poprosił matkę o błogosławieństwo na wstąpienie do monasteru, które otrzymał. Wówczas razem z pięcioma innymi młodzieńcami z kupieckich rodzin Kurska udał się na pielgrzymkę do Kijowa; wszyscy zamierzali następnie wstąpić do monasterów. Odwiedził Ławrę Peczerską i monaster Trójcy Świętej. Tam schimnich Dosyteusz w rozmowie z nim stwierdził, że Duch Święty powołuje go do monasteru w Sarowie. Do tego klasztoru wstąpiło natychmiast po pielgrzymce dwóch towarzyszy Prochora Masznina, on natomiast wrócił do Kurska i przeżył tam jeszcze dwa lata. Niektóre źródła podają, że wstąpił jako posłusznik do monasteru w Sarowie w dniu 20 grudnia 1776 i tam jego duchowym opiekunem został igumen Pachomiusz (według innego źródła – starzec Józef). Inne źródła podają 29 listopada 1779 jako datę wstąpienia do monasteru). Jest ona bardziej prawdopodobna; Prochor Masznin prawdopodobnie pozostał w Kursku do października 1778, gdy wyświęcony został sobór wznoszony przez jego rodziców. Budowa zapewniła Maszninom prestiż i szacunek, jednak doprowadziła do pogorszenia się sytuacji materialnej rodziny.
Nie będąc jeszcze mnichem, przyszły święty natychmiast po zamieszkaniu w monasterze zaczął stosować surowe praktyki ascetyczne, które w połączeniu z pracami fizycznymi (stolarstwo, praca w piekarni) wykonywanymi w monasterze doprowadziły do pogorszenia się jego stanu zdrowia. W 1780 zapadł na puchlinę wodną, odmawiał jednak przyjęcia pomocy lekarskiej, twierdząc, że otrzyma pomoc bezpośrednio od Boga. Według tradycji monasterskiej został cudownie uzdrowiony. W podzięce za ten cud późniejszy święty postanowił wznieść cerkiew. W tym celu osobiście wykonał dla niej cyprysowy ołtarz, zaś pieniądze na pozostałe prace zbierał, wędrując po okolicznych miastach i odwiedzając inne klasztory. W 1786 igumen Pachomiusz uznał go za gotowego do złożenia ślubów zakonnych małej schimy; Prochor Mosznin otrzymał wówczas imię zakonne Serafin. Ks. Kołogriwow podaje 13 sierpnia 1786 jako dokładną datę jego ślubów zakonnych. W 1787 przyjął święcenia na hierodiakona. Już wtedy miewał widzenia mistyczne – gdy posługiwał przy Świętej Liturgii w Wielki Czwartek w tym samym roku, miał ujrzeć przed sobą Chrystusa. 2 września 1793 biskup tambowski Teofil wyświęcił go na hieromnicha. Serafin cały czas zaostrzał stosowane wobec siebie umartwienia. W czasie modlitw miał do tego stopnia skupiać się na wypowiadanych słowach, że tracił świadomość tego, co działo się wokół niego.
Pustelnik.
Po śmierci igumena Pachomiusza poprosił jego następcę Izajasza o pozwolenie na opuszczenie monasteru i zamieszkanie w całkowitym odosobnieniu w pustelni leśnej, 5 km od monasteru. Przełożony monasteru zgodził się na to, według niektórych źródeł ten zamiar Serafina pobłogosławił jeszcze przed śmiercią także igumen Pachomiusz. Według prawosławnej tradycji, Serafin miał w tym czasie osiągnąć całkowitą harmonię z naturą, przyjaźniąc się z niedźwiedziami, a cały czas spędzając na modlitwie i pracach ręcznych. Pustelnik miał być dodatkowo kuszony przez złe moce. Aby odeprzeć ich wpływ, Serafin narzucał sobie wyczerpujące ćwiczenia duchowe, np. odmawianie Modlitwy Jezusowej, klęcząc na kamieniu, co robił co noc. Zdaniem ks. Kołogriwowa modlitwa na kamieniu miała charakter podobny do ascezy wczesnochrześcijańskich stylitów. Żywił się jedynie chlebem i warzywami, które sam uprawiał. Życie prowadził według reguły św. Pachomiusza – zawsze skromnie ubrany. W tym czasie został również napadnięty przez nieznanych sprawców, którzy dotkliwie go pobili, licząc na odnalezienie w jego pustelni pieniędzy. Według niektórych źródeł wydarzenie to miało mieć miejsce 12 września 1804. Według hagiografii po napaści ciężko poraniony anachoreta dotarł do monasteru w Sarowie, gdzie jego rany cudownie uleczyła Matka Boża. Tradycja mówi, że został pobity w czasie rąbania drewna i świadomie zrezygnował z obrony, chociaż miał w ręku topór. Na skutek odniesionych wówczas obrażeń zakonnik do końca życia miał poważną wadę postawy.
W tym czasie po raz pierwszy wiadomości o nim zaczęły rozchodzić się po okolicy, a pustelnik zaczął zyskiwać opinię świętego. Serafin nie chciał jednak spotykać się z ludźmi świeckimi, pragnąc poświęcać cały czas na modlitwę. Najpierw zakazał dostępu do siebie kobietom, a następnie całkowicie przestał rozmawiać z przychodzącymi do niego osobami. Nie brał również udziału w Świętej Liturgii, a jedynie modlił się dzień wcześniej na nabożeństwie wieczornym w klasztorze. Ponadto w 1806 został jednomyślnie wybrany na nowego przełożonego swojego monasteru, jednak odmówił podjęcia się tej funkcji. 
W 1807 złożył trzyletni ślub milczenia, zaś z innymi ludźmi spotykał się jedynie w czasie Świętej Liturgii w niedziele, kiedy opuszczał pustelnię i udawał się piechotą do monasteru w Sarowie. Miał również ograniczyć spożywanie pokarmów do chleba, wody i Eucharystii. Chcąc sygnalizować innym ludziom złożone zobowiązanie milczenia, padał przed nimi na twarz. Po upływie okresu trzech lat zwrócił się do igumena Nifonta z prośbą o pobłogosławienie jeszcze surowszej formy ascezy: całkowitego zamknięcia w celi ("zatworniczestwo") i skupienia się wyłącznie na modlitwie. W ten sposób spędził 15 lat. Zdaniem ks. Kołogriwowa Serafin został zmuszony do zmiany formy ascezy przez śmierć igumena Izajasza. Pisze on, że nowy przełożony monasteru nie popierał samotnego życia mnicha i nastawiał przeciwko niemu innych członków wspólnoty monastycznej w Sarowie. Będąc wiernym ślubowi posłuszeństwa, pustelnik wrócił do Sarowa, lecz poprzez zamknięcie w celi kontynuował wcześniejszy sposób życia. Miał nawet dodać inne umartwienia: sen na workach z kamieniami, rezygnację z ogrzewania celi, noszenie żelaznego krzyża na ramionach oraz wykonywanie codziennie tysiąca pokłonów.
Święty starzec.
W 1825 mnich Serafin, według hagiografii, realizując polecenie Maryi, postanowił zrezygnować z całkowitej izolacji na rzecz działalności tzw. starca. Stał się szybko jednym z najpopularniejszych takich ludzi w Rosji. Przypisywano mu zdolność jasnowidzenia, wypędzania złych duchów i uzdrawiania. Codziennie spotykał się z wiernymi ze wszystkich sfer społecznych, udzielając im duchowych wskazówek. Według wspomnień osób, które spotykały się z nim, każdego przychodzącego witał słowami "Chrystus zmartwychwstał, radości ty moja", a ze szczególną przychylnością odnosił się do dzieci. Niektórzy wierni twierdzili, że mnich odgadywał ich grzechy i problemy, zanim zaczęli o nich mówić. W czasie jednego z takich spotkań, z Nikołajem Motowiłowem, powstał spisany przez Motowiłowa zbiór przemyśleń św. Serafina z Sarowa na tematy związane ze zbawieniem człowieka i celem życia ludzkiego. Został on wydany dopiero w 1903 przez Siergieja Niłusa. Serafin podejmował w swojej celi wiernych wszystkich stanów: przede wszystkim chłopów, ale również przedstawicieli arystokracji, oficerów, kupców. W 1826 odwiedził go wielki książę Michał Pawłowicz.
W 1825 Serafin został również opiekunem żeńskiego monasteru w Diwiejewie, założonego przez późniejszą świętą mniszkę Aleksandrę, którego regułę współtworzył. Funkcję tę pełnił do końca życia. Niektóre koncepcje zmian w ustroju monasteru miały pochodzić bezpośrednio z objawień Matki Bożej, których łącznie Serafin miał mieć dwanaście. Serafin miał również widzenia św. Jana Chrzciciela i św. Jana Teologa. 
Wiosną 1832 miał po raz kolejny ujrzeć Matkę Bożą i usłyszeć z jej ust datę swojej śmierci. Zmarł w wymienionym wówczas dniu, 2 lutego 1833, w czasie modlitwy przed ikoną Matki Bożej w swojej celi. Został pochowany w głównej cerkwi monasteru w Sarowie. Jego nieformalny kult powstał praktycznie natychmiast i szybko się rozprzestrzeniał.
Kanonizacja.
3 lutego 1892 prace rozpoczęła komisja złożona z duchownych i świeckich, która miała zbadać wydarzenia związane z Serafinem i ocenić nadprzyrodzony charakter uzdrowień i innych wydarzeń, które uważane były za cuda dokonane za pośrednictwem jego modlitwy. Komisja pracowała do 15 sierpnia 1894 i wskazała na 94 wydarzenia wyczerpujące jej zdaniem znamiona cudów. Według Ludwika Bazylowa komisja potwierdziła bez wątpliwości nadprzyrodzony charakter jedynie czterech wydarzeń z zaproponowanej listy. Ustalenia komisji przekazał Świętemu Synodowi biskup tambowski i szacki Dymitr. Mimo tego proces kanonizacyjny przedłużał się. Wreszcie w 1902 car Mikołaj II Romanow zażądał od Świętego Synodu jego szybkiego sfinalizowania. Ostatecznie, pozytywną decyzję w sprawie kanonizacji podjęto 29 stycznia 1903, wyznaczając równocześnie termin uroczystej kanonizacji na 12 lipca tego samego roku. Ponadto 11 stycznia Święty Synod ogłosił, że oględziny ciała Serafina wykazały jego zachowanie w nienaruszonej postaci i polecił napisanie akatystu do Serafina z Sarowa. Bazylow podaje, że w rzeczywistości relikwie Serafina nie przetrwały w postaci nierozłożonej, a jedynie jako szkielet. W następujący sposób kwestię tę opisał wicegubernator tambowski z okresu kanonizacji Siergiej Urusow: 
Uroczystości kanonizacyjne, mające dla cara Mikołaja II ogromne znaczenie propagandowe, trwały dziesięć dni. Rozpoczęły się przeniesieniem relikwii świętego do nowej, ozdobnej raki 9 lipca 1903, zaś zakończyły pierwszym publicznym odśpiewaniem akatystu do świętego, napisanego przez późniejszego nowomęczennika archimandrytę Serafina (Cziczagowa). W uroczystościach, którym przewodniczył metropolita petersburski i ładoski Antoni (Wadkowski), brał udział car Mikołaj II razem z rodziną, łączną liczbę uczestników szacuje się według różnych źródeł od 100 tys. do 600 tys. osób. Kult, jakim otoczony był św. Serafin, wzrastał jeszcze po jego oficjalnym usankcjonowaniu. Szczególnym szacunkiem otaczał pustelnika i starca Mikołaj II, który wierzył, że to za pośrednictwem św. Serafina została uzdrowiona jego córka Maria, zaś piąta ciąża jego żony Aleksandry Fiodorowny zakończyła się narodzinami upragnionego następcy tronu. 
Losy relikwii świętego.
Ciało św. Serafina, umieszczone w ozdobnej race, znajdowało się do 1927 w soborze Zaśnięcia Matki Bożej w monasterze w Sarowie. Część rzeczy osobistych mnicha, w tym jego szatę zakonną, przekazano natomiast do monasteru w Diwiejewie, który przyjął św. Serafina jako drugiego patrona i stał się drugim wielkim ośrodkiem jego kultu. Kultem otoczone było także święte źródło w pobliżu dawnej pustelni Serafina (według innego źródła istniało ponad 20 świętych źródełek.
Chcąc zapobiec trwaniu kultu świętego, władze bolszewickie, w ramach akcji otwierania rak z relikwiami, nakazały otwarcie również raki z pozostałościami ciała św. Serafina. 17 grudnia 1920 relikwie zostały wystawione na widok publiczny mimo protestów wiernych. Ich publiczna ekspozycja trwała do sierpnia roku następnego. Natomiast 23 marca 1927 władze stalinowskie nakazały zniszczenie trumny, w której przechowywane było ciało św. Serafina. Same zaś relikwie zostały wywiezione do Leningradu i umieszczone w muzeum ateizmu, które z kolei zajmowało dawny sobór Kazańskiej Ikony Matki Bożej. Los relikwii pozostawał przez wiele lat nieznany. W 1991 uszkodzone szczątki odnaleziono w piwnicach soboru. Ich identyfikacja była możliwa dzięki napisowi na rękawiczce i porównaniu go z zachowanym w archiwum opisem relikwii w momencie ich wywiezienia z Sarowa. Relikwie trafiły do monasteru w Diwiejewie. W odnowionych budynkach monasteru w Sarowie zrekonstruowano również celę, w której św. Serafin spędził 15 lat w całkowitym odosobnieniu.
Nauka św. Serafina z Sarowa.
Sam Serafin z Sarowa nigdy nie zapisywał tekstów nauk duchowych, jakich udzielał innym osobom, ani też przepowiedni, jakie wygłaszał będąc pod wpływem wizji. Są one znane dzięki pisemnym relacjom ze spotkań z nim, jakie sporządził Nikołaj Motowiłow, a wydał w 1903 Siergiej Niłus. W swojej przedmowie do opracowanego tekstu Nilus pisał, że pouczenia św. Serafina nie przedstawiają niczego nowego w teologii prawosławnej, jednak mogą być istotne dla współczesnych ludzi, dla których sens życia chrześcijańskiego oraz związanych z nim zasad postępowania stał się niejasny. Nilus porównywał słowa św. Serafina do wypowiedzi proroków. 
Ks. Kołogriwow uważa, że wydanie Niłusa – jedyny zapis słów Serafina z Sarowa – nie jest całościową wykładnią jego przemyśleń, a jedynie luźną relacją, w dodatku prawdopodobnie redagowaną po raz drugi przez wydawcę, bez interwencji samego świętego. Mimo tego podkreśla, że tekst spisany przez Motowiłowa pozwala zrozumieć tok myślenia pustelnika i główne myśli jego duchowości.
Każdego pielgrzyma Serafin nazywał „swoją Radością”, niezależnie od pory roku pozdrawiał przybywających do Sarowa wielkanocnym pozdrowieniem „Chrystus Zmartwychwstał!”.
Pouczenia duchowe.
W swoich naukach św. Serafin kładł szczególny nacisk na bezwarunkową miłość Boga do człowieka, która ma moc odmiany ludzkiego serca, daje pewność wypełnienia próśb kierowanych w modlitwie: 
Święty porównywał Boga do ognia, który ma moc rozgrzewania serc i umysłów. Człowiek winien jednak poszukiwać bożej pomocy i modlić się do niego za pośrednictwem świętych (zwłaszcza Trzech Świętych Hierarchów), ale nie zajmować się dociekaniami nad istotą natury boskiej. 
Równocześnie św. Serafin wskazywał na silny związek między wiarą a jej praktyczną realizacją w postaci dobrych uczynków względem bliźnich. Realizacja taka była przez niego przedstawiana jako całkowicie naturalna: 
Jako niezbędny warunek zbawienia św. Serafin podawał świadomość własnej niedoskonałości i ciągłą gotowość do pokuty. Twierdził, że taka postawa życiowa wydatnie pomaga w odróżnieniu dobra i zła, a przez to – w unikaniu grzechów: 
Wreszcie jako cel życia chrześcijanina św. Serafin podawał „poszukiwanie Ducha Świętego”. Podkreślał, że odnalezienie „mocnej nadziei w Bogu” i zdobyta tym samym siła duchowa umożliwią nie tylko zbawienie tego, który ją uzyskał, ale i osób, które go otaczają ("Zdobywaj Ducha Bożego – wokół ciebie zbawią się tysiące").
Św. Serafin uważał modlitwę za najdoskonalszą formę dążenia do Boga, o wiele ważniejszą i skuteczniejszą od wymyślnych form ascezy i od postu. Twierdził, że zdolność do prawdziwej modlitwy posiada każdy człowiek i każdy może w ten sposób osiągnąć „dar Ducha Świętego”: 
 Zaznaczał przy tym konieczność odróżnienia środków dążenia do celu życia od jego samego. Podkreślał, że modlitwa, post, asceza, uczestnictwo w nabożeństwach cerkiewnych są czynnościami pozytywnymi w każdych okolicznościach, lecz nie mogą być traktowane jako cel sam w sobie. Pozostawił przy tym szczegółowe zalecenia w kwestii osobistej modlitwy i lektury Biblii. W jego ujęciu wierni powinni w pierwszej kolejności samodzielnie czytać Nowy Testament, odmawiać Modlitwę Jezusową, wyznanie wiary, Ojcze nasz oraz Zdrowaś Maryjo. Podkreślał konieczność odpowiedzialnego podejmowania ćwiczeń duchowych i umartwień. Stał na stanowisku, że świętość osiągać można w życiu świeckim, jeśli odpowiedzialnie i rzetelnie wykonuje się swoje obowiązki, a przy tym z dobrocią traktuje otoczenie.
Przepowiednie.
Serafin z Sarowa zyskał po śmierci sławę nie tylko jako asceta i mistyk, ale również autor katastroficznych przepowiedni, które współcześni interpretatorzy uważają za obraz rewolucji październikowej oraz represji politycznych, jakie za sobą pociągnęła. Serafin zapowiadał wybuch wojny światowej oraz wojny domowej w Rosji, które miały nastąpić, gdy kraj ten osiągnie liczbę 180 mln mieszkańców. Twierdził, że cierpienia jakie nastąpią w wyniku tych wydarzeń, nie miały dotąd precedensu. Zapowiadał upadek Austrii, utratę międzynarodowego znaczenia przez Francję oraz nadejście Antychrysta na ziemie rosyjskie.
Św. Serafin miał również przewidzieć przebieg własnej kanonizacji. W ten sposób odczytywane są jego słowa:
Kult.
Św. Serafin z Sarowa należy do najpopularniejszych świętych prawosławnych na świecie. Jego ikony znajdują się w znacznej części cerkwi prawosławnych na świecie, zaś świątynie pod jego wezwaniem wznoszone są również poza granicami Rosji. 
Ks. J. Kołogriwow określił św. Serafina jako "nieskażone źródło dobrej woli i wzorzec stosunków międzyludzkich", zaś profesor Instytutu św. Sergiusza w Paryżu Władimir Iljin jako tego, który przyniósł "jasne objawienie Ducha Świętego". Ks. archimandryta Jerzy (Pańkowski) pisał o nim jako o świętym, w którym "skoncentrowały się charakterystyczne ideały ruskiej świętości, czyli wiara w przebóstwienie całego stworzenia poprzez dobrowolną ofiarę miłości i duchowego współczucia". Ks. Rościsław Kozłowski określa go jako największego ze starców rosyjskich. 
Do postaci św. Serafina nawiązał również Jan Paweł II w przemówieniu wygłoszonym w czasie pielgrzymki do Bułgarii w monasterze Rylskim.

</doc>
<doc id="1366153" url="https://pl.wikipedia.org/wiki?curid=1366153" title="Erysimum pieninicum">
Erysimum pieninicum



</doc>
<doc id="1366157" url="https://pl.wikipedia.org/wiki?curid=1366157" title="Big Gun">
Big Gun

Big Gun – singel australijskiego zespołu muzycznego AC/DC, opublikowany 24 maja 1993 nakładem wytwórni Atco. Promował on ścieżkę dźwiękową do filmu "Bohater ostatniej akcji" z Arnoldem Schwarzeneggerem w roli głównej. W 1993 utwór znalazł się na pierwszym miejscu Album Rock Tracks, listy publikowanej przez magazyn branżowy „Billboard”.
Teledysk.
Utwór rozpoczyna się od wyłamania, przez Schwarzeneggera, drzwi wejściowych na koncert AC/DC. Po wejściu do środka przechadza się wśród tłumu, a następnie po scenie, obserwując uważnie każdego członka zespołu, Angus kopnął w jego kierunku bejsbolówkę. Gdy tylko znalazła się na głowie Schwarzeneggera, jego ubiór zmienił się nagle na szkolny strój Angusa i gitarę Gibson SG. Zaczął wtedy naśladować Angusa na scenie do końca video.

</doc>
<doc id="1366158" url="https://pl.wikipedia.org/wiki?curid=1366158" title="Bejsbolówka">
Bejsbolówka

Bejsbolówka – sportowe nakrycie głowy, wykonane z miękkiego materiału, z twardym daszkiem. Daszek ma chronić oczy przed słońcem. Z tyłu ma z reguły plastikowy pasek.
Początkowo noszona była tylko przez sportowców uprawiających baseball.
W 1954 firma „New Era Cap Company” przedstawiła amerykańskim bejsbolistom dla ochrony przed słońcem czapkę z daszkiem. Z przodu, nad daszkiem umieszczano symbol klubu do jakiego bejsbolista należał. W latach 70 i 80 XX wieku bejsbolówka stała się bardzo popularna, weszła do masowego użytku. Zaczęły jej używać nawet niektóre formacje mundurowe, jak np. SWAT. 

</doc>
<doc id="1366159" url="https://pl.wikipedia.org/wiki?curid=1366159" title="Aleksandra Dziurosz">
Aleksandra Dziurosz

Aleksandra Dziurosz (ur. 8 stycznia 1981) – polska tancerka, choreograf, reżyser, nauczycielka tańca współczesnego. Doktor habilitowana sztuki w zakresie tańca, profesor nadzwyczajny Uniwersytetu Muzycznego Fryderyka Chopina w Warszawie.
Życiorys.
Edukacja.
Ukończyła Państwową Szkołę Baletową w Bytomiu w 1999 roku oraz Pedagogikę Baletu na Uniwersytecie Muzycznym Fryderyka Chopina w Warszawie w 2003 roku. W roku 2007 uzyskała tytuł nauczyciela mianowanego i w tym samym roku ukończyła Podyplomowe Studia Teorii Tańca. W 2009 roku na Uniwersytecie Muzycznym Fryderyka Chopina w Warszawie uzyskała tytuł doktora sztuki w dyscyplinie artystycznej: rytmika i taniec, a w 2013 uzyskała habilitację.
Kariera.
W latach 2000–2002 była tancerką w zespole Joe Alter Dance Group, w 2001 roku współpracowała z Davidem Grenke (THINGSEZISEE’M DAVID GRENKE’S DANCE/THEATRE USA). Występowała na licznych festiwalach tańca współczesnego m.in. w Puerto Rico, na Litwie, Danii, Holandii, Czechach i Polsce. Jest pomysłodawczynią i założycielką Warszawskiego Teatru Tańca. Dla swojego zespołu stworzyła w roku 2008 spektakle: „Chopin – ex-sătŭrō” i „Trwa-nie”, w 2009 roku spektakl „Ex-it”, a w 2011 „Kontrasty”.
Choreograf i reżyser wielu spektakli, około 120 etiud tanecznych prezentowanych na scenach teatrów polskich i zagranicznych (Teatr Wielki w Warszawie, Polski Teatr Tańca w Poznaniu, Teatr Wielki w Łodzi, Opera Bałtycka w Gdańsku, Opera na Zamku w Szczecinie, Staatstheater w Stuttgarcie, „Dimitris Vlissidis” Theater Chania-Kreta i innych), m.in.:
Twórczyni ruchu scenicznego w spektaklach operowym i teatralnych:
W 2006 zrealizowała spektakl „Homo Querens” dla Polskiego Teatru Tańca z Poznania. Współpracowała z reżyserami teatralnymi i operowymi: Izabellą Cywińską, Jitką Stokalską, Janem Buchwaldem, Michałem Siegoczyńskim.
Kariera naukowa.
W latach 2003–2008 była nauczycielką tańca współczesnego w Ogólnokształcącej Szkole Baletowej w Warszawie. Od października 2003 roku jest wykładowcą – adiunktem Uniwersytetu Muzycznego Fryderyka Chopina w Warszawie w zakresie tańca współczesnego i techniki ruchu na kierunkach: Rytmika, Taniec i Podyplomowych Studiach Teorii Tańca. Od 2009 roku prowadzi zajęcia w Akademii Muzycznej im. G. i K. Bacewiczów w Łodzi na kierunku: Choreografia i Techniki Tańca. Jako reżyser ruchu scenicznego współpracowała z Akademią Teatralną im. A. Zelwerowicza w Warszawie. Aleksandra Dziurosz jest również wykładowcą teatru ruchu w ramach projektu Mazowieckiego Centrum Kultury i Sztuki-Inspiracje (od 2003) oraz nauczycielką tańca współczesnego na festiwalach i warsztatach tańca w Polsce i za granicą.
Od stycznia 2008 roku prowadzi własne Studio Tańca Współczesnego działające przy Mazowieckim Centrum Kultury i Sztuki w Warszawie. Jest autorką książki „Fenomen twórczości Piny Bausch” (2005).
Stypendystka Fundacji Balet ze Szczecina (2001), Fundacji im. Pokusów z Krakowa (2002, 2003), laureatka nagrody choreograficznej Dyrektora Polskiego Teatru Tańca – Ewy Wycichowskiej (2005). W 2006 roku otrzymała stypendium dla twórców Ministra Kultury i Dziedzictwa Narodowego. Laureatka SoloDuo Dance Festiwal Budapest 2009.

</doc>
<doc id="1366161" url="https://pl.wikipedia.org/wiki?curid=1366161" title="Boczeń nastroszony">
Boczeń nastroszony

Boczeń nastroszony ("Pleurochaete squarrosa" (Brid.) Lindb.) – gatunek mchu należący do rodziny płoniwowatych ("Pottiaceae").
Rozmieszczenie geograficzne.
Występuje na suchych obszarach Europy Południowej. W Polsce gatunek bardzo rzadki.
Ekologia.
Żyje na suchej, wapiennej glebie, w murawach kserotermicznych na wapieniu i na wydmach piaszczystych, na ogół w pobliżu dużych rzek.
Systematyka i nazewnictwo.
Po raz pierwszy gatunek został opisany w 1827 roku pod nazwą "Barbula squarrosa" Brid. (basionym) w Bryol. Univ. 1: 833. 1827.
Synonimy: "Barbula riebeckii" Müll. Hal., "Tortella elkantarensis" Thér. &amp; Trab., "Tortella squarrosa" (Brid.) Limpr., "Tortula squarrosa" (Brid.) De Not.
Ochrona.
Od 2004 roku roślina objęta ochroną gatunkową w Polsce, początkowo ochroną ścisłą, od 2014 r. ochroną częściową.

</doc>
<doc id="1366162" url="https://pl.wikipedia.org/wiki?curid=1366162" title="Porfiriusz (Uspienski)">
Porfiriusz (Uspienski)

Porfiriusz Uspienski (1804-1885), biskup czehryński w rosyjskim Kościele Prawosławnym, historyk, biblista, archeolog, bizantynista.
Życiorys.
Urodził się jako Konstantin Aleksandrowicz Uspienski (ros. Константин Александрович Успенский). W 1829 ukończył Petersburską Akademię Duchowną, wstępując do klasztoru otrzymał imię Porfiriusz. W 1834 roku został archimandrytą.
Był pierwszym rektorem seminarium duchownego w Odessie.
Specjalizował się w historii wczesnego chrześcijaństwa.
W 1842 roku zorganizował i sam wziął w niej udział, pierwszą rosyjską misję do Jerozolimy, dla poznania potrzeb prawosławia. Z Jerozolimy, w roku 1845, udał się w celach naukowych na Athos i Synaj. Na Synaju widział Kodeks Synajski, wraz z kartami których Tischendorf nie widział. Podczas wizyty w klasztorze Mar Saba, zabrał kodeks — wraz z wielu innymi rękopisami — nazwany później od jego nazwiska Ewangeliami Uspienskiego. Jest to najstarszy posiadający datę rękopis Nowego Testamentu. Jest to też najstarszy znany nam kodeks minuskułowy Nowego Testamentu. Sprowadził też, nazwany od jego imienia Codex Porphyrianus, Kodeks 080, 087 i inne rękopisy.
W 1869 roku otrzymał doktorat z greckiej filozofii.

</doc>
<doc id="1366163" url="https://pl.wikipedia.org/wiki?curid=1366163" title="Paliwo z glonów">
Paliwo z glonów

Paliwo z glonów – biopaliwo trzeciej generacji, wytwarzane z glonów.
Postuluje się produkcje paliwa z glonów ponieważ:
Hodowla glonów napotyka problemy takie jak:
Produkcja substratu do produkcji paliwa następuje u glonów jako efekt obronny.
Poza zwykłą hodowlą glonów możliwa jest również hodowla bez wykorzystania fotosyntezy realizowana przez Solazyme. Próbuje się też wytworzyć odpowiednie glony metodami inżynierii genetycznej.

</doc>
<doc id="1366165" url="https://pl.wikipedia.org/wiki?curid=1366165" title="Addis Alem">
Addis Alem

Addis Alem po amharsku አዲስ ዓለም; znane także jako Ejerie) jest miastem w Etiopii. Położone w Mirab Shewa Zone w Oromia, na zachód od Addis Abeby, na wysokości około 2360 metrów n.p.m., współrzędne miasta .
Według Central Statistical Agency w 2005 roku, miasto liczyło 13 423 mieszkańców, z czego 6420 stanowili mężczyźni, a 7003 – kobiety.
Addis Alem znane jest z Bazyliki św. Marii.
Historia.
Addis Alem zostało założone w 1900 przez Menelika II jako nową stolicę; Cesarzowa Taytu Betul (1851-1918) wybrała jego nazwę. Pomimo iż 20,000 członków plemienia Welega Oromo zajętych było budowaniem nowego miasta, w 1903 cesarz zdecydował nagle zachować w randze stołecznego miasta Addis Ababę. Jakkolwiek, Addis Alem służyło za letnią rezydencję. W 1903 rozpoczęto budowę pierwszej brukowanej drogi w Etiopii, łączącej Addis Alem z Addis Abebą.
Około 1930, większość drewna dla budynków i umeblowania Addis Abeby pochodziła z lasów rosnących w pobliżu Addis Alem. Podczas włoskiej okupacji, założono tu zakłady produkujące wapno. 2 grudnia 1940 roku, zaatakowano włoski garnizon. Włosi stracili 78 ludzi, 2.007 karabinów, dział i ręcznych granatów. 3 kwietnia następnego roku, Włosi odbili Addis Alem i tylko 50 ludzi uszło z życiem.
Z miastem związana jest znaczna liczba artystów:

</doc>
<doc id="1366167" url="https://pl.wikipedia.org/wiki?curid=1366167" title="Ambo (Etiopia)">
Ambo (Etiopia)

Ambo (znane też jako Hagere Hyjuet) jest ośrodkiem uzdrowiskowym w środkowej Etiopii, położonym w Mirab Shewa Zone w Oromii, 100 km na zachód od Addis Abeby, o współrzędnych geograficznych na wysokości 2101 metrów n.p.m.
W 2005 roku Ambo miało 49.421 mieszkańców, z czego 24.671 stanowili mężczyźni, a 24.750 kobiety.
Ambo znane jest z wody mineralnej, która jest butelkowana w okolicach miasta i uchodzi za najpopularniejszą markę w Etiopii. Pobliskimi atrakcjami są góra Uenczi Terara na południu wraz z pobliskim jeziorem wulkanicznym.

</doc>
<doc id="1366168" url="https://pl.wikipedia.org/wiki?curid=1366168" title="Ankober">
Ankober

Ankober (znane też jako Gorobela) jest miastem w środkowej Etiopii i jedną ze stolic dawnego królestwa Szewa. Położone w Semien Shewa Zone w regionie Amhara, we wschodniej części Wyżyny Abisyńskiej, 40 kilometrów na wschód od Debre Byrhan, o współrzędnych geograficznych , 2465 metrów n.p.m.
W 2005 roku Ankober miał 2288 mieszkańców, wśród których 1114 to mężczyźni, a 1174 kobiety. Pomimo iż miasto miało w przeszłości status stolicy, dzisiaj jest drugim co do wielkości miastem w regionie.

</doc>
<doc id="1366169" url="https://pl.wikipedia.org/wiki?curid=1366169" title="Asajta">
Asajta

Asajta jest miastem w północno-wschodniej Etiopii, i przed rokiem 2007 było stolicą prowincji Afar w Etiopii. Położone w woredzie Afambo, o współrzędnych geograficznych , około 300 metrów n.p.m.
Asajta była niegdyś siedzibą Sułtanatu Assuańskiego. W roku 1964 poprowadzono połączenie telefoniczne z Kembolczy.
Według danych Centralnej Agencji Statystycznej w Etiopii, w roku 2005 miasto liczyło 22.718 mieszkańców, spośród których 12.722 stanowili mężczyźni, a 9.996 kobiety. Natomiast według spisu z roku 1994, miasto liczyło 15.475 mieszkańców.
Asajta zaopatrywana jest w wodę z rzeki Auasz.

</doc>
<doc id="1366171" url="https://pl.wikipedia.org/wiki?curid=1366171" title="Muzeum Historii Moskwy">
Muzeum Historii Moskwy

Muzeum Historii Moskwy (ros. "Музей истории Москвы") – jedno z najstarszych muzeów w Moskwie. 
Jego kolekcja powstała w wyniku inicjatywy rosyjskich uczonych w roku 1896. Zarząd miasta podarował wielką kolekcję eksponatów. 
W XX wieku muzeum kilkakrotnie zmieniało swoją nazwę, a także miejsce swego położenia. Najpierw w 1921 Muzeum zostało nazwane "Muzeum Miasta Moskwy" i zostało ulokowane w Wieży Sucharewa (Сухарева башня). W 1926 r. przeniesiono je do dawnej cerkwi św. Jana Teologa przy Nowym Placu. W 1940 zostało nazwane "Muzeum Historii i Rekonstrukcji Moskwy". W 1987 muzeum otrzymało obecną nazwę. 
Muzeum przyjęło ponad milion eksponatów pokazujących życie w mieście na przestrzeni całej jego historii, od starożytnych początków Moskwy, aż do dziś. Kolekcja zawiera archeologiczne znaleziska, starożytne narzędzia, biżuterię, przedmioty z brązu i kamienia, od najstarszych początków Moskwy. Znajduje się tu kolekcja map i szkiców, które pokazują jak miasto wzrastało z roku na rok. Wielka liczba fotografii odtwarza najważniejsze okazje, uroczystości i wydarzenia w Moskwie od połowy XIX wieku do dziś. 
Muzeum przechowuje oryginalne kostiumy, akcesoria, meble i inne codziennego użytku przedmioty wytworzone zarówno przez utalentowanych Rosjan, jak i europejskich mistrzów.

</doc>
<doc id="1366173" url="https://pl.wikipedia.org/wiki?curid=1366173" title="Biblioteka Angelica">
Biblioteka Angelica

Biblioteka Angelica (wł. Biblioteca Angelica) w Rzymie - publiczna biblioteka we Włoszech, położona przy Piazza Sant'Agostino, w pobliżu kościoła św. Augustyna, niedaleko od Piazza Navona. 
Historia.
Biblioteka została założona w 1604 przez Angelo Rocca (1546-1620) i należała do augustyńskiego klasztoru. To była druga biblioteka we Włoszech otwarta dla publicznego użytku (w 1609 roku). Pierwszą była Biblioteka Ambrozjańska, obie jednak zostały poprzedzone przez Bodleian Library (1602). W 1873 roku biblioteka została przejęta przez państwo włoskie. Od 1940 roku biblioteka przechowuje archiwa Akademii Arkadyjskiej. Od 1975 roku biblioteka znajduje się pod nadzorem Ministra Dziedzictwa Kulturowego i Turystyki. 
Zbiory.
Biblioteka przechowuje około 200 000 rękopisów (wśród nich Kodeks Angelicus), które dawniej należały do augustynian. Są one ważne dla naszej znajomości historii reformacji i kontrreformacji. 

</doc>
<doc id="1366179" url="https://pl.wikipedia.org/wiki?curid=1366179" title="Mousehole">
Mousehole

Mousehole (IPA /ˈmaʊzəl/, korn. "Porthynys") - wieś i port rybacki w Anglii, w Kornwalii. Według powszechnej opinii jeden z najpiękniejszych ośrodków nadmorskich Wielkiej Brytanii. Położony na płw. Penwith, graniczy z Penzance. Przy brzegu wyspa św. Klemensa.
Historia.
Do szesnastego wieku jeden z głównych portów zatoki Mount’s Bay, duże centrum handlowe z regularnie odbywającymi się targami. Podobnie jak okoliczne miejscowości, Penzance i Newlyn zniszczone w r. 1595 podczas najazdu na zatokę przez Hiszpana Carlosa de Amésquitę. Po napadzie pozostał tylko jeden budynek – miejscowy pub. Wieś podupadła, dopiero w XX w. zdobyła dużą popularność jako miejscowość wypoczynkowa.

</doc>
<doc id="1366181" url="https://pl.wikipedia.org/wiki?curid=1366181" title="Jachini">
Jachini

Jachini (hebr. יכיני) – moszaw położony w Samorządzie Regionu Sza’ar ha-Negew, w Dystrykcie Południowym, w Izraelu.
Leży w północno-zachodniej części pustyni Negew, w pobliżu Strefy Gazy.
Historia.
Moszaw został założony w 1950 przez imigrantów z Jemenu.
Gospodarka.
Gospodarka moszawu opiera się na intensywnym rolnictwie, sadownictwie i uprawach w szklarniach.
Komunikacja.
Przy moszawie przebiega droga ekspresowa nr 34 (Jad Mordechaj-Netiwot).

</doc>
<doc id="1366182" url="https://pl.wikipedia.org/wiki?curid=1366182" title="Herzog August Bibliothek">
Herzog August Bibliothek

Herzog August Bibliothek (niem. "Herzog-August-Bibliothek", „HAB“) w Wolfenbüttel (Dolna Saksonia), znana jako "„Herzog August Bibliothek”" i "„Bibliotheca Augusta”", jest biblioteką o międzynarodowym znaczeniu ze względu na swoją kolekcję ksiąg pochodzących ze średniowiecza i okresu renesansu. Podlega Dolnosaksońskiemu Ministerstwu Nauki i Kultury.
Historia.
Biblioteka została założona w 1572 roku przez księcia Juliusza Brunszwik-Lüneburg (1528 – 1589). W XVII wieku była największą biblioteką na północ od Alp i nazywano ją ósmym cudem świata.
W 2006 roku biblioteka przechowywała 900 000 ksiąg, 350 000 z nich pochodziło z wieków XV-XVIII.

</doc>
<doc id="1366183" url="https://pl.wikipedia.org/wiki?curid=1366183" title="Klasyfikacja gospodarcza">
Klasyfikacja gospodarcza

Klasyfikacja gospodarki narodowej dokonywana jest według dwóch kryteriów:
Klasyfikacja ekonomiczna (przedmiotowa) gospodarki narodowej dokonana według charakteru działalności ustala jej podział na sfery, działy, gałęzie i branże.
Gospodarkę narodową dzieli się na 19 działów, z których każdy grupuje jednostki wykonujące zbliżone do siebie funkcje wynikające ze społecznego podziału pracy.
W skład gospodarki narodowej wchodzą następujące działy:
Działy gospodarki narodowej podzielone są na 86 gałęzi i 371 branż. Podział działów na gałęzie i branże opiera się na coraz dalej idącej specjalizacji jednostek.
Całą gospodarkę narodową dzieli się na dwie sfery: sferę produkcji materialnej i sferę poza produkcją materialną (usługi niematerialne).
Do sfery produkcji materialnej zalicza się: przemysł, budownictwo, rolnictwo, leśnictwo, transport, łączność, handel, pozostałe gałęzie produkcji materialnej i gospodarkę komunalnej.
Pozostałe działy zalicza się do sfery poza produkcją materialną.
W związku z wielkim znaczeniem klasyfikacji ekonomicznej gospodarki narodowej została ona opracowana przez GUS według jednolitych kryteriów. Poszczególne poziomy klasyfikacji gospodarki narodowej (KGN) oznaczone są jednolitymi symbolami liczbowymi. Tak opracowana klasyfikacja ekonomiczna gospodarki narodowej znajduje zastosowanie przy zestawianiu informacji statystycznych i opracowaniu sprawozdań. KGN jest również wykorzystywana dla nadania statystycznych numerów identyfikacyjnych każdej jednostce organizacyjnej. Numery statystyczne nadawane jednostkom według jednolitego systemu kodowania ewidencjonuje się w rejestrze jednostek gospodarki narodowej REGON.
Klasyfikacja organizacyjna (podmiotowa) gospodarki narodowej ma na celu stworzenie warunków umożliwiających sprawne kierowanie gospodarką narodową.
Głównym podziałem organizacyjnym gospodarki narodowej jest podział na resorty naczelnych organów administracji państwowej, którymi są ministrowie.

</doc>
<doc id="1366184" url="https://pl.wikipedia.org/wiki?curid=1366184" title="Tour de Pologne 1971">
Tour de Pologne 1971

28. edycja wyścigu kolarskiego Tour de Pologne odbyła się w dniach 17–25 lipca 1971. Rywalizację rozpoczęło 110 kolarzy, a ukończyło 67. Łączna długość wyścigu – 1290,5 km.
Pierwsze miejsce w klasyfikacji generalnej zajął Stanisław Szozda (Legia Warszawa), drugie Jan Smyrak (Górnik Słupiec), a trzecie Ladislav Zakretta (Francja). 
Tour de Pologne 1971 był w sezonie pod względem prestiżu już jedenastym wyścigiem zaliczanym do punktacji AIOCC (Międzynarodowe Stowarzyszenie Organizatorów Imprez Kolarskich). Na starcie stanęła cała czołówka francuskich kolarzy amatorów, z przyszłym (miesiąc później!) mistrzem świata Regisem Ovionem. Wyścig był pechowy dla Ryszarda Szurkowskiego. Kolarz Dolmelu Wrocław ukończył go dopiero na 35. miejscu (stracił na 7. etapie aż 16 minut do zwycięzcy), ale na osłodę pozostało mu dwukrotne zwycięstwo etapowe i wygrane klasyfikacje na najaktywniejszego zawodnika i najlepszego "górala". Sędzią głównym wyścigu był Andrzej Nowak.
Końcowa klasyfikacja generalna.
Klasyfikacja drużynowa.
Klasyfikacji drużynowej nie przeprowadzono.

</doc>
<doc id="1366186" url="https://pl.wikipedia.org/wiki?curid=1366186" title="Pozycjonowanie rynku">
Pozycjonowanie rynku



</doc>
<doc id="1366192" url="https://pl.wikipedia.org/wiki?curid=1366192" title="Spadkobiercy tytanów">
Spadkobiercy tytanów

Spadkobiercy Tytanów (ang. "Class of the Titans", 2005-2008) – kanadyjski serial animowany dla nastolatków opowiadający o siódemce przyjaciół, posiadających mistyczne moce.
Fabuła.
Tysiące lat temu najmłodszy z tytanów Kronos został uwięziony przez swego syna Zeusa. Kronosowi udało się jednak podstępem uciec z Tartaru i teraz próbuje zdobyć panowanie nad światem. Istnieje przepowiednia, która może pokrzyżować mu plany – siedmiu nastolatków stanie na jego drodze do władzy. Są to nieznani potomkowie wielkich mitologicznych bohaterów, herosi chronieni przez bogów Olimpu.
Bohaterowie.
Ludzie.
Jon "(ang. Jay)".
Jest dość wysoki, ma brązowe oczy i jasnobrązowe włosy. Zazwyczaj jest ubrany w luźne dżinsy i żółto-fioletową koszulkę.
Przywódca siódemki herosów. Pierwszy odnaleziony przez Hermesa. Razem z Hersem i Aretą, byli pierwszymi, którzy dotarli do Nowej Olimpii i pierwszymi, którzy walczyli z Kronosem. Potomek Jazona. Jego matka jest greczynką, dlatego dorastał na historiach z greckiej mitologii. Na początku nie był pewny, czy nadaje się na lidera. Podczas gdy inni odznaczają się konkretnymi cechami lub umiejętnościami (np. czytanie w myślach w przypadku Tezji), które mogą świadczyć o ich boskim pochodzeniu, u niego nie są one aż tak wyraźnie zarysowane. Kiedy pozostali członkowie są nieco zagubieni w różnych mitologicznych historiach, Jon jest tym, który wszystko im tłumaczy. Bierze swoją rolę bohatera bardzo poważnie, zawsze martwi się o każdy najmniejszy szczegół ich planu, doszukuje się potencjalnych sztuczek i pułapek, nawet gdy inni uważają, że wszystko jest w porządku. Jest bardzo odpowiedzialny. Interesuje się astronomią. Jego hobby jest żeglowanie. 
Jego mentorką jest Hera.
W terenie walczy mieczem.
Przyjaciele bardzo go szanują, chociaż czasem narzucane przez niego tempo i intensywność treningów, nacisk jaki kładzie na potrzebę dobrego przygotowania się na atak Kronosa, działa wszystkim na nerwy.
Jest zakochany w Tezji z wzajemnością. W pierwszym odcinku, kiedy pyta ją czy umie czytać w myślach, jest nieco zmieszany, co może oznaczać, że nie chciał, by wiedziała, że mu się spodobała. W odcinku „Psoty Erosa” pocałowała go w policzek. Ostatni odcinek drugiej serii kończy ich namiętny pocałunek.
Tezja "(ang. Theresa)".
Średniego wzrostu, szczupła, wysportowana, ma proste blond włosy do połowy pleców i zielone oczy. Zazwyczaj ubrana w niebieskie dżinsy, różowy podkoszulek i białe tenisówki bez skarpet.
Jest jasnowidzem. Potomkini Tezeusza. Obdarzona szóstym zmysłem, a także zmysłem niebezpieczeństwa (określa wszystkie niebezpieczeństwa, które dotyczą jej oraz jej przyjaciół). Jej moce ciągle wzrastają, w tym moce telepatyczne i telekinetyczne. Zdobyła czarny pas w tea kwon w wieku 12 lat, więc jest świetna w walce wręcz. Gra w Lacrosse w drużynie Olympia High. Na początku myślała, że Jon jest chłopakiem Arety.
Jej mentorką jest Persefona.
W terenie walczy Nunczako.
Przyjaźni się z Aretą (są jedynymi dziewczynami w drużynie). 
Jest zakochana w Jonie, z wzajemnością.
Odie.
Drobny, szczupły, niski, niezbyt silny, przez co często jest przedmiotem żartów (jest potomkiem herosa u dużej sile fizycznej, a jemu samemu jej brakuje). Jest Afroamerykaninem, ma afro i brązowe oczy. Zazwyczaj ubrany w brązowe spodnie i czerwoną bluzę z kapturem.
Mózg drużyny. Potomek Odyseusza. Rzadko bierze udział w bezpośredniej walce, zazwyczaj tylko kontaktuje się z drużyną przez radio i doradza im co powinni zrobić. Ma poczucie humoru, cierpi na klaustrofobię, jest najniższy w drużynie. Ma bardzo wysokie IQ. Jest leworęczny. Kiedyś Kronos go zabił, jednak Jon cofnął się w czasie i temu zapobiegł. 
Jego mentorem jest Hermes. 
Jego jedyna „broń” to jego laptop i mózg.
Wszyscy go lubią, jednak często wykorzystują go do żmudnego przeszukiwania internetu w poszukiwaniu jakiegoś śladu Kronosa.
Chociaż często go drażni, przyjaźni się z Narem.
Hers "(ang. Herry)".
Najwyższy z całej drużyny, umięśniony, ma brązowe włosy i brązowe oczy. Zazwyczaj ubrany w zieloną koszulkę i szare spodnie.
Siłacz. Potomek Herkulesa. Jako trzeci znaleziony przez Hermesa. Razem z Jonem i Aretą, byli pierwszymi, którzy dotarli do Nowej Olimpii i pierwszymi, którzy walczyli z Kronosem. Niezbyt bystry, posiada nadludzką siłę. Wychowywał się na farmie u swojej babci, o którą się bardzo troszczy. Zazwyczaj polega tylko na swojej sile, co często nie kończy się dobrze. Umie prowadzić, jest kierowcą drużyny, podróżują ulepszonym przez Hefajstosa truckiem Hersa, który dostał od babci. Czasami wpada w szał, np. w odcinku „Dzień Matki”, gdy jego babcia została zaatakowana. Nie sposób go wtedy powstrzymać. W głębi jest łagodny, dobry i szlachetny. W kryzysowych sytuacjach zawsze na pierwszym miejscu stawia dobro innych. Jest opiekuńczy i miły. Ma słabość do jedzenia. Cierpi na chorobę morską. Śpi z pluszowym misiem.
Jego mentorem jest Herkules.
Nie ma stałej broni. Podczas walki potrafi skorzystać ze wszystkiego co ma pod ręką.
Przyjaźni się ze wszystkimi.
Aki często naśmiewa się z jego niewielkiej inteligencji, ale Hers zazwyczaj tych żartów nawet nie rozumie.
Hers bardzo troszczy się o dziewczyny z drużyny. W odcinku „Jak toczący się kamień”, gdy ktoś popchnął Tezję i nawet nie powiedział, że mu przykro, Hers bardzo się zdenerwował i zapewnił Tezję, że go tu sprowadzi, i że temu komuś „będzie bardzo przykro”. 
Atenę, która jest ich opiekunką i gotuje, bardzo lubi, ale trochę się jej boi, bo ta wścieka się na niego gdy podjada i opróżnia całą lodówkę.
Nar "(ang. Neil)".
Dość wysoki, przystojny, ma blond włosy i niebieskie oczy. Zazwyczaj ubrany w biało-czarną bluzkę i czarne spodnie. 
Potomek Narcyza. Arogancki, pewny siebie, narcystyczny, próżny, przewrażliwiony na punkcie swojego wyglądu. Jego „mocą” jest niewiarygodne szczęście. Gdy walczy, jego przeciwnik, np. potyka się i upada u jego stóp. Zawsze wygrywa rzut monetą. W odcinku „Złoty chłopiec” został ukarany za swoją próżność i zamieniał wszystko w złoto swoim dotykiem. Gdy zamienił w złoto Aretę, Odiego i Hersa, pożałował wszystkiego co robił i czar został cofnięty.
Jego mentorką jest Afrodyta.
Nie ma żadnej broni, na co zresztą bardzo często narzeka.
Denerwuje wszystkich, ale w gruncie rzeczy, jest dość lubiany.
Aki "(ang. Archie)".
Jest średniego wzrostu, wysportowany, ma fioletowe włosy, szare oczy i haczykowaty nos. Zazwyczaj ubrany w niebiesko-żółte spodnie dresowe i bluzę z kapturem. Ma na lewym udzie bliznę od podrapania wilka. Nosi złoty ochraniacz na prawej kostce, z powodu „chorej pięty”, nie jest powiedziane co dokładnie mu dolega. Jest to nawiązanie do Achillesa, który zginął trafiony w jedyny słaby punkt – piętę.
Wojownik. Potomek Achillesa. Jest silny, zwinny, prawie tak szybki jak Areta. Na początku nie chciał dołączyć do drużyny, nie wierzył w to co mówili bogowie. Jest złośliwy, pewny siebie, arogancki i sceptyczny. Stara się być macho, lubi się popisywać. Panicznie boi się wody, aż do odcinka „Lekcja Pływania”, w którym Areta, po tym jak poczuła się winna, bo się z niego naśmiewała, nauczyła go pływać. Jest leworęczny. 
Jego mentorem jest Ares.
W terenie walczy Biczem Hefajstosa.
Jest zakochany w Arecie. W odcinku „Natura rzeczy”, chciał ją zaprosić na randkę, ale chłopaki mu to odradzili. W odcinku „Puszka strachu”, gdy Areta była chora, pocałował ją w policzek, ale ona tego nie pamiętała. W odcinku „Egzamin”, gdy była zahipnotyzowana, zapędził się i prawie powiedział jej, że ją kocha. W odcinku „Dzwonek niezgody” gdy przez stworzony przez Kronosa dzwonek, wszyscy kłócili się ze sobą, Aki myślał, że Jon podrywa Aretę, więc go zaatakował, krzycząc żeby nie zbliżał się do „jego terytorium”.
Areta "(ang. Atlanta)".
Niska, szczupła, wysportowana, ma czerwone włosy z rudymi pasemkami i grzywkę i piwne oczy. Zazwyczaj jest ubrana w zielone spodnie z kieszeniami, niebieską koszulkę, czarno-białe trampki i podkolanówki. Ma na prawym ramieniu bliznę – pamiątkę po walce z pumą. Ma złote kolczyki, po dwa w każdym uchu.
Łowczyni. Potomkini Artemidy. Jako druga znaleziona przez Hermesa. Razem z Jonem i Hersem, byli pierwszymi, którzy dotarli do Nowej Olimpii i pierwszymi, którzy walczyli z Kronosem. Jest niesamowicie szybka, zwinna i zręczna. Woli działać niż myśleć. Jest niecierpliwa, ale jednocześnie pracowita, czasem wręcz nadgorliwa. Wychowywała się otoczona różnymi rodzajami broni, stąd jej zamiłowanie do nich nawet w Nowej Olimpii. Bardzo dobrze posługuje się łukiem. Jest świetna w polowaniu, potrafi wytropić wszystko (w odcinku „Pozycja gwiazd” Aki założył się z nią, że go nie wytropi). Jest najmłodsza w drużynie, co uwielbia jej wypominać Aki. Razem z Tezją gra w Lacrosse w drużynie Olympia High.
Jej mentorką jest Artemida.
W terenie walczy kuszą na nadgarstku, wcześnie używała Bolas.
Przyjaźni się z Hersem, który troszczy się o nią. W ostatnim odcinku drugiego sezonu, gdy wszyscy są przekonani, że Tezja nie żyje, Hers przytula Aretę. 
Przyjaźni się z Tezją.
Areta nie jest zainteresowana umawianiem się z chłopakami, aczkolwiek podobał się jej Pan – bożek lasu podszywający się pod ucznia liceum. Występował jako DJ Panika i zbierał pieniądze dla Zielonego Sojuszu. Areta zaczęła się z nim spotykać co doprowadzało Akiego do szału. 
W czasie trwania serialu powoli ujawniają się w niej uczucia do Akiego. Na początku stara się nie okazywać swojego zainteresowania nim, ale np. nie może powstrzymać zazdrości, gdy po raz pierwszy spotykają Afrodytę i Aki (jak zresztą wszyscy chłopcy) nie potrafi oderwać od niej wzroku. W odcinku „Pandemonium”, kiedy Pan zaproponował jej by została z nim, zerknęła na Akiego i odmówiła. W odcinku „Konkurs Piękności” Afrodytę odwiedził Adonis i zauroczył wszystkie dziewczyny, łącznie z Aretą. Aki był wściekły i Arecie zdawało się sprawiać przyjemność patrzenie na jego zazdrość.
Aki i Areta oficjalnie zostali parą w odcinku „Lekcja Pływania”, gdy Aki o mało nie ginie i Areta uświadamia sobie, że zależy jej na nim tak samo jak jemu na niej.
Wersja polska.
Wersja polska: na zlecenie MiniMini /ZigZap − Master Film
Reżyseria:
Dialogi:
Dźwięk:
Montaż:
Kierownictwo produkcji: Agnieszka Wiśniowska
Wystąpili:
i inni

</doc>
<doc id="1366193" url="https://pl.wikipedia.org/wiki?curid=1366193" title="Lizard (Kornwalia)">
Lizard (Kornwalia)

Lizard (, ) – półwysep w Anglii, w Kornwalii, zawierający najbardziej na południe położony punkt lądu stałego Kornwalii i Wielkiej Brytanii (Przylądek Lizard Point – 49° 57' 32" N, 5° 12' 23" W). Wymiary półwyspu – 23 km na 23 km. Półwysep, zwłaszcza w okolicy przylądka, otoczony jest groźnymi dla żeglugi skałami podwodnymi.
Na półwyspie znajduje się wieś również o nazwie Lizard.
Historia.
W roku 1497 w miejscowości St Keverne na półwyspie rozpoczęło się powstanie kornwalijskie, wszczęte przez szewca Michała Józefa. Powstańcy protestowali przeciw wysokim podatkom nałożonym przez króla Henryka VII aby pokryć straty po wojnie ze Szkocją.
W XVIII w. półwysep był jednym z miejsc najczęściej wykorzystywanych przez przemytników do nielegalnego przewożenia nieoclonych towarów (zwłaszcza alkoholu) z Europy. 
W roku 1900 Guglielmo Marconi zbudował na półwyspie radiostacje do nawiązania łączności ze statkami. Udało mu się nawiązać łączność na odległość 299 km, z Wyspą Wight – punkt The Needles. Rok później, również z półwyspu, Marconi wysłał radiowy sygnał do Ameryki. 
Podczas II wojny światowej na półwyspie funkcjonowała baza lotnicza RAF Predannack.

</doc>
<doc id="1366199" url="https://pl.wikipedia.org/wiki?curid=1366199" title="Igor Czubajs">
Igor Czubajs

Igor Czubajs (ros. "Игорь Борисович Чубайс", ur. 26 kwietnia 1947) – rosyjski filozof, dyrektor moskiewskiego Centrum Badań nad Rosją. W czasach ZSRR działał w ruchu demokratycznym, jest bratem wicepremiera z czasów Jelcyna – Anatolija Czubajsa.

</doc>
<doc id="1366201" url="https://pl.wikipedia.org/wiki?curid=1366201" title="Rise Of The Tyrant">
Rise Of The Tyrant



</doc>
<doc id="1366211" url="https://pl.wikipedia.org/wiki?curid=1366211" title="Archidiecezja przemysko-warszawska">
Archidiecezja przemysko-warszawska



</doc>
<doc id="1366212" url="https://pl.wikipedia.org/wiki?curid=1366212" title="Primera división uruguaya">
Primera división uruguaya



</doc>
<doc id="1366214" url="https://pl.wikipedia.org/wiki?curid=1366214" title="Dekanat olsztyński (eparchia olsztyńsko-gdańska)">
Dekanat olsztyński (eparchia olsztyńsko-gdańska)

Dekanat Olsztyński (właśc. Protoprezbiterat Olsztyński) – jeden z 4 dekanatów (protoprezbiteratów) greckokatolickich eparchii olsztyńsko-gdańskiej utworzony 13 marca 2021, obejmujący obszar środkowej części eparchii – województwo warmińsko-mazurskie. Dziekanem (protoprezbiterem) od 13 marca 2021 jest ks. Bogdan Sytczyk – proboszcz parafii św. Cyryla i Metodego w Lidzbarku Warmińskim.
Parafie.
W skład dekanatu wchodzi 8 parafii i placówek duszpasterskich:
Sąsiednie dekanaty.
Dekanat Elbląski, Dekanat Węgorzewski

</doc>
<doc id="1366216" url="https://pl.wikipedia.org/wiki?curid=1366216" title="Rdestnicowce">
Rdestnicowce

Rdestnicowce ("Potamogetonales") – rząd roślin wyróżniany w niektórych systemach klasyfikacyjnych roślin okrytonasiennych. Obejmuje rośliny wodne.
Systematyka.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa żabieńcowe ("Alismatidae" Takht.), nadrząd "Alismatanae" Takht., rząd rdestnicowce ("Potamogetonales" Dumort.)
W systemie z roku 2007 Reveal rozszerzył zakres rzędu włączając doń także: 
W systemie Cronquista (1981) rząd nie wyróżniony. Zaliczane tu rodziny włączone były do rzędu jezierzowców "Najadales". W systemie Takhtajana rząd wyróżniony, ale w jego skład zaliczono tylko rodziny rdestnicowatych "Potamogetonaceae" i rupiowatych "Rupiaceae". W najnowszych systemach APG (w tym APG III z 2009) rząd nie jest wyróżniany, a rodziny do niego włączone przez Reveala zaliczane są do rzędu żabieńcowców "Alismatales".

</doc>
<doc id="1366218" url="https://pl.wikipedia.org/wiki?curid=1366218" title="Loom">
Loom

Loom – komputerowa gra przygodowa typu wskaż i kliknij wydana w 1990 przez Lucasfilm Games.
Gra ta wyróżnia się nietypowym interfejsem. Nie ma opcji typowych dla przygodówek tamtych czasów - użyj, zobacz itp. Zamiast tego główny bohater - Bobbin Threadbare, musi zagrać pewne wzory, które spowodują rzucenie czaru. Czary to właśnie czynności takie jak otwórz, ale też np. nocne widzenie. Wzory czarów zdobywamy w grze od innych postaci lub obserwując przedmioty.

</doc>
<doc id="1366221" url="https://pl.wikipedia.org/wiki?curid=1366221" title="Potamogetonales">
Potamogetonales



</doc>
<doc id="1366222" url="https://pl.wikipedia.org/wiki?curid=1366222" title="Dubidu">
Dubidu

Dubidu – muzyczny program rozrywkowy o charakterze quizowym nadawany w TVP2 w 2006 roku. Jego prowadzącym był Piotr Gąsowski.
W każdym odcinku udział brało czworo gości (osoby znane z telewizji, artyści i wykonawcy związani z muzyką oraz aktorzy filmowi i serialowi), którzy tworzyli dwie rywalizujące ze sobą drużyny. Podczas programu przypominane były przeboje polskie i zagraniczne oraz programy archiwalne Telewizji Polskiej (z nastawieniem na występujące w nich tematy muzyczne).
Pierwszy odcinek wyemitowano w niedzielę 12 marca 2006, a ostatni – 16 grudnia 2006.
Muzyka w studio wykonywana była na żywo przez zespół "Young Band" pod kierownictwem Piotra Kończala. Za oprawę taneczną odpowiedzialna była grupa "Volt" z choreografem Agustinem Egurrolą.
Program był oparty na szwedzkiej wersji programu o nazwie "Doobidoo".
Rundy (1-5 odcinków).
Zespół gra trzy motywy muzyczne z serialu, filmu lub programu telewizyjnego i drużyna, która pierwsza naciśnie przycisk, musi odgadnąć co to za dany serial, film, program. Po odgadnięciu prowadzący zadaje pytanie dodatkowe. Za pierwszą rundę można otrzymać maksymalnie 6 punktów.
Każda drużyna musi zaśpiewać przynajmniej trzy piosenki zespołu którego prowadzący podał nazwę. Za drugą rundę i poprawnie wymyśloną piosenkę drużyna możne otrzymać maksymalnie 3 punkty.
Prowadzący podaje 5 kategorii. Jedna z drużyn (wybrana przez prowadzącego) wybiera kategorię. Pokazywane są 3 materiały, po pokazaniu materiału prowadzący zadaje pytanie i drużyna, która naciśnie pierwsza, odpowiada. Za trzecią rundę można otrzymać maksymalnie 6 punktów.
Zespół gra wiązankę trzech zagranicznych utworów. Drużyna na ekranach zapisuje co to za wykonawca i tytuł utworu. Za czwartą rundę można dostać maksymalnie 6 punktów.
Wykonywanie piosenki przez jedną z wybranych przez prowadzącego drużynę. Po wykonaniu piosenki przeciwna drużyna odpowiada na pytanie prowadzącego nawiązującego do utworu zaśpiewanego przez drużynę. Za prawidłową odpowiedź przeciwna drużyna otrzyma 3 punkty.
Prowadzący na trzech „szarfach” pokazuje napisany fragment tekstu piosenki. Drużyna, która pierwsza naciśnie przycisk, śpiewa dany utwór zawierający podany tekst na „szarfie” a po zaśpiewaniu drużyna podaje wykonawcę oraz tytuł. Za prawidłowe zaśpiewanie piosenki oraz podanie co to za utwór drużyna otrzymuje 1 punkt a w maksymalnie można uzyskać 3. 
Pięciu najpopularniejszych aktorów oraz ludzie związani z telewizją lub radiem opowiadają historię pewnej piosenki. Drużyny mają za zadanie odgadnąć, co to za piosenka. Podać muszą wykonawcę oraz tytuł. Drużyna, która naciśnie przycisk przy którymś materiale, otrzyma taką liczbę punktów. Za siódmą rundę można otrzymać maksymalnie 5 punktów.
Runda podobna jest do rundy 2 tylko, że zamiast wykonawcy jest pewne słowo które musi być zawarte w tekście piosenki lub temat piosenki np. piosenki gdzie zawarte jest zwierzę. Zaczyna drużyna przeciwna. Za ósmą rundę i poprawne wymyśloną piosenkę drużyna może dostać 3 punkty.
Runda podobna jest do rundy 3 tylko, że przeciwna drużyna wybiera pozostałe 4 kategorie nie wybrane z 3 rundy. Za dziewiątą rundę można otrzymać maksymalnie 6 punktów.
Runda podobna jest do rundy 4. Po dwóch odcinkach zrezygnowano z tej rundy. Za dziesiąta rundę można dostać maksymalnie 6 punktów.
Runda podobna jest do rundy 5 tylko, że śpiewa druga drużyna a przeciwna odpowiada na pytanie. Za prawidłową odpowiedź przeciwna drużyna otrzyma 3 punkty.
Runda finałowa jest typu kalambury. Drużyna musi odgadnąć co to za osoba znana ze świata muzyki. Pierwsza osoba stoi za ekranem a druga osoba pokazuje lub śpiewa piosenkę. Osoba stojąca za monitorze musi zgadnąć co to za osoba jeżeli nie wie jest zmiana. Zaczyna drużyna, która prowadzi i nie ma limitu punktowego. Czas trwania wynosi 90 sekund.
Rundy (od 6 odcinka).
Takie same jak w poprzednich 5 odcinkach. 
Runda typu Karaoke. Jedna z drużyn wybiera spośród 4 piosenek (2 polskie i 2 zagraniczne). Drużyna śpiewa z zespołem pierwszą zwrotkę. W zwrotce ukryte są 4 słowa klucze. Za wykrycie prawidłowego słowa klucz w piosence polskiej drużyna otrzymuje 1 punkt a za wykrycie w piosence zagranicznej 2 punkty. Za drugą rundę można otrzymać maksymalnie od 4 punktów (piosenka polska) do 8 (piosenka zagraniczna).
Runda jest podobna do 5 i 10 tylko prowadzący program Piotr Gąsowski śpiewa piosenkę. Po piosence prowadzący zadaje drużynom pytanie dodatkowe. Odpowiada drużyna, która pierwsza naciśnie. Za pytanie dodatkowe w siódmej można dostać 1 punkt.
Runda podobna jest do 7 z poprzednich 5 odcinkach tylko skrócono do trzech. Drużyna, która naciśnie przycisk przy którymś materiale, otrzyma taką liczbę punktów. Za ósmą rundę maksymalnie można uzyskać 3 punkty.
Runda podobna jest do 5 i 7.
Runda finałowa jest bez zmian jak z poprzednich 5 odcinkach. Od odcinka 8 można używać teksty piosenek.
Lista odcinków.
Seria pierwsza (wiosna 2006).
Pora emisji: TVP2 niedziela między 18:55 a 19:10
Seria druga (jesień 2006).
Pora emisji: TVP2 piątek (11-16) między 14:05 a 14:20, (17-24) sobota 19:00 

</doc>
<doc id="1366226" url="https://pl.wikipedia.org/wiki?curid=1366226" title="Alberto Gómez (urugwajski piłkarz)">
Alberto Gómez (urugwajski piłkarz)

Alberto Gómez (ur. 10 czerwca 1944) – urugwajski piłkarz noszący przydomek "Torito", napastnik. 
Jako piłkarz klubu Liverpool Montevideo wziął udział wraz z reprezentacją Urugwaju w finałach mistrzostw świata w 1970 roku, gdzie Urugwaj zdobył miano czwartej drużyny świata. Zagrał tylko w ćwierćfinałowym meczu z ZSRR.
Nigdy nie wziął udziału w turnieju Copa América.

</doc>
<doc id="1366227" url="https://pl.wikipedia.org/wiki?curid=1366227" title="Łąki (Gorce)">
Łąki (Gorce)

Łąki – polana w Gorcach na obszarze Gorczańskiego Parku Narodowego. Położona jest na kulminacji o wysokości 1023 m n.p.m. na grzbiecie odbiegającym od Turbacza na północ. Na mapie Geoportalu kulminacja ta ma nazwę Góra Basilka. Kolejne szczyty w tym grzbiecie (poczynając od Turbacza) to: Czoło Turbacza (1259 m), Kopieniec (1080 m), Wierch Spalone (1091 m), Turbaczyk (1078 m) i Polana Łąki (1023 m). Polana zajmuje wierzchołkowe partie ostatniej, niewybitnej kulminacji tego grzbietu. Należała niegdyś do rodziny matki podhalańskiego pisarza Władysława Orkana, pochodzącego z Poręby Wielkiej, z osiedla pod Pustką u podnóża Gorców. Pisarz jako młody chłopiec często wypasał na tej polanie woły, później nocował też wielokrotnie w wybudowanym ok. 1912 r. szałasie, który niegdyś stał na skraju polany. Tutaj też czerpał natchnienie do niektórych swoich utworów, m.in. cyklu wierszy pt. "„Z martwej Roztoki”", tutaj też malował. Dolina tego potoku widoczna jest z polany. Szałas został rozebrany w 1931 r. po śmierci pisarza, widoczne są jeszcze kamienie, na których stał. Poniżej tego miejsca w lesie znajduje się źródełko:
To jego krystaliczne wody opisał Orkan w 1911 roku w swojej powieści pt. "Drzewiej":
"Z odpływem źródła poczynająca się, jaśniała rozszerz młaczki. Wyrastały z jej wilgoci wysokie trawy, badyle wodą nasiąkłe, o liściach dużych, łopiastych, żółtym związane kwieciem, to ciągła się znów długa zastawa liści-krążków i liści-miseczek, mocnych, ciemnozielonych, o łysku metalicznym".
Polana ma duże walory widokowe. Widoczna jest rozległa panorama szczytów Pasma Babiogórskiego i Beskidu Wyspowego. W południowym kierunku widok na pobliski Turbaczyk z jego polaną i inne szczyty Gorców. Na środku polany dla turystów zamontowano ławki.
Polana Łąki należy do wsi Poręba Wielka w województwie małopolskim, w powiecie nowotarskim, w gminie Niedźwiedź.

</doc>
<doc id="1366229" url="https://pl.wikipedia.org/wiki?curid=1366229" title="Alberto Gomez">
Alberto Gomez



</doc>
<doc id="1366236" url="https://pl.wikipedia.org/wiki?curid=1366236" title="Dekanat krakowsko-krynicki">
Dekanat krakowsko-krynicki

Dekanat krakowsko-krynicki składa się z 15 parafii archieparchii przemysko-warszawskiej Kościoła Greckokatolickiego w Polsce.

</doc>
<doc id="1366240" url="https://pl.wikipedia.org/wiki?curid=1366240" title="Żeglarstwo na Letnich Igrzyskach Olimpijskich 2004">
Żeglarstwo na Letnich Igrzyskach Olimpijskich 2004

Regaty żeglarskie na Letnich Igrzyskach Olimpijskich 2004 w Atenach odbywały się w dniach 14-28 sierpnia 2004 roku. Zawody odbywały się w Centrum Żeglarskim Agios Kosimas.

</doc>
<doc id="1366241" url="https://pl.wikipedia.org/wiki?curid=1366241" title="Wierch (Gorce)">
Wierch (Gorce)

Wierch, Wierch Spalone (1091 m), Spalone – szczyt w Gorcach znajdujący się na grzbiecie odbiegającym od Turbacza na północ. Kolejne szczyty w tym grzbiecie (poczynając od Turbacza) to: Czoło Turbacza (1259 m), Kopieniec (1080 m), Wierch (1091 m), Turbaczyk i Basielka (1023 m). Zachodnie zbocza Wierchu opadają do doliny potoku Turbacz, wschodnie do doliny potoku Rostoka. Pod szczytem znajduje się zarastająca polana Spalone z ruiną szałasu. Niżej, w kierunku Turbaczyka znajduje się jeszcze druga, również zarastająca polana Solmisko. Rejon szczytu porośnięty jest buczyną karpacką. Zachował się tutaj drzewostan z bardzo starymi okazami buków. Dawniej, przed utworzeniem Gorczańskiego Parku Narodowego obszar ten wchodził w skład rezerwatu „Turbacz”.
Wierch znajduje się w granicach wsi Poręba Wielka w województwie małopolskim, w powiecie limanowskim, w gminie Niedźwiedź.

</doc>
<doc id="1366244" url="https://pl.wikipedia.org/wiki?curid=1366244" title="Włók">
Włók



</doc>
<doc id="1366248" url="https://pl.wikipedia.org/wiki?curid=1366248" title="Burning Angel">
Burning Angel

Burning Angel to pierwsze EP szwedzkiego zespołu grającego melodyjny death metal, nazywającego się Arch Enemy. Album został wydany 6 marca 2002 roku. To drugie wydawnictwo grupy z nową wokalistką, Angelą Gossow. Piosenka "Starbreaker" pochodzi z albumu "Sin After Sin" Judas Priest.

</doc>
<doc id="1366256" url="https://pl.wikipedia.org/wiki?curid=1366256" title="Kopieniec (Gorce)">
Kopieniec (Gorce)

Kopieniec (1080 m) – szczyt w Gorcach. Znajduje się na grzbiecie odbiegającym od Turbacza na północ. Kolejne szczyty w tym grzbiecie (poczynając od Turbacza) to: Czoło Turbacza (1259 m), Kopieniec (1080 m), Wierch (1091 m), Turbaczyk (1078 m) i Basielka (1023 m). Wschodnie zbocza Kopieńca opadają do doliny potoku Rostoka, zachodnie do doliny potoku Turbacz.
Kopieniec znajduje się na obszarze Gorczańskiego Parku Narodowego Porośnięty jest wiekową puszczą. Zachował się tutaj drzewostan z bardzo starymi okazami buków. Dawniej, przed utworzeniem Gorczańskiego PN obszar ten wchodził w skład rezerwatu „Turbacz”. Po południowej stronie szczytu znajdowała się dawniej polana Limierze, na której wypalano węgiel drzewny wykorzystywany przez działające pod Gorcami huty szkła. Z polaną tą związane jest ludowe podanie. Bacę gospodarującego na tej polanie często nachodzili zbójnicy zabierając mu ser, żętycę i masło. Gdy pewnego razu wysłali do bacy po zaopatrzenie młodego chłopca, ten zabił go i ukrył ciało pod gałęziami. Zbójnicy zemścili się. Związanego bacę wrzucili do kotła z grzejącą się żętycą, zaś napotkanym juhasom wracającym ze stadem do bacówki kazali się spieszyć, bo "„baran uwędzony w żętycy już gotów”".
Kopieniec znajduje się w granicach wsi Poręba Wielka w województwie małopolskim, w powiecie limanowskim, w gminie Niedźwiedź.

</doc>
<doc id="1366257" url="https://pl.wikipedia.org/wiki?curid=1366257" title="Wileńska wieża telewizyjna">
Wileńska wieża telewizyjna

Wileńska wieża telewizyjna () – wieża telewizyjna o wysokości 326,47 metrów (przy +20 °C oraz o 16 cm mniej przy –20 °C), zlokalizowana w Wilnie na Litwie. To najwyższa wolno stojąca budowla w kraju (8. w Europie i 26. na świecie), zajmowana przez litewskie centrum radiowe i telewizyjne. Konstrukcja wieży rozpoczęła się w maju 1974 roku i trwała do końca 1980 roku. Szacuje się, że cała konstrukcja waży ok. 25 tysięcy ton. Do wysokości 190 metrów wieża jest zbudowana z żelazobetonu, natomiast górne 136 metrów stanowi stalowa część konstrukcji. Wieża odegrała zasadniczą rolę w wydarzeniach z 13 stycznia 1991 roku, kiedy to 14 cywilów zginęło a 700 zostało rannych w wyniku szturmu wojska, gdy zorganizowano tam protest przeciw zajęciu wieży przez Armię Radziecką. Taras widokowy wieży jest na wysokości 165 metrów i znajduje się tam kawiarnia. Platforma widokowa wykonuje jeden obrót w ciągu 45 minut. Szybkie windy w ciągu 45 sekund zawożą pasażerów na tę wysokość. W czasie dobrej pogody widoczność sięga 50 kilometrów. Z dachu platformy obserwacyjnej jest udostępniona możliwość wykonywania skoków bungee. Na parterze wieży mieści się małe muzeum poświęcone wydarzeniom ze stycznia 1991 roku. Od roku 2000 wieża jest dekorowana w czasie świąt Bożego Narodzenia jak choinka, a w czasie koszykarskich mistrzostw świata 2006 oraz Eurobasket – 2011 była udekorowana wielką koszykarską siatką.

</doc>
<doc id="1366260" url="https://pl.wikipedia.org/wiki?curid=1366260" title="Warchest">
Warchest

Warchest to box set Megadeth. Został wydany 9 października 2007 roku przez EMI/Capitol Records.
Lista utworów.
CD 4.
Wszystkie utwory pochodzą z koncertu na Wembley Arena w Londynie 10/16/90
CD 5 (DVD).
Wszystkie utwory nagrane na żywo w Hammersmith Odeon, London, England 9/30/92
Muzyka nagrana w Linear PCM 2.0
Uwaga: * znaczy, że piosenka nie została wcześniej w tej wersji wydana, ^ znaczy, że piosenka nie została wydana w tej wersji w USA

</doc>
<doc id="1366269" url="https://pl.wikipedia.org/wiki?curid=1366269" title="Abdullah Al-Rakib">
Abdullah Al-Rakib

Abdullah Al-Rakib, beng. আবদুল্লাহ আল রাকিব (ur. 2 grudnia 1980 w Narayanganj) – banglijski szachista, czwarty arcymistrz w historii Bangladeszu (tytuł otrzymał w 2007 roku).
Kariera szachowa.
Do ścisłej czołówki szachistów Bangladeszu należy od połowy lat 90. XX wieku. Pomiędzy 1994 a 2008 r. siedmiokrotnie wystąpił na szachowych olimpiadach.
W 2001 r. odniósł pierwszy międzynarodowy sukces, zdobywając pierwszą arcymistrzowską normę w trzecich indywidualnych mistrzostwach Azji, rozegranych w Kalkucie. Drugą normę wypełnił w 2004 r., zajmując II m. (za Nguyễn Anh Dũngiem) w kołowym turnieju w Dhace. W 2007 r. osiągnął kolejne sukcesy: zwyciężył w 33. indywidualnych mistrzostwach Bangladeszu (wypełniając trzecią i ostatnią normę na tytuł arcymistrza) oraz podzielił II m. (za Aleksiejem Driejewem, wspólnie z m.in. Ahmedem Adlym, Ziaurem Rahmanem, Enamulem Hossainem i Surya Gangulym) w otwartym turnieju w New Delhi.
Najwyższy ranking w dotychczasowej karierze osiągnął 1 stycznia 2009 r., z wynikiem 2535 punktów zajmował wówczas 1. miejsce wśród banglijskich szachistów.

</doc>
<doc id="1366273" url="https://pl.wikipedia.org/wiki?curid=1366273" title="Saint Vitus (album)">
Saint Vitus (album)

Saint Vitus – debiutancki album doommetalowej grupy Saint Vitus. 

</doc>
<doc id="1366277" url="https://pl.wikipedia.org/wiki?curid=1366277" title="Gra prowansalska">
Gra prowansalska

Gra prowansalska (fr. "jeu provençal", po prowansalsku "Jo de boulo"), we Francji też "les 3 pas" (3 kroki) lub "la longue" (długość) jest grą z udziałem bul, występującą w Prowansji (Francja). 
Wstęp.
Gra prowansalska jest podobna do pétanque (która z niej się wywodzi) i bul lyońskich, jednak główną różnicą jest rzucanie z rozbiegu, charakterystyczne dla "jeu provençal".
Rozbieg sprawia, że gra jest bardziej wymagająca pod względem wysiłkowym od pétanque – popularnej dyscypliny, wywodzącej się bezpośrednio z gry prowansalskiej.
W "jeu provençal" gra się w następujących regionach i departamentach francuskich: Delta Rodanu, Gard, Vaucluse, Alpy Górnej Prowansji, Alpy Wysokie, Alpy Nadmorskie, Var, Hérault, Aude, Midi-Pireneje, Region Centralny, Île-de-France, Nord, Midi-Pireneje, Franche-Comté.
Oficjalny związek sportowy związany z grą prowansalską to Międzynarodowa Federacja Pétanque i Gry Prowansalskiej (fr. "Fédération Internationale de Pétanque et Jeu Provençal").
Reguły.
Boisko.
Boisko ma wymiary 18 × 24 m, jest dwa razy większe niż bulodrom do gry w pétanque.
W Prowansji kolokwialnie mówi się o torze "Formuły 1".
Drużyny.
Mecz rozgrywają między sobą dwie drużyny w jednym z trzech możliwych składów:
Cel gry.
Celem gry, podobnie jak w innych grach związanych z bulami, jest umieszczenie kul jak najbliżej świnki. Pod względem liczenia punktów gra prowansalska i petanka nie różnią się. Mecz toczy się do 13 punktów.
Gra.
Zawodnik musi przed rzutem zadeklarować, czy będzie ustawiał ("puentował"), czy wybijał. Zasada ta nie występuje w pétanque. Przy ustawianiu gracz wykonuje 1 krok i oddaje rzut, gdy stoi tylko na jednej nodze. Ta pozycja musi być zachowana do momentu, w którym bula dotknie podłoża.
Przed wybijaniem gracz musi zadeklarować, którą kulę będzie wybijać. Przy strzale przed wyrzuceniem kuli gracz musi wykonać trzy kroki.
Przy nieważnym rzucie (np. wybicie złej kuli lub ustawienie zamiast zamierzonego strzału) sytuacja zostaje zrekonstruowana. Podobna zasada stosowana jest przy grze w bilard.

</doc>
<doc id="1366278" url="https://pl.wikipedia.org/wiki?curid=1366278" title="Jeu provençal">
Jeu provençal



</doc>
<doc id="1366281" url="https://pl.wikipedia.org/wiki?curid=1366281" title="Kopieniec">
Kopieniec



</doc>
<doc id="1366284" url="https://pl.wikipedia.org/wiki?curid=1366284" title="Jeu provencal">
Jeu provencal



</doc>
<doc id="1366285" url="https://pl.wikipedia.org/wiki?curid=1366285" title="Frederick G. Creed">
Frederick G. Creed

Frederick George Creed (ur. 6 października 1871 w Mill Village, Nowa Szkocja, zm. 11 grudnia 1957 w Croydon) – kanadyjski wynalazca, działający na polu komunikacji i transportu. Opracował technologię dalekopisu oraz jednostek pływających SWATH.
W wieku 15 lat został operatorem telegrafu Morse’a. W latach 1888-1897 podczas pracy w firmie South American Telegraph and Cable Company w Peru i Chile wynalazł dalekopis, urządzenie będące połączeniem maszyny do pisania i telegrafu, zamieniające znaki pisma na sygnały elektryczne. W 1897 r. przeprowadził się do Glasgow, gdzie dokończył konstrukcję wynalazku. Dalekopis okazał się przełomem w komunikacji, został m.in. zaakceptowany przez brytyjski urząd pocztowy w 1902 r. Z urządzenia zaczęły także korzystać gazety oraz rządy wielu państw, używając go do komunikacji dyplomatycznej. W 1909 r. Creed przeniósł się do Londynu, gdzie założył firmę Creed &amp; Company. W 1923 r. zaadaptował urządzenie do wykorzystywania na statkach, gdzie stało się podstawowym ogniwem systemu ratowania życia.
W latach 30. zaangażował cały swój majątek w prace nad nowatorskim projektem jednostki pływającej systemu „SWATH” ("Small Waterplane Area Twin Hull"), w konstrukcji zbliżonego do katamaranu, jednak różniącego się od niego podwodnymi pływakami, które niwelują kołysanie jednostek pływających podczas sztormów dochodzących nawet do 6 stopni w skala Beauforta. System został opatentowany w 1946 r., jednak nie wszedł do produkcji masowej. Dziś statki o tej konstrukcji są budowane głównie do celów badawczych (hydrografia) i ratowniczych. W technologii SWATH jest zbudowany także okręt testowy marynarki wojennej USA "Sea Shadow".

</doc>
<doc id="1366294" url="https://pl.wikipedia.org/wiki?curid=1366294" title="Hagere Hiwot">
Hagere Hiwot



</doc>
<doc id="1366295" url="https://pl.wikipedia.org/wiki?curid=1366295" title="Hagere Hyjuet">
Hagere Hyjuet



</doc>
<doc id="1366410" url="https://pl.wikipedia.org/wiki?curid=1366410" title="Tauzar">
Tauzar

Tauzar (arab. توزر, fr. "Tozeur") – miasto w środkowo-zachodniej Tunezji, stolica gubernatorstwa Tauzar. Położone jest przy północnym krańcu Wielkiego Szottu, w oazie na Saharze, na przesmyku między szottami: Wielkim i Szatt al-Gharsa.
Opis miasta.
W oazie rośnie ponad 200 000 palm daktylowych, które tworzą naturalną barierę od dwóch szottów. W mieście istnieje ponad 200 źródeł artezyjskich i innych studni, które nawadniają palmowe gaje w oazie.
W latach 90. XX w. powstała strefa hotelowa i lotnisko. Składający się z muzeum i parku tematycznego kompleks "Dar Cheraїt" odwiedzany jest przez turystów, którzy mogą tam oglądać eksponaty rękodzielnicze, sztuki antycznej oraz kaligrafie. Muzeum Sztuki Ludowej i Tradycji prezentuje regionalne eksponaty. Na przełomie listopada i grudnia w mieście organizuje się coroczny Międzynarodowy Festiwal Oazy (arab. المهرجان الدولي للواحات بتوزر).
Główną arterią komunikacyjną jest "Abou al Kassim asz-Szabbi", która łączy centrum ze strefą turystyczną.
Największe hotele to "Dar Cheraїt" ze 110 pokojami oraz "Oasis Dar Tauzar" ze 124 pokojami.
Około 60 km na północny wschód od miasta znajduje się przejście graniczne z Algierią w Hazua. W pobliżu miasta znajduje się Port lotniczy Tauzar.

</doc>
<doc id="1366413" url="https://pl.wikipedia.org/wiki?curid=1366413" title="Szewa">
Szewa



</doc>
<doc id="1366446" url="https://pl.wikipedia.org/wiki?curid=1366446" title="Rio Branco SC">
Rio Branco SC

Rio Branco Sport Club - brazylijski klub piłkarski z siedzibą w mieście Paranaguá leżącym w stanie Parana.
Historia.
"Rio Branco" założony został 13 października 1913. Założycielami klubu byli: Anibal José de Lima, Raul da Costa Pinto, Euclides de Oliveira, Manoel Victor da Costa, Antônio Gomes de Miranda, José de Oliveira, Antônio Ferrer da Rosa oraz Jarbas Nery Chichorro.
W 1915 "Rio Branco" po raz pierwszy wziął udział w mistrzostwach stanu (Campeonato Paranaense), zajmując ostatnie 6 miejsce.
W 1956 "Rio Branco" stał się klubem zawodowym i przystąpił do rozgrywek II ligi zawodowej stanu Parana (zwanej "Campeonato Paranaense Divisão Especial"). W pierwszym meczu w zawodowych rozgrywkach "Rio Branco" pokonał 3:2 klub Água Verde.
W 1996 "Rio Branco" wziął udział w rozgrywkach III ligi brazylijskiej (Campeonato Brasileiro Série C), gdzie wyeliminowany został już w pierwszym etapie przez klub Figueirense Florianópolis.
W 2000 klub wziął udział w rozgrywkach I ligi brazylijskiej toczonych pod nazwą Copa João Havelange. "Rio Branco" zagrał w tzw. "Białym Module" grupującym najsłabsze kluby turnieju, gdzie odpadł w drugim etapie, plasując się w końcowej klasyfikacji na 71 miejscu (wśród 116 uczestników).

</doc>
<doc id="1366454" url="https://pl.wikipedia.org/wiki?curid=1366454" title="Rio Branco Paranagua">
Rio Branco Paranagua



</doc>
<doc id="1366456" url="https://pl.wikipedia.org/wiki?curid=1366456" title="Ramki">
Ramki

Ramki () – znaczniki, które pozwalają na wczytanie do strony w dokumencie HTML innych stron. Takie rozwiązanie ma pewne zalety (mniej danych do wczytania – menu wczytuje się tylko raz), ale i wady (nie można zapisać którejś z wczytanych stron do zakładek). Nie są obsługiwane w HTML 5 z wyjątkiem iframe.
Znaczniki ramek:

</doc>
<doc id="1366463" url="https://pl.wikipedia.org/wiki?curid=1366463" title="Rio Branco Sport Club">
Rio Branco Sport Club



</doc>
<doc id="1366464" url="https://pl.wikipedia.org/wiki?curid=1366464" title="Mistrzostwa Ukrainy w piłce nożnej mężczyzn">
Mistrzostwa Ukrainy w piłce nożnej mężczyzn

Mistrzostwa Ukrainy w piłce nożnej () – rozgrywki piłkarskie, prowadzone cyklicznie – corocznie lub co sezonowo (na przełomie dwóch lat kalendarzowych) – mające na celu wyłonienie najlepszej męskiej drużyny na Ukrainie.
Historia.
Mistrzostwa Ukrainy w piłce nożnej oficjalnie rozgrywane są od 1992 roku, dopiero po odzyskaniu niepodległości. Obecnie rozgrywki odbywają się w wielopoziomowych ligach: Premier Liha, Persza Liha, Druha Liha oraz niższych klasach regionalnych. Do 2008 roku Premier Liha nazywała się Wyszcza Liha.
Pod koniec XIX wieku terytorium dzisiejszej Ukrainy znajdował się pod zaborami Imperium Rosyjskiego oraz Austro-Węgier (Zachodnia Ukraina). W 1894 roku we Lwowie powstał pierwszy klub piłkarski na Ukrainie (sekcja piłkarska PTG „Sokół” założonego 7 lutego 1867), potem następne. Były to kluby polskie, angielskie, niemieckie, żydowskie. Dopiero w maju 1904 roku z inicjatywy ukraińskich uczniów Pierwszego Gimnazjum Akademicznego we Lwowie zorganizowano klub o nazwie "Ukraińskie Sportowe Koło" (ukr. UCK), na bazie którego w 1911 roku zostało założone Sportowe Towarzystwo "Ukraina" (ukr. СТ «Україна» Львів).
Po rewolucji październikowej 1917 w Rosji, I wojnie światowej, wojnie polsko-ukraińskiej i wojnie polsko-bolszewickiej Galicja Wschodnia i zachodni Wołyń znalazły się w II Rzeczypospolitej, Ruś Zakarpacka weszła w skład Czechosłowacji, Besarabia i Bukowina – Rumunii. Większość terytorium dzisiejszej Ukrainy po trwającej w latach 1917–1921 wojnie znalazła się pod władzą sowiecką jako Ukraińska Socjalistyczna Republika Radziecka (utworzona 30 listopada 1918), od 30 grudnia 1922 w składzie ZSRR.
Pierwszym ukraińskim klubem na terenie Ukraińskiej SRR został założony w 1918 BRIT (Brianski Robotniczy Industrialny Technikum), który pojawił się w fabryce Pietrowskiego w Jekaterynosławiu. Od 1921 do 1935 z przerwami systemem pucharowym rozgrywane są Mistrzostwa Ukraińskiej SRR wśród reprezentacji miast. Wtedy najsilniejszym zespołem była drużyna Charkowa, która 8 razy zdobyła mistrzostwo. Wiosną 1936 systemem pucharowym pierwszy raz rozgrywane mistrzostwa wśród klubów. Pierwszym klubowym mistrzem Ukraińskiej SRR został Dynamo Kijów, który następnie uczestniczył tylko w rozgrywkach Mistrzostw ZSRR.
Następnie w latach 1936-1959 Mistrzostwa Ukraińskiej SRR rozgrywane wśród drużyn towarzystw sportowych pomiędzy ukraińskimi zespołami, które nie uczestniczyły w rozgrywkach Mistrzostw ZSRR.
Od 1960 Mistrzem Ukraińskiej SRR uznawano drużynę, która zwyciężyła w Klasie B, strefie ukraińskiej, a od 1963 w Klasie B, strefie ukraińskiej Mistrzostw ZSRR. W 1970 ukraińskie zespoły walczyli o mistrzostwo w Drugiej Grupie A, strefie 1.
W latach 1971-1991 również Mistrzem Ukraińskiej SRR zostawał klub, który zwyciężał w Drugiej Ligie, strefie ukraińskiej Mistrzostw ZSRR. W 1990 i 1991 ukraińskie zespoły występowały w dwóch grupach, dlatego było dwóch mistrzów.
24 sierpnia 1991 – po puczu Janajewa Ukraina ogłosiła niepodległość, która została formalnie uznana dopiero 16 grudnia 1991 roku.
Po założeniu ukraińskiej federacji piłkarskiej – FFU w 1991 roku, rozpoczął się proces zorganizowania pierwszych oficjalnych rozgrywek o mistrzostwo Ukrainy. Wiosną 1992 startowała pierwsza edycja rozgrywek o mistrzostwo kraju. W Wyższej Lidze 20 drużyn walczyło dwurundowym systemem ligowym w dwóch grupach o tytuł mistrza kraju. Zwycięzcy obydwu grup spotkały się w meczu finałowym o pierwsze mistrzostwo Ukrainy. Od następnego sezonu mistrzostwa rozgrywane systemem jesień – wiosna. Od sezonu 1992/93 w rozgrywkach Wyższej Ligi uczestniczy 16 drużyn. Tylko w sezonach 1993/94, 1994/95, 1995/96 walczyło 18 drużyn, a w sezonach 2000/01, 2001/02 - 14 drużyn.
Do 1996 roku rozgrywki ligowe organizowała Federacja Piłki Nożnej Ukrainy (FFU) a później Profesjonalna Piłkarska Liga (PFL). 15 kwietnia 2008 utworzono zawodową ligę piłkarską na Ukrainie ("UFPL - Ukraińska Piłkarska Premier-liha"), która przejęła organizację rozgrywek w najwyższej klasie ukraińskiej. Rozgrywki zawodowej Premier-liha zainaugurowano w sezonie 2008/09.
Statystyka.
Klasyfikacja według klubów.
W dotychczasowej historii Mistrzostw Ukrainy na podium oficjalnie stawało w sumie 12 drużyn. Liderem klasyfikacji jest Dynamo Kijów, który zdobył 16 tytułów mistrzowskich.
Stan po zakończeniu sezonu 2020/2021.
Klasyfikacja według miast.
Siedziby klubów:
Stan po zakończeniu sezonu 2020/2021.
Uhonorowane kluby.
Po zdobyciu 10 tytułów mistrza Ukrainy zezwala się na umieszczanie na koszulce złotej gwiazdki symbolizującej liczbę wywalczonych tytułów mistrzowskich (uwzględniono również tytuł mistrza ZSRR).
Obecnie (stan na maj 2018) mistrzowskie gwiazdki ma:
Uczestnicy.
Są 41 zespołów, które wzięli udział w 29 sezonach Mistrzostw Ukrainy, które były prowadzone od 1992 aż do sezonu 2019/20 łącznie. Tylko Dynamo Kijów i Szachtar Donieck były zawsze obecne w każdej edycji.
Pogrubione zespoły biorące udział w sezonie 2019/20.

</doc>
<doc id="1366470" url="https://pl.wikipedia.org/wiki?curid=1366470" title="Rio Branco de Paranaguá">
Rio Branco de Paranaguá



</doc>
<doc id="1366472" url="https://pl.wikipedia.org/wiki?curid=1366472" title="Unia Chrześcijańsko-Demokratyczna (Ukraina)">
Unia Chrześcijańsko-Demokratyczna (Ukraina)



</doc>
<doc id="1366494" url="https://pl.wikipedia.org/wiki?curid=1366494" title="Gaj (powiat ostrowiecki)">
Gaj (powiat ostrowiecki)

Gaj – nieoficjalna nazwa części wsi Śnieżkowice w Polsce położona w województwie świętokrzyskim, w powiecie ostrowieckim, w gminie Waśniów.
Historia.
Według Słownika geograficznego Królestwa Polskiego nazwa miejscowości była typowa dla wielu drobniejszych osad zakładanych wśród gajów – miejsc przeważnie pagórkowatych, suchych, porosłych drzewami liściastymi – i dlatego chętnie wybieranych na siedziby ludzkie oraz miejsca odbywania obrzędów religijnych w epoce pogańskiej. Nie było gajów tam, gdzie nie było lasów liściastych. Stąd nazwa ta rzadko pojawia się na prawym brzegu Wisły.
Gaj był folwarkiem dóbr Chocimów, w powiecie opatowskim, gminie i parafii Waśniów, wspominany już przez Długosza.
W 1633 roku urodził się tu i mieszkał do roku ok. 1660 historyk i poeta polskiego baroku – Wespazjan Kochowski.
W 1827 roku Gaj posiadał tylko 1 dom i 4 mieszkańców. Spis wsi i osad guberni radomskiej z 1878 roku nie wymienia go już wcale.
Problem lokalizacji miejsca rodzinnego dworu Kochowskich.
Szereg biografii poety podaje nieprecyzyjnie np. ""Urodził się na początku 1633 roku w Gaju (Sandomierskie)", ...u podnóża Gór Świętokrzyskich"". Lokalizacja dworu Kochowskich nie została do tej pory ustalona.
Sprzedaż dworu za życia poety (1660), obecne nieistnienie dworu poety i miejscowości oraz popularność nazwy "Gaj" utrudnia identyfikację. Istnieje kilka teorii – prawdopodobnych lokalizacji w okolicach Waśniowa:
Przypisy.
Zobacz też: Gaj

</doc>
<doc id="1366501" url="https://pl.wikipedia.org/wiki?curid=1366501" title="Bittersweet World">
Bittersweet World

Bittersweet World – trzeci studyjny album piosenkarki Ashlee Simpson, wykonującej muzykę pop/rock, wydany 22 kwietnia 2008 w USA. Jako singiel wydała dwie piosenki Outta My Head (Ay Ya Ya) i Little Miss Obsessive. Album nie został wydany w Australii, ponieważ jego produkcja została wstrzymana z powodu ciąży artystki.
Produkcja.
W listopadzie 2006 ogłosiła rozpoczęcie pracy nad nowym albumem. W tym samym czasie zagrała w musicalu Roxie Hart w Chicago. W grudniu 2006 rozpoczęła współpracę z Ron Fair, wtedy ogłosiła wydanie albumu w późniejszym terminie. 6 marca 2007 w telewizji MTV ogłosiła, że jej kolejna płyta ukaże się w sklepach już niebawem, i że będzie pracować z gwiazdami. 22 marca 2007 ojciec Ashlee, jako jej menedżer, zaprosił do współpracy Kenna and Chad Hugo. Po pewnym czasie do produkcji płyty przyłączyli się: Timbaland, John Legend i Tim Rice-Oxley. W czerwcu 2007 powiedziała dla telewizji E! News, że jej płyta będzie taneczna i bardzo zabawna.
Single.
Outta My Head (Ay Ya Ya).
Piosenka, promująca trzeci album artystki, została wydana 13 listopada 2007. Teledysk miał swoją premierę miesiąc później w programie MTV trl. 5 lutego ukazał się remix tej piosenki w oficjalnym wydaniu. W teledysku do piosenki Outta My Head Ashlee opisuje nienawiść do paparazzich i fotoreporterów. Na początku Ashlee leży znudzona na łóżku, wstaje gdy ściany zaczynają pulsować i znikać. Nagle znajduje się na pustkowiu, gdzie pozostały jedynie jej meble, ona i skalna twarz Ashlee, która również śpiewa.
Little Miss Obsessive.
Drugi singiel promujący trzecią płytę Ashlee, wydany 11 marca 2008. Do amerykańskiego radia piosenka trafiła 7 dni później. Piosenka została nagrana z udziałem Toma Higgensona.

</doc>
<doc id="1366508" url="https://pl.wikipedia.org/wiki?curid=1366508" title="Hargeisa">
Hargeisa



</doc>
<doc id="1366525" url="https://pl.wikipedia.org/wiki?curid=1366525" title="Andrzej Jerzy Mniszech">
Andrzej Jerzy Mniszech

Andrzej Jerzy Filip Stanisław Wandalin Mniszech herbu Mniszech (ur. 21 listopada 1823 w Wiśniowcu, zm. 11 maja 1905 w Paryżu) – hrabia, ziemianin, malarz, kolekcjoner.
Jego ojcem był Karol Filip Wandalin Mniszech (1794–1844), a matką była Eleonora z hr. Cetnerów (1798–1871) dziadkiem zaś Michał Jerzy Mniszech marszałek wielki koronny. Młodość spędził w pałacu w Wiśniowcu i w Paryżu. W 1846 wraz z bratem Jerzym odziedziczył bardzo zadłużony Wiśniowiec. W 1849 zawarł korzystne małżeństwo z Anną Elżbietą Potocką.
Od 1854 Mniszchowie wraz z synem Leonem mieszkali w Paryżu. Andrzej Jerzy wywiózł z Wiśniowca znaczną część kolekcji zwłaszcza obrazy, w 1854 sprzedał wiśniowiecką bibliotekę. Ze względu na zadłużenie pałac nabyty w 1861 przy Rue Daru 16 w Paryżu był własnością jego żony, a po jej śmierci w 1885, zgodnie z prawem spadkowym, własnością syna Leona (zm. 1901). Cała kolekcja liczyła ok. 500 obrazów, sztychy, rysunki, ceramikę i meble. Kolekcjonował sztukę Dalekiego Wschodu, malarstwo mistrzów holenderskich XVII wieku i artystów francuskich epoki rokoka; był jednym z pierwszych amatorów i zbieraczy dzieł Fransa Halsa. Kolekcja uległa rozproszeniu ponieważ dwukrotnie w 1902 po śmierci syna Leona i w 1910 trafiła na aukcję. Naukę rysunku rozpoczął wraz z bratem Jerzym w Wiśniowcu, w latach 60. XIX wieku kontynuował w Paryżu ucząc się u Jeana Gigoux oraz Leona Cognieta, malował głównie portrety posługiwał się też formą tryptyku. Andrzej Jerzy Mniszech przyjął obywatelstwo francuskie.

</doc>
<doc id="1366528" url="https://pl.wikipedia.org/wiki?curid=1366528" title="Mihal Ciko">
Mihal Ciko

Mihal Ciko (ur. 29 sierpnia 1901 w Korczy, zm. 24 stycznia 1986 w Tiranie) – albański muzyk, reżyser i śpiewak operowy (baryton).
Życiorys.
Był synem rzemieślnika Gjergj Ciko. Pochodził z rodziny, która w 1909 r. wyemigrowała do Bukaresztu, gdzie w tym czasie żyła liczna społeczność albańska. Tam też w towarzystwie artystycznym „Lyra” szesnastoletni wówczas Ciko zaczynał swoją przygodę z muzyką - początkowo jako chórzysta, potem także występując jako aktor w przedstawieniach teatralnych. W 1917 wystąpił na jednej ze scen Bukaresztu w sztuce „Besa” Sami Frasheriego. Do Albanii wrócił w 1920 i razem z malarzem Vangjushem Mio założył w Korczy towarzystwo artystyczne "Sztuki piękne" (alb. "Artet e bukura"). Założony przez niego zespół muzyczny występował w okolicach Korczy dla miejscowej ludności.
Kształcił się w Wiedniu, a w latach 1923-1928 studiował w klasie śpiewu w konserwatorium im. Giuseppe Verdiego w Mediolanie. Jeszcze w okresie studiów zadebiutował na scenach operowych, występując w roli Alfo w Rycerskości wieśniaczej. Występ na międzynarodowym konkursie pieśni ludowej w Mediolanie w 1929 r. przyniósł mu pierwszą nagrodę. Sukces rozpoczął serię występów na scenach operowych włoskich i rumuńskich. Do Albanii powrócił w 1942 i zaczął współpracę z Radiem Tirana.
Po II wojnie światowej prowadził działalność koncertową w największych miastach Albanii, śpiewając głównie pieśni ludowe. Po utworzeniu w 1950 Filharmonii Albańskiej zaczął w niej pracę jako solista i nauczyciel śpiewu. W 1953 zagrał jedną z głównych ról w operze "Rusałka" Aleksandra Dargomyżskiego, wystawionej jako pierwsze dzieło operowe na scenie Teatru Opery i Baletu. Dwa lata później był reżyserem pierwszej opery albańskiej "Agimi" (Świt), skomponowanej przez Kristo Kono. Od 1961 poświęcił się głównie pracy pedagogicznej w Konserwatorium w Tiranie.
Zmarł w 1986, został pochowany na cmentarzu Sharre w Tiranie. Za swoją działalność otrzymał tytuł Zasłużonego Artysty (alb. "Artist i Merituar"). Jego imię noszą ulice w Tiranie i w Korczy.
W życiu prywatnym był żonaty (żona Evanthi), jego syn Zhan Viktor Ciko (ur. 1945) jest także śpiewakiem operowym.

</doc>
<doc id="1366530" url="https://pl.wikipedia.org/wiki?curid=1366530" title="Tommaso Righi">
Tommaso Righi

Tommaso Righi (ur. 1727, zm. 1802 w Warszawie) – włoski rzeźbiarz barokowy działający w Rzymie, jeden z późnych przedstawicieli sztuki baroku.
Jest autorem licznych dzieł w Rzymie, najbardziej znane z nich to zapewne pomnik nagrobny Carlo Pio Balestry w kościele Santi Luca e Martina na Forum Romanum (ale także: pomnik kardynała Camillo Paolucciego w kaplicy San Marcello al Corso, rzeźba ołtarzowa w kościele Santa Maria del Priorato, płaskorzeźba w Sali Cesarskiej Galerii Borghese).
Righi wyjechał z Rzymu do Warszawy w dniu 17 maja 1784 roku mając już 60 lat. W Warszawie przekazał list polecający nuncjuszowi papieskiemu. W sierpniu 1785 roku decyzją króla został wciągnięty na honorową listę członków Akademii św. Łukasza. Następnie działał w Wilnie i jego okolicach, gdzie wykonał płaskorzeźby na elewacji pałacu biskupów wileńskich w Werkach, a następnie w latach 1786-1790 przy ozdabianiu fasady wileńskiej katedry, w tym ozdabiając tympanon katedry stiukiem "Ofiara Noego".
Po powstaniu nieporozumień z biskupem Massalskim, latem 1791 r. został zatrudniony na dworze króla Stanisława Poniatowskiego w Warszawie i jesienią przybył do Warszawy. Pracował w niej w latach 1792-1793 przy rzeźbiarskiej dekoracji letniej rezydencji króla w Łazienkach. Obok prac dekoracyjnych w pałacu, Righi wykonał zespół rzeźb zdobiących attyki amfiteatru na Wyspie: Tragedię i Komedię oraz szesnastu dramaturgów wg projektu Andre le Bruna. Rzeźby, wykonane w stiuku, nie zachowały się do naszych czasów, ale w parku stoją nadal odkute przez Righiego w piaskowcu posągi personifikujące rzeki Wisłę i Bug.

</doc>
<doc id="1366555" url="https://pl.wikipedia.org/wiki?curid=1366555" title="1921 w muzyce">
1921 w muzyce



</doc>
<doc id="1366565" url="https://pl.wikipedia.org/wiki?curid=1366565" title="Port lotniczy Hargeisa-Egal">
Port lotniczy Hargeisa-Egal



</doc>
<doc id="1366628" url="https://pl.wikipedia.org/wiki?curid=1366628" title="Russian River">
Russian River

Russian River – rzeka w USA, w Północnej Kalifornii, o długości 161 km, powierzchni dorzecza 3846 km², oraz średnim przepływie 40.5 m³/s.
Źródła rzeki znajdują się w paśmie Laughlin (jedno z pasm Gór Nadbrzeżnych), a uchodzi ona do Oceanu Spokojnego w okolicach Jenner.
Większe miasta nad rzeką Russian River to Ukiah i Healdsburg.

</doc>
<doc id="1366630" url="https://pl.wikipedia.org/wiki?curid=1366630" title="Bramatherium">
Bramatherium

Bramatherium – wymarły rodzaj ssaków z rodziny żyrafowatych, występujący w Azji od Indii po Turcję. Jest bliskim krewnym "Sivatherium".
Nazwa.
Nazwa rodzajowa wywodzi się od Brahmy, boga stworzyciela w hinduizmie. Oznacza więc „bestię Brahmy”.
Opis.
Przypominało "Sivatherium" lub silnie zbudowane okapi. Posiadało 5 rożków na głowie. Przednia para była dość duża i przypominała prawdziwe rogi, natomiast tylna wiele mniejsza, podobna raczej do guzów.

</doc>
<doc id="1366668" url="https://pl.wikipedia.org/wiki?curid=1366668" title="Integument (botanika)">
Integument (botanika)

Osłonka, integument – struktura rozwijająca się początkowo u nasady zalążka roślin nasiennych i w miarę rozwoju stopniowo go obrastająca. Po zapłodnieniu zalążka, podczas dojrzewania nasiona zmienia się w łupinę nasienną. 
U nagonasiennych zalążki osłonięte są jedną osłonką ("unitegmic"), choć u gniotowców wyróżnia się czasem 2 lub nawet 3 osłonki (według innych autorów dodatkowe warstwy są tworami odmiennymi). U okrytonasiennych przeważnie są dwie osłonki ("bitegmic"), rzadziej jest jedna (np. w rodzinie psiankowatych i akantowatych), bardzo rzadko trzy (np. w niektórych rodzajach flaszowcowatych i w rodzaju peperomia "Peperomia"). Rzadko zdarzają się u okrytonasiennych zalążki pozbawione osłonek ("ategmic") co jest wynikiem ich redukcji. 
Rozwój.
Osłonka powstaje początkowo jako pierścień u nasady ośrodka zalążka (nucelusa). U nagonasiennych zaczątek jest jeden, u większości okrytonasiennych są dwa, choć zdarza się, że u niektórych roślin z podwójną osłonką rozwija się ona w wyniku rozszczepienia pojedynczego zaczątka (np. u sumaka). Z czasem osłonka obrasta ośrodek, pozostawiając na końcu kanał zakończony okienkiem (mikropyle). W przypadku rozwoju dwóch osłonek najpierw rozwija się wzrastająca po powierzchni ośrodka osłonka wewnętrzna, z czasem rozrasta się osłonka zewnętrzna.
Budowa.
Początkowo osłonka zbudowana jest z tkanki twórczej, z czasem osłonka nagonasiennych różnicuje się na trzy warstwy. Zewnętrzna jest miękiszowa, środkowa drewnieje, a wewnętrzna staje się błoniasta. U części nagonasiennych w osłonce występują wiązki przewodzące, niespotykane w zalążkach okrytonasiennych. W warstwie zewnętrznej znajdują się komórki wydzielnicze zawierające taniny oraz kanały żywiczne. Zewnętrzna miękiszowa część bywa zmięśniała, czasem jaskrawo zabarwiona i przypomina owoc. Twór taki określany jest mianem osnówki (epimacjum) i jest częścią nasienia, w przeciwieństwie do mięsistych owoców roślin okrytonasiennych powstających z zalążni słupka i ewentualnie dna kwiatowego.
U okrytonasiennych wyróżnia się warstwę komórek ścianki wewnętrznej osłonki przylegających do ośrodka. Nazywana jest ona tapetum integumentalnym (endothelium). Komórki tej warstwy są na powierzchni pokryte grubą kutykulą. Endothelium przypisuje się udział w odżywianiu ośrodka oraz funkcje ochronne w stosunku do zewnętrznych części osłonek – chroni powstającą łupinę nasienną przed zniszczeniem przez silny wzrost woreczka zalążkowego i bielma.
Pochodzenie.
Zakładając, że ośrodek zalążka jest utworem homologicznym wobec makrosporangiów paprotników (tu i tu po mejozie tworzą się makrospory), osłonki powstały z kielichowatego organu (lub dwóch takich organów) pierwotnie osłaniających makrosporangium. W przypadku kopalnych, najstarszych roślin nagonasiennych osłonki obrastały ośrodek całkowicie, nie pozostawiając na szczycie wolnego kanału z okienkiem.

</doc>
<doc id="1366669" url="https://pl.wikipedia.org/wiki?curid=1366669" title="Giraffokeryx">
Giraffokeryx

Giraffokeryx − wymarły rodzaj ssaków z rodziny żyrafowatych, występujący w Azji, Europie i Afryce w miocenie i pliocenie.
Opis.
Posiadało 2 pary pokrytych skórą różków na głowie. Przypominały one te spotykane dziś u okapi leśnego.

</doc>
<doc id="1366675" url="https://pl.wikipedia.org/wiki?curid=1366675" title="1917 w muzyce">
1917 w muzyce



</doc>
<doc id="1366687" url="https://pl.wikipedia.org/wiki?curid=1366687" title="INS Ejlat">
INS Ejlat



</doc>
<doc id="1366694" url="https://pl.wikipedia.org/wiki?curid=1366694" title="Marcin Knakfus">
Marcin Knakfus

Marcin Knakfus (ur. ok. 1740 w Wólce Ostrożeńskiej, zm. po 1821 w Wilnie) – architekt Jego Królewskiej Mości i kapitan polnej buławy Wielkiego Księstwa Litewskiego. Działał w Warszawie i na Litwie. Prekursor klasycyzmu w Polsce. 
Życiorys.
Działalność zawodową rozpoczął w Warszawie, gdzie spotkał wybitnych architektów późnego baroku, jak Efraim Szreger i Szymon Bogumił Zug oraz wczesnego klasycyzmu, jak Dominik Merlini i Jan Chrystian Kamsetzer. 
Po zaproszeniu przez biskupa Massalskiego, zamieszkał w Wilnie około roku 1768. Służył w randze kapitana w Armii Wielkiego Księstwa Litewskiego oraz wykładał w wojskowej uczelni inżynieryjnej.
Był pierwszym profesorem architektury cywilnej i praktycznej w latach 1773-1777 na Uniwersytecie Wileńskim (prowadzonym jeszcze przez jezuitów), gdzie jego uczniem był Wawrzyniec Gucewicz. Był radnym miasta Wilna. Zajmował się regulacjami ulic Wilna i placów na Pohulance, a także wykonał pomiary Starego Zamku i koszar Ogińskiego (1787).
Uczestniczył w insurekcji kościuszkowskiej (1794). Doznał z tego powodu prześladowań ze strony władz rosyjskich, co skłoniło go do zamieszkania na Suwalszczyźnie i wycofania się z życia publicznego.
W 1781 był czynnym członkiem trzech niższych lóż wolnomularskich w Wilnie.

</doc>
<doc id="1366696" url="https://pl.wikipedia.org/wiki?curid=1366696" title="Filipendula vulgaris">
Filipendula vulgaris



</doc>
<doc id="1366713" url="https://pl.wikipedia.org/wiki?curid=1366713" title="Mitilanotherium">
Mitilanotherium

Mitilanotherium − wymarły rodzaj ssaków z rodziny żyrafowatych. Był średniej wielkości w porównaniu z krewniakami. Posiadało wydłużoną czaszkę i długie różki, a także długie kości kończyn.

</doc>
<doc id="1366736" url="https://pl.wikipedia.org/wiki?curid=1366736" title="Szymon II Lotaryński">
Szymon II Lotaryński

Szymon II Lotaryński (ur. 1140, zm. 4 stycznia 1207) - książę Lotaryngii w latach 1176 - 1206, syn Mateusza I.
Szymon objął władze w księstwie po śmierci swego ojca, pomimo niechęci swojej matki Judyty faworyzującej młodszego syna Fryderyka. Książę zwołał zjazd szlachty księstwa, który zatwierdził jego prawa lecz musiał w zamian nadać jej nowe przywileje. Fryderyk nie poddawał się i rozpoczął wojnę o panowanie w księstwie. Walki zakończył Traktat w Ribemont, który dzielił księstwo na dwie części - francuskojęzyczne południe (Szymon II) i niemieckojęzyczną północ (Fryderyk I). Szymon II był dwukrotnie żonaty. Pierwszą żoną była Agnieszka, córka Gerlacha I grafa Veldenz. Po jej śmierci poślubił Idę, córkę Geralda I grafa Mâcon i Vienne. Oba związki były bezdzietne. Swoim następcą mianował bratanka Fryderyka. Abdykował w 1205 roku i wstąpił do klasztoru gdzie zmarł.

</doc>
<doc id="1366752" url="https://pl.wikipedia.org/wiki?curid=1366752" title="Tademait">
Tademait



</doc>
<doc id="1366758" url="https://pl.wikipedia.org/wiki?curid=1366758" title="Tademaït">
Tademaït



</doc>
<doc id="1366760" url="https://pl.wikipedia.org/wiki?curid=1366760" title="Inspekcja pracy">
Inspekcja pracy



</doc>
<doc id="1366770" url="https://pl.wikipedia.org/wiki?curid=1366770" title="Uniwersytet Świętego Tomasza (Minnesota)">
Uniwersytet Świętego Tomasza (Minnesota)

Uniwersytet Świętego Tomasza () – koedukacyjna katolicka uczelnia niepubliczna z główną siedzibą w Saint Paul, założona w 1885. Jej patronem jest Tomasz z Akwinu, średniowieczny teolog i filozof.
Kształci 11 000 studentów, co sprawia, że jest największym uniwersytetem niepublicznym w stanie Minnesota. Oficjalna misja brzmi:
Ojciec Dennis Dease został 14. rektorem uczelni 1 lipca 1991. Sprawował tę funkcję do 2013, kiedy to jego rolę przejęła doktor Julie Sullivan: pierwsza osoba świecka i pierwsza kobieta w tej funkcji.
Kampusy.
Uniwersytet Świętego Tomasza posiada cztery kampusy: trzy w Stanach Zjednoczonych (w Saint Paul, Minneapolis i Owatonnie oraz jeden we Włoszech (w Rzymie).
Kampus w St. Paul stanowi głównie miejsce zamieszkania i nauki dla studentów pierwszych czterech roczników; część budynków zaprojektował Cass Gilbert. Na terenach uczelni zlokalizowanych w Minneapolis odbywają się zajęcia z biznesu i prawa. W Owatonnie mieści się centrum konferencyjne szkoły, zaś posiadłość w Rzymie jest bazą dla osób studiujących w Europie.
Na uczelni powstała część zdjęć do filmu "Pechowa przesyłka".

</doc>
<doc id="1366772" url="https://pl.wikipedia.org/wiki?curid=1366772" title="Hargeysa">
Hargeysa



</doc>
<doc id="1366799" url="https://pl.wikipedia.org/wiki?curid=1366799" title="Kisimaju">
Kisimaju



</doc>
<doc id="1366800" url="https://pl.wikipedia.org/wiki?curid=1366800" title="Reefat Bin-Sattar">
Reefat Bin-Sattar

Reefat Bin-Sattar, beng. রিফাত বিন সাত্তার (ur. 25 lipca 1974 w Bargunie) – banglijski szachista, trzeci arcymistrz w historii Bangladeszu (tytuł otrzymał w 2006 roku).
Kariera szachowa.
Do ścisłej czołówki szachistów Bangladeszu należy od pierwszych lat 90. XX wieku. Pierwszy tytuł indywidualnego mistrza kraju zdobył w 1991 r., kolejne w latach 1992, 1993, 1995, 2000 i 2003. Wielokrotnie reprezentował bangladesz w turniejach drużynowych, m.in.: oraz .
Jeden z pierwszych międzynarodowych sukcesów odniósł w 1992 r., dzieląc IV m. (za Aleksiejem Kuźminem, Niazem Murshedem i Jewgienijem Wasiukowem, wspólnie z m.in. Edhi Handoko) w otwartym turnieju w Doha. W 1995 r. zajął IV m. (za Michałem Krasenkowem, Markiem Hebdenem i Grigorijem Serperem) w Dhace, natomiast w 2001 r. podzielił V m. (za Ralfem Akessonem, Stellanem Brynellem, Josephem Gallagherem i Einarem Gauselem, wspólnie z Marisem Krakopsem i Leifem Erlendem Johannessenem) w turnieju "Troll Masters" w Gausdal. Kolejne sukcesy odniósł w 2002 r.: zajął II m. (za Leifem Erlendem Johannessenem) oraz podzielił II m. (za Draženem Sermkiem, wspólnie z Leifem Erlendem Johannessenem i Dibyendu Baruą), w obu przypadkach w Dhace. W 2003 r. zajął IV m. (za Surya Gangulym, Pentala Harikrishną i Abhijitem Kunte) w turnieju strefowym (eliminacji mistrzostw świata) oraz zwyciężył w kolejnym międzynarodowym turnieju w Dhace. W 2005 r. wypełnił trzecią normę arcymistrzowską, dzieląc II m. (za Surya Gangulym, wspólnie z Enamulem Hossainem, Saidali Juldaczewem i Aleksandrem Fominychem) w "openie" w Dhace. W 2007 r. w tym samym mieście ponownie podzielił II m. (za Ehsanem Ghaemem Maghamim, wspólnie z Nguyễn Anh Dũngiem).
Najwyższy ranking w dotychczasowej karierze osiągnął 1 lipca 2005 r., z wynikiem 2492 punktów zajmował wówczas 3. miejsce (za Ziaurem Rahmanem i Igorsem Rausisem) wśród banglijskich szachistów.

</doc>
<doc id="1366805" url="https://pl.wikipedia.org/wiki?curid=1366805" title="Parafia Świętych Cyryla i Metodego w Hajnówce">
Parafia Świętych Cyryla i Metodego w Hajnówce

Parafia pw. św. Cyryla i Metodego w Hajnówce – parafia rzymskokatolicka z siedzibą w Hajnówce, należąca do dekanatu Hajnówka, diecezji drohiczyńskiej, metropolii białostockiej.
Historia.
3 września 1995 roku erygowana przez biskupa Antoniego Dydycza. Wydzielona z części parafii pw. Podwyższenia Krzyża Świętego i św. Stanisława Biskupa i Męczennika.
Pierwszym proboszczem został ksiądz kanonik Zygmunt Bronicki. Od 1995 roku rolę kościoła parafialnego spełnia kaplica cmentarna wyremontowana w 1996 r. Do 2012 plebania mieściła się w starym budynku przy cmentarzu, w którym w latach 1973-1995 mieszkały Siostry Misjonarki Świętej Rodziny.
W roku 1997 władze miasta przekazały parafii część pobliskiego placu po starym szpitalu na którym zaczęto budować nowy kościół parafialny. W 2008 roku zakończono budowę kościoła, w 2012 plebanii
Zasięg parafii.
Do parafii należą wierni z miejscowości: Hajnówka (część), Czerlonka, Długi Bród, Istok, Łozice, Nieznany Bór, Orzeszkowo, Poryjewo, Przewłoka, Sacharewo, Topiło i Witowo.

</doc>
<doc id="1366823" url="https://pl.wikipedia.org/wiki?curid=1366823" title="Paleotragus">
Paleotragus

Paleotragus – wymarły rodzaj ssaków z rodziny żyrafowatych, występujący w Afryce w miocenie.
Nazwa.
Nazwa rodzajowa oznacza "dawną antylopę".
Opis.
Przypominało duże, prymitywne okapi leśne.

</doc>
<doc id="1366842" url="https://pl.wikipedia.org/wiki?curid=1366842" title="Fabian Drzyzga">
Fabian Drzyzga

Fabian Drzyzga (ur. 3 stycznia 1990 w Bordeaux) – polski siatkarz, grający na pozycji rozgrywającego.
30 maja 2010 zadebiutował w kadrze Polski seniorów w towarzyskim meczu przeciwko Francji, rozgrywanym w Rzeszowie.
W reprezentacji Polski rozegrał 124 mecze (stan na 17.08.2016 r.)
Życie prywatne.
Urodził się w Bordeaux, ponieważ jego ojciec występował wówczas w lidze francuskiej. Jest synem Wojciecha Drzyzgi – wielokrotnego reprezentanta Polski w piłce siatkowej, który po zakończeniu kariery sportowej został trenerem, a następnie komentatorem telewizyjnym. Brat, Tomasz również trenował zawodowo siatkówkę i grał na pozycji przyjmującego w Farcie Kielce. Od 2012 był menadżerem w polskim klubie ZAKSA Kędzierzyn-Koźle.
Fabian Drzyzga jest absolwentem Szkoły Mistrzostwa Sportowego w Spale. Ma córkę Julię Drzyzgę.
Kariera klubowa w piłce siatkowej.
Piłkę siatkową zaczął uprawiać w Olsztynie, kiedy jego ojciec przez kilka miesięcy trenował miejscowy AZS. W 2003 roku z olsztynianami wywalczył 2. miejsce na Mistrzostwach Polski Młodzików rozegranych w Świnoujściu.
Następnie w 2003 roku powrócił z rodzicami do Warszawy, gdzie został graczem MOS Wola Warszawa i trenował oraz grał pod kierunkiem Krzysztofa Zimnickiego, a następnie Krzysztofa Felczaka. Od początku był w zespole ze starszymi zawodnikami, ale jak napisały Sportowe Fakty, szybko stał się liderem swojej drużyny. Jego szkoleniowiec stwierdził wówczas, że ma ogromną charyzmę i naturalne cechy przywódcze. W 2004 roku z warszawskim klubem wywalczył 1. pozycję w turnieju nadziei olimpijskich i brązowy medal mistrzostw Polski kadetów.
Kolejnymi sukcesami Fabiana Drzyzgi z czasów gry w Warszawie były:
Na sezon 2008/2009 podpisał czteroletni kontrakt z AZS-em Częstochowa uczestniczącym w Polskiej Lidze Siatkówki. W 2009 roku 19-letni Fabian został wyróżniony nagrodą "Odkrycie roku" w plebiscycie tygodnika "Super Volley". W roku 2012 przeniósł się z powrotem do Warszawy, do AZS-u Politechniki. Po jednym sezonie spędzonym w stolicy dostał angaż w Asseco Resovia, przeprowadził się do Rzeszowa, zmieniając numer na koszulce z 7 na 11. Sezon 2014/15 był udany dla Resovii, Drzyzga zdobył z klubem Mistrzostwo Polski.
Kariera reprezentacyjna w piłce siatkowej.
Polskę reprezentował, grając w zespole kategorii kadetów. W 2006 roku wywalczył z nim 1. miejsce w Turnieju EEVZA w Dyneburgu. Rok później z drużyną zdobył srebrny medal Mistrzostw Europy Kadetów w Wiedniu, przegrywając mecz finałowy z Francją oraz 5. pozycję na mistrzostwach świata kadetów w Meksyku.
Powołany do kadry Daniela Castellaniego na Ligę Światową 2009, otrzymał także powołanie do reprezentacji na sezon 2010.
W sezonie 2014 wraz z reprezentacją wywalczył wejście do finału mistrzostw świata w siatkówce Polska 2014, grając na pozycji rozgrywającego. 21 września 2014, polska drużyna wywalczyła złoty medal mistrzostw świata w 2014.
Sukcesy klubowe.
Puchar Challenge:
Superpuchar Polski:
Mistrzostwo Polski:
Liga Mistrzów:
Puchar Ligi Greckiej:
Mistrzostwo Grecji:
Mistrzostwo Rosji:
Sukcesy reprezentacyjne.
Mistrzostwa Europy kadetów:
Mistrzostwa Europy:
Mistrzostwa świata:
Memoriał Huberta Jerzego Wagnera:
Puchar Świata:
Liga Narodów:

</doc>
<doc id="1366873" url="https://pl.wikipedia.org/wiki?curid=1366873" title="Agavales">
Agavales



</doc>
<doc id="1366874" url="https://pl.wikipedia.org/wiki?curid=1366874" title="Port lotniczy Kisimaju">
Port lotniczy Kisimaju



</doc>
<doc id="1366875" url="https://pl.wikipedia.org/wiki?curid=1366875" title="Pleasant Hill (Kalifornia)">
Pleasant Hill (Kalifornia)

Pleasant Hill – miasto w Stanach Zjednoczonych, w stanie Kalifornia, w hrabstwie Contra Costa. Według spisu ludności z roku 2000, w Pleasant Hill mieszka 32837 mieszkańców.

</doc>
<doc id="1366878" url="https://pl.wikipedia.org/wiki?curid=1366878" title="Banglijscy arcymistrzowie szachowi">
Banglijscy arcymistrzowie szachowi

Lista banglijskich szachistów, posiadających tytuły arcymistrzów (GM) i arcymistrzyń (WGM), zarówno w grze klasycznej, korespondencyjnej, kompozycji szachowej, jak i w rozwiązywaniu zadań szachowych oraz tytuły arcymistrzów honorowych (HGM), przyznawanych za osiągnięcia w przeszłości. Obejmuje także zawodników, którzy barwy Bangladeszu reprezentowali tylko w pewnym okresie swojego życia.

</doc>
<doc id="1366880" url="https://pl.wikipedia.org/wiki?curid=1366880" title="Shansitherium">
Shansitherium

Shansitherium – wymarły rodzaj ssaków z rodziny żyrafowatych, występujący w Azji, odnaleziony w chińskiej prowincji Shanxi. Żył on w późnym miocenie. Niektórzy naukowcy uważają, że jest to synonim dla "Samotherium".
Nazwa.
Nazwa rodzajowa wywodzi się od miejsca odnalezienia. Oznacza ona więc "bestię z Shanxi".
Opis.
Przypominało dzisiejszego łosia albo antylopę.

</doc>
<doc id="1366888" url="https://pl.wikipedia.org/wiki?curid=1366888" title="Parafia Przemienienia Pańskiego w Maniewiczach">
Parafia Przemienienia Pańskiego w Maniewiczach

Parafia Zesłania Ducha Świętego w Maniewiczach – parafia rzymskokatolicka w Maniewiczach na Ukrainie, należy do dekanatu Łuck w diecezji łuckiej. Parafia została erygowana w 1923.
Kościół.
Za kościół parafialny posłużyła drewniana kaplica w pobliżu torów kolejowych, wybudowana w 1915 jako kaplica wojskowa. W latach 1922–1926 została wykończona. Nowy, murowany kościół został zbudowany w latach 1933–1937 ze składek wiernych – pracami kierował proboszcz ks. Bolesław Jastrzębski (ur. 1893, wyśw. 1925, zm. 1942). Poświęcenia kościoła pod wezwaniem Przemienienia Pańskego w dniu 7 października 1934 roku dokonał biskup pomocniczy diecezji łuckiej Stefan Walczykiewicz. Budowla jest bazyliką trójnawową z akcentowanym transeptem, wielobocznie zamkniętym prezbiterium i dwiema zakrystiami. Frontowe elewacje nawy i transeptu zdobią oryginalne schodkowe szczyty, inspirowane rozwiązaniami późnogotyckich i renesansowych kamienic z Holandii i Północnych Niemiec XVI wieku. Elewację frontową zdobił również niewidoczny dziś napis „Sursum Corda”.
Dzieje.
Do końca 1943 kościół funkcjonował dzięki przybyłemu tu ks. Edmundowi Domańskiemu. Po II wojnie światowej władze sowieckie zamknęły świątynię urządzając w jej wnętrzu magazyn soli mineralnych. Przechowywana tu przez 40 lat sól wywołała nieodwracalne zniszczenia. Sól później została wysadzona w powietrze, zniszczeniu uległo sklepienie i dach. Pierwszą Mszę św. po wielu latach na schodach zrujnowanego kościoła odprawił w 1990 o. Jan Paweł Mucharski OFMCap. Kościół został odzyskany przez wiernych w 1992 i jest odbudowywany i poddawany renowacji. 
Ponownego poświęcenia kościoła pod wezwaniem Zesłania Ducha Św. 4 czerwca 1995, dokonał bp Marcjan Trofimiak, ówczesny biskup pomocniczy Archidiecezji lwowskiej. Staraniem ks. prał. Ludwika Kamilewskiego z Łucka została wybudowana plebania. W latach 1992–1994 proboszczem był tu ks. Adam Galek, w latach 1994–2001 ks. Kazimierz Bolesław Zając, w latach 2001–2022 ks. Andrzej Maciej Kwiczala. Od września 2022 r. proboszczem parafii jest ks. Jarosław Rudy. 
Przykościelny cmentarz.
Na terenie przykościelnym znajduje się cmentarz legionistów. W centralnej części cmentarza znajduje się betonowy obelisk, o wysokości 4 m, przygotowany do montażu odrestaurowanej płyty pamiątkowej. Na cmentarzu znajduje się 19 mogił ustawionych w dwóch rzędach. Obok kwatery legionowej znajdują się groby proboszczów parafii maniewickiej. 
Cmentarz przykościelny powstał w drugiej połowie lat 20. XX wieku, jako cmentarz poekshumacyjny, na który zwieziono szczątki żołnierzy z najbliższej okolicy. 21 czerwca 1929 uroczystego odsłonięcia obelisku na ukończonym cmentarzu dokonał Prezydent RP Ignacy Mościcki. 
W okresie powojennym cmentarz uległ zniszczeniu, a część mogił została zniwelowana i oddana pod zabudowę. Ze względu na podział gruntów część mogił znalazła się na działce sąsiadującej z plebanią. W 2004 szczątki żołnierzy ze zniwelowanych mogił zostały ekshumowane i pochowane za obeliskiem, tworząc w ten sposób drugi rząd grobów. Ostateczny wygląd cmentarz uzyskał w 2005 po ustawieniu betonowych krzyży i obramowań na mogiłach żołnierzy pochowanych rok wcześniej. Obecnie cmentarz znajduje się pod opieką parafii Maniewicze.

</doc>
<doc id="1366889" url="https://pl.wikipedia.org/wiki?curid=1366889" title="Honanotherium">
Honanotherium

Honanotherium – wymarły rodzaj ssaków kopytnych z rodziny żyrafowatych. Żyło w późnym miocenie. Zamieszkiwało dzisiejsze Chiny. Odnaleziono je w prowincji Hunan. Być może był to przodek dzisiejszej żyrafy. Przypominało ją, ale było nieco krótsze.
Nazwa.
Nazwa rodzajowa wywodzi się od wspomnianej już chińskiej prowincji Hunan, gdzie odnaleziono jego szczątki. Oznacza więc ona "bestię z Hunan". Epitet gatunkowy odnosi się natomiast do nazwiska badacza, M. Schlossera, niemieckiego paleontologa, który specjalizował się w badaniach prehistorycznych żyraf.

</doc>
<doc id="1366891" url="https://pl.wikipedia.org/wiki?curid=1366891" title="Okolnicowce">
Okolnicowce

Okolnicowce ("Cyclanthales") – rząd roślin jednoliściennych wyróżniony w niektórych systemach klasyfikacyjnych.
Systematyka.
W systemie Reveala (1994-1999 oraz wersja z 2007) takson monotypowy obejmujący jedną rodzinę okolnicowatych "Cyclanthaceae". Podobnie ujmowany był ten takson w systemie Takhtajana i Cronquista. W systemie APG III (2009) rząd nie jest wyróżniany, a zaliczana do niego rodzina okolnicowatych stanowi jeden z kladów pandanowców "Pandanales".

</doc>
<doc id="1366892" url="https://pl.wikipedia.org/wiki?curid=1366892" title="Cyclanthales">
Cyclanthales



</doc>
<doc id="1366894" url="https://pl.wikipedia.org/wiki?curid=1366894" title="Sentinel (system antybalistyczny)">
Sentinel (system antybalistyczny)

Sentinel - historycznie pierwszy wyspecjalizowany amerykański program antybalistyczny, opierający się na wykorzystaniu uzbrojonych w pięciomegatonową głowicę jądrową rakietowych pocisków antybalistycznych Nike-Zeus do obrony 17 do 20 największych amerykańskich miast.

</doc>
<doc id="1366895" url="https://pl.wikipedia.org/wiki?curid=1366895" title="Litani (Liban)">
Litani (Liban)

Litani (arab. نهر الليطاني; translit. Nahr al-Līţānī; nazwa klasyczna: "Leontes") – rzeka położona w południowej części Libanu o długości 140 km. Swe źródła ma na zachód od Baalbeku w Dolinie Bekaa. Uchodzi do Morza Śródziemnego na północ od Tyru. Jest najdłuższą rzeką, która ma swój początek i w całości przepływa przez Liban.
W 1962 spiętrzono wody rzeki, tworząc sztuczny zbiornik al-Karaun o powierzchni 65 km². Zgromadzone zapasy wody pozwalają na nawodnienie około 30 tysięcy hektarów ziemi uprawnej.
Od swych źródeł rzeka przepływa w kierunku południowo-zachodnim równolegle do granicy syryjskiej. W pobliżu granicy ze Wzgórzami Golan i izraelskim Dystryktem Północnym, rzeka zmienia nagle swój kierunek na zachodni. W tym miejscu przepływa ona 5 km od rzeki Hasbani i 4 km od granicy z Izraelem.

</doc>
<doc id="1366896" url="https://pl.wikipedia.org/wiki?curid=1366896" title="En Curim">
En Curim

En Curim (hebr. עין צורים; ang. Ein Tzurim; pol. "Źródło Skał") - kibuc położony w Samorządzie Regionu Szafir, w Dystrykcie Południowym, w Izraelu.
Położenie.
Leży w południowej części Szefeli, w odległości 4 kilometrów na zachód od miasta Kirjat Malachi, w otoczeniu wioski Merkaz Szappira, moszawów Szafir, Zerachja i Komemijjut, oraz kibucu Negba. Członek Ruchu Kibuców ("Ha-Tenu’a ha-Kibbucit").
Historia.
Pierwotnie kibuc En Curim został założony w 23 października 1946 roku w grupie żydowskich osiedli Gusz Ecjon w górach Judzkich, pomiędzy Jerozolimą a Hebronem. Założycielami byli członkowie młodzieżowego religijnego ruchu syjonistycznego "Bnei Akiva", którzy wcześniej mieszkali w kibucu Tirat Cewi. Podczas I wojny izraelsko-arabskiej w 1948 roku jordański Legion Arabski zdobył i zniszczył kibuc En Curim. Jordańscy żołnierze dopuścili się masakry na jego mieszkańcach, a ocalonych wzięto do niewoli. Jako jeńcy wojenni przebywali przez dziewięć miesięcy w Jordanii. Gdy w 1949 roku jeńcy zostali uwolnieni, powrócili oni do Izraela i założyli nową osadę w pobliżu istniejącego moszawu Szafir.
W 2005 roku, po ewakuacji żydowskich osiedli ze Strefy Gazy zbudowano tutaj kemping z licznymi domkami kempingowymi, w których tymczasowo zamieszkali ewakuowani osadnicy. Teren kempingu jest pozostawiony jako obszar do ewakuacji ludności w przypadku klęski żywiołowej lub wojny.
Edukacja.
W kibucu znajdują się dwie uczelnie religijne: "Jakov Herzog Center for Judaism Studies" oraz "Jeshivat Hakibuts HaDati".
Gospodarka.
Gospodarka kibucu opiera się na intensywnym rolnictwie (jęczmień, pszenica, karczochy), sadownictwie (persymony, cytryny), hodowli drobiu i bydła. Dodatkowym źródłem dochodu jest turystyka, dla której potrzeb wybudowano tutaj niewielki hotel oraz basen kąpielowy. Z przemysłu znajduje się tutaj zakład produkujący klimatyzatory.
Komunikacja.
Z kibucu wychodzi lokalna droga, którą jadąc na południe dojeżdża się do skrzyżowania z drogą ekspresową nr 3. Inne lokalne drogi prowadzą do położonej na zachodzie wioski Merkaz Szappira i na wschodzie moszawu Szafir.

</doc>
<doc id="1366900" url="https://pl.wikipedia.org/wiki?curid=1366900" title="Litani">
Litani



</doc>
<doc id="1366902" url="https://pl.wikipedia.org/wiki?curid=1366902" title="Tamaghza">
Tamaghza

Tamaghza (arab. تمغزة; fr. "Tamerza") – miejscowość i oaza w górach Atlas, w środkowo-zachodniej Tunezji, w gubernatorstwie Tauzar, około 3 km od granicy z Algierią, ok. 25 km na północ od szottu Szatt al-Gharsa. Rzymianie nazywali ją "Ad Turres".
Ta stara osada została znacznie zniszczona przez powódź z 1969 roku. W roku 1930 w najbliższej okolicy miejscowości znaleziono prehistoryczne narzędzia i przedmioty domowe wykonane z kamienia i gliny. W październiku 2000 roku kręcono tutaj niektóre sceny do filmu "W pustyni i w puszczy".
Jest to największa oaza z trzech oaz na pograniczu tunezyjsko-algierskim.

</doc>
<doc id="1366903" url="https://pl.wikipedia.org/wiki?curid=1366903" title="Tamerza">
Tamerza



</doc>
<doc id="1366904" url="https://pl.wikipedia.org/wiki?curid=1366904" title="Massu’ot Jicchak">
Massu’ot Jicchak

Massu’ot Jicchak (hebr.: משואות יצחק) – moszaw położony w samorządzie regionu Szafir, w Dystrykcie Południowym, w Izraelu.
Leży w południowej części Szefeli, w odległości 6 km na zachód od miasta Kirjat Malachi, w otoczeniu moszawów Giwati, Be’er Towijja i Kefar Warburg, oraz wioski Merkaz Szappira. Na zachód od moszawu znajduje się duża baza wojskowa Sił Obronnych Izraela.
Historia.
Pierwotnie kibuc Massu’ot Jicchak został założony w październiku 1945 w grupie żydowskich osiedli Gusz Ecjon w górach Judzkich, pomiędzy Jerozolimą a Hebronem. Założycielami byli młodzi imigranci z Węgier, Czechosłowacji i Niemiec, którzy przybyli do Mandatu Palestyny przed wybuchem II wojny światowej. Osadę nazwano na cześć naczelnego rabina Palestyny Icchaka Halevi Herzoga, z okazji jego 50. urodzin.
Podczas wojny o niepodległość w 1948 jordański Legion Arabski zdobył i zniszczył kibuc Massu’ot Jicchak. Jordańscy żołnierze dopuścili się masakry na jego mieszkańcach, a ocalonych wzięto do niewoli. Jako jeńcy wojenni przebywali przez dziewięć miesięcy w Jordanii.
Gdy w 1949 jeńcy zostali uwolnieni, powrócili oni do Izraela i założyli nową osadę w pobliżu istniejącego moszawu Szafir. W 1952 osada została przekształcona w moszaw.
Edukacja.
Na przełomie 2006-2007 "Centrum Studiów Żydowskich Jacoba Herzoga" uruchomiło w Massu’ot Jicchak pierwszy kurs przygotowawczy do służby wojskowej dla religijnych kobiet (hebr. "Tzahali").
Gospodarka.
Gospodarka moszawu opiera się na intensywnym rolnictwie (melony) i sadownictwie. Z przemysłu znajdują się tutaj zakłady Albaad produkujące wyroby papiernicze.
Komunikacja.
Z moszawu wychodzi lokalna droga, którą jadąc na południe dojeżdża się do skrzyżowania z drogą ekspresową nr 3 (Aszkelon-Modi’in-Makkabbim-Re’ut).

</doc>
<doc id="1366906" url="https://pl.wikipedia.org/wiki?curid=1366906" title="Candiacervus">
Candiacervus

†Candiacervus – wymarły ssak z rodziny jeleniowatych. Żył na Krecie w plejstocenie. Spośród innych gatunków wyróżniały go specyficzne poroże oraz mała wielkość ciała. Najmniejszy gatunek, "C. ropalophorus", osiągał 40 cm wysokości (osobnik dorosły). Jest to przykład ilustrujący zmniejszanie się rozmiarów osobników zamkniętych na wyspach w stosunku do ich krewnych ze stałego lądu. Te niezbyt duże stworzenia były blisko spokrewnione z takimi jak np. jeleń olbrzymi. Niektórzy naukowcy uważają nawet jednostkę "Candiacervus" za podrodzaj w rodzaju "Megaloceras"
Zwierzę to charakteryzowało 8 różnych morfotypów, od wspomnianych już mierzących 40 cm do większych, dorastających 165 cm. Jest to efekt specjacji: zwierzęta dostosowały się do wszystkich dostępnych nisz ekologicznych. Najbardziej typowe są 2 najmniejsze formy o krótkich nogach, ale długich prostych porożach. Dzisiaj niszę tę zajmują dzikie kozy.

</doc>
<doc id="1366907" url="https://pl.wikipedia.org/wiki?curid=1366907" title="Europejska Stolica Sportu">
Europejska Stolica Sportu

Europejska Stolica Sportu – honorowy tytuł nadawany na rok jednemu z europejskich miast. Tytuł ten nadawany jest przez ACES. Tytuł ten przyznawany jest miastu za rozwój sportu, promocji zdrowia oraz za rozwój życia sportowego wśród mieszkańców miasta. Miasto, które otrzymało ten tytuł musi promować wydarzenia sportowe oraz zachęcać młodych ludzi do uprawiania sportu. Miasto te musi także nominować dwa miasta powyżej 500 tys. mieszkańców do tego tytułu w następnych latach, a także wyznaczyć jedną osobę do komisji, zajmującej się wybraniem zwycięzcy w przyszłym roku.
Historia.
Tytuł Europejskiej Stolicy Sportu został ustanowiony w 1999 roku dzięki Europejskiemu Stowarzyszeniu Stolic Sportowych (ACES) i Komisji Europejskiej. Pomysłodawcą tego tytułu były narodowe organizacje sportowe z Hiszpanii i Włoch.
Dotychczas tytuł Europejskiej Stolicy Sportu zostały przyznane:

</doc>
<doc id="1366908" url="https://pl.wikipedia.org/wiki?curid=1366908" title="Mar Saba">
Mar Saba

Ławra św. Saby, znana pod arabską nazwą Mar Saba (مار سابا, hebr. מרסבא) – prawosławny klasztor położony nad niewielkim źródłem na północno-wschodnim brzegu Doliny Cedronu na Pustyni Judzkiej, na terenie Autonomii Palestyńskiej, około 14 km na wschód od Jerozolimy. Założony został w 484 (lub 483) przez św. Sabę, archimandrytę z Kapadocji, który kierował nim do 531. Do najbardziej znanych mnichów żyjących w tym klasztorze należał Jan Damasceński (+749), święty Kościoła katolickiego i prawosławnego, jeden z najwybitniejszych pisarzy chrześcijańskich (autor licznych traktatów teologicznych, mistycznych i polemicznych) i doktor Kościoła. Klasztor funkcjonuje nieprzerwanie od V wieku.
Historia klasztoru.
Klasztor Mar Saba jest jedynym klasztorem w Ziemi Świętej zamieszkałym od okresu bizantyńskiego. W starożytności klasztor nazywano Wielką Ławrą. Został założony w 484 (lub 483) przez św. Sabę, jako ławra gromadząca mnichów zamieszkujących pojedyncze cele rozrzucone po obu stronach klifów Doliny Cedronu, w pasie ciągnącym się przez około dwa kilometry po obu stronach głównych zabudowań ławry, i zbierających się tylko na wspólne modlitwy w soboty i niedziele. Wczesne dzieje klasztoru i życie św. Saby zostały opisane przez jego ucznia – Cyryla ze Scytopolis (525–559).
Na przestrzeni wieków klasztor przeszedł wiele zmian. Za życia Saby zbudowano dwa kościoły. Pierwszy, pod wezwaniem świętej Teoktysty z Lesbos (obecnie pod wezwaniem św. Mikołaja), zlokalizowany był w naturalnej jaskini. Później zbudowano także drugi, większy, dedykowany Matce Bożej ("Theotokos"). Klasztor uniknął zniszczeń w okresie najazdów perskich oraz arabskich. Pod rządami kalifów mnisi znaleźli się w zupełnie nowym środowisku i kilku autorów bizantyńskich opisywało utrudnienia, jakich klasztor doświadczył od najeźdźców, ale przetrwał ten okres. Ruski ihumen Daniel, który pielgrzymował do Ziemi Świętej między 1106 a 1108 i mieszkał tam przez 16 miesięcy, wspominał, że w Mar Saba zastał „wspólnotę eremitów, którzy prowadzili życie monastyczne“. Źródła z okresu wypraw krzyżowych opisują, że w tym okresie chrześcijanie łacińscy udzielali klasztorowi wsparcia ekonomicznego. Królowa Melisanda z Jerozolimy przekazała klasztorowi darowiznę w postaci wiosek Kafarrus (być może współczesna al-Tira) i Betor. W 1162 ziemie te zostały sprzedane przez przełożonego klasztoru kanonikom Zakonu Rycerskiego Grobu Bożego w Jerozolimie.
Greccy mnisi pozostali w klasztorze do XIV w., kiedy to monaster przeszedł w ręce mnichów bułgarskich i serbskich. Muzułmańscy autorzy w czasach mameluków tylko w nielicznych przypadkach wspominali o klasztorze. Najprawdopodobniej klasztor stracił lokalnych zwolenników, gdy zmniejszyła się liczebność chrześcijańskiej ludności w południowej Palestynie i na wschód od Jordanu. Kandydaci do wstąpienia do monasteru jeszcze napływali z gmin chrześcijańskich w Palestynie i Syrii. Ale kiedy i ta możliwość ustała, mnichów sprowadzano z innych greckoprawosławnych krajów wschodniego basenu Morza Śródziemnego. Wydany w lipcu 1613 osmański firman (dekret) stwierdzał już: „Starożytny klasztor znany jako Mar Saba, położony w pustynnym regionie na wschód od Jerozolimy, jest klasztorem mnichów serbskich”.
Napływ mnichów z terenów spoza Palestyny i Syrii wpływał na kulturowe zmiany w klasztorze. Język arabski przestawał być medium literatury i religioznawstwa, a to z kolei pogłębiało izolację klasztoru. Angielski podróżnik i odkrywca Henry Baker Tristram, relacjonując swój pobyt w Palestynie w latach 1863–64, wspominał o czterdziestu mnichach w Mar Saba, pochodzących głównie z europejskiej części Turcji, niektórzy byli Grekami, a niektórzy Rosjanami. Odnotował, że społeczność komunikowała się w języku nowogreckim.
Mnisi greccy odzyskali klasztor w 1623 i poddali go przebudowie. Po dużych zniszczeniach, spowodowanych trzęsieniem ziemi w 1834, cały obiekt został poddany restauracji. Ławra jest nadal utrzymywana przez Kościół Grecji (Grecki Kościół Prawosławny). W latach 1982–1983 na terenie ławry prowadzone były prace archeologiczne, prowadzone przez zespół Israel Antiquities Authority pod kierunkiem Josepha Patricha. W głównej monasterskiej świątyni złożone są relikwie św. Saby, które od czasów wypraw krzyżowych przechowywane były w Wenecji, skąd wróciły w 1965. Większość fresków i ikon w tej świątyni to prace współczesne. Jedynie dwoje bocznych drzwi w ikonostasie uważane są za średniowieczne. Na dziedzińcu pomiędzy dwoma kościołami znajduje się heksagonalny grobowiec z kopułą, w którym znajduje się grób św. Saby i innych mnichów, zbudowany w 1929 w miejscu starszego, mniejszego grobowca.
Zachowane liczne groty w których zamieszkiwali pustelnicy świadczą o tym, że w przeszłości była to Wielka Ławra. W widocznych z galerii bocznego narteksu głównego kościoła stromych ścianach skalistej doliny można dostrzec 45 grot, które funkcjonowały jako indywidualne pustelnie. Życie w ławrach ziemi judzkiej było surowe. Mnisi pozostawali w odosobnieniu przez 5 dni w tygodniu i żywili się tylko chlebem wypiekanym raz w tygodniu, wodą i daktylami. Mnisi mogli posiadać wyłącznie po jednej z potrzebnych rzeczy. Nawet lampa była traktowana jako zbytek. Jedną z wciąż zachowanych restrykcji jest zakaz wchodzenia kobiet do wnętrza klasztoru. Mogą one jedynie oglądać go z wzniesionej w 1612 wieży św. Szymona.
Jan Damasceński.
W Mar Saba mieszkał i tworzył Jan Damasceński (ur. 676, zm. 749–754?), który odegrał ważną rolę podczas ikonoklazmu. Około 726 pisał listy do bizantyjskiego cesarza Leona III, polemizując z jego edyktami zabraniającymi czczenia obrazów i posągów Chrystusa oraz chrześcijańskich ikon. Przed grotą, w której mieszkał Jan Damasceński, zbudowana została kaplica. W tym miejscu znajdował się także grób świętego, ale ciało zostało przeniesione przez krzyżowców i obecnie miejsce jego spoczynku nie jest znane.
Liczebność wspólnoty.
Liczebność mnichów w różnych okresach jest trudna do zweryfikowania. Niektóre relacje, które podawały bardzo duże liczby, wydają się mało wiarygodne. Arabski autor z XV wieku z Jerozolimy opisywał klasztor: „Istnieje dolina, w której dawniej znajdował się klasztor św. Saby. Mówi się, że w przeszłości w tej dolinie mieszkało ponad dziesięć tysięcy mnichów“. Relacje pochodzące od pielgrzymów, podające mniejszą liczbę mnichów, mogą być wartościowe i zawierać dane historyczne. Około 1400 roku archimandryta Grethenius naliczył prawie dwudziestu pięciu mnichów, mnich Zosima podawał (ok. 1419–21), że w klasztorze mieszkało trzydziestu mnichów, a szwedzki dominikanin Felix Fabri (ok. 1480–83) naliczył sześciu mnichów. W 1547 mnich Sofroniusz opisywał, że w klasztorze było pięćdziesięciu mnichów i biskup. Francuski podróżnik Volacy wspominał o „pięciu i dwudziestu [mnichach] w Mar Saba”.
W 1978 klasztor zamieszkiwało 8 mnichów.

</doc>
<doc id="1366910" url="https://pl.wikipedia.org/wiki?curid=1366910" title="Etan (moszaw)">
Etan (moszaw)

Etan (hebr.: איתן) – moszaw położony w samorządzie regionu Szafir, w Dystrykcie Południowym, w Izraelu.
Leży w północno-zachodniej części pustyni Negew w pobliżu miasta Kirjat Gat.
Historia.
Moszaw został założony w 1955 przez imigrantów z Tunezji.
Gospodarka.
Gospodarka moszawu opiera się na intensywnym rolnictwie i sadownictwie.
Komunikacja.
Przy moszawie przebiega droga ekspresowa nr 40 (Kefar Sawa-Ketura).

</doc>
<doc id="1366911" url="https://pl.wikipedia.org/wiki?curid=1366911" title="Hydrogeolog">
Hydrogeolog



</doc>
<doc id="1366912" url="https://pl.wikipedia.org/wiki?curid=1366912" title="Rienat Janbajew">
Rienat Janbajew

Rienat Rudolfowicz Janbajew (ros. Ренат Рудольфович Янбаев, ur. 7 kwietnia 1984 w Nogińsku) – rosyjski piłkarz grający na pozycji bocznego obrońcy lub pomocnika.
Kariera klubowa.
Janbajew pochodzi z rodziny tatarskiej. Pierwszym jego klubem w karierze był zespół Anży Machaczkała. W 2003 roku zadebiutował w jego barwach w Pierwszej Dywizji, jednak nie zdołał awansować z klubem do Premier Ligi. W 2004 roku odszedł więc do CSKA Moskwa, jednak przez cały sezon nie rozegrał żadnego ligowego spotkania i nie miał udziału w wywalczeniu wicemistrzostwa Rosji. W 2005 roku został zawodnikiem FK Chimki, z którym był bliski awansu do rosyjskiej ekstraklasy.
W 2006 roku Rienat znowu zmienił barwy klubowe i trafił do Kubania Krasnodar, w którym był jednym z czołowych zawodników i na koniec roku wywalczył z nim mistrzostwo Pierwszej Dywizji i awans do Premier Ligi. W rosyjskiej Premier Lidze swój pierwszy mecz rozegrał 11 marca 2007 w zremisowanym 0:0 domowym spotkaniu z Lokomotiwem Moskwa. W zespole Kubania grał do lata tamtego roku.
W trakcie sezonu 2007 Janbajew został piłkarzem stołecznego Lokomotiwu, a 25 lipca rozegrał dla niego swój pierwszy mecz – Lokomotiw uległ wówczas na wyjeździe FK Rostów 0:3. Na koniec sezonu zajął z Lokomotiwem 7. pozycję w lidze i zdobył Puchar Rosji. W 2012 roku został wypożyczony do Zenitu Petersburg, z którym wywalczył wicemistrzostwo Rosji. W sezonie 2014/2015 sięgnął z Lokomotiwem po swój drugi Puchar Rosji.
13 czerwca 2017 Janbajew podpisał dwuletni kontrakt z Krasnodarem. Jednak w koszulce Bulls obrońca pojawił się na boisku tylko trzy razy. W dniu 24 lipca 2018 roku umowa klubu z Rienatem została rozwiązana za porozumieniem stron.
Kariera reprezentacyjna.
W reprezentacji Rosji Janbajew zadebiutował 28 maja 2008 roku w wygranym 2:1 towarzyskim spotkaniu z Serbią. Niedługo po debiucie został powołany przez selekcjonera Guusa Hiddinka do kadry na Euro 2008.

</doc>
<doc id="1366913" url="https://pl.wikipedia.org/wiki?curid=1366913" title="Midas (Tunezja)">
Midas (Tunezja)

Midas (fr. "Midès") – miejscowość i oaza w Górach Atlas, w środkowo-zachodniej Tunezji, w gubernatorstwie Tauzar przy granicy z Algierią, niecałe 3 km na północ od miejscowości i oazy Tamaghza oraz ok. 25 km na północ od szottu Szatt al-Gharsa.
Ta stara osada, założona przez Rzymian, została znacznie zniszczona przez powódź z 1969 roku. Ocalałych mieszkańców przeniesiono do nowo zbudowanego osiedla w centrum oazy. Zajmują się oni uprawą fig, daktyli i pomarańczy. W okolicy oazy znajduje się górski kanion. Wąwóz Midas leży na granicy z Algierią. Kręcono tu filmy "Angielski pacjent" i "Fort Saganne".

</doc>
<doc id="1366914" url="https://pl.wikipedia.org/wiki?curid=1366914" title="Zawdi’el">
Zawdi’el

Zawdi’el (hebr.: זבדיאל) – moszaw położony w samorządzie regionu Szafir, w Dystrykcie Południowym, w Izraelu.
Leży w północno-zachodniej części pustyni Negew w pobliżu miasta Kirjat Gat.
Historia.
Moszaw został założony w 1950 przez imigrantów z Jemenu.
Gospodarka.
Gospodarka moszawu opiera się na intensywnym rolnictwie i sadownictwie.
Komunikacja.
Przy moszawie przebiega droga ekspresowa nr 40 (Kefar Sawa-Ketura).

</doc>
<doc id="1366916" url="https://pl.wikipedia.org/wiki?curid=1366916" title="Albert Kalonji">
Albert Kalonji

Albert Kalonji (ur. 6 czerwca 1929, zm. 20 kwietnia 2015) – kongijski polityk, najbardziej znany z przeprowadzenia krótkotrwałej secesji prowincji Kasai Południowego, która miała miejsce podczas tzw. kryzysu kongijskiego. Kolonji, lider ludu Luba (Baliba), był jednym z przywódców (wspólnie z Josephem Ileo) z umiarkowanej frakcji ugrupowania politycznego późniejszego premiera Konga – Patrice’a Lumumby.
W ciągu kilku dni od uzyskania niezależności od Belgii, nowy kraj (który w tym czasie został ogłoszony Republiką Konga), pogrążył się w anarchii; wykorzystując ten stan rzeczy przywódca jednej z południowych prowincji – Katangi – Moïse Tshombe, ogłosił, że „odłączamy się od chaosu” i 11 lipca 1960 proklamował niepodległość Republiki Katangi. Kalonji, częściowo umotywowany przez plemienne rywalizacje, poszedł za przykładem i niedługo potem proklamował niepodległość bogatej w diamenty prowincji Południowe Kasai. 8 sierpnia 1960, nadał sobie tytuł "Chef Suprême du Peuple Muluba et Protecteur Incontesté des Tribus Associées à" (fr.: Najwyższy Wódz Ludu Muluba i Obrońca powiązanych Plemion).
Podczas swego krótkiego urzędowania, Kalonji wykazywał jawną niechęć do Lumumby, głównie z powodu masakry tysięcy ludzi z plemienia Luba, za którą Kalonji obarczył winą rząd centralny; z tego też powodu zwracał się (bez powodzenia) z prośbą o amerykańską pomoc w obaleniu premiera Patrice’a Lumumby.
12 kwietnia 1961 ojcu Kalonji został przyznany tytuł "Mulopwe" (który tłumaczy się jako „cesarz” albo „bóg-król”), ale on natychmiast zrzekł się tytułu na rzecz syna. 16 lipca Kalonji odrzucił status członka rodziny królewskiej, ale zachował tytuł "Mulopwe" i zmienił swoje imię i nazwisko na Albert I Kalonji Ditunga.
Rządy Kalonji'ego okazały się krótkotrwałe; po czteromiesięcznej kampanii wojennej wojsko rządu centralnego zdobyło Południowe Kasai i 30 grudnia 1961 Kalonji został aresztowany. Niedługo potem udało mu się uciec; zorganizowany przez niego tymczasowy rząd utrzymał się do października 1962 r.
W 1965 r. Mobutu Sese Seko (poprzednio: Joseph-Désiré Mobutu) przeprowadził zamach stanu; po tym wydarzeniu Południowe Kasai zostało podzielone na dwa regiony; co częściowo osłabiło tendencje secesjonistyczne.
Kalonji do końca życia posiadał tytuł "Souverain Possesseur des Terres occupées par les Balubas" (Monarcha i Właściciel Ziemi Baluba).
Jest autorem notatek służbowych: "Ma lutte, au Kasai, pour la Verite au service de la Justice" (opublikowana 1964) i "Congo 1960. La Sécession du Sud-Kasaï. La vérité du Mulopwe" (opublikowana 2005).

</doc>
<doc id="1366917" url="https://pl.wikipedia.org/wiki?curid=1366917" title="Móricz Zsigmond körtér">
Móricz Zsigmond körtér

Móricz Zsigmond körtér – rondo w zachodnim Budapeszcie. Jest jednym z najważniejszych węzłów komunikacyjnych południowej Budy. Patronem ronda jest węgierski pisarz Zsigmond Móricz. Od 1929 do 1945 plac nosił imię admirała Miklósa Horthyego. Przebiega tędy wiele linii tramwajowych (6, 17, 19, 41, 47, 49, 61) i autobusowych (7, 7A, 7-linia ekspresowa, 27, 40, 40-linia ekspresowa, 53, 73, 153-linia ekspresowa i 173-linia ekspresowa). Pod placem znajduje się stacja Móricz Zsigmond körtér zielonej linii metra (M4).

</doc>
<doc id="1366918" url="https://pl.wikipedia.org/wiki?curid=1366918" title="Zerachja">
Zerachja

Zerachja (hebr.: זרחיה) – moszaw położony w samorządzie regionu Szafir, w Dystrykcie Południowym, w Izraelu.
Leży w północno-zachodniej części pustyni Negew w pobliżu miasta Kirjat Gat.
Historia.
Moszaw został założony w 1950 przez imigrantów z Iranu i Afryki Północnej.
Gospodarka.
Gospodarka moszawu opiera się na intensywnym rolnictwie, sadownictwie i uprawach szklarniach.

</doc>
<doc id="1366921" url="https://pl.wikipedia.org/wiki?curid=1366921" title="No’am">
No’am

No’am (hebr. נועם) – moszaw położony w samorządzie regionu Szafir, w Dystrykcie Południowym, w Izraelu.
Leży na pograniczu północno-zachodniej części pustyni Negew i Szefeli, w otoczeniu miasta Kirjat Gat, moszawów Szalwa, Achuzzam, Uza, Sede Mosze i Lachisz, oraz wioski Ewen Szemu’el.
Historia.
Moszaw został założony w 1955 przez żydowskich imigrantów z Afryki Północnej (w większości z Maroka), którzy byli członkami ruchu Ha-Poel ha-Mizrachi. Później osiedlili się tutaj imigranci z Iranu i Iraku.
Kultura i sport.
W moszawie jest ośrodek kultury oraz boisko do piłki nożnej.
Gospodarka.
Gospodarka moszawu opiera się na intensywnym rolnictwie, sadownictwie i uprawach w szklarniach.
Komunikacja.
Na wschód od moszawu przebiega autostrada nr 6, brak jednak możliwości bezpośredniego wjazdu na nią. Z moszawu wyjeżdża się w kierunku zachodnim drogą nr 3403. Dojeżdża się nią do wsi Ewen Szemu’el i drogi ekspresowej nr 40.

</doc>
<doc id="1366922" url="https://pl.wikipedia.org/wiki?curid=1366922" title="Szabika">
Szabika

Szabika (arab. الشبيكة, fr. "Chebika") – miejscowość i oaza z gajem palmowym w Górach Atlas, w środkowo-zachodniej Tunezji, w gubernatorstwie Tauzar przy przejściu granicznym z Algierią, ok. 16 km na północ od szottu Szatt al-Gharsa. Miejscowość znana jest również jako "Qasr el-Szams" ("Forteca Słońca") ze względu na swoje położenie na górskiej pustyni. W 2014 roku zamieszkiwało ją 2921 osób.
W starożytności mieściła się tu osada rzymska "Ad Speculum", później służyła jako górskie schronienie dla Berberów.
Ta stara osada została znacznie zniszczona przez powódź z 1969 roku. Obecnie miejscowa ludność mieszka w komfortowej Nowej Szabice położonej w pobliżu na górskiej równinie.
Niektóre sceny z filmów "" oraz "Angielski pacjent" były kręcone w tej oazie.
W okolicy oazy znajduje się wąski wąwóz z wodospadem. Oaza jest otoczona gajem palmowym.

</doc>
<doc id="1366923" url="https://pl.wikipedia.org/wiki?curid=1366923" title="Dicrocerus">
Dicrocerus

Dicrocerus – wymarły rodzaj ssaka z rodziny jeleniowatych (Cervidae). Żył w centralnej Europie (spokrewnione gatunki w Azji). Mierzył 70 cm wysokości, czyli mniej więcej tyle, co dzisiejsza sarna. Posiadał długą czaszkę dźwigającą poroże o zgrubiałej podstawie - był to pierwszy taki przypadek wśród jeleniowatych. Poroże to było dość prymitywne, rosochy nie występowały, nie dysponowały nim także samice. 
Samiec zaś rozstawał się z nim na zimę, jak to czynią dzisiejsze łosie. Główny pień co roku był krótszy, tak jak u dzisiejszych mundżaków.
Zwierzę to prawdopodobnie pochodziło z Azji, aczkolwiek zamieszkiwało lasy Europy. Żyło w miocenie (10-5 milionów lat temu), wymarło zaś na początku pliocenu, nie pozostawiając żadnych potomków.
Etymologia.
"Dicrocerus": "dikros" „rozszczepiony, rozwidlony”; κερας "keras", κερατος "keratos" „róg”.

</doc>
<doc id="1366924" url="https://pl.wikipedia.org/wiki?curid=1366924" title="Ustrój polityczny Chile">
Ustrój polityczny Chile

Ustrój polityczny Chile – Chile jest demokratyczną republiką unitarną o ustroju prezydenckim. Zasady ustroju państwa określa Konstytucja Chile uchwalona 11 września 1980 roku (weszła w życie w roku następnym). Prezydent jest wybierany na cztery lata (do 2005 roku na sześć lat) w wyborach powszechnych przez obywateli, którzy ukończyli 18 rok życia. Władza ustawodawcza spoczywa w rękach Kongresu Narodowego złożonego z Senatu (38 senatorów) i Izby Deputowanych (120 deputowanych). Członkowie parlamentu muszą się legitymować co najmniej średnim wykształceniem.
Geneza.
Po puczu w Chile z 1973 roku pojawiła się potrzeba spisania nowej konstytucji (wcześniejsza z 1925 roku została zawieszona zaraz po zamachu). Wojskowa junta pod przywództwem Augusto Pinocheta potrzebowała legitymizacji swej władzy w drodze demokratycznej - ku czemu idealną okazję stwarzało referendum konstytucyjne. Jednocześnie uchwalenie demokratycznej konstytucji zaprzeczało oskarżeniom o autorytarny, a nawet faszystowski charakter reżimu i rozwiązywało problem sukcesji po śmierci bądź rezygnacji Pinocheta. Ustrój Chile przewidziany w nowej konstytucji nie różnił się wiele od tego sprzed przewrotu, wprowadzono jednak kilka nowatorskich rozwiązań takich jak binominacyjny system wyborczy czy konstytucyjne ustawy organiczne. W 1990 roku zorganizowano wybory parlamentarne i prezydenckie - w Chile przywrócono ustrój demokratyczny. W 1991 roku skrócono kadencję prezydencką z ośmiu do sześciu lat. W 2005 roku zniesiono dożywotni fotel senatorski dla byłych prezydentów oraz skrócono kadencję prezydencką z sześciu do czterech lat.

</doc>
<doc id="1366925" url="https://pl.wikipedia.org/wiki?curid=1366925" title="Kelenföld vasútállomás">
Kelenföld vasútállomás

Kelenföld vasútállomás – początkowa stacja linii M4 metra w Budapeszcie. Znajduje się w zachodniej Budzie.

</doc>
<doc id="1366931" url="https://pl.wikipedia.org/wiki?curid=1366931" title="Martin Štěpánek (aktor)">
Martin Štěpánek (aktor)

 Martin Štěpánek (ur. 11 stycznia 1947 w Pradze, zm. 16 września 2010 tamże) − czeski aktor i dziennikarz, minister kultury w latach 2006–2007.
Życiorys.
Syn Zdeňka Štěpánka oraz brat Jany Štěpánkowej, Petra Štěpánka i Kristiny Tabery. W 1969 ukończył DAMU, wydział teatralny Akademii Sztuk Scenicznych w Pradze.
W latach 1969–1973 członek zespołu Teatru Narodowego, od 1973 do 1976 w zespole aktorskim Činoherní klub, w latach 1977–1981 grał w Teatrze na Vinohradach. Był aktorem jednocześnie charakterystycznym i komediowym. Występował w przedstawieniach teatralnych na podstawie dzieł Josefa Kajetána Tyla, Juliusa Zeyera, Williama Shakespeare’a, Augusta Strindberga i Fiodora Dostojewskiego.
W 1981 emigrował do Austrii, następnie do RFN, gdzie od 1983 był spikerem, moderatorem i redaktorem radiostacji Radio Wolna Europa, z którą się przeprowadził w 1994 do Pragi. Pracował w niej aż do końca sekcji czeskiej w 2002. Powrócił w międzyczasie do pracy aktorskiej, m.in. w Teatrze na Vinohradach. Zajmował się również działalnością publicystyczną, był dziennikarzem rozgłośni radiowej Český rozhlas.
Od września 2006 do stycznia 2007 sprawował urząd ministra kultury w pierwszym rządzie Mirka Topolánka.
16 września 2010 popełnił samobójstwo.

</doc>
<doc id="1366933" url="https://pl.wikipedia.org/wiki?curid=1366933" title="Mides">
Mides



</doc>
<doc id="1366934" url="https://pl.wikipedia.org/wiki?curid=1366934" title="Uza (Izrael)">
Uza (Izrael)

Uza (hebr.: עוזה) – moszaw położony w samorządzie regionu Szafir, w Dystrykcie Południowym, w Izraelu.
Leży w północno-zachodniej części pustyni Negew w pobliżu miasta Kirjat Gat.
Historia.
Moszaw został założony w 1950.
Gospodarka.
Gospodarka moszawu opiera się na intensywnym rolnictwie (pomidory, pszenica), sadownictwie i uprawach szklarniach.
Komunikacja.
Na zachód od moszawu przebiega droga ekspresowa nr 40 (Kefar Sawa-Ketura).

</doc>
<doc id="1366937" url="https://pl.wikipedia.org/wiki?curid=1366937" title="Heteroprox">
Heteroprox

Heteroprox − rodzaj wymarłego ssaka z grupy kopytnych. Zamieszkiwał Europę podczas miocenu. Jego skamieniałości odnaleziono w rejonie granicy dzisiejszych Niemiec i Luksemburga, w Steinheim. Zaliczany do rodziny jeleniowatych. Wykazano jego występowanie z Austrii, Francji, Niemiec, Serbii i Czarnogóry oraz Słowacji.

</doc>
<doc id="1366938" url="https://pl.wikipedia.org/wiki?curid=1366938" title="Komemijjut">
Komemijjut

Komemijjut (hebr. קוממיות; w oficjalnej pisowni ang. Komemiyut) – moszaw położony w Samorządzie Regionu Szafir, w Dystrykcie Południowym, w Izraelu.
Położenie.
Leży w północno-zachodniej części pustyni Negew w pobliżu miasta Kirjat Gat.
Historia.
Moszaw został założony w 1950.
Jednym z jego założycieli był rabin Szelomo Lorincz.
Gospodarka.
Gospodarka moszawu opiera się na intensywnym rolnictwie i sadownictwie.

</doc>
<doc id="1366939" url="https://pl.wikipedia.org/wiki?curid=1366939" title="In the Depth of Night">
In the Depth of Night

In the Depth of Night – zespół black metalowy założony w Zielonej Górze na przełomie lat 1995 i 1996, z inicjatywy Woytasa (gitara, wokal) oraz Markusa (bass, krzyki). Grupa powstała w wyniku rozpadu kilku lokalnych zespołów, m.in. Revelation Of The Darkness, Silent Bells oraz Godless, które to można uznać za pierwotną wersję dzisiejszego oblicza .
Początki.
W latach 1996/97 ITDON stworzył materiał na swoje pierwsze demo zatytułowane „Klucz Do Wieczności”, które zarejestrowane zostało w domowym studio przy współudziale Maćka Niedzielskiego (syntezatory), znanego z Artrosis, Profanum czy Sui Generis Umbra.
„Klucz do Wieczności” to pięć utworów określanych przez członków zespołu jako "destructive dark metal". Dość słaba jakość nagrania przysłoniła potencjał jaki tkwił w zawartych dźwiękach, dlatego demo nie zdobyło rozgłosu. Rok 1998 przyniósł kolejny nowy materiał ITDON. Wydane wtedy demo zatytułowane "Destroyed Kingdom Spotted by Lie" zostało przyjęte bardzo dobrze. Płytę nagrano w zielonogórskim Polysound studio, w którym powstały materiały takich grup jak: Witchmaster, Supreme Lord czy Profanum. Muzycy w dalszym ciągu trzymali się sprawdzonych brzmień ciężkiego i mrocznego metalu wzbogaconego o dźwięki syntezatorów. Początkowo materiał ukazuje się w formie kasety demo. Rok później opolska wytwórnia Seven Gates Of Hell wypuszcza go w limitowanym nakładzie jako MC oraz MCD. W 1999 r. zespół tworzy trzy nowe utwory (w tym cover King Diamond) które niestety z nieznanych przyczyn, nie zostały zarejestrowane i wydane do tej pory. 
Dalsza działalność.
Przez następne lata działalność ITDON jest praktycznie zawieszona – odchodzi Markus, a dalsza współpraca z M.N. staje się niemożliwa. Próby reaktywacji i kooperacji z innymi muzykami kończą się niepowodzeniem. Pod koniec lat 90., chcąc zaspokoić nieustanną potrzebę tworzenia muzyki, Woytas powołuje do życia projekt In The Shade Of Mind, poruszający się w klimatach industrial/ambient.
Dopiero w roku 2005 ITDON znów staje się aktywny. Do zespołu dołączyło dwóch nowych członków – Paweł (perkusja) oraz Młody (bass), znanych z takich grup jak Vomigod oraz Warfist. Jednakże po pewnym czasie współpraca z nowymi muzykami staje się niemożliwa i grupa ponownie zawiesza działalność.
Od 2006 roku Woytas wraz z członkami zespołu Taran tworzył nowe utwory.
W 2009 roku zespół powrócił wydając album studyjny zatytułowany To The New Light. Jest to płyta, na którą składa się dziesięć utworów wydanych na poprzednich dwóch demach.

</doc>
<doc id="1366940" url="https://pl.wikipedia.org/wiki?curid=1366940" title="Gino Cappello">
Gino Cappello

Gino Cappello (ur. 2 czerwca 1920, zm. 28 marca 1990) – włoski piłkarz. Gino Capello zadebiutował we włoskiej drużynie narodowej 22 maja 1949, kiedy reprezentacja Włoch przegrała z Austrią 1-3. Wystąpił na mistrzostwach świata w 1950 i 1954 roku. Ostatni mecz dla reprezentacji Włoch zagrał na MŚ 1954. Capello grał także dla Padovy, Milanu, Bologny i Novary.

</doc>
<doc id="1366941" url="https://pl.wikipedia.org/wiki?curid=1366941" title="Rewacha">
Rewacha

Rewacha (hebr. רווחה; w oficjalnej pisowni ang. Revaha) – moszaw położony w Samorządzie Regionu Szafir, w Dystrykcie Południowym, w Izraelu.
Położenie.
Leży w północno-zachodniej części pustyni Negew w pobliżu miasta Kirjat Gat.
Historia.
Moszaw został założony w 1953 przez imigrantów z Kurdystanu.
Gospodarka.
Gospodarka moszawu opiera się na intensywnym rolnictwie, sadownictwie i uprawach w szklarniach.
Komunikacja.
Przy moszawie przebiega droga ekspresowa nr 35 (Aszkelon-Hebron).

</doc>
<doc id="1366942" url="https://pl.wikipedia.org/wiki?curid=1366942" title="XLIM-49 Nike-Zeus">
XLIM-49 Nike-Zeus

LIM-49 Nike-Zeus – amerykański pocisk antybalistyczny przenoszący pięciomegatonową głowicę jądrową, przeznaczony do zwalczania jądrowych głowic balistycznych pocisków balistycznych ICBM w górnych warstwach atmosfery. W oparciu o pocisk Nike-Zeus, w latach sześćdziesiątych XX wieku opracowywano system antybalistyczny "Sentinel".

</doc>
<doc id="1366944" url="https://pl.wikipedia.org/wiki?curid=1366944" title="Strzelanina w Erfurcie">
Strzelanina w Erfurcie

Strzelanina w Erfurcie – strzelanina w szkole, która miała miejsce w piątek 26 kwietnia 2002 roku w Gutenberg-Gymnasium, szkole średniej w Erfurcie w Turyngii w Niemczech. W strzelaninie tej zginęło 16 osób, w tym dwunastu nauczycieli, jedna sekretarka, jeden policjant, jeden uczeń i jedna uczennica; sprawca zdarzenia, Robert Steinhäuser, podczas masakry celujący w nauczycieli, popełnił samobójstwo tuż po dokonaniu tej strzelaniny.
Sprawca i jego broń.
Sprawcą zdarzenia był Robert Steinhäuser, który kilka miesięcy wcześniej został wydalony z Gutenberg-Gymnasium w Erfurcie. Podczas strzelaniny użył on Glocka 17 o kalibrze 9mm kupionego na początku 2001 roku.
Przebieg masakry.
W dniu 26 kwietnia 2002 roku, kiedy odbywała się pisemna matura z matematyki, sprawca wszedł do szkoły uzbrojony w pistolet Glock i strzelbę Mossberg, której ostatecznie nie użył. Wszedł do szkoły o 10:45 z bronią ukrytą w plecaku lub torbie sportowej. W toalecie jego szkoły, gdzie miał schowane również około 500 sztuk amunicji, przebrał się w strój ninja, zamaskował się i rozpoczął strzelaninę około godziny jedenastej. Napastnik najpierw wszedł do sekretariatu, a potem zaczął chodzić od klasy do klasy i strzelać do nauczycieli. Uczniowie później mówili, że zatrzymywał się w wejściu do każdej z sal i celował w nauczycieli i wychodził na korytarz po oddaniu strzałów.
O 11:05 woźny w szkole wezwał policję. O 11:12 pierwsze radiowozy policyjne przyjechały pod szkołę. Sprawca zauważył policjantów i otworzył ogień przez okno szkoły na korytarzu, śmiertelnie raniąc jednego z policjantów. Następnie sprawcę na korytarzu zaczepił nauczyciel Rainer Heise, krzycząc do niego. Steinhäuser odwrócił się i ściągnął maskę, na co Heise odpowiedział: „Strzel do mnie, tylko patrz mi w oczy!” ("Drück ab! Wenn du mich jetzt erschießt, dann guck mir in die Augen!"). Steinhäuser zawahał się, po czym odpowiedział: „Na dziś wystarczy, panie Heise.” ("Für heute reicht’s, Herr Heise."). W tym momencie Heise wepchnął go do najbliższej klasy. Krótko po tym wydarzeniu Steinhäuser popełnił samobójstwo. W masakrze zginęło 17 osób (w tym sprawca).
Reakcje.
Po ataku krytykowano szkołę m.in. za brak poinformowania rodziców sprawcy o tym, że ich syn został wyrzucony parę miesięcy wcześniej ze szkoły. Rodzice napastnika nie mieli pojęcia o tym, że został wyrzucony i powiedzieli, że co ranka wychodził z domu tak jakby chodził do szkoły.
Zaczęto się też zastanawiać nad wpływem brutalnych filmów i gier komputerowych na młodzież. Odkryto, że sprawca miał w swoim domu brutalne filmy na kasetach oraz był fanem gier-strzelanek. Po ataku uchwalono nawet specjalną ustawę mającą chronić młode osoby przed niewłaściwymi dla ich wieku treściami.
Podniesiono także wiek od którego można legalnie przynależeć do klubów strzeleckich w Niemczech. Przed masakrą można było przynależeć do nich już od 18 lat, a prawo zmieniono by można było należeć do nich dopiero od 21. roku życia i wprowadzono restrykcje w posiadaniu broni palnej dla osób poniżej 25 lat. Zakazane zostały także strzelby typu pump-action.
Lista ofiar.
Podczas śledztwa wykazano szereg braków w zabezpieczeniach szkoły. Później, na podstawie zdobytego doświadczenia, niemiecka policja lepiej poradziła sobie ze strzelaninami w Monachium czy w Winnenden.

</doc>
<doc id="1366945" url="https://pl.wikipedia.org/wiki?curid=1366945" title="Theodor Nöldeke">
Theodor Nöldeke

Theodor Nöldeke (ur. 2 marca 1836 w Hamburgu, zm. 25 grudnia 1930 w Karlsruhe) – jeden z najbardziej znanych niemieckich orientalistów XIX i XX wieku. Uważany jest obok Carla Brockelmanna za twórcę jednej z gałęzi orientalistyki – semitystyki.
Studiował na Uniwersytecie w Getyndze, ale także w Wiedniu, Lejdzie oraz Berlinie. W 1864 roku otrzymał stanowisko profesora Uniwersytetu w Kilonii. Następnie w 1872 roku powierzono mu stanowisko profesora w Strasburgu i funkcję tę sprawował, aż do emerytury w wieku 70 lat.
Napisał wiele prac z zakresu arabistyki i islamoznawstwa, ale także tłumaczył arabską poezję klasyczną oraz dokonał tłumaczenia kroniki At-Tabariego, która do dziś jest cennym źródłem informacji, ze względu na liczne przypisy dodane przez tłumacza. Był także autorem artykułów do jedenastego wydania (1910-1911) Encyklopedii Britannici.
Jednak największe osiągnięcia Theodor Nöldeke święcił na polu językoznawstwa semickiego. Na uwagę zasługują jego prace na temat klasycznego języka arabskiego, języka syryjskiego oraz języka mandejskiego.
W 1888 roku Nöldeke otrzymał order Pour le Mérite.

</doc>
<doc id="1366946" url="https://pl.wikipedia.org/wiki?curid=1366946" title="Storhamar Dragons">
Storhamar Dragons

Storhamar Dragons – norweski klub hokejowy z siedzibą w Hamarze.
Historia klubu.
W sezonie GET-ligaen (2019/2020) trenerem był Fin Miika Elomo.

</doc>
<doc id="1366947" url="https://pl.wikipedia.org/wiki?curid=1366947" title="Petr Štěpánek">
Petr Štěpánek

 Petr Štěpánek (ur. 2 października 1948 w Pradze) – czeski aktor; syn Zdeňka Štěpánka, brat Jany Štěpánkowej, Martina Štěpánka i Kristiny Tabery.
Biogram.
W 1970 ukończył DAMU w Pradze.
W latach 1970–1993 członek Teatru Narodowego w Pradze.
Dzięki lirycznie strojonemu głosu i wyglądowi zewnętrznemu dążył do ról amantów, później przeszedł w kierunku ról charakterystycznych, które zawsze gra z ekspresyjną, emocjonalnie gwałtowną mową.

</doc>
<doc id="1366948" url="https://pl.wikipedia.org/wiki?curid=1366948" title="Bikás park">
Bikás park

Bikás park – stacja linii M4 metra w Budapeszcie. Znajduje się w zachodniej części Budy.

</doc>
<doc id="1366949" url="https://pl.wikipedia.org/wiki?curid=1366949" title="Szalwa">
Szalwa

Szalwa (hebr.: שלווה) – moszaw położony w samorządzie regionu Szafir, w Dystrykcie Południowym, w Izraelu.
Leży w północno-zachodniej części pustyni Negew w pobliżu miasta Kirjat Gat.
Historia.
Moszaw został założony w 1952 przez imigrantów z Libii.
Gospodarka.
Gospodarka moszawu opiera się na intensywnym rolnictwie, sadownictwie i uprawach w szklarniach.

</doc>
<doc id="1366950" url="https://pl.wikipedia.org/wiki?curid=1366950" title="Szafir (moszaw)">
Szafir (moszaw)

Szafir (hebr.: שפיר) – moszaw położony w samorządzie regionu Szafir, w Dystrykcie Południowym, w Izraelu.
Leży w południowej części Szefeli, w odległości 2 km na zachód od miasta Kirjat Malachi, w otoczeniu wioski Merkaz Szappira, kibucu En Curim, oraz moszawów Zerachja, Awigedor i Kefar Warburg.
Historia.
W czasach biblijnych istniało w tym miejscu miasto Szafir, które jest wspominane w Księdze Micheasza 1:11. Później znajdowała się tutaj arabska wioska al-Sawafir, której mieszkańcy uciekli podczas wojny o niepodległość w 1948 w obawie przed pogromem ze strony żydowskiej Hagany.
Współczesny moszaw został założony 15 sierpnia 1949 przez żydowskich imigrantów z Czechosłowacji. W 1954 osada padła ofiarą ataku palestyńskich terrorystów, zwanych "fedainami".
Gospodarka.
Gospodarka moszawu opiera się na intensywnym rolnictwie, sadownictwie i uprawach w szklarniach.
Komunikacja.
Przy moszawie przebiega droga ekspresowa nr 3 (Aszkelon-Modi’in-Makkabbim-Re’ut). Lokalną drogą można dojechać do położonych na zachodzie kibucu En Curim i wioski Merkaz Szappira, oraz położonego na południu moszawu Zerachja.

</doc>
<doc id="1366951" url="https://pl.wikipedia.org/wiki?curid=1366951" title="Jan Evangelista Chadt-Ševětínský">
Jan Evangelista Chadt-Ševětínský

 Jan Evangelista Chadt-Ševětínský (ur. 26 lutego 1860 w Kubova Huť, zm. 15 marca 1925 w Pradze) – czeski ekspert leśny, drzewoznawca i botanik.
Biogram.
Po ukończeniu szkoły realnej oraz Szkoły Gospodarczej i Leśnej w Píseku był do 1924 leśniczym w okolicach Vimperka, Lovosic i Trzebonia. Potem w latach 1898-1924 w miejscowości Obora u Loun, gdzie w 1920 r. został głównym leśniczym.
Z 1923 r. docent leśnictwa w Wyższej Szkole Inżynierii Rolnej i Leśnej przy ČVUT w Pradze. Rok później członek Czechosłowackiej Akademii Rolniczej.
Pionier naturalnej odnowy lasów w Czechach i propagator lasów mieszanych oraz uprawy autentycznych gatunków roślin leśnych.
Współpracownik encyklopedii "Ottův slovník naučný".
Autor wielu książek, np. "Založené herbáře" (1886), "Lesní půdoznalství" (1887), "Zalesňování holin" (1890), "Dřeviny jehličnaté v Čechách" (1894), "Dějiny lovu a lovectví v Čechách, na Moravě a ve Slezsku" (1909-13), "Brtnictví" (1913), "Dějiny lesů a lesnictví" (1913).

</doc>
<doc id="1366952" url="https://pl.wikipedia.org/wiki?curid=1366952" title="Malinówko">
Malinówko

Malinówko – jezioro położone w Krainie Wielkich Jezior Mazurskich, w dorzeczu: Krutynia-Pisa-Narew-Wisła, na północny zachód od wsi Iznota w województwie warmińsko-mazurskim, w powiecie piskim, w gminie Ruciane-Nida. Powierzchnia jeziora około 30 ha, głębokość maksymalna 3,0 m. Malinówko jest zbiornikiem trudno dostępnym, o bardzo zarośniętych, podmokłych, wysokich wschodnich brzegach. Leży na szlaku kajakowym rzeki Krutynia.
Jezioro należy do Rezerwatu przyrody Krutynia Dolna.
Najbliższymi miejscowościami są: Iznota, Ukta, Nowy Most.
Na jeziorze rozgrywa się część akcji powieści "Zatoka Żarłocznego Szczupaka" autorstwa Eugeniusza Paukszty.

</doc>
<doc id="1366954" url="https://pl.wikipedia.org/wiki?curid=1366954" title="Arjuna Award">
Arjuna Award

Arjuna Award – nagroda ustanowiona w 1961 przez rząd Indii dla uhonorowania osiągnięć w dziedzinie sportu. Przyznawana jest w wielu kategoriach, w sportach olimpijskich a także krykiecie, wrestlingu, golfie, kabaddi oraz szachach. Nagroda składa się ze statuetki Ardźuny wykonanej z brązu oraz kwoty pieniężnej 300 000 rupii.

</doc>
<doc id="1366955" url="https://pl.wikipedia.org/wiki?curid=1366955" title="Újbuda-központ">
Újbuda-központ

Bikás park – stacja linii M4 metra w Budapeszcie. Znajduje się w zachodniej części Budy.

</doc>
<doc id="1366959" url="https://pl.wikipedia.org/wiki?curid=1366959" title="Bulodrom">
Bulodrom

Bulodrom (fr. "boulodrome") – boisko lub zespół boisk do gry w pétanque, grę prowansalską lub w inne gry związane z bulami.
Rodzaje boisk.
Istnieje wiele rodzajów terenów do petanki. Można je podzielić ze względu na twardość podłoża.
Wymiary.
Pétanque.
Minimalne wymiary boiska dla gry turniejowej wynoszą 15×4 m.
Gra prowansalska.
Boisko ma wymiary 8 × 24 m, około dwa razy większe, niż teren do gry w pétanque ze względu na dynamiczne zagrania (trzy kroki poprzedzające rzut).
Bule lyońskie.
Zgodnie z oficjalnymi zasadami, bulodrom musi mierzyć 27,5 m długości i od 2,5 do 4 metrów szerokości, z czystym placem gry 12,5 m i 7,5 m na każdym końcu. Jeden koniec jest strefą lądowania, a drugi, strefą gdzie stoją gracze stoją i skąd rozpędzają się (wykonują rozbieg) do rzutu bulą.
Bocce.
Tor do gry ma wymiary 26,5 metrów długości, i 4,5m szerokości z placem gry o długości. Z obydwu krańców zaznaczone są linie dla różnych wersji gry volo oraz raffa i punto.

</doc>
<doc id="1366961" url="https://pl.wikipedia.org/wiki?curid=1366961" title="Jaroslav Ježek">
Jaroslav Ježek

Jaroslav Ježek (ur. 25 września 1906 w Pradze, zm. 1 stycznia 1942 w Nowym Jorku) – czeski kompozytor, pianista, dyrygent i aktor.
Życiorys.
W dzieciństwie cierpiał na chorobę oczu, dlatego podstawowe wykształcenie muzyczne zdobywał w zakładzie dla niewidomych. Mimo to ukończył kompozycję w praskim konserwatorium u Karla Boleslava Jiráka (1924–1927) oraz w szkole mistrzowskiej u Josefa Suka i Aloisa Háby (z krótką przerwą 1927–1929).
Przyjaźnił się z Vítězslavem Nezvalem (razem pracowali w awangardowym zespole artystów Devětsil). Był członkiem SVU Mánes i praskiego ugrupowania surrealistycznego.
Po pobycie naukowym w Paryżu (1927–1928) rozpoczął trwałą współpracę (1928–1938) z Jiřím Voskovecem i Janem Werichem; z początku jako kompozytor, później także jako dramaturg muzyczny i dyrygent Teatru Wyzwolonego w Pradze.
W styczniu 1939 r. razem z przyjaciółmi emigrował do Stanów Zjednoczonych. Początkowo mieszkał w Pensylwanii, potem w Nowym Jorku, gdzie nauczał gry na fortepianie oraz kierował Czechosłowackim Chórem Muzycznym.
Krótko przed trzydziestymi szóstymi urodzinami zmarł w miejskim szpitalu w Nowym Jorku.
W 1995 został pośmiertnie odznaczony Medalem Za zasługi II stopnia.
Twórczość.
Był twórcą czeskiej nowoczesnej piosenki jazzowej i tanecznej. Wiele jego pieśni jest znanych do dzisiaj ("Hej rup, Nebe na zemi", "Proti větru, Civilizace", "Babička Mary", "Prabába", "David a Goliáš").
Jest autorem muzyki filmowej do następujących filmów: 
Jest twórcą koncertów fortepianowych: 
Tworzył cykle pieśni, utworów na orkiestrę ("Symfonická báseň", 1936) i koncertowych:
W 1931 r. skomponował utwór "Dechový kvintet".

</doc>
<doc id="1366962" url="https://pl.wikipedia.org/wiki?curid=1366962" title="Merkaz Szappira">
Merkaz Szappira

Merkaz Szappira (hebr.: מרכז שפירא) - wieś położona w samorządzie regionu Szafir, w Dystrykcie Południowym, w Izraelu.
Leży w południowej części Szefeli, w odległości 5 km na zachód od miasta Kirjat Malachi, w otoczeniu moszawów Massu’ot Jicchak, Kefar Warburg, Szafir i Komemijjut, oraz kibuców En Curim i Negba. Na zachód od wioski znajduje się duża baza wojskowa Sił Obronnych Izraela.
Historia.
Wioskę założono w 1948. Na początku lat 50. XX wieku utworzono tutaj zespół szkół "Szafir Regional Center", który obsługiwał okoliczne osady rolnicze. W październiku 1957 nadano wiosce nazwę Merkaz Szappira, na cześć posła Knesetu Haima-Moshe Shapira (1902-1970).
W 1958 do wioski przyłączono gospodarstwo rolnicze Dganim, które zostało porzucone z powodu niepowodzenia.
Edukacja.
We wschodniej części wioski znajduje się zespół szkół "Szafir Regional Center", który obejmuje szkołę podstawową i średnią dla pobliskich osiedli rolniczych, oraz jesziwę Or Etzion.
Religia.
W wiosce znajduje się pięć synagog: Ohel Yitzhak, Jerusalemite Synagogue, Moroccan Synagogue, Ashkenazi Ashmoret Avraham i Yemenite Ahuzat Shalom.
Komunikacja.
Przy wiosce przebiega droga ekspresowa nr 3 (Aszkelon-Modi’in-Makkabbim-Re’ut). Lokalną drogą można dojechać do położonych na wschodzie moszawu Szafir i kibucu En Curim.

</doc>
<doc id="1366966" url="https://pl.wikipedia.org/wiki?curid=1366966" title="Szebika">
Szebika



</doc>
<doc id="1366967" url="https://pl.wikipedia.org/wiki?curid=1366967" title="Euro Disco">
Euro Disco



</doc>
<doc id="1366968" url="https://pl.wikipedia.org/wiki?curid=1366968" title="Chebika">
Chebika



</doc>
<doc id="1366969" url="https://pl.wikipedia.org/wiki?curid=1366969" title="Muzeum Starożytności w Wilnie">
Muzeum Starożytności w Wilnie

Muzeum Starożytności w Wilnie, muzeum historyczne i historii naturalnej w Wilnie, założone w 1855 roku przez Eustachego Tyszkiewicza, otwarte w 1856 roku w budynku byłego Uniwersytetu Wileńskiego; zamknięte w 1863 roku, w 1865 roku zlikwidowane na polecenie Michaiła Murawjowa i zagrabione przez rosyjskie instytucje naukowe; ponownie zorganizowane przy Uniwersytecie Stefana Batorego w 1919 roku, w 1941 roku zagrabione przez Litewską Akademię Nauk. Zostało założone jako drugie polskie muzeum, a pierwsze na Litwie, dokumentowało historię Rzeczypospolitej Obojga Narodów na ziemiach zabranych; od 1992 roku zbiory muzeum znajdują się w posiadaniu Litewskiego Muzeum Narodowego w Wilnie.

</doc>
<doc id="1366970" url="https://pl.wikipedia.org/wiki?curid=1366970" title="Libralces">
Libralces

Libralces – rodzaj wymarłego ssaka z grupy kopytnych, spokrewnionego ze współczesnymi jeleniami. Zamieszkiwał on Eurazję w pliocenie. Charakteryzował się większym porożem. Poroże miało ok. 2m szerokości, było więc porównywalnie z tym należącym do rodzaju "Megaloceros". Według Jordi Agustin, opisywany jeleń mógł być jego przodkiem, większość jednak badaczy jest zdania, że był on bliżej spokrewniony z łosiem (rodzaj "Alces").
Gatunki.
Najlepiej poznanym gatunkiem jest francuski "L. gallicus".

</doc>
<doc id="1366971" url="https://pl.wikipedia.org/wiki?curid=1366971" title="Ewen Szemu’el">
Ewen Szemu’el

Ewen Szemu’el (hebr.: אבן שמואל) - wieś położona w samorządzie regionu Szafir, w Dystrykcie Południowym, w Izraelu.
Leży w północno-zachodniej części pustyni Negew w okolicach miasta Kirjat Gat.
Historia.
Wioskę założono w 1956.

</doc>
<doc id="1366972" url="https://pl.wikipedia.org/wiki?curid=1366972" title="Václav Voska">
Václav Voska

 Václav Voska (ur. 21 października 1918 w Pradze, zm. 20 sierpnia 1982 w Valašské Meziříčí) – czeski aktor.
Biogram.
Nie ukończył studiów prawniczych na Uniwersytecie Karola w Pradze.
W latach 1938-1945 członek Teatru Miejskiego na Vinohradach, 1945-1950 Teatru Narodowego w Pradze i 1950-1982 Miejskich Teatrów Praskich.
Przedstawiciel aktorstwa intelektualnego. Wybitny aktor gier konwerzacyjnych, w których stosował z powodzeniem swój melodyjny i liryczny głos.

</doc>
<doc id="1366974" url="https://pl.wikipedia.org/wiki?curid=1366974" title="Móricz Zsigmond körtér (stacja metra)">
Móricz Zsigmond körtér (stacja metra)

Móricz Zsigmond körtér – stacja linii M4 metra w Budapeszcie. Znajduje się w zachodniej części Budy pod placem Móricz Zsigmond körtér.

</doc>
<doc id="1366976" url="https://pl.wikipedia.org/wiki?curid=1366976" title="Alumma">
Alumma

Alumma (hebr.: אלומה) – wieś położona w samorządzie regionu Szafir, w Dystrykcie Południowym, w Izraelu.
Leży w północno-zachodniej części pustyni Negew w okolicach miasta Kirjat Gat.
Historia.
Wioskę założono w 1965.
Jednym z założycieli wsi, jeszcze jako wsi młodzieżowej "Hazon Jechezkel", był rabin Szelomo Lorincz.

</doc>
<doc id="1366977" url="https://pl.wikipedia.org/wiki?curid=1366977" title="Kristina Taberyová">
Kristina Taberyová

 Kristina Taberyová (ur. 24 lipca 1951 w Železnej Rudzie, zm. 19 stycznia 2023 w Pradze) – czeska reżyserka; córka Zdeňka Štěpánka oraz siostra Petra Štěpánka, Martina Štěpánka i Jany Štěpánkowej.
Biogram.
Po ukończeniu praskiej DAMU (1976) objęła reżyserskie stanowisko w Teatru Południowo-Czeskim w Czeskich Budziejowicach. W latach 1988–1990 członkini Teatru J. K. Tyla w Pilźnie. Od 1992 r. była zatrudniona w Telewizji Czeskiej w Pradze.
Z chęcią reżyserowała przede wszystkim sztuki realistyczne i psychologiczne repertuaru klasycznego i współczesnego (Terence Williams, Alois Jirásek).
Publiczność i krytyków zainteresowała wrażliwym stosunkiem do ludowych sztuk barokowych w transkrypcji J. Kopeckiego (Komedie o Anešce).

</doc>
<doc id="1366978" url="https://pl.wikipedia.org/wiki?curid=1366978" title="Szent Gellért tér (stacja metra)">
Szent Gellért tér (stacja metra)

Szent Gellért tér – stacja linii M4 metra w Budapeszcie. Stacja powstała tuż przy brzegu Dunaju pod placem Szent Gellért tér.

</doc>
<doc id="1366979" url="https://pl.wikipedia.org/wiki?curid=1366979" title="Brela">
Brela

Brela – wieś w Chorwacji, w żupanii splicko-dalmatyńskiej, siedziba gminy Brela. W 2011 roku liczyła 1575 mieszkańców.
Jest to pierwsza licząc od północy, miejscowość na Riwierze Makarskiej, około 15 km na północ od głównej miejscowości regionu – Makarskiej.
W lipcu 2004 roku amerykański magazyn Forbes umieścił Brelę na liście dziesięciu najpiękniejszych plaż świata. W tym rankingu Brela zajęła 6 miejsce na świecie i 1 w Europie. O tutejszej plaży pozytywnie pisał też amerykański portal Huffington Post oraz belgijski European Best Destinations, który w 2015 r. uznał plażę Punta Rata w kurorcie Brela za jedną z najpiękniejszych na świecie.

</doc>
<doc id="1366980" url="https://pl.wikipedia.org/wiki?curid=1366980" title="Minuskuł 2427">
Minuskuł 2427

Minuskuł 2427 (Gregory-Aland) – miniaturowy rękopis Ewangelii Marka, napisany po grecku. Przy zastosowaniu metody paleograficznej ustalono datę jego powstania na XIV wiek, co byłoby zgodne ze sposobem sporządzenia ilustracji. Trudności podczas datowania przysporzył system występujących w tekście skrótów, zastosowanych według wzorców z przełomu III–IV wieku. Z tego powodu manuskrypt nazywano „Archaicznym Markiem”. W 2006 roku udowodniono, że rękopis jest fałszerstwem, dokonanym w XIX wieku. Bardziej szczegółowe badania, przeprowadzone w 2009 roku, wykazały, że rękopis powstał po roku 1874. Pod względem tekstualnym jest bliski dla Kodeksu Watykańskiego.
Manuskrypt nie posiada jakichkolwiek marginaliów. Jest przechowywany w Chicago, jego tekst nie został opublikowany, sporządzony natomiast został wykaz jego wariantów tekstowych. Rękopis nie jest wykorzystywany w krytycznych wydaniach greckiego Nowego Testamentu.
Opis kodeksu.
Kodeks stanowią 44 pergaminowe karty (11,5 na 8,5 cm), pisane jedną kolumną na stronę, 21–25 linijek w kolumnie. Karty ułożone zostały w formie "bifolium". Tekst kodeksu nie został opatrzony w sekcje, Kanony Euzebiusza, czy nagłówki, nie ma żadnych not ani korekt marginalnych, zawiera natomiast 17 kolorowych ilustracji. Nic nie wskazuje, by mógł być pierwotnie częścią "tetraevangelium". Jest to niespotykane zjawisko, ponieważ już od końca starożytności rozpowszechnił się zwyczaj pisania kodeksów zawierających cztery Ewangelie. Kodeks jest palimpsestem.
Rękopis został napisany małą minuskułą na pergaminowych kartach. Litery są grube, niejednolite, nierówne, o zmieniających się kształtach, trudne do czytania. Inicjały są zdobione i umieszczone zostały na marginesie.
Skryba posługuje się wczesnymi formami nomina sacra, charakterystycznymi dla III i IV wieku, lecz nietypowymi dla późnego średniowiecza. Na pierwszych kilku stronach skryba jest niezdecydowany co do stylu, skrótów i form gramatycznych, dopiero na dalszych stronach odnajduje swój styl. Odnosi się wrażenie, że skryba pisał w pośpiechu.
Na folio 39 verso znajduje się ilustracja ukrzyżowanego Chrystusa z licznymi cechami zaczerpniętymi z Ewangelii Jana (19,31-37). Nieznana jest przyczyna, dlaczego została umieszczona w Ewangelii Marka. Na folio 21 recto znajduje się ilustracja przedstawiająca „Przemienienie Jezusa”. Mojżesz przedstawiony został na niej z brodą, tymczasem ikonografia bizantyjska wieków X–XIII przedstawiała Mojżesza bez brody. Broda u Mojżesza pojawia się w wieku XIV.
Ilustracje zdradzają wpływy syryjskiej, ormiańskiej, jak i zachodniej ikonografii, zarówno wczesnej, jak i późnośredniowiecznej. Zdaniem Willoughby najbardziej prawdopodobnym miejscem dla powstania tego typu ikonografii jest Anatolia okresu Paleologów (XIV wiek), kiedy istniała moda na antyczne wzorce. Robert S. Nelson sugerował, że ilustracje kodeksu skopiowane zostały z minuskułu 777 ("Ateny 93"), dwunastowiecznego rękopisu. Jednak tego wskazania nie dało się obronić w każdym szczególe. Zauważono też pewne podobieństwa do przechowywanego w Petersburgu, minuskułu 2537 (Gregory-Aland). Podobieństwa dotyczą stylu pisma, inicjałów oraz ilustracji. Zachodzą jednak różnice co do ortografii, ligatur, skrótów, a zwłaszcza typu tekstu. Różnice te przekreślają, aby oba rękopisy wyszły spod tej samej ręki. Bardziej jest prawdopodobnym, że korzystały z tego samego rękopisu, jak np. minuskuł 777 (Gregory-Aland). Minuskuł 2537 datowany jest na wiek XII-XIII (niektórzy sugerują XIV bądź XV).
Na końcu kodeksu zachowały się ślady po startym kolofonie. R.W. Allison ocenia, że należy go datować na XVI–XVIII wiek. Kolofon został wytarty na tyle starannie, że jego odczyt nie jest możliwy.
Tekst.
Grecki tekst kodeksu reprezentuje tekst aleksandryjski i wykazuje nadzwyczajną zgodność z Kodeksem Watykańskim. Stopień zgodności z Kodeksem Watykańskim jest prawie tak samo wysoki, jak Papirusu Bodmer XIV-XV z Kodeksem Watykańskim. W tekście brak jakichkolwiek bizantyńskich naleciałości. Ernest Cadman Colwell, amerykański krytyk tekstu i twórca tzw. „Claremont Profile Method” (metoda wielokrotnych wariantów), zauważył, że spośród 73 rzadkich wariantów Kodeksu Watykańskiego (w Ewangelii Marka), aż 46 znajduje się w kodeksie 2427.
Według Kurta i Barbary Alandów zgodny jest z tekstem bizantyjskim przeciwko „oryginalnemu” tylko 12 razy, 44 razy zgodny jest z tekstem bizantyjskim i oryginalnym jednocześnie, 102 razy wspiera tekst oryginalny przeciwko bizantyjskiemu, ponadto przekazuje 44 sobie właściwe warianty. Alandowie zaklasyfikowali go do Kategorii I.
Tekst kodeksu zawiera Dłuższe zakończenie Ewangelii Marka (16,9-20).
Odkrycie i hipotezy.
Kodeks 2427 został znaleziony wśród rzeczy osobistych Jana Askitopoulosa, ateńskiego kolekcjonera i handlarza starożytności, po jego śmierci w 1917 roku. Edgar J. Goodspeed, profesor z University of Chicago dowiedział się o rękopisie przed rokiem 1931. W 1937 roku rękopis został w nielegalny sposób przesłany do Chicago, gdzie został sprzedany za nieznaną sumę pieniędzy. Jest współcześnie przechowywany w bibliotece Uniwersytetu w Chicago (Ms. 972). Planowano wydać tekst rękopisu wraz z komentarzem profesorów Goodspeed, Wiloughby oraz Colwell, jednak nie doszło to do skutku W 2006 roku rękopis został zdigitalizowany przez bibliotekę Uniwersytetu w Chicago i dostępny jest na goodspeed.lib.uchicago.edu. Margaret M. Mitchell oraz Patricia A. Duncan skolacjonowały tekst rękopisu w oparciu o 27 wydanie "Novum Testamentum Graece" Nestle-Alanda.
Datowanie kodeksu metodą paleograficzną od samego początku nastręczało trudności. Kirsopp Lake w oparciu o fotografię kodeksu datował go na XV-XX wiek.
Kirsopp Lake oraz Hermann von Soden uznali, że tekst kodeksu jest zbyt dobry, aby mógł być prawdziwy. Jednak Ernst Cadman Colwell, doszedł do wniosku, że tekst kodeksu może reprezentować najbardziej pierwotną formę tekstu Ewangelii Marka i nazwał kodeks „Archaicznym Markiem”. Zawiera jednak nieco opuszczeń względem tekstu Kodeksu Watykańskiego (Mk 7,2-5; 8,11b; 13,28b-29; a 10,29 jest krótszy). Opuszczenia te mają swoje paralele u pozostałych ewangelistów i wyglądają na brak interpolacji.
Tekst kodeksu wysoko oceniał paleograf T.C. Skeat. Aland umieścił go na liście rękopisów Nowego Testamentu, w grupie minuskułów, dając mu numer 2427. Tekst rękopisu zaklasyfikował do Kategorii I.
Tekst rękopisu został skolacjonowany przez M. M. Mitchell oraz P. A. Duncan w 2006 roku.
Stwierdzenie fałszerstwa.
Część biblistów od początku podchodziła do kodeksu nieufnie. Zadawano pytanie, jako to możliwe, by kodeks z XII–XIV wieku, mógł przekazywać tekst aleksandryjski bez żadnych bizantyńskich naleciałości. W roku 1988 Mary V. Orna wykazała, że użyty w jednej z ilustracji pigment zawiera błękit pruski (Fe4[Fe(CN)6]3), a tę substancję zaczęto produkować dopiero w 1704 roku. Stwierdzono ponadto obecność tlenku tytanu w atramencie.
Stephen Carlson w roku 2006 zauważył, że tekst kodeksu wykazuje podobieństwo do wydanego w 1878 roku przez Filipa Buttmana greckiego "Novum Testamentum". Kodeks powtarza dziewięć błędów zawartych w wydaniu Buttmana. Ponieważ nie jest możliwe, aby Buttman i autor rękopisu niezależnie od siebie popełnili dziewięć tych samych błędów, rachunek prawdopodobieństwa wskazuje, że jest to oszustwo.
Błędy kodeksu, które powstały w rezultacie kopiowania wydania NT Buttmana:
Dodatkowo siedem rzadkich wariantów tekstowych występujących u Buttmana pojawia się również w 2427. Tekst Buttmana rozbieżny jest z Kodeksem Watykańskim w 85 miejscach, 81 z nich uzyskuje wsparcie w kodeksie 2427. Kodeks zawiera też pewną liczbę unikatowych wariantów, których brak u Buttmana, są one albo rezultatem albo nieuwagi skryby, albo harmonizacji, albo korzystał również z innego, nieznanego nam źródła.
W 2009 roku poddano rękopis dalszym wszechstronnym badaniom tekstualnym, mikroskopowym, prześwietlano promieniami X, promieniami UV, poddano chemicznej analizie. Pergamin badany metodą węgla-14 odatowany został na lata 1485-1631 i najprawdopodobniej pochodzi z połowy XVI wieku. W barwniku odkryto syntetyczną ultramarynę, którą zaczęto wytwarzać po 1820 roku. Odkryto też pigment litopon, który pojawił się w produkcji w 1874 roku, a na greckim rynku pojawił się dopiero na początku XX wieku. Rękopis więc nie mógł powstać przed 1874 rokiem. Biblioteka Uniwersytetu w Chicago w dalszym ciągu zamierza przechowywać rękopis, a doświadczenie zdobyte podczas prac nad nim jest pomocne w rekonstrukcji techniki fałszerstwa i może być dla rozszyfrowania innych tego typu fałszerstw.

</doc>
<doc id="1366981" url="https://pl.wikipedia.org/wiki?curid=1366981" title="Itany">
Itany



</doc>
<doc id="1366984" url="https://pl.wikipedia.org/wiki?curid=1366984" title="Aragwa">
Aragwa



</doc>
<doc id="1366985" url="https://pl.wikipedia.org/wiki?curid=1366985" title="Uplik">
Uplik

Uplik – jezioro na Równinie Mazurskiej, w województwie warmińsko-mazurskim, w powiecie mrągowskim, w gminie Piecki, na szlaku kajakowym rzeki Krutynia.
Jezioro o dnie mulistym. Brzegi w części południowej wysokie, miejscami dosyć strome, obniżają się na północy. Jezioro otoczone jest drzewostanem Puszczy Piskiej. W części południowej łączy się z Jeziorem Zdróżno, a w części północno-wschodniej, poprzez wąską cieśninę, z Jeziorem Mokrym. Na prawym brzegu Uplika położony jest Rezerwat Czaplisko-Ławny Lasek. Typ jeziora – linowo-szczupakowy.

</doc>
<doc id="1366989" url="https://pl.wikipedia.org/wiki?curid=1366989" title="Abounamy">
Abounamy

Abounamy – rzeka w zachodniej części Gujany Francuskiej, dopływ Maroni.

</doc>
<doc id="1366991" url="https://pl.wikipedia.org/wiki?curid=1366991" title="Angustinaripterus">
Angustinaripterus

Angustinaripterus – pterozaur z rodziny Rhamphorhynchidae. Szczątki tego (a właściwie tylko pojedynczą szczękę) odnaleziono w Chinach w prowincji Syczuan niedaleko Zigong.
Zwierzę to prawdopodobnie używało swej szczęki do łapania ryb, latając nisko nad wodą. Budowa zębów sugeruje, że opisywany tu rodzaj jest blisko spokrewniony z rodzajem "Dorygnathus". Jednak niektóre inne szczegóły budowy czaszki sytuują go blisko azdarchów.

</doc>
<doc id="1366995" url="https://pl.wikipedia.org/wiki?curid=1366995" title="Kwas peroksodisiarkowy(VI)">
Kwas peroksodisiarkowy(VI)



</doc>
<doc id="1366997" url="https://pl.wikipedia.org/wiki?curid=1366997" title="Fulgence Bienvenüe">
Fulgence Bienvenüe

Fulgence Bienvenüe (ur. 27 stycznia 1852, zm. 3 sierpnia 1936) – francuski inżynier lądowy, najlepiej znany jako jeden z konstruktorów paryskiego metra.
Bienvenüe urodził się w 1852 roku w bretońskiej miejscowości Uzel. W 1872 roku ukończył studia na wydziale inżynierii lądowej na École polytechnique. Jego pierwszym pierwszą samodzielną pracą było zbudowanie linii kolejowej w departamencie Mayenne. W wyniku prac nad budową linii złamał rękę, którą lekarze musieli amputować. W 1886 roku przeprowadził się do Paryża, gdzie w 1896 roku został szefem inżynierii lądowej przy budowie metra w Paryżu. Konstrukcji tego przedsięwzięcia Bienvenüe poświęcił ponad 30 lat. W 1932 roku oficjalnie przeszedł na emeryturę.
30 czerwca 1933 roku stacja metra Avenue du Maine została przemianowana na imię Bienvenüe w hołdzie dla konstruktora paryskiego metra. W 1942 roku stację Avenue du Maine połączono ze stacją, która powstała w dzielnicy Montparnasse. Do dziś stacja istnieje pod nazwą Montparnasse – Bienvenüe.

</doc>
<doc id="1366998" url="https://pl.wikipedia.org/wiki?curid=1366998" title="Jana Štěpánková">
Jana Štěpánková

Jana Štěpánková (ur. 6 września 1934 w Żylinie, zm. 18 grudnia 2018 w Pradze) – czeska aktorka. 
Córka Zdeňka Štěpánka i Eleny Hálkovej, przyrodnia siostra Petra Štěpánka, Martina Štěpánka i Kristiny Tabery.
Biogram.
Po ukończeniu praskiej DAMU grała w Teatrze Wschodnioczeskim w Pardubicach (1953–1959), Teatrze Stanislava Kostki Neumanna w Pradze (1959–1971) i Teatrze na Vinohradach (od 1972 r.).
Jej domeną były role psychologicznie skomplikowanych kobiet, nieraz bohaterek tragicznych.

</doc>
<doc id="1366999" url="https://pl.wikipedia.org/wiki?curid=1366999" title="Bohuslav Raýman">
Bohuslav Raýman

 Bohuslav Raýman (ur. 7 grudnia 1852 w Sobotce, zm. 22 września 1910 w Pradze), czeski chemik. "Ojciec" czeskiej chemii organicznej.
Biogram.
Pierwszy docent chemii organicznej na Politechnice Czeskiej w Pradze (1878) i pierwszy profesor tej samej specjalności na Uniwersytecie Czeskim w Pradze (1890 r. nadzwyczajny i od 1897 zwyczajny).
W 1891 r. wznoowił wydawanie czasopisma "Živa", którego był także redaktorem.
Członek (1890) i sekretarz generalny (1900) Czeskiej Akademii Nauk i Sztuk Pięknych.
Zajmował się zwłaszcza chemią związków aromatycznych i cukrzanów oraz chemią fermentacyjną.
Autor podręczników "Chemie organická" I-II (z M. Nevolem, 1881), "Suplement chemie organické" (1895) i "Chemie theoretická" (1884; pierwszy czeski podręcznik chemii fizykalnej).

</doc>
<doc id="1367000" url="https://pl.wikipedia.org/wiki?curid=1367000" title="Szent Gellért tér">
Szent Gellért tér

Szent Gellért tér (pl. "Plac św. Gellerta") - plac położony na zachodnim brzegu Dunaju w centrum Budapesztu. Patronem placu jest Gellert - jeden ze świętych patronów Węgier. Szent Gellért tér leży u stóp Góry Gellerta. Przy północnym skraju placu znajduje się początek Mostu Wolności, który prowadzi na drugi brzeg Dunaju do Pesztu. Przy placu znajduje się ekskluzywny hotel Gellert. Przebiega tedy kilka linii tramwajowych i autobusowych. Znajduje się tutaj stacja linii M4 budapeszteńskiego metra - Szent Gellért tér. 

</doc>
<doc id="1367001" url="https://pl.wikipedia.org/wiki?curid=1367001" title="Rezerwat Czaplisko-Ławny Lasek">
Rezerwat Czaplisko-Ławny Lasek



</doc>
<doc id="1367002" url="https://pl.wikipedia.org/wiki?curid=1367002" title="Suboceaniczny bór sosnowy świeży">
Suboceaniczny bór sosnowy świeży

Suboceaniczny bór sosnowy świeży, subatlantycki bór sosnowy świeży ("Leucobryo-Pinetum" W.Mat. (1962) 1973, syn. "Dicrano-Pinetum", "Myrtillo-Pinetum") – jeden z zespołów leśnych. Drzewostan zespołu tworzy sosna zwyczajna z domieszką brzozy brodawkowatej, dębu bezszypułkowego i świerka. W podszycie dominują jałowce, kruszyna i jarzębina, w runie – borówka czarna, borówka brusznica, wrzos oraz śmiałek pogięty. Bujna jest także warstwa mszysta utworzona między innymi przez rokiet, płonnik i bielistkę w miejscach bardziej wilgotnych. Miejsca suchsze i prześwietlone opanowują porosty.

</doc>
<doc id="1367003" url="https://pl.wikipedia.org/wiki?curid=1367003" title="Leucobryo-Pinetum">
Leucobryo-Pinetum



</doc>
<doc id="1367005" url="https://pl.wikipedia.org/wiki?curid=1367005" title="Jaroslav Kvapil">
Jaroslav Kvapil

Jaroslav Kvapil (ur. 25 września 1868 w Chudenicach, zm. 10 stycznia 1950 w Pradze) – czeski reżyser, dramatopisarz i poeta; mąż aktorki Hany Kvapilovej.
Życiorys.
Studiował na fakultetach medycznym i filozoficznym czeskiego uniwersytetu w Pradze. Potem poświęcił się dziennikarstwu (1891-94 Hlas národa, 1894-98 Národní listy), literaturze i teatrowi.
W latach 1898–1904 redagował cykl Zlatá Praha i 1897-1925 Ottova Světová knihovna. Reżyser (z 1900 r.), dramaturg i szef części dramatycznej Teatru Narodowego (1911-18), potem reżyser Teatru Miejskiego na Vinohradach (1921-28). Jako reżyser nawiązywał do światowych trendów teatralnych (M. Reinhardt, K.S. Stanislavskij) i w ten sposób został pionierem nowoczesnej reżyserii czeskiej, zwłaszcza w dramatach Williama Shakespeara i Henrika Ibsena. W dziełach poetyckich przeszedł z reminiscencji na symbolizm francuski (Padající hvězdy, 1889; Růžový keř, 1890) i na liryczne i śpiewne wyrażanie przeżyć oraz uczuć (Liber aureus, 1894). Jako dramatopisarz znany z baśni poetyckiej Princezna Pampeliška (1897) i autor libretta opery Antonína Dvořáka Rusalka (premiera w 1901 r.). Także tłumacz dzieł dramatycznych autorów światowych (B. M. Bjoernson, Henrik Ibsen) oraz autor pamiętników O čem vím (1932). Po wybuchu I wojny światowej jeden z uczestników krajowego ruchu oporu. Wiosną 1917 r. współinicjator Manifestu Pisarzy Czeskich. W czasach II wojny światowej i okupacji niemieckiej członek ruchu oporu (grupa Lípa, organizacja Přípravný národně revoluční výbor). Ujęty przez Gestapo i w latach 1944–1945 trzymany w więzieniach faszystowskich.

</doc>
<doc id="1367006" url="https://pl.wikipedia.org/wiki?curid=1367006" title="Subatlantycki bór sosonowy świeży">
Subatlantycki bór sosonowy świeży



</doc>
<doc id="1367008" url="https://pl.wikipedia.org/wiki?curid=1367008" title="Dave Lewis">
Dave Lewis

Dave Lewis (ur. 3 lipca 1953 w Kindersley w Kanadzie) - kanadyjski hokeista, trener.
Kariera zawodnicza.
Jako zawodnik grał na pozycji obrońcy. Swoją karierę rozpoczynał w lidze WCHL w klubie Saskatoon Blades. Po dwóch sezonach spędzonych w tej lidze przeszedł do ligi NHL. Swoją karierę hokeisty zakończył w 1988 roku.
Kariera trenerska.
W 2002 objął funkcję trenera w zespole Detroit Red Wings. W zespole tym trenerem był przez dwa sezony. Następnie objął funkcję trenera w zespole Boston Bruins.
Od 2010 do 2011 był trenerem reprezentacji Ukrainy. Od grudnia 2014 trener reprezentacji Białorusi. Został uznany najlepszym trenerem sezonu 2014/2015 na Białorusi. Do turnieju MŚ 2018 przystąpił, jednak po początkowych meczach w turnieju został odwołany.

</doc>
<doc id="1367009" url="https://pl.wikipedia.org/wiki?curid=1367009" title="Dakasz">
Dakasz

Dakasz (arab. دقاش, "Daqāš"; fr. "Degache") – miejscowość i saharyjska oaza, w środkowo-zachodniej Tunezji, w gubernatorstwie Tauzar, pomiędzy szottami – Szatt al-Gharsa i Wielkim Szottem, ok. 8 km na wschód od miasta Tauzar, przy północnym wjeździe na 60 km groblę dzielącą Wielki Szott.
Miejscowość znana była już za czasów starożytnego Rzymu, a potem została zamieszkana przez Berberów.
Dakasz był miejscem kręcenia filmów "Gwiezdne wojny" i "Angielski pacjent".
W okolicy znajduje się grobowiec marabuta "Sidi Bu Hallal", usytuowany w kanionie.
Przez miasto prowadzi linia kolejowa z Tauzaru do Kafsy i droga "nr 3" od przejścia granicznego z Algierią- ok. 60 km na południowy zachód.

</doc>
<doc id="1367010" url="https://pl.wikipedia.org/wiki?curid=1367010" title="Al Hamma">
Al Hamma



</doc>
<doc id="1367011" url="https://pl.wikipedia.org/wiki?curid=1367011" title="Campylognathoides">
Campylognathoides

Campylognathoides – pterozaur z rodziny Campylognathoididae. Żył we wczesnej jurze. Odkryto go w złożach Württemberg Lias. Jest to pierwszy pterozaur tego obszaru, zidentyfikowany na podstawie kości ręki. Kolejnych odkryć dokonano w Holzmaden.
Opis.
W porównaniu chociażby z "Dorygnathus" gad ten miał krótszy dziób. Czaszka zdominowana jest przez duży oczodół. Budowa pyska i zębów sugeruje, że zwierzę to żywiło się rybami.
Budowa stawu biodrowego z bocznie ustawioną panewką była wielkim utrudnieniem przy chodzeniu. Wydaje się więc, że stworzenie to miało wielkie problemy z chodzeniem, a na lądzie w poruszaniu się musiało pomagać sobie skrzydłami.
Nazwa.
Oznacza ona zakrzywioną szczękę.

</doc>
<doc id="1367013" url="https://pl.wikipedia.org/wiki?curid=1367013" title="Al-Hamma">
Al-Hamma



</doc>
<doc id="1367014" url="https://pl.wikipedia.org/wiki?curid=1367014" title="Brok (piwo)">
Brok (piwo)

Brok – marka piwa produkowana przez Browar BROK w Koszalinie, którego właścicielem jest Browar Van Pur S.A. Produkowane są trzy odmiany piwa: Brok Sambor, Brok Export i Brok Martin.

</doc>
<doc id="1367015" url="https://pl.wikipedia.org/wiki?curid=1367015" title="Approuague">
Approuague

Approuague (Approuaque) – główna rzeka wschodniej części Gujany Francuskiej o długości 270 km. Ma swe źródła w pobliżu szczytu Gros Montaigne (Wyżyna Gujańska), przepływa w kierunku północno-wschodnim, uchodzi do Oceanu Atlantyckiego w pobliżu miasta Régina. Niedaleko ujścia rzeki znajduje się przylądek Pointe Béhague. Głównym dopływem rzeki jest Arataye.
W dorzeczu tej rzeki miała swój początek gorączka złota na początku XX wieku.

</doc>
<doc id="1367016" url="https://pl.wikipedia.org/wiki?curid=1367016" title="XLIM-49A Spartan">
XLIM-49A Spartan



</doc>
<doc id="1367017" url="https://pl.wikipedia.org/wiki?curid=1367017" title="Dorygnathus">
Dorygnathus

Dorygnathus – pterozaur z rodziny Rhamphorhynchidae. Zamieszkiwał dzisiejszą Europę we wczesnej jurze, około 190 milionów lat temu. Mierzył on 1 m rozpiętości skrzydeł i był spokrewniony z o wiele bardziej znanym późnojurajskim pterozaurem ramforynchem. Jego nazwa znaczy „włócznioszczęka”.
Z tyłu szczęk miał małe zęby do przytrzymywania ryb. Z przodu zaś zęby były bardzo długie, wystając poza pysk.
Gatunki.
"Dorygnathus banthensis"

</doc>
<doc id="1367018" url="https://pl.wikipedia.org/wiki?curid=1367018" title="Fővám tér (stacja metra)">
Fővám tér (stacja metra)

Fővám tér - stacja linii M4 metra w Budapeszcie. Stacja jest położona przy wschodnim brzegu Dunaju pod placem Fővám tér.

</doc>
<doc id="1367020" url="https://pl.wikipedia.org/wiki?curid=1367020" title="Fővám tér">
Fővám tér

Fővám tér - budapeszteński plac na wschodnim brzegu Dunaju tuż przy Moście Wolności. Przy południowej części placu znajduje się ogromna hala targowa. Jedną z uliczek odchodzących od Fővám tér jest słynna Váci utca. Od 2014 roku pod placem istnieje stacja czwartej linii metra - Fővám tér.

</doc>
<doc id="1367021" url="https://pl.wikipedia.org/wiki?curid=1367021" title="The Clay People (album)">
The Clay People (album)

The Clay People jest czwartym albumem grupy The Clay People, a także ich największym sukcesem. Wydany przez Slipdisc Records w 1998.
Wykonawcy.
Producent: Neil Kernon for Auslander&lt;br&gt;
Producent wykonawczy: Frank Chackler

</doc>
<doc id="1367022" url="https://pl.wikipedia.org/wiki?curid=1367022" title="Camopi (rzeka)">
Camopi (rzeka)

Camopi – rzeka w Gujanie Francuskiej, dopływ rzeki Oyapock. Ma swe źródła w południowej części terytorium, przepływa w kierunku północno-wschodnim, uchodzi do Oyapock w pobliżu miasta Camopi.

</doc>
<doc id="1367023" url="https://pl.wikipedia.org/wiki?curid=1367023" title="Michelle Meldrum">
Michelle Meldrum

Michelle Meldrum (ur. 28 września 1968 w Detroit, zm. 21 maja 2008) – amerykańska gitarzystka rockowa.
Meldrum urodziła się w Detroit, w stanie Michigan, w rodzinie muzyków i aktorów (jej dziadek to Thomas Hubbard, a wujek – Elbert Hubbard). Jej rodzina przeniosła się do Los Angeles, kiedy Meldrum miała 13 lat. Wtedy też po raz pierwszy założyła zespół o nazwie Wargod, w którym grał również Gene Hoglan późniejszy perkusista Dark Angel, Death czy Strapping Young Lad.
Kolejnym jej zespołem był Phantom Blue – jeden z nielicznych wyłącznie kobiecych zespołu heavymetalowych. Pełniła w nim rolę zarówno lidera, jak i gitarzystki oraz producenta muzycznego. Phantom Blue nagrał debiutancki album zatytułowany po prostu Phantom Blue, który został wydany przez Shrapnel Records w Stanach Zjednoczonych oraz Roadrunner Records w Europie. W tamtym czasie z dość dużym powodzeniem zespół odbył trasę koncertową na arenie międzynarodowej.
Meldrum poślubiła gitarzystę zespołu Europe, Johna Noruma w 1995 roku. Przenieśli się do Szwecji, gdzie Meldrum utworzyła zespół o nazwie Meldrum, heavymetalowy zespół z wielonarodowymi korzeniami. Zespół ten, w którym charakterystyczny styl śpiewania Moa Holmsten został połączony z agresywnymi, ale melodyjnymi riffami gitarowymi oraz z agresywną sekcją rytmiczną, stworzył unikatowy styl, dając Meldrum sporą popularność.
Meldrum zapadła w śpiączkę 18 maja 2008 w wyniku udaru mózgu. Zmarła 21 maja w rezultacie ograniczenia dopływu tlenu i krwi do mózgu przez torbielowatą narośl, co spowodowało śmierć mózgu. Osierociła trzyletniego synka Jake’a Thomasa.

</doc>
<doc id="1367024" url="https://pl.wikipedia.org/wiki?curid=1367024" title="Opactwo Saint Savin sur Gartempe">
Opactwo Saint Savin sur Gartempe

Opactwo Saint-Savin-sur-Gartempe – opactwo w departamencie Vienne, w miejscowości Saint-Savin. Wpisane na Listę Światowego Dziedzictwa UNESCO w 1990. 
Historia.
Dokumenty związane z fundacją opactwa nie zachowały się do naszych czasów. Według tradycji założycielami wspólnoty byli bracia Savin i Cyprian, którzy uciekając przed prześladowaniami w Macedonii osiedlili się w końcu nad brzegiem Gartempe, gdzie zostali schwytani i straceni przez ścięcie głowy. W trzysta lat później szczątki obu męczenników zostały odnalezione w pobliżu miejsca ich kaźni; w miejscu tym Karol Wielki ufundował nową wspólnotę według reguły benedyktyńskiej. W IX wieku istniał kościół klasztorny. 
W 1010 hrabina Poitou Aumoda przekazała zakonnikom dotację, która pozwoliła na rozbudowę kompleksu klasztornego, trwającą przez XI wiek. Kolejna rozbudowa, w wieku XIII, została sfinansowana przez Alfonsa de Poitiers, brata króla Francji Ludwika Świętego. W czasie wojny stuletniej opactwo zostało zdewastowane, a kolejne straty poniosło w czasie wojen religijnych. W latach 1562 i 1568 hugenoci spalili drewniany wystrój wnętrza. Po ustaleniu świeckiego zarządu nad opactwem, w XVII wieku, nowi zarządcy majątku nakazali rozbiórkę części dwunasto- i trzynastowiecznych zabudowań, aby sprzedać pochodzące z nich cegły. W 1611 Henri de Neuchèze zamienił klasztor w prywatną rezydencję, którą musiał opuścić dopiero za sprawą osobistej interwencji Ludwika XIII w 1640. 
W latach 1640–1692 nowi zakonnicy przeprowadzili gruntowną restaurację budynku oraz zadbali o nowe wyposażenie kompleksu. W czasie wielkiej rewolucji francuskiej klasztor pełnił funkcje szkoły, posterunku żandarmerii oraz teatru. 
Od lat 30. XIX wieku prowadzone były prace restauracyjne. Impulsem dla ich rozpoczęcia było odkrycie przez prefekta departamentu imponującego zespołu fresków przykrytych białym wapnem. W 1849 obiekt został ostatecznie uratowany od ruiny, jednak prace remontowe nadal są prowadzone, przede wszystkim w celu ochrony sklepień i nowych, sukcesywnie odkrywanych fresków. 
Architektura.
Zespół opactwa datuje się na XI wiek, przy czym prace dekoracyjne i wykończeniowe najprawdopodobniej trwały jeszcze na początku XII stulecia. Najlepiej zachował się klasztorny kościół. Jest to kościół halowy. Jest on orientowany, wzniesiony na planie krzyża łacińskiego, o długości 76 metrów i szerokości 77. Kościół jest trójnawowy, z transeptem, szeregiem dostawionych kaplic (Maryi Dziewicy, św. Marcina, Wszystkich Świętych) oraz absydą. Całość wspiera 11 potężnych piętnastometrowych kolumn. Wyposażenie wnętrza pochodzi z późniejszych epok. Witraże w półkolistych, położonych tylko na jednym poziomie (wyłączając wieże) oknach powstały w XIX wieku, w czasie konserwacji opactwa, podobnie jak obraz olejny przedstawiający zdjęcie Chrystusa z krzyża oraz ambona. Pod kościołem znajdują się obszerne podziemia, w których przechowywane są szczątki założycieli opactwa. Obiekt jest dwuwieżowy - posiada prostokątną romańską wieżę położoną ponad skrzyżowaniem nawy z transeptem oraz wzniesioną w czasie dziewiętnastowiecznej konserwacji iglicę. Całość, zgodnie z zasadami budownictwa romańskiego, opiera się na masywnych murach oraz nielicznych przyporach. Konserwacja w XIX wieku zasadniczo nie zmieniła formy obiektu, wyłączając fasadę, obecnie zdominowaną przez wieżę łączącą elementy romańskie i gotyckie. 
Z kościołem klasztornym połączony jest zbudowany na planie prostokąta dwupiętrowy gmach klasztorny, odbudowany w XIX i obecnie pozbawiony pierwotnych cech stylowych. 
Freski.
Kościół jest rzadkim przykładem architektonicznego współgrania monumentalizmu budowli oraz dekoracji malarskiej (XII–XIII wiek). Freski reprezentują typową sztukę średniowieczną o tematyce religijnej, z użyciem minimalnej skali barw: czerwonego, zielonego, niebieskiego, żółtego oraz czarnego. 
Bogactwo dekoracji pokrywających beczkowe sklepienie nawy o powierzchni 412 m² sprawiło, że obiekt zyskał przydomek "romańskiej Kaplicy Sykstyńskiej". 
Sklepienie pokrywa cykl obrazów o tematyce starotestamentowej, z ksiąg Rodzaju i Wyjścia. Sceny, uszeregowane kolejno, przedziela centralnie fryz. 
Kolejne freski przedstawiają:
Dekorację malarską posiadają także same kolumny oraz ich głowice; tu przeważają motywy roślinne i zwierzęce. W nakrytej podobnym sklepieniem krypcie pod kościołem na ścianach wyobrażone zostały sceny z życia Cypriana i Savina.

</doc>
<doc id="1367025" url="https://pl.wikipedia.org/wiki?curid=1367025" title="LIM-49 Nike-Zeus">
LIM-49 Nike-Zeus



</doc>
<doc id="1367027" url="https://pl.wikipedia.org/wiki?curid=1367027" title="USNS Mizar">
USNS Mizar



</doc>
<doc id="1367028" url="https://pl.wikipedia.org/wiki?curid=1367028" title="Linia kolejowa nr 103">
Linia kolejowa nr 103

Linia kolejowa nr 103 – drugorzędna, jednotorowa, częściowo zelektryfikowana linia kolejowa łącząca Trzebinię i Wadowice, otwarta 15 sierpnia 1899.
W 1982 roku zelektryfikowano odcinek Trzebinia-Bolęcin, w 1989 odcinek Spytkowice-Wadowice, zaś w 1991 Bolęcin-Spytkowice. W 1988 roku w związku z budową Zbiornika Świnna Poręba zawieszono kursowanie pociągów na odcinku Wadowice-Skawce. Tory zostały tam rozebrane w latach 1988–1992. W 2002 roku zamknięto ruch pasażerski na trasie Trzebinia-Wadowice. W 2003 zdjęto sieć trakcyjną na odcinku Trzebinia – Spytkowice, a w 2012 roku zdemontowano również sieć trakcyjną na odcinku Spytkowice – Wadowice.
Obecnie ruch towarowy odbywa się na odcinku Spytkowice-Okleśna (do Zakładów Chemicznych w Alwerni). Wskutek działania m.in. złodziei kradnących szyny i elementy mocowania nieprzejezdny jest odcinek Trzebinia-Okleśna oraz fragment odcinka Spytkowice-Wadowice od strony Wadowic.
W śladzie rozebranego toru z Wadowic do stacji Skawce na odcinku pomiędzy Wadowicami a mostem na Ponikiewce (w pobliżu wcześniejszego przystanku kolejowego Czartak) w 2014 r. powstała 3-kilometrowa ścieżka rowerowa.
W 2017 roku staraniem społeczników udrożniono tory między Regulicami Górnymi a Alwernią. Na odcinku tym funkcjonuje Lokalna Kolej Drezynowa w Regulicach. W ciągu najbliższych lat PKP PLK w zamierzeniach inwestycyjnych planuje reaktywacje linii z Trzebini do Wadowic poprzez modernizację i ponowną elektryfikację.

</doc>
<doc id="1367029" url="https://pl.wikipedia.org/wiki?curid=1367029" title="Izba Deputowanych (Chile)">
Izba Deputowanych (Chile)

Izba Deputowanych Chile – izba niższa chilijskiego Kongresu Narodowego. Składa się z 120 deputowanych wybieranych w systemie dwunominacyjnym – w każdym z 60 okręgów może być wybranych dwóch deputowanych przy czym każda partia bądź koalicja wystawić może jedynie dwóch kandydatów. W efekcie największe siły polityczne Chile Koalicja Partii na rzecz Demokracji i Alianza dzielą między siebie większość mandatów. System ten zapewnia stabilność sceny politycznej kraju.

</doc>
<doc id="1367030" url="https://pl.wikipedia.org/wiki?curid=1367030" title="Skafognat">
Skafognat

Scaphognathus – pterozaur żyjący w okresie późnej jury. Odnaleziony został w Niemczech. Charakteryzowała go rozpiętość skrzydeł 1m. Mógł mieć mózg dużo większy niż większość innych gadów. Szczególnie dobrze rozwinięte były obszary mózgu odpowiedzialne za wzrok i koordynacją ruchową.
Miał szerszą szczękę i krótsze skrzydła niż większość jego krewnych.
Odkrycie.
Pierwsze nie posiadające ogona znalezisko opisane zostało w 1831 przez Augustz Goldfussa, który omyłkowo wziął je za przedstawiciela nowego gatunku rodzaju pterodaktyli. Były to niekompletne szczątki osobnika dorosłego o mierzącej 3 stopy rozpiętości skrzydeł odkryte w warstwie Solnhofen w Eichstatt. W 1861 Johann Wagner odnalazł kolejny okaz w Mulheim, tym razem z zachowanym ogonem, co wskazywało przynależność do podrzędu ramforynchów. Szczątki te był bardziej kompletne, ale o połowę mniejsze (rozpiętość skrzydeł 20 cali). Skostnienie szkieletu nie zaszło całkowicie, w związku z czym podejrzewa się, że chodzi o osobnika młodego.

</doc>
<doc id="1367031" url="https://pl.wikipedia.org/wiki?curid=1367031" title="Courcibo">
Courcibo

Courcibo – rzeka w Gujanie Francuskiej, dopływ rzeki Sinnamary. Ma swe źródła w centralnej części terytorium, przepływa w kierunku północnym.

</doc>
<doc id="1367033" url="https://pl.wikipedia.org/wiki?curid=1367033" title="Kindersley (Saskatchewan)">
Kindersley (Saskatchewan)

Kindersley – miasto w zachodniej części prowincji Saskatchewan w Kanadzie.

</doc>
<doc id="1367034" url="https://pl.wikipedia.org/wiki?curid=1367034" title="Biblioteka opactwa św. Galla">
Biblioteka opactwa św. Galla

Biblioteka opactwa św. Galla (Stiftsbibliothek St. Gallen) – założona przez iryjskiego mnicha Otmara w 612 roku. Biblioteka mieści się w St. Gallen w Szwajcarii.
Jest to najstarsza biblioteka w Szwajcarii, jedna z najwcześniejszych i najważniejszych klasztornych bibliotek na świecie. Przechowuje w swoich zbiorach 2100 rękopisów datowanych od VIII do XV wieku, 1650 inkunabułów (drukowanych przed 1500 rokiem) i starodruków. Zbiory biblioteczne zawierają w sumie około 170 tys. woluminów.
Księgozbiór biblioteki dostępny jest do publicznego użytku, ale książki pochodzące sprzed 1900 roku muszą być czytane w specjalnej czytelni.
Hala główna biblioteki zbudowana została w stylu rokoko.
W 1983 roku biblioteka wraz z opactwem św. Galla zostały wpisane na Listę Światowego Dziedzictwa Kulturowego, jako „doskonały przykład klasztoru z czasów Karolingów”. Tutaj trzymany jest manuskrypt B z Pieśnią o Nibelungach.
W latach 90. stworzona została wirtualna biblioteka, z zamiarem udostępnienia szerszemu kręgowi najstarszych zbiorów biblioteki – Codices Electronici Sangallenses. W chwili obecnej 610 rękopisów dostępnych jest w wersji elektronicznej (stan na 1 lipca 2017).

</doc>
<doc id="1367035" url="https://pl.wikipedia.org/wiki?curid=1367035" title="Degache">
Degache



</doc>
<doc id="1367036" url="https://pl.wikipedia.org/wiki?curid=1367036" title="Sinnamary (rzeka)">
Sinnamary (rzeka)

Sinnamary – rzeka w Gujanie Francuskiej o długości 262 km. Ma swe źródła w centralnej części terytorium (na północ od gminy Saül), przepływa w kierunku północnym, uchodzi do Oceanu Atlantyckiego w pobliżu miasta Sinnamary. Głównym dopływem Sinnamary jest rzeka Courcibo.
Na Sinnamary, w latach 1989-1994, wybudowano zaporę wodną Petit-Saut o mocy 37 megawatów.

</doc>
<doc id="1367038" url="https://pl.wikipedia.org/wiki?curid=1367038" title="The Art of Love Tour">
The Art of Love Tour

The Art of Love Tour - jest to trasa koncertowa Chrisette Michele, Raheem DeVaughn &amp; Solange Knowles.

</doc>
<doc id="1367040" url="https://pl.wikipedia.org/wiki?curid=1367040" title="Aberdeen (Saskatchewan)">
Aberdeen (Saskatchewan)

Aberdeen – miasto leżące w centralnej części prowincji Saskatchewan w Kanadzie.

</doc>
<doc id="1367041" url="https://pl.wikipedia.org/wiki?curid=1367041" title="Zespół Donnai-Barrow">
Zespół Donnai-Barrow

Zespół Donnai-Barrow (zespół twarzowo-oczno-słuchowo-nerkowy, ang. Donnai-Barrow syndrome, faciooculoacousticorenal syndrome, FOARS) – rzadki zespół wad wrodzonych, na którego obraz składają się cechy dysmorficzne twarzy, nieprawidłowości oczne, czuciowo-nerwowa utrata słuchu i białkomocz. Cechy dysmorficzne występujące u pacjentów z FOARS to wydatne brwi, krótki nos, hiperteloryzm, nieprawidłowości oczne obejmują krótkowzroczność, hipoplazję tęczówki i (lub) odwarstwienie siatkówki.
Zespół twarzowo-oczno-słuchowo-nerkowy scharakteryzowali Regenbogen i Coscas w 1985 roku. Zespół przepukliny przeponowej-exomphalos-agenezji ciała modzelowatego-krótkowzroczności-głuchoty czuciowo-nerwowej opisały Dian Donnai i Margaret Barrow w 1993 roku. Obecnie uważa się, że jest to spektrum jednego zespołu wad.

</doc>
<doc id="1367043" url="https://pl.wikipedia.org/wiki?curid=1367043" title="Senat (Chile)">
Senat (Chile)

Senat - izba wyższa chilijskiego Kongresu Narodowego składająca się z 38 senatorów. Do 11 marca 2006 wśród jego członków byli senatorowie z nominacji oraz byli prezydenci Eduardo Frei Ruiz-Tagle i Augusto Pinochet. Wtedy to w senacie zasiadło 20 nowo wybranych senatorów zastępujących tych pochodzących z nominacji (odpowiednią nowelę konstytucyjną przyjęto rok wcześniej). Kandydat na senatora musi mieć skończone 35 lat, mieć czynne prawo wyborcze i co najmniej średnie wykształcenie. Senat jest wybierany na osiem lat przy czym połowa składu zmienia się co cztery lata. Siedzibą kongresu jest Valparaiso.

</doc>
<doc id="1367044" url="https://pl.wikipedia.org/wiki?curid=1367044" title="Allan (Saskatchewan)">
Allan (Saskatchewan)

Allan – miasto leżące w zachodnio-centralnej części prowincji Saskatchewan w Kanadzie.

</doc>
<doc id="1367048" url="https://pl.wikipedia.org/wiki?curid=1367048" title="Alsask (Saskatchewan)">
Alsask (Saskatchewan)

Alsask to wieś ("special service area") w zachodnio-środkowej części prowincji Saskatchewan w Kanadzie.

</doc>
<doc id="1367052" url="https://pl.wikipedia.org/wiki?curid=1367052" title="Annaheim (Saskatchewan)">
Annaheim (Saskatchewan)

Annaheim – wieś w środkowej części prowincji Saskatchewan w Kanadzie.
Dane ze spisu powszechnego w 2006:

</doc>
<doc id="1367053" url="https://pl.wikipedia.org/wiki?curid=1367053" title="Zespół Arimy">
Zespół Arimy

Zespół Arimy (zespół Dekabana-Arimy, ang. Arima syndrome, Dekaban-Arima syndrome, Joubert syndrome with bilateral chorioretinal coloboma, cerebro-oculo-hepato-renal syndrome) – rzadki zespół wad wrodzonych. Zespół dziedziczony jest autosomalnie recesywnie i charakteryzuje się agenezją robaka móżdżku, nieprawidłowościami ocznymi, torbielowatością nerek i niekiedy chorobą wątroby.
Fenotypowo przypomina zespół Joubert, zespół COACH i rodzinną młodzieńczą nefronoftyzę.
Pierwsze dwa przypadki opisał Dekaban i wsp. w 1969 roku. Arima i wsp. w 1971 przedstawili kolejne trzy przypadki.

</doc>
<doc id="1367054" url="https://pl.wikipedia.org/wiki?curid=1367054" title="Méguet">
Méguet

Méguet – miasto w centralnej części Burkiny Faso, w prowincji Ganzourgou.

</doc>
<doc id="1367057" url="https://pl.wikipedia.org/wiki?curid=1367057" title="Ms. Kelly Tour">
Ms. Kelly Tour

Ms. Kelly Tour jest to druga trasa koncertowa amerykańskiej piosenkarki Kelly Rowland. Tournée promuje album Ms. Kelly z 2007 roku.

</doc>
<doc id="1367058" url="https://pl.wikipedia.org/wiki?curid=1367058" title="Mogtedo">
Mogtedo

Mogtédo – miasto w centralnej części Burkiny Faso, w prowincji Ganzourgou.

</doc>
<doc id="1367059" url="https://pl.wikipedia.org/wiki?curid=1367059" title="Arborfield (Saskatchewan)">
Arborfield (Saskatchewan)

Arborfield – miasto leżące w środkowo-wschodniej części prowincji Saskatchewan w Kanadzie.

</doc>
<doc id="1367066" url="https://pl.wikipedia.org/wiki?curid=1367066" title="Ascues">
Ascues



</doc>
<doc id="1367067" url="https://pl.wikipedia.org/wiki?curid=1367067" title="Greg Iles">
Greg Iles

Greg Iles (ur. w 1960 w Stuttgarcie) – amerykański pisarz powieści sensacyjnych, mieszkający w Natchez w Missisipi. Zdobył popularność debiutanckim thrillerem "Spandau Phoenix", opisującym mroczne tajemnice II wojny światowej. W dorobku pisarza są thrillery wojenne i psychologiczne, kryminały w stylu Harlana Cobena ("W martwym śnie"), czy powieści z typowo ludlumowską intrygą ("Gra w Boga"). Książka "24 Hours" została sfilmowana z udziałem Charlize Theron.

</doc>
<doc id="1367068" url="https://pl.wikipedia.org/wiki?curid=1367068" title="Arcola (Saskatchewan)">
Arcola (Saskatchewan)

Arcola – miasto leżące w południowo-wschodniej części prowincji Saskatchewan w Kanadzie.

</doc>
<doc id="1367069" url="https://pl.wikipedia.org/wiki?curid=1367069" title="Zespół Chudleya-McCulloughów">
Zespół Chudleya-McCulloughów

Zespół Chudleya-McCulloughów (ang. Chudley-McCullough syndrome) – rzadki zespół wad wrodzonych, na który składają się wodogłowie spowodowane atrezją otworu Monro, głęboki obustronny niedosłuch czuciowo-nerwowy, częściowa agenezja ciała modzelowatego i torbiele pajęczynówki. Możliwe jest dziedziczenie autosomalne recesywne zespołu. Zespół został opisany po raz pierwszy u rodzeństwa kanadyjskich Mennonitów, których rodzice byli krewnymi II stopnia.

</doc>
<doc id="1367071" url="https://pl.wikipedia.org/wiki?curid=1367071" title="Sroga Zima">
Sroga Zima



</doc>
<doc id="1367072" url="https://pl.wikipedia.org/wiki?curid=1367072" title="Rákóczi tér">
Rákóczi tér

Rákóczi tér - stacja linii M4 metra w Budapeszcie. Stacja znajduje się w południowo-wschodniej części centrum Budapesztu.

</doc>
<doc id="1367073" url="https://pl.wikipedia.org/wiki?curid=1367073" title="Asquith (Saskatchewan)">
Asquith (Saskatchewan)

Asquith – miasto leżące w południowo-centralnej części prowincji Saskatchewan w Kanadzie, około 38 km na zachód od Saskatoon.

</doc>
<doc id="1367078" url="https://pl.wikipedia.org/wiki?curid=1367078" title="Twierdza gwiazda">
Twierdza gwiazda

Twierdza gwiazda lub trace italienne – fortyfikacja zbudowana w stylu, który rozwinął się w epoce prochu strzelniczego, kiedy armaty zdominowały pole bitwy. Pierwsza fortyfikacja została wybudowana w tym stylu w połowie XV wieku we Włoszech. Średniowieczne fortyfikacje w kształcie kręgu okazały się zbyt słabe, przez co narażone na duże szkody bądź zniszczenia w wyniku ostrzału armatniego, skierowanego bezpośrednio z zewnątrz w kierunku prostopadłych kamiennych murów. Fort w kształcie gwiazdy był bardzo płaską strukturą złożoną z wielu trójkątnych bastionów, specjalnie zaprojektowanych w taki sposób, by jeden zakrywał drugi, oraz z rowu otaczającego fortyfikację. Pozostałe struktury, jak raweliny, rogi, szańce oraz inne odcięte forty mogły być dodawane w celu stworzenia złożonej struktury symetralnej.
Fortyfikacje w kształcie gwiazd były dalej rozwijane pod koniec XV w. i na początku XVI w odpowiedzi na francuską inwazję na Półwysep Apeniński. Armia francuska była wyposażona w nowe armaty oraz wyrzutnie, które z łatwością niszczyły tradycyjne fortyfikacje średniowieczne. W celu przeciwdziałaniu sile nowej broni zaczęto budować niższe i grubsze mury obronne z różnych materiałów, głównie z ziemi i cegły, ponieważ cegła nie rozpryskuje się na drobne okruchy pod wpływem uderzenia kuli armatniej, tak jak kamień. Inną ważną modyfikacją w budowie był bastion, który jest cechą charakterystyczną nowych fortów. Aby polepszyć funkcję obronną fortów, ogień osłaniający musiał być kierowany z różnych kątów. W rezultacie powstały fortece w kształcie gwiazd. 
Michał Anioł stosował tego typu kształty w nasypach obronnych Florencji. Następnie były one udoskonalone przez Baldassare Peruzziego i Scamozziego. 
Wzór ten rozprzestrzenił się z Włoch w latach trzydziestych i czterdziestych XVI wieku. Był on stosowany powszechnie w Europie przez następne trzy wieki. Znacznie wzrosło zapotrzebowanie na inżynierów włoskich w Europie do pomocy przy budowie nowych fortyfikacji.
W XX wieku rozwój bomb lotniczych zmienił charakter fortyfikacji obronnych.
Geneza.
Prekursorami fortyfikacji w kształcie gwiazd były średniowieczne fortece, zazwyczaj usytuowane na wzgórzach. Stamtąd ostrzeliwano wrogów z łuku. Im wyżej znajdowała się fortece, tym dalej leciała strzała. Jedyną szansą na zdobycie fortecy było albo staranowanie bramy, albo wspinanie się na mury przy użyciu drabin. Inwazje na fortece były zatem zadaniami wymagającymi nie lada wysiłku. Dlatego też fortece znajdowały się w kluczowych dla działań wojennych miejscach. Kiedy nowy rodzaj armat - armaty ruchome - pojawił się w strategii wojennej w XV wieku, odpowiedzią inżynierów wojennych była budowa murów wkopanych w rowy, przed którymi usypywano wały z ziemi tak, że mury nie były narażone na bezpośredni ostrzał. Wały te przyjmowały na siebie najbardziej niszczące bombardowanie, chroniąc to, co było za nimi. Tam, gdzie było to możliwe, mury wcinały się w naturalną skałę, która tworzyła dodatkową osłonę. 
Kolejna zmianą było przekształcenie funkcji twierdzy z pasywnej w obronną. Kształt został tak zaprojektowany, aby zmaksymalizować użycie szeregu armat do ostrzału wroga, który podszedł pod mury. 
A zatem forty te ukształtowane były ze złożonych kształtów, które umożliwiały obronę poprzez ostrzał przedpola. Obrona twierdzy przeniosła się na jej zewnętrzną krawędź, zwaną „osłoniętą”. Obrońcy mogli w każdej chwili skryć się za osłoną rowu.
W porównaniu do fortyfikacji średniowiecznych, forty były niższe oraz zajmowały większą powierzchnię, co pozwalało na ewentualną obronę w głębi fortu oraz większą liczbę poziomów, które najeźdźcy musieli pokonać, gdy chcieli wprowadzić swoje armaty do wewnątrz w celu prowadzenia ataku w głąb.
Konstrukcja.
Ze względu na duże koszty wznoszenia nowych fortyfikacji, często ulepszano już te istniejące. Średniowieczne mury osłaniające były obniżane, a przed nimi kopano rów. Uzyskaną w ten sposób ziemią podsypywano od tyłu mury w celu ich wzmocnienia. Podczas gdy nowe fortyfikacje posiadały fasadę ceglaną ze względu na wytrzymałość tego materiału, wiele ulepszanych fortyfikacji nie posiadało takiego zabezpieczenia. Zamiast tego używano większej ilości ziemi do wzmocnienia murów. 
Często było też konieczne poszerzenie i pogłębienie istniejących rowów, aby ulepszyć barierę przeciw szturmowi. Inżynierowie od lat 20. XVI w. budowali również przed rowami nasypy o lekko nachylonych zboczach, tak że mury były prawie całkowicie osłonięte przed bombardowaniem.
Skuteczność.
Geoffrey Parker w swoim artykule „Rewolucja wojskowa 1560-1660: mit?” twierdzi, że pojawienie się "trace italienne" w nowożytnej Europie oraz trudność w zdobywaniu takich twierdz spowodowały znaczne zmiany w strategii wojskowej. Parker wskazuje na fakt, że w miejscach, gdzie takie twierdze istniały, walka na otwartym polu stawała się nieistotna. A zatem istnienie bądź brak "trace italienne" determinowało rodzaj strategii wojskowej. 
Twierdze gwiazdy.
Jedną z twierdz na planie gwiazdy była twierdza w Coevorden. W XVII wieku miasto zostało odtworzone na planie gwiazdy. Ulice układają się promieniście, odchodząc od centrum w obrębie starej fortyfikacji, jak i poza nią. Podobnie jest w Palmanova, mieście w północnych Włoszech. Jako małe miasteczko w XVI wieku było ono gwiaździstą fortyfikacją, która w XIX wieku zaczęła się rozrastać na zewnątrz. Imponującą konstrukcją jest twierdza w mieście Bourtange w Holandii. Jeden z fortów gwiazd (Goryokaku) znajduje się w Japonii. Powstał za czasów siogunatu Tokugawy. Innymi fortami gwiazdami są: Neuf-Brisach we Francji, Almeida w Portugalii, Saint-Martin-de-Ré we Francji oraz Naarden w Holandii.
W Polsce takie umocnienia ma Twierdza Boyen w Giżycku oraz Twierdza Koźle w Kędzierzynie-Koźlu, oraz Zamość, gdzie dawne fortyfikacje są odnawiane. Wcześniej fortem gwieździstym był również Wrocław do czasu zdobycia przez armię Napoleona oraz Drezdenko.

</doc>
<doc id="1367083" url="https://pl.wikipedia.org/wiki?curid=1367083" title="Boks na Letnich Igrzyskach Olimpijskich 1904">
Boks na Letnich Igrzyskach Olimpijskich 1904

Rezultaty zawodów bokserskich rozegranych podczas Igrzysk Olimpijskich w Saint Louis w 1904 roku. Wszyscy medaliści zawodów reprezentowali Stany Zjednoczone. W zawodach udział wzięło 18 amerykańskich pięściarzy. Wszystkie walki bokserskie miały miejsce w dniach 21-22 września 1904 roku w hali Francis Gymnasium.
Medaliści.
Uwaga.
Jack Egan zdobył srebrny medal w wadze lekkiej (do 61,2 kg) oraz brązowy w wadze półśredniej (do 65,8 kg), jednakże w listopadzie 1905 r. został zdyskwalifikowany.

</doc>
<doc id="1367085" url="https://pl.wikipedia.org/wiki?curid=1367085" title="Aleksiej Fedczenko">
Aleksiej Fedczenko

Aleksiej Pawłowicz Fedczenko (ros. Алексей Павлович Федченко, ur. w Irkucku, zm. 15 września 1873 w Chamonix-Mont-Blanc) – rosyjski przyrodnik, podróżnik i badacz Azji Środkowej.
Urodził się w Irkucku, chociaż rodzina jego pochodziła z Ukrainy (na Syberię przeniósł się już jego dziadek). Ojciec Aleksieja był właścicielem kopalni złota, ale zbankrutował i umierając pozostawił w ciężkiej sytuacji materialnej żonę z dwójką dzieci. Aleksiej uczęszczał do gimnazjum w rodzinnym mieście. Następnie kontynuował edukację na Wydziale Fizyczno-Matematycznym Uniwersytetu Moskiewskiego. W 1864 roku dwudziestoletni Fedczenko ukończył studia uzyskując stopień kandydata nauk. Zmuszony do zarabiania na życie podjął pracę nauczyciela przyrody. Po dwóch latach uzyskał posadę pomocnika inspektora studentów moskiewskiego uniwersytetu, co pozwoliło mu na korzystanie z uniwersyteckich pracowni i zbiorów. W 1867 ożenił się z Olgą Aleksandrowną Armfeld, córką profesora uniwersytetu. Olga była wierną towarzyszką życia i wypraw Fedczenki. Zajmowała się botaniką, gromadząc podczas podróży szereg zielników. Wykonała również wiele rysunków, wykorzystanych później przez jej męża w jego publikacjach.
W lipcu 1867 małżonkowie wyjechali w podróż po Finlandii i Szwecji. W 1868 Fedczenko został wysłany przez Towarzystwo Miłośników Przyrody w podróż studyjną do Austrii i Włoch. Zamieszkał w Neapolu, gdzie spotkał swego przyjaciela z czasów uniwersyteckich, entomologa i podróżnika Wasilija Fiodorowicza Oszanina. Tu, nad brzegiem Zatoki Neapolitańskiej, pod kierunkiem sławnego niemieckiego zoologa i parazytologa Rudolfa Leuckarta utworzyli pierwszą w regionie badawczą stację biologiczną. Jeszcze w tym samym 1868 wyruszył w podróż do Azji Środkowej. W 1869 z Taszkentu przez Syr-darię dotarł do Samarkandy. Wiosna 1870 przeszedł Góry Turkiestańskie i badał Góry Zarafszańskie, gdzie dotarł do jeziora Iskander-kul, zaś wiosną roku następnego penetrował wschodnią część pustyni Kyzył-kum. Jeszcze w tym samym 1871 wyruszył do Kokandu, zajrzał w Góry Ałajskie i zbadał Kotlinę Fergańską. Z przełęczy Tengizbaj, położonej w Górach Ałajskich, ujrzał po drugiej stronie Doliny Ałajskiej potężny szczyt, który po raz pierwszy opisał i nazwał Szczytem Kaufmana (dzisiejszy Szczyt Lenina).
Po powrocie do Moskwy wyruszył wkrótce do Europy, by prowadzić badania nad budową geologiczną i lodowcami Alp. Zginął z wycieńczenia i zimna, opuszczony przez swoich dwóch niedoświadczonych przewodników, podczas wyprawy na jeden z lodowców masywu Mont Blanc, w wieku 29 lat. Został pochowany na angielskim cmentarzu w Samoëns.
Zapiski Fedczenki z jego azjatyckich wypraw zostały wydane drukiem po jego śmierci w trzech tomach. Na cześć przyrodnika Lodowcem Fedczenki został nazwany największy lodowiec w Pamirze. Nazwiskiem Fedczenki została również nazwana jedna z asteroid ((3195) Fedchenko).
Fedczenko jako przyrodnik i parazytolog opisał cykl życiowy robaka medyńskiego – podskórnego nitkowca, wywołującego drakunkulozę.

</doc>
<doc id="1367086" url="https://pl.wikipedia.org/wiki?curid=1367086" title="Droga wojewódzka nr 627">
Droga wojewódzka nr 627

Droga wojewódzka nr 627 (DW627) – droga wojewódzka łącząca Ostrołękę z Sokołowem Podlaskim o długości 97 km.
W roku 2015 zbudowana od nowa na odcinku Małkinia Mała – Kosów Lacki, po śladzie dawnej linii kolejowej. Stary przebieg drogi z płyt betonowych zostawiono w większości bez zmian.

</doc>
<doc id="1367088" url="https://pl.wikipedia.org/wiki?curid=1367088" title="Hippuridetum vulgaris">
Hippuridetum vulgaris

Zespół przęstki pospolitej, zespół formy lądowej przęstki pospolitej ("Hippuridetum vulgaris") – syntakson w randze zespołu budowany przez słodkowodny makrofit: przęstkę pospolitą (w jej formie nadwodnej – lądowej lub wynurzonej). Należy do klasy zespołów szuwarowych "Phragmitetea". Ze względu na podobieństwo zajmowanych siedlisk przez przęstkę pospolitą i ponikło błotne, niegdyś włączany do zespołu "Heleochareto-Hippuridetum vulgaris=Eleocharito palustris-Hippuridetum". Pozycja syntaksonomiczna jest nie do końca ustalona.
Charakterystyka.
Niski szuwar zajmujący stosunkowo płytkie (kilkadziesiąt cm głębokości), okresowo wysychające wody stojące różnych typów zbiorników, np. starorzecza. Zespół cechuje się nieznaczną produkcją biomasy i odgrywa mało istotną rolę w lądowaceniu zbiorników wodnych.

</doc>
<doc id="1367089" url="https://pl.wikipedia.org/wiki?curid=1367089" title="Unité d’habitation">
Unité d’habitation

Unité d’habitation () – modernistyczny budynek mieszkalny zaprojektowany przez Le Corbusiera we współpracy z portugalskim architektem i malarzem Nadirem Afonso oraz wspólnie z polskimi architektami takimi jak Aleksander Kujawski i Jerzy Sołtan oraz z architektem francuskim pochodzenia polskiego André Wogenscky i innymi. Idea takiego budynku stała się podstawą projektów kilku domów zbudowanych w Europie pod tą samą nazwą.
Silny wpływ na projekt wywarł awangardowy modernistyczny budynek moskiewskiego budynku mieszkalnego dla pracowników Narkomfin (Ludowego Komisariatu Finansów) autorstwa Moisjeja Ginzburga (1930).
Blok marsylski jest przykładem ikonicznego oraz wpływowego budynku modernistycznego XX wieku.
W 2016 budynek wpisano na listę światowego dziedzictwa UNESCO jako część obiektu: Dzieła architektury Le Corbusiera jako wybitny wkład do modernizmu.
Cité Radieuse.
Pierwszy i najbardziej znany budynek tego rodzaju, znany także jako „Cité radieuse” czyli „Promienne osiedle” (będące częścią „Ville radieuse” czyli „Miasta promiennego”, ponieważ architekt zaproponował początkowo trzy budynki) oraz nieformalnie jako „La Maison du Fada” („Dom wariatów”), został zbudowany w latach 1947–1952 w Marsylii. Budynek ten wywarł duży wpływ na architekturę i jest często wymieniany jako znacząca inspiracja dla stylu i filozofii brutalizmu z powodu zastosowania surowego betonu zbrojonego (fr. "béton brut armé") jako materiału budowlanego. Wyeksponowano deskowanie szalunku i szorstką fakturę prefabrykowanych elementów betonowych, ponieważ formy stalowe okazały się zbyt kosztowne.
Blok Le Corbusiera powstał w Marsylii tuż po II wojnie światowej i miał być odpowiedzią na deficyt mieszkań w Europie zrujnowanej przez wojnę. Budynek ten zapewnił mieszkania wielkiej liczbie ludzi w sposób ekonomiczny, pozwalający na maksymalne zaoszczędzenie funduszy, a także ziemi, na której został wzniesiony. Architekt stwierdził, iż zgodnie z założeniami budynek zapewnia każdemu mieszkańcowi „słońce, przestrzeń i zieleń”, aby „przywrócić warunki natury”. Blok liczy 1600 mieszkańców. Budynek powstał zgodnie z pięcioma zasadami architektury nowoczesnej Le Corbusiera i jego koncepcją „Immeubles-Villas” („Apartamenty własnościowe”) z 1922 roku. „Budynek mieszkalny w Marsylii to futurystyczny dom na palach, którego mieszkania mają szerokie, otwarte przestrzenie” – stwierdził ówczesny amerykański dziennikarz po swojej wizycie.
Budynek został ulokowany w parku, na ogólnodostępnym terenie bez ogrodzenia. Budynek nie jest przy ulicy i nie ma widoku na zabudowę miejską, ale na drzewa. Uliczka została doprowadzona tylko do jednego z narożników budynku, natomiast sam obiekt został otoczony trawnikiem i chodnikami. Równocześnie z budową dokonano także zadrzewienia osiedla. Marsylski budynek, zaprojektowany we współpracy z Shadrachem Woodsem i Georgesem Candilisem, składa się z 337 mieszkań rozmieszczonych na 20 kondygnacjach (wraz z parterem i dwupoziomowym tarasem dachowym), i wspiera się na dużych, antropomorficznych słupach z żelazobetonu (fr. "pilotis"). Pod budynkiem unoszącym się na filarach jest ziemia – teren, przez który można swobodnie przejść. W budynku znajdują się też sklepy, biblioteka, miejsca do uprawiania sportu, pomieszczenia medyczne, edukacyjne, sala kinowa na 40 miejsc oraz hotel i restauracja. W celu wyróżnienia pasażu handlowego i hotelu umieszczonych w ogrodzie zimowym na siódmym piętrze z rysunku fasady, użyto zewnętrznych żaluzji zwanych w języku francuskim "brise-soleil". Płaski dach został zaprojektowany jako publiczny taras widokowy i ogród z ogólnodostępną panoramą Morza Śródziemnego i gór po przeciwnej stronie (fr. "la grande terrasse"). Na dachu znajdują się pomieszczenia sportowe i świetlica, basen, bieżnia, betonowy ekran do projekcji filmów znany też jako symboliczny amfiteatr, labirynt czyli solarium, ławki oraz rzeźby pełniące rolę wentylacji i upodabniające budynek do wielkiego transatlantyka. Taras dachowy pełni rolę agory i przypomina mostek kapitański na transatlantyku. Nad dachem widoczny jest podniebny pomost (fr. "belvédère"), który wystaje poza obrys stropodachu. W środku budynku znajdują się stalowe lampy w kształcie muszli ślimaków, natomiast na trawniku są betonowe lampy w kształcie pachołków cumowniczych instalowanych w portach (w późniejszych realizacjach zostały one jeszcze wzbogacone o funkcję ławek). Wzdłuż długiej osi wewnątrz budynku co trzeci poziom biegną korytarze. Wymiary mieszkań zostały opracowane dzięki własnemu sposobowi mierzenia przestrzeni autorstwa Le Corbusiera zwanego Modulor, opartego na wymiarach człowieka, złotym podziale i ciągu Fibonacciego.
W odróżnieniu od wzorowanych na nim bloków mieszkalnych gorszego standardu, w których nie ma dużych mieszkań, wspólnej przestrzeni oraz ogrodu na dachu (fr. "le toit-jardin"), marsylski Unité d’habitation zamieszkany jest przez klasę średnią, a także klasę wyższą i został uznany za udany budynek. Współautor tego bloku mieszkalnego André Wogenscky stwierdził, że „każde mieszkanie jest dwupoziomowe i przez to staje się podobne do willi. Na każdym poziomie mieszkanie jest jakby przedłużone na zewnątrz dzięki loggiom. Takie mieszkanie to jest dom jednorodzinny wiszący nad ziemią.” Le Corbusier opisując swój budynek stwierdził, że „ta jednostka to pionowe miasto-ogród”. Idea funkcjonalnego, estetycznego i ekonomicznego bloku mieszkalnego spełniającego wysokie wymagania każdego człowieka została zrealizowana przez Le Corbusiera, co stało w oczywistej sprzeczności do prefabrykowanych bloków mieszkalnych w krajach komunistycznych, gdzie często mieszkanie dla rodzin wielodzietnych miało tylko jeden lub dwa ciasne pokoje, mierzyło do 38 m² i nie miało dostępu do balkonu lub miało tylko jeden mały balkon na każde mieszkanie. Przeciętna wielkość mieszkania w budynku Le Corbusiera to 98 m². W marsylskim bloku w przykładowym mieszkaniu czteropokojowym powierzchnia pokoju dziecięcego, jednoosobowego wynosi 15 m² (14,94 m²) bez wliczania jego loggi, natomiast salon ma 25 m² (24,64 m²) bez wliczania jego loggii (5,8 m²). Nad salonem (o szerokości 3,66 m i wysokości 4,8 m) jest sypialnia rodziców (14,94 m²) w formie antresoli z widokiem na salon. Pokój dziecięcy przylega do identycznego pokoju dla drugiego dziecka i dzieli z nim wspólną loggię dlatego też wielu właścicieli zlikwidowało oryginalną drewnianą i przesuwaną ścianę działową (zaprojektowaną jako tablica do pisania kredą) aby stworzyć jeden duży pokój, ponieważ same pokoje dziecięce są wąskie (1,83 m). Każda kuchnia jest wyposażona w zsyp na śmieci, który sam jest nowatorską instalacją. Śmieci trafiają podziemnym tunelem do małego budynku o opływowych kształtach, który jest oddalony od bloku mieszkalnego aby śmieciarki nie podjeżdżały pod okna mieszkańcom tak jak w zwykłym budynku. Każde mieszkanie ma dwa poziomy, okna na dwie strony świata, dębowy parkiet, jest wyposażone w kilka obszernych loggi pełniących rolę małych ogrodów (fr. "le petit jardin") oraz jest całkowicie przeszklone dzięki portfenetrom zainstalowanym rzędami w każdym pomieszczeniu. Architekt w zaprojektowanych przez siebie mieszkaniach całkowicie zrezygnował z tradycyjnych okien ze względów praktycznych oraz estetycznych i zainstalował we wszystkich pokojach portfenetry czyli okna sięgające od podłogi do sufitu, wykonane z drewna dębowego, nie polakierowanego na biało co zapewnia naturalny wygląd wnętrzom i fasadzie. Wnętrza zostały zaprojektowane zgodnie z inspirującymi Le Corbusiera ideami architektury klasztornej i okrętowej, dostrzegalne są racjonalizm i prostota. Inną nowością są drzwi wielkości ściany (nie przeszklone, ale obrotowe) zastosowane w przedszkolu. Tylko od decyzji użytkownika zależy czy drzwi te mają pełnić rolę drzwi, ruchomej ściany czy pustki. Wszystkie pokoje w mieszkaniach - poza salonem - mają wysokość 2,26 m co podlegało krytyce już po oddaniu budynku do użytku tak jak i zbyt wąskie pokoje dla dzieci. W bloku berlińskim wybudowanym w 1957 roku zwiększono wysokość pomieszczeń do 2,5 m i poszerzono salony do 4,06 m oraz zrezygnowano z wąskich pokoi dziecięcych ze względu na obowiązujące prawo. Zastosowano tam też okrągłe bulaje na klatkach schodowych (inspiracja architekturą okrętową).
Budynek zdobi kontrastowa polichromia i odciski morskich muszli w betonie.
Blok marsylski odwiedził Pablo Picasso.
Budynek został sfotografowany podczas budowy i uroczystego otwarcia przez szwajcarskiego artystę fotografa René Burri.
Blok mieszkalny w Marsylii został objęty ochroną jako zabytek historii Francji już 26 października 1964 roku.
Inne realizacje i inspiracje.
Projekt ten został powtórzony przez Le Corbusiera poza Marsylią w czterech innych budynkach o takiej samej nazwie i bardzo podobnej konstrukcji. Jednostki mieszkaniowe zostały wybudowane także w Nantes-Rezé (1955), Berlinie-Westend (1957), Briey (1960) oraz Firminy (1967).
Blok mieszkalny w Nantes-Rezé, wznoszący się na betonowych filarach został celowo ulokowany przez architekta w stawie z kaczkami aby zintegrować go z naturą. Budynek został wyposażony także w kładkę i pomost nad stawem oraz w basen i przedszkole na dachu. Najkrótsza droga do budynku prowadzi przez kładkę nad stawem. Podobny blok mieszkalny w Briey został celowo ulokowany przez architekta w samym sercu lasu aby zintegrować go z naturą. We wszystkich pięciu blokach mieszkalnych Le Corbusier zaprojektował dwupoziomowy ogród na dachu, ale w dwóch budynkach (Berlin i Briey) został on odrzucony ze względu na koszta. Każdy budynek wyróżnia się oryginalnymi detalami, na przykład blok mieszkalny w Nantes-Rezé został wyposażony w zewnętrzne schody awaryjne z żelazobetonu, przypominające swoją formą żyrafę. Blok marsylski czyli pierwszy budynek tego typu wyróżnia się oryginalną formą sali gimnastycznej na dachu, która przypomina odwrócony kadłub smukłej łodzi rybackiej. Ostatni budynek, w Firminy został wyposażony tylko w okna tarasowe, przesuwne, aby nie zabierać ludziom cennego miejsca w ich mieszkaniach. Tarasy dachowe bloków mieszkalnych Le Corbusiera bywają zdobione tradycyjną galą flagową tak jak statki.
Budynek remizy straży pożarnej w Paryżu przy bulwarze Masséna 37, zbudowany w 1971 przez architekta Jeana Willervala i Prvoslava Popovića został zainspirowany jednostką mieszkalną Le Corbusiera w Marsylii.
W skład gmachu wchodzi taras wypoczynkowy na dachu oraz basen i sala gimnastyczna na parterze.
Budynek zainspirował projekty wielu kompleksów mieszkaniowych świata, w tym na przykład Alton West (1959) w Roehampton w Londynie czy Park Hill w Sheffield (1961). Budynki te spotkały się z szeroką krytyką. Inne, bardziej udane inspiracje jednostką mieszkaniową to między innymi londyński kompleks Barbican (1965–1976), kompleks Samuda (1965) czy Trellick Tower (1972).

</doc>
<doc id="1367090" url="https://pl.wikipedia.org/wiki?curid=1367090" title="Zespół przęstki pospolitej">
Zespół przęstki pospolitej



</doc>
<doc id="1367091" url="https://pl.wikipedia.org/wiki?curid=1367091" title="Zespół formy lądowej przęstki pospolitej">
Zespół formy lądowej przęstki pospolitej



</doc>
<doc id="1367093" url="https://pl.wikipedia.org/wiki?curid=1367093" title="Kwas nadtlenosiarkowy">
Kwas nadtlenosiarkowy

Kwas nadtlenosiarkowy ("kwas Caro"), – nieorganiczny związek chemiczny z grupy kwasów tlenowych. W kwasie tym centralny atom sześciowartościowej siarki wraz z przyłączonymi atomami tlenu przybiera charakterystyczną formę czworościanu. Nazwę „kwas Caro” zawdzięcza swemu odkrywcy, Heinrichowi Caro.
W wodzie dysocjuje na kwas siarkowy i nadtlenek wodoru (tzw. "roztwór pirania"):
Podobnie jak inne silne utleniacze, kwas Caro powinien być trzymany z dala od związków organicznych, takich jak etery lub ketony, które łatwo utlenia z wytworzeniem niestabilnych nadtlenków organicznych, jak np. TCAP.
Otrzymywanie.
W laboratorium kwas Caro otrzymuje się w reakcji kwasu chlorosiarkowego z nadtlenkiem wodoru:

</doc>
<doc id="1367094" url="https://pl.wikipedia.org/wiki?curid=1367094" title="Roque na Letnich Igrzyskach Olimpijskich 1904">
Roque na Letnich Igrzyskach Olimpijskich 1904

Wyniki zawodów roque rozegranych podczas Igrzysk Olimpijskich w St. Louis. Zawody odbyły się w dniach 3–8 sierpnia 1904 r. Wzięło w nich udział czterech zawodników. Wszyscy ze Stanów Zjednoczonych.
Wyniki.
W zawodach wzięło udział czterech zawodników. Każdy rozegrał z każdym mecz i rewanż.

</doc>
<doc id="1367096" url="https://pl.wikipedia.org/wiki?curid=1367096" title="Kwas peroksomonosiarkowy(VI)">
Kwas peroksomonosiarkowy(VI)



</doc>
<doc id="1367097" url="https://pl.wikipedia.org/wiki?curid=1367097" title="Miasto (tygodnik nowosądecki)">
Miasto (tygodnik nowosądecki)

Miasto – nowosądecki bezpłatny tygodnik ukazujący się od 9 września 2006 r. Tytuł wydawany przez „4P sp. z o.o.”. Tygodnik dostępny jest w większości miejscowości powiatu nowosądeckiego jako bezpłatna gazeta drukowana w nakładzie 15 tys. egzemplarzy.
„Miasto tygodnik nowosądecki” ukazuje się od 9 września 2006 roku. Początkowo tygodnik był kolportowany bezpośrednio do domów i mieszkań na terenie Nowego Sącza jako gazeta bezpłatna w nakładzie 25 tys. egzemplarzy. W 2007 zmieniono sposób jej rozprowadzania – rozszerzając jej zasięg na powiat nowosądecki oraz zwiększając nakład do 30 tys. Obecnie tygodnik dostępny jest w większości miejscowości powiatu nowosądeckiego – w dalszym ciągu jako bezpłatna gazeta drukowana w nakładzie 25 tys. egzemplarzy. Od czwartku do soboty gazeta jest zostawiana m.in. w urzędach, centrach handlowych, sklepach spożywczych, kinach, uczelniach, kawiarniach, restauracjach, przychodniach itp.
Zasięg terytorialny gazety.
„Miasto tygodnik nowosądecki” ukazuje się w województwie małopolskim w wydaniu lokalnym, które swoim zasięgiem obejmuje prawie cały powiat nowosądecki: Nowy Sącz, Grybów, Krynica-Zdrój, Muszyna, Piwniczna-Zdrój, Stary Sącz, Chełmiec, Kamionka Wielka, Korzenna, Łososina Dolna, Nawojowa, Podegrodzie, Rytro.

</doc>
<doc id="1367098" url="https://pl.wikipedia.org/wiki?curid=1367098" title="Astral Disaster">
Astral Disaster

Astral Disaster – album grupy Coil, wydany dwukrotnie w dwóch różnych wersjach.
Oryginalne wydanie było limitowane do 99 kopii na 12"-winylu, wydanych przez wytwórnię Prescription z numerem katalogowym Drug 8. Płyta była dostępna jedynie dla subskrybentów całej serii Drug, i była wydana w czarnej kopercie z naklejką sygnowaną przez Johna Balance'a i Petera Christophersona. Do albumu załączona była wkładka z informacją o wydaniu i spisem utworów, a także ręcznie namalowana grafika w osobnym plastikowym, zapinanym na zip-lock opakowaniu.
Późniejsza edycja albumu, wydana na nośnikach CD i 12" przez Threshold House jest zupełnie odmienna od oryginalnej. Wersja ta zawiera dodatkowo re-aranżację utworu "The Mothership &amp; The Fatherland" zatytułowaną "MÜ-ÜR". Wydanie na płytach gramofonowych było limitowane do 1000 kopii na szarym i 100 kopii na czerwonym winylu. Ta specjalna edycja zawierała książeczkę z tekstami, podpisaną przez Jhona Balance'a, Petera Christophersona i Thighpaulsandrę.
Spis utworów.
Acme.
Strona A:
Strona B:
Threshold House 12".
Strona A:
Strona B:

</doc>
<doc id="1367099" url="https://pl.wikipedia.org/wiki?curid=1367099" title="Piłka wodna na Letnich Igrzyskach Olimpijskich 1904">
Piłka wodna na Letnich Igrzyskach Olimpijskich 1904

Wyniki zawodów piłki wodnej rozegranych podczas Igrzysk Olimpijskich w St. Louis. W zawodach wystartowały tylko 3 drużyny, wszystkie ze Stanów Zjednoczonych. Do uczestnictwa przystąpić chciała niemiecka drużyna, jednak nie została dopuszczona, ponieważ jej zawodnicy nie reprezentowali jednego klubu.
Turniej był rozgrywany w Forest Park, a wielu zawodników zachorowało po turnieju z powodu złej jakości wody. Mniej niż rok po rozgrywkach czterech piłkarzy wodnych zmarło po zawodach na dur brzuszny.

</doc>
<doc id="1367101" url="https://pl.wikipedia.org/wiki?curid=1367101" title="Kwas peroksosiarkowy(VI)">
Kwas peroksosiarkowy(VI)



</doc>
<doc id="1367102" url="https://pl.wikipedia.org/wiki?curid=1367102" title="HJD">
HJD

HJD – Słoneczny Dzień Juliański ("Heliocentric Julian Day") – jednostka czasu używana w astronomii. Układ odniesienia przeniesiony z Ziemi na Słońce. Pozwala na uniknięcie błędów związanych z postępowym ruchem Ziemi, a co za tymi idzie, ze zmianami położenia układu odniesienia. Podczas obserwacji astronomicznych, do momentu pomiaru wykonanego w dniach juliańskich (JD) należy dodać odpowiednią poprawkę heliocentryczną. Poprawka ta jest uzależniona od daty obserwacji i współrzędnych obserwowanego obiektu.
gdzie:

</doc>
<doc id="1367104" url="https://pl.wikipedia.org/wiki?curid=1367104" title="Jakub Arbes">
Jakub Arbes

Jakub Arbes ur. 12 czerwca 1840 w Smichowie (obecnie dzielnica Pragi), zm. 8 kwietnia 1914 tamże, pseudonim liryczny "J.J. Merklínský" (1860), pseudonim publicystyczny "J. Svoboda" – czeski prozaik, krytyk i dziennikarz, zwolennik literackiej grupy "Májovci" (Majowcy) i twórca nowego nurtu zwanego "romanetto".
Życiorys.
Był synem praskiego szewca. Świadomość narodową zyskał w latach szkolnych pod wpływem m.in. Jana Nerudy i bolzanisty P. F. Schneidera. Wspomnienia rewolucyjnych wydarzeń 1848 r., szybki rozwój Pragi i zmiany w monarchii habsburskiej po odejściu od modelu absolutystycznego rozbudziły w nim zainteresowanie ruchem społecznym oraz przyczyniły się do udziału w czeskim życiu politycznym. Poświęciwszy się dziennikarstwu i pracy literackiej, był prawie całe życie związany z Pragą jako redaktor i współpracownik różnych czasopism: "Hlas", "Vesna kutnohorská, młodoczeskiego "Národní listy, którego był redaktorem naczelnym. Sądzono go i więziono za poglądy polityczne oraz obronę praw narodowych. Arbes poznał socjalistów utopijnych, a także współczesnych anarchistów, brał udział w wydarzeniach Komuny Paryskiej; jego własny światopogląd kształtowały tradycje materializmu mechanistycznego i racjonalizmu, pozytywistyczny entuzjazm dla nauk przyrodniczych i ścisłych, zdecydowana niechęć do religijnych i irracjonalnych koncepcji świata oraz życia ludzkiego. W latach 1880–1890 był liderem grupy dyskusyjnej Mahábhárata, która zbierała się w piwiarni "U Tomáše". Od 1900 r. skupił wokół siebie młodych literatów z kręgu czasopisma „Moderní revue”.
Zmarł w 1914. Został pochowany na cmentarzu Malvazinky.
Twórczość.
Wkraczał do literatury z końcem lat 60. XIX w., ale do największych osiągnięć doszedł dużo później. Pisał sprawozdania sądowe, artykuły polityczne i ekonomiczne, uprawiał publicystykę społeczną, felietony, glosy, recenzje, reportaże. Był doradcą literackim w praskim Teatrze Tymczasowym. Od 1879 r. poświęcił się wyłącznie pracy literackiej o charakterze społecznym.
Twórczość beletrystyczna Arbesa, którą uprawiał od lat 60., gatunkowo wzbogaciwszy ją o tzw. romanetto, uformowane została pod wpływem powieści Juliusza Verne’a i nowel Edgara Allana Poe. Romanetto łączy pełną napięcia, tajemniczą i sensacyjną akcję z logicznym, racjonalnym jej rozwiązaniem, przy czym niezwykłe zjawiska i fakty znajdują wyjaśnienie w naukach przyrodniczych i ścisłych. W ten nowy sposób zaspokajał Arbes tradycyjne upodobania czytelników prozy fantastycznej i sensacyjnej, wprowadzając równocześnie do swoich książek problematykę filozoficzną i myśl nowoczesną. Na takich założeniach oparte są romanetta "Ďábel na skřipci" ("Diabeł na mękach", 1866), "Svatý Xaverius" ("Święty Ksawery", 1873) czy najbardziej znany "Newtonův mozek" ("Mózg Newtona", 1877), w którym obraz dziejów ludzkości w perspektywie przyszłości ukazany został w duchu teorii Darwina i złagodzony zlaicyzowaną ideą humanitaryzmu. W romanettach późniejszych, takich jak "Ethiopská lilie" ("Etiopska lilia", 1879), "Advokat chud’asů" ("Adwokat nędzarzy", 1881), "Lotr Gólo" ("Łotr Gólo", 1886) Arbes wysuwał problem zależności psychiki i losu ludzkiego od środowiska społecznego, obierając zwykle za bohatera jednostkę utalentowaną, której możliwości zostały zmarnowane na skutek zewnętrznych warunków ekonomicznych i społecznych.
Równocześnie dążył Arbes do napisania szeroko zakrojonej powieści o tematyce społecznej. Próbą tego rodzaju są "Kandidáti existence" ("Kandydaci egzystencji", 1878), do których inspiracją stały się idee socjalizmu utopijnego; następnie "Moderní upíři" ("Nowoczesne upiory", 1879) – ostra krytyka praktycznego zastosowania kapitalistycznej teorii ekonomicznej z podtytułem Obraz handlowego świata praskiego; wreszcie nie ukończona powieść "Štrajchpudlíci" ("Robotnicy manufaktur", 1883) będąca w zamierzeniu kroniką z życia praskich robotników w l. 1824-48. Zasługą Arbesa jest, że jako jeden z pierwszych za temat powieści obrał problematykę robotniczą i że żywo reagował na ówczesne sprawy społeczne. Nie wyszedł jednak poza idee socjalizmu utopijnego, nie wyzwolił się też z dawnych konwencji powieściowych, mimo że czerpał również ze wzorów nowoczesnych. Popadał w dłużyzny; często też nad całością ciążył widoczny pośpiech. Pożyteczną rolę spełniały też historycznoliterackie i psychologiczne szkice Arbesa poświęcone twórcom narodowym (Másze, Smetanie i innym). Arbestowską tradycję powieści społecznej kontynuował w dojrzałym okresie swej twórczości Antal Stašek.
W latach '90 Arbes poświęcił się głównie publicystyce literackiej i teatralnej. Wydał trzy tomy studiów: "Nesmertelní pijáci" ("Nieśmiertelni pijacy", 1906), "Záhadné povahy" ("Zagadkowe charaktery", 1909), "Z duševní dílny básíků" ("Z duchowego warsztatu poetów", 1915).

</doc>
<doc id="1367108" url="https://pl.wikipedia.org/wiki?curid=1367108" title="Drake i Josh">
Drake i Josh

Drake i Josh (ang. "Drake &amp; Josh", 2004–2007) – amerykański serial komediowy, który swoją premierę w Polsce miał 10 lipca 2008 do 19 marca 2009. Opowiada o dwóch przybranych braciach, którzy miewają niecodzienne przygody.
Fabuła.
Historia Drake’a (Drake Bell) i Josha (Josh Peck), dwóch 15-letnich (w pierwszym sezonie; w drugim 16-letnich, w trzecim 17-letnich, a w czwartym 18-letnich) chłopców, którzy zmuszeni są razem zamieszkać, kiedy ich rodzice postanawiają się pobrać. Drake to wyluzowany chłopak, który lubi dobrze się bawić, grać na gitarze i spotykać się z dziewczynami. Farciarz, któremu zawsze wszystko uchodzi na sucho. Josh jest bardzo inteligentny i nie przepada za ryzykiem. Dorośli uważają go za cudowne dziecko. Chociaż jest uroczy, grzeczny i dobrze ułożony, to zawsze on ma szlaban. Często ratuje Drake’a z kłopotów.
Wersja polska.
Opracowanie wersji polskiej: na zlecenie Nickelodeon Polska – Start International Polska
Reżyseria:
Dźwięk i montaż:
Kierownik produkcji: Elżbieta Araszkiewicz
Udział wzięli:

</doc>
<doc id="1367111" url="https://pl.wikipedia.org/wiki?curid=1367111" title="Otokar Březina">
Otokar Březina

Otokar Březina (ur. 13 września 1868 w Počátky, zm. 25 marca 1929 w Jaroměřicach nad Rokytnou) – właśc. Václav Jebavý, pierwszy pseud. Václav Danšovský; przedstawiciel czeskiego symbolizmu, mistyk, poeta i myśliciel, autor filozoficznych esejów o sztuce. Był czołowym reprezentantem Czeskiej Moderny.
Życiorys.
Urodził się w biednym domu, w rodzinie rzemieślniczej i całe życie przeżył na prowincji. Pracował jako nauczyciel w miejscowościach zachodnich Moraw. Studiował dawne kultury, filozofię i lit. światową, a także nauki przyrodnicze. W 1923 r. odrzucił propozycję objęcia katedry filozofii na Uniwersytecie Masaryka w Brnie.
Twórczość.
Był poetą-samotnikiem, szukającym oparcia w przyjaźni oraz myślicielem żyjącym na uboczu. Sztuka była dla niego jedynym, możliwym wyjściem z chaosu świata i szansą poszukiwania innej harmonii, transcendentnej.
Twórczość literacką rozpoczął w latach 80. XIX w., pisząc wiersze pod wpływem Svatopluka Čecha i powieść realistyczno-psychologiczną, której rękopis wycofał z wydawnictwa i zniszczył. Od tych młodzieńczych prób później się odżegnywał. W 1892 r. jako Otokar Brezina zaczął ogłaszać wiersze, które zapewniły mu szczególne miejsce w czeskiej poezji. Wpływ na tę twórczość miały osobiste przeżycia (śmierć obojga rodziców w ciągu jednego roku), tradycja religijna oraz podjęte studia. Poeta zgłębiał pisma Schopenhauera, Nietzschego, Bergsona, Sołowjowa, filozofów antycznych: Platona i Plotyna, księgi mistyków średniowiecznych, filozofów indyjskich, ale również Carlyle'a i Emersona. Interesował się ideą sprawiedliwości społ., kultem pracy fizycznej. Poznał także nowoczesny ewolucjonizm i monizm. Źródła te stały się podstawą do stworzenia własnego światopoglądu. Wpływ na kształt jego poezji miały dzieła francuskich impresjonistów i symbolistów, a zwłaszcza Baudelaire’a. W ten sposób ukształtował się poeta-mistyk-symbolista, który wśród chaosu nowoczesnego społeczeństwa poszukuje sensu życia. Brezina interesował się polskim romantyzmem, zwłaszcza inspirował się twórczością Słowackiego. W latach 1898–1901 przebywał w miejscowościach Jinošov, Jaromeřice oraz Nová Říše, która w lit. czeskiej uznana była za centrum lit. katolickiej, a wśród twórców tego nurtu miał poeta wielu przyjaciół, np. rzeźbiarza Františka Bílka. W 1895 r. był sygnatariuszem manifestu czeskich modernistów oraz został dwukrotnie nominowany do Nagrody Nobla. Od 1913 r. był członkiem korespondencyjnym, a następnie rzeczywistym Czeskiej Akademii Nauki i Sztuki. W 1925 r. otrzymał doktorat honoris causa praskiego Uniwersytetu Karola.
Cały dorobek twórczy poety zawarł się w pięciu tomach poezji. Pierwszy, elegijny "Tajemné dálky" ("Tajemnicze dale", 1895), bardzo osobisty, jest wyrazem duchowego rozejścia się ze światem, ucieczki od ciężkiego losu w sferę sztuki. W drugim zbiorze "Swítání na západĕ" ("Świt na zachodzie", 1896) wprowadza tony ponadosobiste i uwalnia się od więzów ze światem zmysłów i zjawisk, a cierpienie i śmierć, jako transcendentne przejście z jednej formy życia w inną, zostają obdarzone wybawicielską mocą. Tomik "Větry od pólů" ("Wiatry od biegunów", 1897), zawierający akcenty mistyczne, jest pochwałą harmonii wszechświata i sił kosmicznych oraz wszechogarniającej miłości, która rozszerza granice poznania. Kolejne zbiory to zwrot ku ziemi i człowiekowi, który poprzez ciężka pracę wykupuje się od doczesności. W tomiku "Stavitelé chrámu" ("Budowniczowie świątyni", 1899) głosi pochwałę indywidualizmu, jednostek genialnych na drodze poznania praw życia i przyrody oraz stałego postępu ludzkości. W ostatnim zbiorze poezji "Ruce" ("Ręce", 1901) B. w symbolu nieskończonego łańcucha widzialnych i niewidzialnych rąk zawarł ideę kosmicznego braterstwa stworzeń połączonych wspólnym działaniem w ramach ewolucji wszechświata. Po tym zbiorze Brezina jako poeta zamilkł. Kilkanaście wierszy, które napisał w następnych latach, nie doczekało się publikacji.
Wydał jeszcze w 1903 r. tom "Hudba pramenů" ("Muzyka źródeł") – eseje zawierające podstawy jego filozofii i teorii twórczości poetyckiej. Eseje z lat 1905–1908 zawarte są w tomie "Skyté dĕjiny" ("Ukryte dzieje", całość eseistyki wydano w 1970). W eseistyce wyraził B. przekonanie, że sztuka daje możliwość dotarcia w niepoznawalne sfery istnienia, pisał o ładzie świata, o celach życia ludzkiego – wszystko w ramach neoplatońskiej wizji świata. Oscylująca między sztuką a rozmyślaniem filoz. poezja B. zadziwia siłą wyobraźni. Poszerzył on poetycką leksykę poprzez zderzenia terminów filoz. i naukowych z wrażeniami oznaczającymi konkretne działanie, pracę. Posługiwał się nowymi typami metafory (synestezja). Poszerzył na gruncie czeszczyzny możliwości poetyckiego obrazowania: posługując się wierszem o najwyższych rygorach rytmicznych, stworzył wzorzec liryki ekskluzywnej. Używał najpierw regularnego wiersza rymowanego (czeskiego aleksandrynu), a następnie wiersza wolnego. Duża wagę przywiązywał do dźwiękowej strony wypowiedzi, nadając swoim poezjom walory „muzyczne”. Idee B. znalazły w Czechach kontynuatorów: miały niewątpliwy wpływ na prozę poetycką J. Demla, filoz. eseistykę i prozę L. Klímy, czeskich poetów lat 30., m.in. J. Zahradníčka. B. swoją poetyką oddziałał także na nurty, którym obcy był jego idealizm.

</doc>
<doc id="1367116" url="https://pl.wikipedia.org/wiki?curid=1367116" title="Lacrosse na Letnich Igrzyskach Olimpijskich 1904">
Lacrosse na Letnich Igrzyskach Olimpijskich 1904

Zawody w lacrosse po raz pierwszy (zarazem przedostatni) podczas igrzysk olimpijskich rozegrane zostały w dniach 2–7 lipca 1904 r. W zawodach wystartowały tylko 3 drużyny, w tym jedna ze Stanów Zjednoczonych i dwie z Kanady. Na igrzyskach mieli także wystąpić zawodnicy klubu Brooklyn Crescents, jednak ostatecznie nie wystartowali w zawodach. Prawdziwe imiona i nazwiska zawodników zespołu Mohawk Indians są nieznane; oprócz tego wiadomo, że byli to Mohawkowie.
W meczu finałowym, zespół Shamrock Lacrosse Team pokonał ekipę z Saint Louis 8–2.

</doc>
<doc id="1367118" url="https://pl.wikipedia.org/wiki?curid=1367118" title="Marten Jacobszoon Heemskerk van Veen">
Marten Jacobszoon Heemskerk van Veen

Marten Jacobszoon Heemskerk van Veen lub Maarten van Heemskerck (ur. 1498 w Heemskerk k. Alkmaaru, zm. 1 października 1574 w Haarlemie) – niderlandzki malarz okresu manieryzmu.
Zajął się malarstwem wbrew woli swojego ojca. Nauki pobierał u Cornelisa Willemsa i Jana Lucasa. W latach 1532-1536 przebywał we Włoszech, kontynuując edukację artystyczną poprzez studia nad dziełami antycznymi i renesansowymi, zwłaszcza autorstwa Michała Anioła. Po powrocie działał głównie w Haarlemie, gdzie spędził 22 lata jako skarbnik kościoła parafialnego. W 1572 roku udał się do Amsterdamu.
Malarstwo Heemskerka jest zbliżone do manieryzmu, wykazuje duży wpływ sztuki włoskiej, chwilami graniczący z naśladownictwem, zawiera też jednak wiele elementów rodzimych. Tworzył obrazy o tematyce religijnej i mitologicznej, a także portrety, rysunki i sztychy. Część jego obrazów uległa zniszczeniu podczas najazdu Hiszpanów na Haarlem w 1572 roku.

</doc>
<doc id="1367119" url="https://pl.wikipedia.org/wiki?curid=1367119" title="Thomas Campion">
Thomas Campion

Thomas Campion (ur. 12 lutego 1567 r. w Londynie, zm. 1 marca 1620 tamże) – angielski poeta, krytyk i muzyk.
Życiorys.
Urodził się i zmarł w Londynie. Po studiach prawniczych i medycznych pracował jako lekarz. Był także kompozytorem, twórcą masek dworskich i poetą. Jego rodzice zmarli kiedy był jeszcze małym chłopcem, ale pozostawili mu wystarczający majątek, żeby mógł ukończyć Peterhouse College w Cambridge (1581). Opuścił Cambridge w 1584, najwidoczniej nie uzyskując stopnia naukowego i w 1586 został przyjęty do Gray’s Inn w Londynie na prawo. Otrzymał także stopień naukowy z Uniwersytetu w Caen w 1605 roku. Następnie praktykował w Londynie jako lekarz od 1606. Podczas tego czasu napisał kilka masek, które były wystawiane na dworze Jakuba I. Zmarł 1 marca 1620 i pochowany został na St. Dunstan’s-in-the-West
Twórczość.
Pierwsze poetyckie próby Campiona pojawiły się po łacinie. Miłość do reguł numerycznej wersyfikacji w klasycznych łacińskich poematach, przeniesiona została do angielskich poematów i pieśni, które tworzył. Zadebiutował w 1591 roku, kiedy jego pięć pieśni pojawiło się w nieautoryzowanym tomie "Astrophel and Stella". 
Jego utwory liryczne, do których często sam komponował muzykę, cechuje mistrzowskie opanowanie form wersyfikacyjnych. W rozprawie "Observations In the Art Of English Poesie" (1602, "Spostrzeżenia dotyczące sztuki poetyckiej w Anglii") drwił ze zbytniego przestrzegania reguł budowy wiersza, ale występował głównie przeciw mechanicznemu, wulgarnemu rymowaniu, powołując się na biały wiersz klasyków poezji. Rozprawa jego wywołała polemiczne wystąpienie Samuela Daniela "Defence of Rhyme" (1603). Opublikował zbiór elegii i epigramatów łacińskich "Poemata" (1595), "Books of Airs" (1610-1617), "Księgi melodii"), "Songs of Mourning" (1613), "Pieśni żałobne", w których wyraził rozpacz i smutek panujący w Anglii z powodu śmierci księcia Henryka. Pisał też maski dworskie, wystawiane na dworze króla Jakuba I, w których dziś najbardziej cenione są wstawki liryczne, m.in. "The Lord`s Masque" (1613, "Maska ku czci Boga") napisana z okazji zaślubin księżniczki Elżbiety. Ponadto pozostawił podręcznik muzyczny i epigramaty pisane po łacinie.
Przekłady polskie.
W Polsce ukazał się w formie książkowej tylko jeden wybór wierszy Campiona w tłumaczeniu Stanisława Barańczaka, zatytułowany "33 pieśni" (Kraków 1995).

</doc>
<doc id="1367120" url="https://pl.wikipedia.org/wiki?curid=1367120" title="Ustrój polityczny Austrii">
Ustrój polityczny Austrii

Ustrój polityczny Austrii – Austria jest związkową republiką parlamentarną. Ustrój państwa określa Konstytucja Austrii z 1920 roku. Władza ustawodawcza należy do parlamentu złożonego z Rady Federalnej i Rady Narodowej. Władza wykonawcza leży w gestii rządu z kanclerzem na czele. Do obowiązków prezydenta należy: mianowanie przedstawicieli dyplomatycznych Austrii w innych państwach, przyjmowanie listów uwierzytelniających od dyplomatów akredytowanych w Wiedniu, nominacje urzędników federalnych oraz nadawanie tytułów naukowych. Prezydent wyraża też zgodę na utworzenie na terytorium Austrii konsulatu obcego państwa i mianuje konsulów austriackich za granicą. Władza sądownicza należy do niezawisłych sądów oraz – w sprawach cywilnych – do odpowiednich urzędów federalnych.
Geneza.
Obecny ustrój Austrii powstał po obaleniu Habsburgów w 1918 roku, stąd zapisy zabraniające potomkom rodzin panujących kandydowania na urząd prezydenta i używania tytułów szlacheckich. Po dojściu do władzy Engelberta Dollfußa w 1932 roku wprowadzono dyktatorskie porządki – Dollfuss rozwiązał parlament i rządził za pomocą dekretów, podobnie czynił jego następca – Kurt Schuschnigg. Po Anschlussie w 1938 roku, państwo austriackie przestało istnieć, jednak nigdy nie uchylono przedwojennych przepisów konstytucyjnych, do których wrócono w okresie Drugiej Republiki.

</doc>
<doc id="1367121" url="https://pl.wikipedia.org/wiki?curid=1367121" title="Karl Franz Klose">
Karl Franz Klose

Karl Franz Klose (ur. 18 września 1897 w Kłodzku, zm. 19 czerwca 1984 w Bad Driburg), niemiecki fotograf.
Jego zdjęcia śląskiego krajobrazu zainspirowały Henryka Wańka do napisania powieści "Finis Silesiae". W latach 1940-1944 pracował w Archiwum Dokumentacji Fotograficznej we Wrocławiu. Od roku 1949 Klose był fotografem w Landesbildstelle Münster i pozostawił m.in. kolekcję zdjęć Starego Miasta Ulm. Wydał dwa tomy zdjęć Śląska:

</doc>
<doc id="1367122" url="https://pl.wikipedia.org/wiki?curid=1367122" title="Jenner">
Jenner

Jenner – jednostka osadnicza w Kalifornii w hrabstwie Sonoma, zamieszkany (według danych z 2007 roku) przez 121 osób, położony nad Oceanem Spokojnym u ujścia rzeki Russian River.

</doc>
<doc id="1367124" url="https://pl.wikipedia.org/wiki?curid=1367124" title="His Dark Materials">
His Dark Materials



</doc>
<doc id="1367126" url="https://pl.wikipedia.org/wiki?curid=1367126" title="William Collins (poeta)">
William Collins (poeta)

William Collins (ur. 25 grudnia 1721 w Chichesterze, zm. 12 czerwca 1759 tamże) – drugi, po Thomasie Grayu, ważny angielski poeta tworzący w połowie XVIII wieku.
Urodził się w Chichesterze w południowej Anglii. Miał dwie siostry: Anny i Elizabeth, która odziedziczyła imię po matce. Jego ojciec był kapelusznikiem. Rozpoczął naukę w szkole w Chichesterze, potem uczył się od 1733 w szkole w Winchesterze i studiował w Queen's College (1740-1743) i Magdalene College (1741-1743) w Oxfordzie. Po ukończeniu szkoły przeniósł się do Londynu (1744), by tam spróbować swoich sił jako poeta.
W wieku 17 lat opublikował swoje pierwsze dzieło "Persian Eclogues" (1742). Wraz z przyjacielem Josephem Wortonem opublikował w 1746 "Odes on Several Descriptive and Allegoriacal Subjects" ("Ody do kilku opisowych i alegorycznych tematów"), które nie spotkały się z pozytywnym przyjęciem. Spowodowało to, że poeta załamał się i zaczął miewać stany depresyjne. Powodem niedocenienia twórczości poety było jej niezrozumienie – jego poezja wyraźnie odstawała od ówczesnej konwencji augustiańskiej, skłaniając się w stronę romantycznej generacji Aleksandra Pope'a. Rok po śmierci swojego przyjaciela napisał upamiętniającą go odę "Ode on the Death of Thomson" (Oda na śmierć Thompsona, 1749).
Od pochówku swojego ojca w 1744 był bezrobotny i zadłużony. Poznał wtedy dr. Johnsona, który zaproponował mu przetłumaczenie poezji Arystotelesa. Collins początkowo zgodził się, jednak szybko wycofał się z deklaracji. Wpływ na jego decyzję miał spadek wysokości 2 tys. franków, jaki otrzymał po śmierci wuja, co pozwoliło mu na spłatę długów i odbycie kilku podróży po Europie. Jednak stan psychiczny poety stale się pogarszał. Ataki depresji apogeum osiągnęły w 1750 w czasie podróży po Francji. Rok później stwierdzono u Collinsa chorobę psychiczną, która wraz z upływem lat coraz bardziej wyniszczała ciało i umysł poety, co w konsekwencji doprowadziło do jego śmierci. Jego ostatnim niedokończonym dziełem była "Ode on the Popular Superstitions of the Highlands" (1750), która została odnaleziona po wielu latach przez dr. Alexandra Carlyle'a.
Ostatnie lata życia poeta spędził w domu siostry w rodzinnym Chichesterze. Zmarł w wieku 38 lat i został pochowany w St. Andrew's Church w Chichesterze.

</doc>
<doc id="1367130" url="https://pl.wikipedia.org/wiki?curid=1367130" title="Maerten van Heemskerck">
Maerten van Heemskerck



</doc>
<doc id="1367131" url="https://pl.wikipedia.org/wiki?curid=1367131" title="Dmitrij Silkin">
Dmitrij Silkin



</doc>
<doc id="1367134" url="https://pl.wikipedia.org/wiki?curid=1367134" title="9. dzielnica Paryża">
9. dzielnica Paryża

9. dzielnica Paryża (fr. "9e arrondissement de Paris") – jedna z 20 paryskich dzielnic. Znajdują się tam liczne, godne uwagi miejsca jak np. Bulwar Haussmanna, Galeria Lafayette oraz Printemps.
Wraz z 2. oraz 8. dzielnicą Paryża, 9. dzielnica stanowi jedno z centrów biznesowych Paryża, zlokalizowane głównie wokół Opéry Garniera.
Geografia.
Powierzchnia 9. dzielnicy wynosi 2,18 km².
Demografia.
Największą liczbę ludności 9. dzielnica osiągnęła w 1901 roku. Wówczas zamieszkiwało ją 124 011 mieszkańców. Od czasu kiedy dzielnica przekształciła się w centrum biznesowe liczba mieszkańców spadła do obecnego poziomu wynoszącego 55 838 osób. 9. dzielnica dzięki swojemu biznesowemu charakterowi posiada liczne miejsca pracy, w których obecnie jest zatrudnionych 111 939 osób.

</doc>
<doc id="1367135" url="https://pl.wikipedia.org/wiki?curid=1367135" title="Petra Hůlová">
Petra Hůlová

Petra Hůlová (ur. 12 lipca 1979 w Pradze) – czeska pisarka współczesna.
Życiorys.
Urodziła się i mieszka w Pradze. Pochodzi z rodziny o literackich i artystycznych tradycjach. W 2003 roku ukończyła kulturologię i mongolistykę na Uniwersytecie Karola w Pradze. W czasie studiów przez rok mieszkała w Mongolii, kilkakrotnie odwiedzała Stany Zjednoczone, prawie rok mieszkała w Nowym Jorku. Od 2014 roku jest współwłaścicielką kawiarni Zenit w Pradze. Należy do Partii Zielonych (cz. "Strana zelených") i kandydowała z ramienia tej partii w Wyborach do Parlamentu Europejskiego w 2014 roku. Jest członikinią i aktywną działaczką czeskiego Związku Pisarzy (czes. "Asociace spisovatelů"). Wykładała kreatywne pisanie w prywatnej szkole wyższej Literární akademie w Pradze. Jej mężem jest Dan Macek, mają dwoje dzieci. W 2015 roku była jednym z gości Festiwalu Literackiego Sopot poświęconego literaturze czeskiej.
Twórczość.
Proza.
Zadebiutowała powieścią "Paměť mojí babičce" w 2002 roku (pol. "Czas czerwonych gór", 2007), napisaną po powrocie z Mongolii. Tematem książki jest życie mongolskiej rodziny widziane oczami należących do niej kobiet. Powieść została przyjęta entuzjastycznie przez czytelników i krytykę, otrzymała nagrodę Magnesia Litera w kategorii Odkrycie Roku.
Następnie Hůlová wydała nowelę "Přes matný sklo" (2004), której akcja rozgrywa się w Czechach a tematem jest relacja między matką i synem.
W roku 2005 ukazała się powieść "Cirkus Les Mémoires", w książce przeplatają się historie wielu bohaterów żyjących w Stanach Zjednoczonych (głównie w Nowym Jorku) poprzez które autorka ukazuje mit Ameryki jako kraju nieskończonych możliwości. Inspiracją do powstania książki był pobyt Hůlovej w Nowym Jorku na stypendium Fundacji Fulbrighta na City University of New York.
W 2006 roku opublikowano powieść "Umělohmotný třípokoj" (pol. "Plastikowe M3, czyli czeska pornografia", 2013), za którą autorka otrzymała Nagrodę Jiřího Ortena (czeska nagroda literacka dla młodych pisarzy). Utwór ten doczekał się adaptacji w postaci sztuki teatralnej pt. "Česká pornografie ". Sztuka była wystawiana w latach 2007–2010 w Divadle Na zábradlí (Teatr na Balustradzie). Tematem powieści jest historia życia i doświadczenia erotyczne współczesnej praskiej prostytutki.
W roku 2008 została wydana piąta książka autorki, powieść "Stanice tajga"(pol. "Stacja tajga", 2011), za którą autorka otrzymała Nagrodę Josefa Škvoreckiego. Jest to historia zaginionego na Syberii w latach 40. XX wieku duńskiego przemysłowca oraz studenta, który kilkadziesiąt lat później podejmuje próbę ustalenia, co się z nim stało.
Kolejna powieść Hůlovej pt. "Strážci občanského dobra" ukazała się w 2010 roku. Bohaterką powieści jest Czeszka, marksistka i rasistka, z jej perspektywy ukazany został upadek komunizmu, Aksamitna rewolucja.
W 2012 roku ukazała się powieść "Čechy, země zaslíbená". Jest to historia Olgi, ukraińskiej imigrantki, która mieszka i pracuje jako sprzątaczka w Czechach.
W 2014 roku została wydana "Macocha". Główną bohaterką i narratorką jest pisarka alkoholiczka, a narracja prowadzona jest w postaci monologu. Jest to najbardziej osobista książka Hůlovej, jednocześnie autorka konsekwentnie odmawiała rozmów na temat tej książki. Książka doczekała się zarówno pozytywnych, jak i negatywnych recenzji.
Jej książki zostały przetłumaczone na wiele języków, poza polskim na angielski, niemiecki, włoski, francuski, szwedzki i węgierski.
Pozostałe utwory i publikacje.
W 2016 roku w Teatrze Švandy na Smíchově (czes. Švandovo divadlo na Smíchově) odbyła się premiera sztuki według powieści Iana McEwana pt. "Betonowy ogród" (czes. "Betonová zahrada"), autorką adaptacji jest Hůlová.
Publikowała artykuły w czasopismach "Respekt", "Souvislosti", "Literární noviny", "Babylon" i "Týden". Jej artykuły na temat literatury, aktualnych wydarzeń politycznych i problemów społecznych ukazują się między innymi na łamach internetowego dziennika Echo24.cz.
W 2015 i na początku 2016 roku występowała w cyklicznej audycji "Prolomit vlny" (pol. "Przełamać fale") na antenie Stacji Radio Wave Czeskiego Radia, gdzie przedstawiała swoje poglądy i refleksje związane m.in. z aktualnymi problemami społecznymi.

</doc>
<doc id="1367136" url="https://pl.wikipedia.org/wiki?curid=1367136" title="Sytuacja prawna osób LGBT w Argentynie">
Sytuacja prawna osób LGBT w Argentynie



</doc>
<doc id="1367137" url="https://pl.wikipedia.org/wiki?curid=1367137" title="Sytuacja prawna osób LGBT w Boliwii">
Sytuacja prawna osób LGBT w Boliwii



</doc>
<doc id="1367139" url="https://pl.wikipedia.org/wiki?curid=1367139" title="Sytuacja prawna osób LGBT w Brazylii">
Sytuacja prawna osób LGBT w Brazylii



</doc>
<doc id="1367140" url="https://pl.wikipedia.org/wiki?curid=1367140" title="Sytuacja prawna osób LGBT w Chile">
Sytuacja prawna osób LGBT w Chile



</doc>
<doc id="1367141" url="https://pl.wikipedia.org/wiki?curid=1367141" title="Sytuacja prawna osób LGBT w Ekwadorze">
Sytuacja prawna osób LGBT w Ekwadorze



</doc>
<doc id="1367142" url="https://pl.wikipedia.org/wiki?curid=1367142" title="Sytuacja prawna osób LGBT w Kolumbii">
Sytuacja prawna osób LGBT w Kolumbii



</doc>
<doc id="1367143" url="https://pl.wikipedia.org/wiki?curid=1367143" title="Sytuacja prawna osób LGBT w Peru">
Sytuacja prawna osób LGBT w Peru



</doc>
<doc id="1367144" url="https://pl.wikipedia.org/wiki?curid=1367144" title="Sytuacja prawna osób LGBT w Surinamie">
Sytuacja prawna osób LGBT w Surinamie



</doc>
<doc id="1367145" url="https://pl.wikipedia.org/wiki?curid=1367145" title="Sytuacja prawna osób LGBT w Urugwaju">
Sytuacja prawna osób LGBT w Urugwaju



</doc>
<doc id="1367146" url="https://pl.wikipedia.org/wiki?curid=1367146" title="Sytuacja prawna osób LGBT w Wenezueli">
Sytuacja prawna osób LGBT w Wenezueli



</doc>
<doc id="1367147" url="https://pl.wikipedia.org/wiki?curid=1367147" title="Prenk Jakova">
Prenk Jakova

Prenk Jakova, także Prenkë Jakova, Preng Jakova (ur. 27 czerwca 1917 w Szkodrze, zm. 16 września 1969 w Szkodrze) – albański muzyk i kompozytor.
Życiorys.
Pochodził z rodziny rzemieślniczej o bogatych tradycjach muzycznych, był synem Kola Dede Jakovy. W latach 1929-1934 uczył się w gimnazjum Illiricum w Szkodrze.
Już jako dziecko występował w amatorskim zespole muzycznym, który założył w Szkodrze franciszkanin Martin Gjoka, grając tam na klarnecie. Potem występował w zespołach, powstałych przy organizacjach patriotycznych Vllaznia i Bogdani. Mając 19 lat założył własny zespół muzyczny, działający przy liceum Illyricum, w którym występowało 36 osób, w wieku 9-16 lat. W tej grupie debiutowało kilku znanych potem muzyków albańskich jak: Çesk Zadeja, Tish Daija, Zef Gruda i Tonin Harapi. W latach 1936-1938 pracował jako nauczyciel we wsi Bërdicë, w prefekturze Szkodry. Prowadził tam m.in. zajęcia z muzyki, grając na gitarze i klarnecie. W 1939 r. zakupił fisharmonię marki Settimio Sopreni. W tym samym roku został mianowany nauczycielem we wsi Orosh w krainie Mirdite. Rok później przeniósł się do Szkodry.
Jakova nie ukończył studiów muzycznych, chociaż w latach 1941–1943 studiował w konserwatorium w Rzymie, w klasie klarnetu. Po powrocie do kraju poświęcił się komponowaniu i organizowaniu koncertów w rodzinnej Szkodrze. W 1944 podjął pracę w miejscowym Domu Młodzieży, gdzie prowadził zajęcia dla młodych partyzantów. Po śmierci jego brata, który zginął w walce z partyzantami komunistycznymi, Prenk został aresztowany i spędził 11 miesięcy w więzieniu. Po wyjściu z więzienia pracował jako nauczyciel muzyki w szkole i w domu kultury.
Wśród skomponowanych przez niego utworów większość stanowią pieśni ludowe, pieśni partyzanckie i pieśni masowe, ale także romanse i kantaty. Był także kompozytorem większych form scenicznych. W 1941 napisał melodramat dla dzieci, do formy melodramatu powrócił w 1952 komponując dzieło "Żołnierze ludu" (alb. Ushtaret e popullit). Najważniejszym dziełem Jakovy była pierwsza opera albańska "Mrika" (z librettem Llazara Siliqiego, w reżyserii Andrei Skanjetiego), której premiera odbyła się w grudniu 1958 w szkoderskim Teatrze Migjeni. Dziesięć lat później wystawił w Szkodrze drugą swoją operę: "Gjergj Kastrioti Skenderbeu", która odniosła znaczący sukces w Albanii.
Nieuleczalna choroba jego matki spowodowała, że kompozytor załamał się psychicznie i 9 września 1969 wyskoczył z okna Pałacu Kultury w Szkodrze. Zmarł tydzień później w szpitalu z powodu odniesionych obrażeń.
Za swoją działalność artystyczną otrzymał nagrodę państwową oraz pośmiertnie tytuł Artysty Ludu (alb. Artist i Popullit). Imię Jakovy noszą szkoły muzyczne w Szkodrze i w Gjakove, a także ulice w zachodniej części Tirany, w Gjakove i w Mitrowicy.

</doc>
<doc id="1367148" url="https://pl.wikipedia.org/wiki?curid=1367148" title="Jezioro Rząśniki">
Jezioro Rząśniki



</doc>
<doc id="1367149" url="https://pl.wikipedia.org/wiki?curid=1367149" title="Sytuacja prawna osób LGBT w Ameryce Południowej">
Sytuacja prawna osób LGBT w Ameryce Południowej



</doc>
<doc id="1367150" url="https://pl.wikipedia.org/wiki?curid=1367150" title="Inini">
Inini

Inini – rzeka w zachodniej części Gujany Francuskiej, dopływ Maroni.

</doc>
<doc id="1367151" url="https://pl.wikipedia.org/wiki?curid=1367151" title="Fujirō Katsurada">
Fujirō Katsurada

 – japoński lekarz. 
Życiorys.
Urodził się w 1867 jako syn samuraja. Studiował w Szkole Medycznej Prefektury Ishikawa i otrzymał licencjat w 1887. Kontynuował naukę na Wydziale Medycznym Cesarskiego Uniwersytetu Tokio. Przez kilka lat przebywał w Niemczech, stopień doktora medycyny otrzymał na Uniwersytecie we Fryburgu w 1901. W 1902 roku uzyskał tytuł doktora nauk medycznych ("igaku-hakushi"). Został profesorem medycyny Szkoły Medycznej Okayama w 1903 i pozostał tam do 1914. W tym samym roku uzyskał tytuł doktora nauk ("rigaku-hakushi"). Został też dyrektorem Instytutu Morskiego w Kobe i dyrektorem Japońskiego Szpitala Chorób Tropikalnych.

</doc>
<doc id="1367152" url="https://pl.wikipedia.org/wiki?curid=1367152" title="Nalot (wojskowość)">
Nalot (wojskowość)

Nalot – atak powietrzny na określony cel, dokonywany przy użyciu samolotów (bombowców, myśliwców) lub helikopterów.
W zależności od zastosowanych środków i postawionego celu może polegać na ostrzelaniu, zbombardowaniu celu lub zniszczeniu go przy użyciu broni rakietowej typu powietrze-ziemia.

</doc>
<doc id="1367153" url="https://pl.wikipedia.org/wiki?curid=1367153" title="Sytuacja prawna osób LGBT w Australii">
Sytuacja prawna osób LGBT w Australii



</doc>
<doc id="1367155" url="https://pl.wikipedia.org/wiki?curid=1367155" title="Kappa Mikey">
Kappa Mikey

Kappa Mikey (2006-2008) – amerykański serial animowany, który był emitowany w telewizji Nickelodeon Polska do 16 listopada 2008 roku.
Opis fabuły.
Mikey Simon to młody, marzący o wielkiej sławie i karierze aktor, który nieoczekiwanie otrzymuje rolę w japońskim programie telewizyjnym LilyMu. Grający z nim aktorzy od razu orientują się, że Mikey nie nadaje się absolutnie do niczego – niszczy i psuje wszystko, czego się dotknie. Mimo to publiczność uwielbia go, co powoduje, że Mikey szybko staje się gwiazdą, a program oglądają miliony widzów.
Rzucony na głęboką wodę, sam wśród obcych, Mikey musi nauczyć się istotnych tajemnic pracy w grupie, sprostać różnorakim wyzwaniom na planie, a także poznać kulturę Japonii.
Wersja polska.
Wersja polska: na zlecenie Nickelodeon Polska – Master Film
Reżyseria: Ewa Złotowska
Dialogi polskie: Wojciech Szymański
Montaż:
Dźwięk:
Kierownictwo produkcji: Katarzyna Fijałkowska
Wystąpili:
oraz
i inni
Teksty piosenek: Andrzej Brzeski 
Kierownictwo muzyczne: Piotr Gogol 
Śpiewali:
Lektor: Janusz Wituch
Odcinki.
Premiery w Polsce:

</doc>
<doc id="1367158" url="https://pl.wikipedia.org/wiki?curid=1367158" title="Sytuacja prawna osób LGBT w Iranie">
Sytuacja prawna osób LGBT w Iranie



</doc>
<doc id="1367160" url="https://pl.wikipedia.org/wiki?curid=1367160" title="Sytuacja prawna osób LGBT w Kanadzie">
Sytuacja prawna osób LGBT w Kanadzie



</doc>
<doc id="1367162" url="https://pl.wikipedia.org/wiki?curid=1367162" title="Soul Militia">
Soul Militia

Soul Militia, do 2002 roku 2XL – estoński zespół muzyczny grający muzykę pop i R&amp;Bową założony w 1997 roku przez Sergeia Morguna i Indreka Sooma, zwycięzca 46. Konkursu Piosenki Eurowizji w 2001 roku.
Historia zespołu.
Niedługo po rozpoczęciu działalności zespołu, do jego składu dołączyli Lauri Pihlap i Kaido Põldma.
W 2001 roku nagrali utwór „Everybody” we współpracy z piosenkarzami Tanelem Padarem i Dave'em Bentonem, z którymi zgłosili się do udziału w krajowych eliminacjach eurowizyjnych. Na początku lutego wygrali finał selekcji po zdobyciu największego poparcia jurorów, dzięki czemu zostali wybrani na reprezentantów Estonii w 46. Konkursie Piosenki Eurowizji. 12 maja wystąpili w finale widowiska, który ostatecznie wygrali z wynikiem 198 punktów na koncie, w tym m.in. z maksymalnymi notami 12 punktów od Holandii, Litwy, Łotwy, Turcji, Wielkiej Brytanii, Słowenii, Polski, Malty i Grecji. 
W 2002 roku ukazała się debiutancka płyta studyjna zespołu zatytułowana "On the Rise". W 2004 roku ze składu grupy odszedł Indrek Soom. W tym samym roku premierę miał ich drugi album długogrający pt. "Silence Before the Storm". 
W 2007 roku wzięli udział w estońskich eliminacjach do 52. Konkursu Piosenki Eurowizji z utworem „My Place”, z którym zajęli ostatecznie piąte miejsce. 
W 2012 roku ponownie zgłosili się do krajowych selekcji eurowizyjnych, tym razem z singlem „The Future Is Now”, z którym wystąpili pod koniec lutego w drugim koncercie półfinałowym, jednak nie zdobyli awansu do finału.

</doc>
<doc id="1367163" url="https://pl.wikipedia.org/wiki?curid=1367163" title="Sytuacja prawna osób LGBT w Meksyku">
Sytuacja prawna osób LGBT w Meksyku



</doc>
<doc id="1367164" url="https://pl.wikipedia.org/wiki?curid=1367164" title="Mostki (przystanek kolejowy)">
Mostki (przystanek kolejowy)

Mostki – przystanek kolejowy w Mostkach, w województwie lubuskim, w Polsce. Znajdują się tu 2 perony.
W roku 2017 przystanek obsługiwał 10–19 pasażerów na dobę.

</doc>
<doc id="1367166" url="https://pl.wikipedia.org/wiki?curid=1367166" title="Kourou (rzeka)">
Kourou (rzeka)

Kourou – rzeka w Gujanie Francuskiej o długości 112 km. Przepływa w kierunku północnym, uchodzi do Oceanu Atlantyckiego w pobliżu miasta Kourou.

</doc>
<doc id="1367169" url="https://pl.wikipedia.org/wiki?curid=1367169" title="Sytuacja prawna osób LGBT w Stanach Zjednoczonych i terytoriach zależnych">
Sytuacja prawna osób LGBT w Stanach Zjednoczonych i terytoriach zależnych



</doc>
<doc id="1367172" url="https://pl.wikipedia.org/wiki?curid=1367172" title="Lew brunszwicki">
Lew brunszwicki

Lew brunszwicki (niem. "Braunschweiger Löwe" lub też "Burglöwe"; dawniej również "Löwenstein") – zoomorficzne ukazanie księcia Henryka Lwa, założyciela siedziby książęcej w Brunszwiku i fundatora tego romańskiego dzieła, przykład sztuki ludwisarskiej, najstarsze średniowieczne dzieło sztuki pomnikowej. 
Henryk Lew obrał Brunszwik na nowe miejsce dla swojej siedziby, wzniósł monumentalny zamek Dankwarderode i kolegiatę (obecnie katedrę), tworzące duży reprezentacyjny plac Zamkowy, niem. "Burgplatz", na którym w 1166 postawił pomnik przedstawiający ryczącego, wspiętego na przednich łapach, lwa. Prawdopodobnie za ideowe wzory dla dzieła miały posłużyć antyczna rzymska statua, znana jako "Wilczyca kapitolińska", pomnik cesarza Marka Aureliusza, a ponadto liczne wizerunki lwów weneckich symbolizujących świętego Marka, patrona miasta. Odniesienia do tradycji rzymskiego antyku w sztuce, a także w kulturze Rzeszy były wówczas żywe. Co więcej, Henryk Lew przez długi czas wspierał swego starszego kuzyna cesarza Fryderyka I Rudobrodego, także podczas działań politycznych i wojennych na terenie Italii. 
"Lew brunszwicki" został wykonany z brązu, prawdopodobnie w miejscowym warsztacie, na bazie rud miedzi wydobytych w Rammelsberg koło Goslaru. Warsztat, w którym odlano lwa, ma związek z wykonaniem innych dzieł romańskiej rzeźby brązowej – siedmioramiennego świecznika i stołu ołtarzowego dla brunszwickiej katedry. Stylizowany, lecz pełen życia, lew posłużył jako pomnik, który został postawiony na kamiennym postumencie na placu przed zamkiem. Ten monumentalny (waga 880 kg, wysokość na 1,78 m i długość 2,79 m.) lew symbolizuje potęgę władzy księcia i Welfów oraz aspiracje polityczne dynastii. 
Wielokrotnie odnawiany (w 1412, 1616 – kiedy to lew otrzymał nowy postument – 1721, 1762, 1792, 1818, 1858 i 1980–83) doczekał się licznych kopii i replik. W 1989 oryginalny lew został przeniesiony do zbiorów średniowiecznych Herzog Anton Ulrich-Museum w pobliskim zamku księcia, zaś na historycznym placu stanęła wierna kopia, wykonana w 1937.
Motyw "Lwa brunszwickiego" był wielokrotnie używany w ikonografii zarówno w średniowieczu (pieczęcie miejskie, mapa świata z Ebstorf z około 1234, „Kronika Saksonii” ("Sachsenchronik") Hermanna Botego z 1492), jak i później. W czasach III Rzeszy motyw ten znalazł się na odwrotnej stronie banknotu pięciomarkowego z emisji w 1942. Obecnie historyczny wizerunek lwa znalazł również swoje odzwierciedlenie na znaczku pocztowym oraz jako logo autobusów Büssing.

</doc>
<doc id="1367175" url="https://pl.wikipedia.org/wiki?curid=1367175" title="Mahury">
Mahury

Mahury – rzeka w Gujanie Francuskiej o długości 160 km. Jej głównym dopływem jest rzeka Oyak (Comté). Uchodzi do Oceanu Atlantyckiego.

</doc>
<doc id="1367177" url="https://pl.wikipedia.org/wiki?curid=1367177" title="Przedmurze (anatomia)">
Przedmurze (anatomia)

Przedmurze (łac. "claustrum") – cienka warstwa istoty szarej leżąca między torebką ostatnią a torebką zewnętrzną mózgu. Grubość przedmurza wynosi 1–2 mm. Torebka zewnętrzna ("capsula externa") oddziela je od jądra soczewkowatego, a z drugiej strony torebka ostatnia ("capsula extrema") oddziela przedmurze od wyspy. W obrębie przedmurza wydzielono okolice czuciową, wzrokową i słuchową. Tworzy ono sprzężenie zwrotne z korą – tzw. przedmurzowo-korową pętlę neuronalną. Neuroanatomowie nie zaliczają przedmurza do jąder podstawy.
Według Déjerine’a pierwszym, który zwrócił uwagę na tę strukturę, był Félix Vicq-d’Azyr, który przyrównał ją do robaka i nazywał "nucleus taeniaformis". Termin "claustrum" wprowadził niemiecki anatom Friedrich Burdach w swojej pracy „Vom Baue und Leben des Gehirns”. W niemieckim piśmiennictwie przyjęła się nazwa "Vormauer", a we francuskim – "avantmur". Inne, używane w przeszłości określenia to "nucleus lateralis", "noyau rubanne" lub "bandelette vermiculaire".
Francis Crick, zajmujący się w swojej karierze naukowej także neuronalnymi korelatami świadomości, uważał przedmurze za szczególnie istotne dla zrozumienia tego zagadnienia. Ostatnia jego praca, opublikowana już po śmierci uczonego, dotyczyła tej struktury anatomicznej. Przypuszczenia Cricka o ścisłym związku przedmurza z funkcjonowaniem świadomości człowieka potwierdziły również późniejsze badania innych naukowców (m.in. zespół kierowany przez dr. Mohamada Koubeissi w Waszyngtonie).
W przedmurzu mysiego mózgu odkryto 3 neurony, które okalają całe mózgowie.

</doc>
<doc id="1367178" url="https://pl.wikipedia.org/wiki?curid=1367178" title="Ouaqui">
Ouaqui

Ouaqui – rzeka w zachodniej części Gujany Francuskiej, dopływ Maroni.

</doc>
<doc id="1367181" url="https://pl.wikipedia.org/wiki?curid=1367181" title="Port lotniczy Joensuu">
Port lotniczy Joensuu

Port lotniczy Joensuu (IATA: JOE, ICAO: EFJO) – port lotniczy położony 11 km na północny zachód od centrum Joensuu, w Liperi, w Finlandii.

</doc>
<doc id="1367182" url="https://pl.wikipedia.org/wiki?curid=1367182" title="Aerospatiale Super Frelon">
Aerospatiale Super Frelon



</doc>
<doc id="1367183" url="https://pl.wikipedia.org/wiki?curid=1367183" title="Jiří Mahen">
Jiří Mahen

Jiří Mahen, właśc. Antonín Vančura (ur. 12 grudnia 1882 w Čáslaviu, zm. 22 maja 1939 w Brnie) – czeski poeta, prozaik, dramaturg i publicysta, reżyser teatralny i wszechstronny działacz kulturalny, szczególnie zasłużony dla rozwoju czeskiego teatru.
Życiorys.
Urodzony w starej szlacheckiej rodzinie. Kuzyn publicysty Vladislava Vančury. Współpracował z ruchem anarchistycznym. Studiował lingwistykę, bohemistykę i germanistykę na Uniwersytecie Karola w Pradze. Pozostawał pod wpływem Neumanna, należał do grupy literackiej zwanej „Anarchistyczni Burzyciele”. W latach. 1910-19 pracował jako dziennikarz dla jednej z przodujących gazet czeskich „Lidové noviny” w Brnie, gdzie osiedlił się na stałe. W 1920 r. został dyrektorem Biblioteki Miejskiej w Brnie. 22 maja 1939 popełnił samobójstwo w Brnie w proteście przeciwko hitlerowskiej okupacji Czechosłowacji.
Twórczość.
Wkraczał w życie literackie razem z generacją poetów-anarchistów. Należał do kręgu skupionego wokół Willi na Olszanach S.K. Neumanna. Dzięki doświadczeniom z tego kresu powstała powieść "Kamrádi svobody" ("Towarzysze wolności", 1909) o młodym pokoleniu z początku stulecia. Do juweniliów należą poezje z tomu "Plamínky" ("Płomyki", 1907) oraz villonowskie "Balady" ("Ballady", 1908), w których odnowił starofrancuską formę tego gatunku. Poezja Mahena zawiera w sobie przeciwieństwa: wiara, radość czy poczucie wartości przeciwstawione są sceptycyzmowi, melancholii i negacji. Stworzył impresjonistyczne opowiadania z tomu "Dzieża" (1911) i utwór liryczno-refleksyjny napisany pod urokiem ziemi Słowian bałkańskich "Pożegnanie z Południem" (1934). Ogromną popularnością, również dzisiaj, cieszy się jego "Rybářská knířka" ("Książeczka rybacka", 1921) – opowiadania o przyrodzie i przygodach rybackich, nasycone liryzmem szkice, obrazki i uwagi o sztuce rybołówstwa.
Młodzieńcze problemy generacji pisarza stały się też inspiracją dla twórczości dramaturgicznej, Debiutował sztuką "Juanů konec" ("Koniec Don Juana", wyd. i wyst. 1905). Następnie napisał: "Pierwsze deszcze" (1910), "Chrząszcz" (1920). W sztuce "Janošík" ("Janosik", wyd. i wyst. 1910) stworzył bohatera walczącego o sprawiedliwość społeczną. W dramacie historycznym "Mrtvé moře" ("Martwe morze", wyd. i wyst. 1918), którego akcja rozgrywa się wśród Braci Czeskich w XVIII w., ukazał walkę o prawo do wolności wyznania. Najbardziej znaną sztuką jest "Rodina" ("Rodzina", wyst. 1933, wyd. 1934), w której zawarte są wnikliwe i celne obserwacje współczesnego życia obyczajowego. Uprawiał nowoczesne gatunki twórczości dramatycznej, napisał zbiór sześciu scenariuszy filmowych pt. "Gęś na postronku" (1925) oraz komedię-pantomimę pt. "Nasreddin" (1928), w której wykorzystał znany wschodni wątek o błaźnie i mędrcu.
Po I wojnie światowej działał w Brnie, gdzie był wielkim autorytetem dla takich pisarzy jak m.in. František Halas, Vítězslav Nezval czy L. Václavek. Stał się czołową postacią ruchu kulturalnego na Morawach. W prozie powojennej, m.in. w opowiadaniach "Księżyc" ("Měsíc", 1920) i powieści "Nejlepší dobrodružství" ("Najlepsza przygoda", 1929), zastosował psychoanalizę, wyprzedzając czeski poetyzm i surrealizm. W okresie tym pisał jedynie okazjonalnie poezje inspirowane podróżami, jego twórczość liryczna zalicza się przede wszystkim do okresu przedwojennego – nacechowana jest emocjonalnie i jest wyrazem niepokoju i buntu autora. Utwór "Požár Tater" ("Pożar Tatr", 1934) powstał pod wpływem niepokoju o przyszłość kraju i był zapowiedzią tragicznego końca życia pisarza.
Upamiętnienie.
Jego imieniem nazwano bibliotekę miejską w Brnie.

</doc>
<doc id="1367187" url="https://pl.wikipedia.org/wiki?curid=1367187" title="Pozwolenie na wznowienie robót budowlanych">
Pozwolenie na wznowienie robót budowlanych

Decyzja w sprawie wznowienia robót budowanych, zwana również pozwoleniem na wznowienie robót budowlanych – decyzja administracyjna zezwalająca na wznowienie robót budowlanych w przypadku ich wcześniejszego wstrzymania przez organy nadzoru budowlanego lub wygaśnięcia decyzji o pozwoleniu na budowę.
Źródła prawne.
Decyzja ta jest wydawana na podstawie art. 37 ust. 2 i art. 51 ust. 3 Prawa budowlanego w trybie kodeksu postępowania administracyjnego. Konieczność uzyskania tej decyzji dotyczy tych robót budowlanych,
Zasady.
Przy udzielaniu pozwolenia na wznowienie robót obowiązują następujące zasady:

</doc>
<doc id="1367190" url="https://pl.wikipedia.org/wiki?curid=1367190" title="Ruch robotniczy">
Ruch robotniczy

Ruch robotniczy – ruch polityczno-społeczny stawiający sobie za cel obronę interesów robotników i ochronę ich praw.
Powstał wraz z rozwojem kapitalizmu i demokratyzacją społeczeństw w XIX wieku. Pierwszym ruchem o charakterze robotniczym był luddyzm – ruch burzycieli maszyn przemysłowych. Z czasem powstał ruch związkowy (np. brytyjskie Trade Unions) oraz – bazujący głównie na robotnikach – ruch socjalistyczny. Encyklika Leona XIII Rerum Novarum dała początek chrześcijańsko-demokratycznej frakcji drobnomieszczańskiej, uznawanej czasem za robotniczą z powodu głównego tematu, jaki poruszała (sprawy robotniczej). Istniały też frakcje ruchu robotniczego o charakterze anarchistycznym. Z czasem o prawa robotników zaczęli się upominać także konserwatyści (Otto von Bismarck, Akcja Francuska). W czasie I wojny światowej ruch robotniczy podzielił się – większość socjalistów opowiedziała się przeciw udziałowi ich krajów w wojnie (wyjątek stanowili Niemcy) – a pod koniec wojny jego lewicowa część stała się siłą przewodnią wielu rewolucji z których najbardziej radykalny charakter miała rewolucja październikowa w Rosji. W okresie międzywojennym ruch robotniczy reprezentował wiele nurtów politycznych i ideologicznych. Wraz z wielkim kryzysem gospodarczym początku lat 30. ruch ten uległ znacznej radykalizacji, co stało się jedną z przyczyn wybuchu wojny domowej w Hiszpanii. W czasie II wojny światowej ruch robotniczy stał się podstawą dla ruchu oporu w wielu krajach okupowanej Europy. Po wojnie udział socjalistów i chrześcijańskich demokratów we władzach państw Europy Zachodniej znacząco polepszył położenie klasy robotniczej. W Hiszpanii podobna rolę odegrał tzw. hiszpański cud gospodarczy zainicjowany przez tzw. technokratów.
W państwach bloku wschodniego zlikwidowano niezależny ruch robotniczy zastępując go organizacjami uległymi wobec reżimu. Rok 1980 przyniósł powstanie „Solidarności” – ruchu związkowego stawiającego sobie za cel najpierw obronę praw i wolności obywatelskich a później obalenie systemu komunistycznego w Europie i na świecie. W Wielkiej Brytanii ruch robotniczy zwalczał wolnorynkowe zapędy Margaret Thatcher.
Współcześnie rola ruchu robotniczego spadła. W dalszym ciągu jednak związki zawodowe są ważną siłą polityczną w większości państw demokratycznych, a partie socjalistyczne (które z czasem utraciły charakter partii robotniczych) zajmują kluczowe miejsce na scenie politycznej większości państw Europy Zachodniej.

</doc>
<doc id="1367191" url="https://pl.wikipedia.org/wiki?curid=1367191" title="Oyapock">
Oyapock

Oyapock (fr. "Fleuve Oyapock", port. "Rio Oiapoque") – rzeka o długości 370 km wyznaczająca część granicy między Gujaną Francuską i Brazylią (370 km z 730,4 km granicy).
Granica na Oyapock została ustalona w 11 kwietnia 1713 r. na podstawie pokoju utrechckiego, który kończył hiszpańską wojnę sukcesyjną.
Od strony Gujany Francuskiej następujące gminy sąsiadują z rzeką: Saint-Georges-de-l’Oyapock i Camopi.
Źródła rzeki znajdują się na terenie brazylijskiego stanu Amapá, na północ od pasma Serra Uassipein, które jest północną częścią Serra de Tumucumaque (nazwa brazylijska – Tumuc-Humac). Uchodzi do Oceanu Atlantyckiego.

</doc>
<doc id="1367192" url="https://pl.wikipedia.org/wiki?curid=1367192" title="Zespół Robinowa">
Zespół Robinowa

Zespół Robinowa () – rzadki zespół wad wrodzonych, charakteryzujący się niskorosłością, skróceniem kończyn, cechami dysmorficznymi twarzy i głowy, nieprawidłowościami zewnętrznych narządów płciowych i wadami budowy kręgosłupa. Zespół opisał jako pierwszy w 1969 genetyk Meinhard Robinow i lekarze Frederic N. Silverman oraz Hugo D. Smith, na łamach American Journal of Diseases of Children. Do 2002 roku udokumentowano ponad 100 przypadków zespołu Robinowa.
Istnieją dwie postaci zespołu, o dziedziczeniu dominującym i recesywnym, z których częstsza jest pierwsza. Zazwyczaj pacjenci z zespołem odziedziczonym w sposób autosomalny recesywny mają silniej wyrażone objawy i mają gorsze rokowanie. Postać ta szczególnie często występuje w Turcji. Przypadki dziedziczenia autosmalnego recesywnego opisywano też w Omanie i dawnej Czechosłowacji.
Inne nazwy zespołu spotykane w literaturze, to zespół Robinowa-Silvermana-Smitha (), karłowatość Robinowa (), dyzostoza akralna z nieprawidłowościami twarzy i narządów płciowych (), zespół karłowatości mezomelicznej-małych genitaliów ().

</doc>
<doc id="1367193" url="https://pl.wikipedia.org/wiki?curid=1367193" title="Szlachtowski Potok">
Szlachtowski Potok

Szlachtowski Potok – potok, prawostronny dopływ Grajcarka.
Potok płynie w Beskidzie Sądeckim, w Paśmie Radziejowej. Jego źródło znajduje się na południowym stoku Starego Wierchu, na wysokości ok. 750 m n.p.m. Potok płynie stąd przeważnie na południowy zachód, jedynie w biegu środkowym na odcinku kilkuset metrów – na południe. Jego dolina dzieli południowy stok Starego Wierchu, będący zakończeniem grzbietu odbiegającego z Przehyby w kierunku południowym, na dwa asymetryczne grzbiety. Uchodzi do Grajcarka jako jego prawy dopływ w miejscowości Szlachtowa (ok. 520 m n.p.m.).

</doc>
<doc id="1367194" url="https://pl.wikipedia.org/wiki?curid=1367194" title="Tampoc">
Tampoc

Tampoc – rzeka w zachodniej części Gujany Francuskiej, dopływ rzeki Ouaqui.

</doc>
<doc id="1367197" url="https://pl.wikipedia.org/wiki?curid=1367197" title="Luben Karawełow">
Luben Karawełow

Luben Karawełow (bułg. Любен Каравелов, ur. 17 listopada 1834 w Kopriwszticy, zm. 21 stycznia 1879 w Ruse) – bułgarski pisarz, prozaik, publicysta i działacz polityczny.
Wychowany w patriarchalnej rodzinie kupieckiej. Od 1857 r. przebywał w Moskwie jako stypendysta Dobroczynnego Komitetu Słowiańskiego. Związawszy się z radykalnymi działaczami ukraińskimi I.G. Priżowem i A.A. Kotlarewskim, wkrótce wyzbył się uwielbienia dla opiekunki Słowian, carskiej Rosji. Chociaż do końca życia był przekonany, że narody słowiańskie posiadają odrębną drogę rozwoju, występował przeciwko oficjalnym koncepcjom panslawistów rosyjskich i wdał się w spór z najbardziej konsekwentnym ich zwolennikiem w Bułgarii, Rajkiem Żinzifowem. Studiując w Moskwie, nawiązał kontakt z rewolucyjnymi demokratami, m.in. z Mikołajem Czernyszewskim. W Serbii współpracował z „Omladiną”, podczas pobytu w Bukareszcie 1869-1874 nawoływał na łamach redagowanego przez siebie pisma „Swoboda” do walki z Turcją. Współorganizator Bułgarskiego Komitetu Rewolucyjnego.
Pisał w językach serbskim, bułgarskim i rosyjskim. Uważany jest za współtwórcę realizmu w literaturze bułgarskiej, m.in. w książkach: "Bułgarzy dawnych czasów" (1872, wydanie polskie 1953), "Maminoto detence" (1875). Pamiętnik z pobytu w więzieniu "Iz mrtwog doma" (1871). Opowiadania i małe powieści Karawełowa zaliczane są do najbardziej wartościowych tekstów prozatorskich epoki bułgarskiego odrodzenia narodowego.
Był starszym bratem Petka Karawełowa, premiera i ministra Księstwa Bułgarii.
Twórczość.
Stałe felietony z cyklu "Czy wiesz, kim jesteśmy?" ("Znasz li ti koi sme?") w gazetach „Swoboda” i „Nezawisimost”;

</doc>
<doc id="1367198" url="https://pl.wikipedia.org/wiki?curid=1367198" title="Republic Airlines">
Republic Airlines

Republic Airlines - amerykańska regionalna linia lotnicza z siedzibą w Indianapolis, w stanie Indiana.

</doc>
<doc id="1367199" url="https://pl.wikipedia.org/wiki?curid=1367199" title="Yaroupi">
Yaroupi

Yaroupi – rzeka w Gujanie Francuskiej, dopływ rzeki Oyapock. Ma swe źródła w południowej części terytorium, przepływa w kierunku północno-wschodnim, uchodzi do Oyapock w pobliżu miasta Oscar.

</doc>
<doc id="1367202" url="https://pl.wikipedia.org/wiki?curid=1367202" title="Czynnik ziębniczy">
Czynnik ziębniczy



</doc>
<doc id="1367208" url="https://pl.wikipedia.org/wiki?curid=1367208" title="Wojciech Anzelm Szweykowski">
Wojciech Anzelm Szweykowski



</doc>
<doc id="1367211" url="https://pl.wikipedia.org/wiki?curid=1367211" title="Voltastraße (stacja metra)">
Voltastraße (stacja metra)

Voltastraße – stacja metra w Berlinie na linii U8, w dzielnicy Gesundbrunnen, w okręgu administracyjnym Mitte.
Historia.
Budowa stacji rozpoczęła się w roku 1914, jednak ze względu na trwającą wojnę i związany z tym brak środków na dokończenie budowy linii metra prace przerwano w następnym roku. Prace wykonywała firma AEG-Schnellbahn-A.G, z tego okresu pochodzą między innymi granitowe słupy wspierające strop stacji. Ponowne prace związane z budowa linii metra na tym odcinku ruszyły w roku 1929, a uruchomienie stacji nastąpiło w dniu 18 kwietnia 1930 r. Wystrój stacji nie zmienił się od tego czasu w sposób znaczący, z tego okresu pochodzą kafle na ścianach i inne detale architektoniczne. W kwietniu 1945 r., w czasie oblężenia miasta stacja została zamknięta, ponowne jej uruchomienie po zakończeniu działań wojennych nastąpiło miesiąc później - w dniu 22 maja.

</doc>
<doc id="1367212" url="https://pl.wikipedia.org/wiki?curid=1367212" title="Maksim Bahdanowicz">
Maksim Bahdanowicz

Maksim Bahdanowicz (biał. Максі́м Ада́мавіч Багдано́віч, pol. Maksym Bogdanowicz) (ur. 9 grudnia 1891 w Mińsku, zm. 25 maja 1917 w Jałcie) – białoruski poeta, prozaik, krytyk literacki, historyk, tłumacz literatury niemieckiej i francuskiej. Swe prace pisał po białorusku, rosyjsku i ukraińsku.
Życiorys.
Maksim Bahdanowicz urodził się w rodzinie etnografa, Adama Bahdanowicza. Po śmierci matki, w 1896 roku wraz z ojcem i rodzeństwem przeniósł się do Niżniego Nowogrodu, gdzie wychował się poza środowiskiem białoruskim. W latach 1902–1908 uczęszczał do rosyjskiego gimnazjum w Niżnim Nowogrodzie. W roku 1908 wraz z rodziną przeniósł się do Jarosławia, w którym ukończył liceum prawnicze. Pomimo iż uzyskał rosyjskie wykształcenie, poeta był świadom swego pochodzenia i interesował się wszystkim co białoruskie. Wedle świadectw ojca, Maksim Bahdanowicz zaczął pisać wiersze po białorusku w wieku 10 lat.
Jako 16-latek, w 1907 r. młody Bahdanowicz zadebiutował prozą poetycką "Muzyka" w piśmie „Nasza Niwa” wydawanym w Wilnie. Rok po śmierci brata Wadima w 1909 r. poeta po raz pierwszy odwiedził Jałtę. Wyjazd ten związany był z chorobą Bahdanowicza – gruźlicą. Na rok przed śmiercią w 1916 roku poeta zamieszkał w Mińsku, gdzie podjął pracę w administracji publicznej (jako członek gubernialnej komisji żywnościowej). Tworzył nie tylko własne dzieła, tłumaczył na język białoruski m.in. Heinego, Schillera, Horacego i Verlaine’a.
Po raz drugi i zarazem ostatni, w marcu 1917 roku, Bahdanowicz wyjechał do Jałty, gdzie spędził swe ostatnie dni. 25 V 1917 r. poeta zmarł w wieku 26 lat na gruźlicę, która wcześniej zabrała jego matkę i brata.
Twórczość.
W twórczość Bohdanowicza pojawiają się motywy biblijne np. w powieści "Apokryf" oraz w "Łabędziu – straceńcu" (1916 r.). Sporą część swej poezji poeta poświęca motywowi folklorystycznemu. Do wierszy o folklorze zalicza się: "Wodnika", "Nad jeziorem", "Rusałkę", "Leszego", "Jezioro", "Króla węży" oraz cykl "Wiersze na modłę białoruską".
Bahdanowicz należy do grona poetów, dla których wolność i niepodległość są bardzo ważne. Poeta nie mógł pogodzić się z sytuacją, w jakiej znalazła się jego ojczyzna, co odzwierciedlają wiersze "Kraju ojczysty! Wyklęty przez Boga..." i "Narodzie, Białoruski Narodzie!". Nieobcy Bahdanowiczowi był także motyw kobiety, na co dowodem są cykle poetyckie "Madonny", oraz "Miłość i mogiła". Z kolei wiersz "Wieczór" składa się na cykl wierszy poświęconych motywowi nocy, wieczoru i ciemności. Prawdopodobnie ze względu na swoją chorobę poeta często poruszał temat śmierci m.in. w wierszach: "Beznadziejność", "Tak wiele w naszym życiu jest dróg...", "Dziadek" itd.
W poezji Bahdanowicza przeplatają się ze sobą wątki romantyczne z modernistycznymi i realistycznymi, a wiersze obfitują różnorodnością tematyki. Poeta pisał także prozę, podejmował wątki historyczne, filozoficzne i etyczne. Zajmował się także pracami krytycznoliterackimi oraz podejmował się tłumaczeń z j. franc., niem., łaciny i greki.
W 1982 r. w Grodnie otwarte zostało muzeum Bahdanowicza, mieszczące się w domu, w którym mieszkał w latach 1892–1896. Zaś rok 1991 został ogłoszony przez UNESCO rokiem Bahdanowicza.

</doc>
<doc id="1367214" url="https://pl.wikipedia.org/wiki?curid=1367214" title="Listy Pawła">
Listy Pawła

Listy Pawła – jedna z sekcji Nowego Testamentu, ich autorstwo tradycyjnie jest przypisywane apostołowi Pawłowi. W tradycji wschodniej umieszczane są po Listach powszechnych a przed Apokalipsą. W tradycji zachodniej umieszczane są po Dziejach Apostolskich, a przed Listami powszechnymi. W minuskułach 175, 325, 336 i 1424 umieszczone zostały na końcu Nowego Testamentu. W minuskule 393 umieszczone po Dziejach i Listach powszechnych, ale przed Ewangeliami.
Gatunek literacki.
Listy apostolskie są nowym gatunkiem literackim nie występującym przedtem w literaturze. Mają charakter pouczeń i zwykle są pisane do wspólnot, a nie do pojedynczych osób. Dokonują oceny duchowego stanu posiadania. Listy są odpowiedzią na zapotrzebowania ówczesnego Kościoła, który cierpiał na brak pism i jasnych wskazówek co do artykułów wiary, a także etycznych wymogów i obowiązków jakie należy nałożyć na swoich wiernych. Świeżo pozyskani do Kościoła poganie mieli mgliste pojęcie zarówno o tym w co wierzą, jak i o swoich obowiązkach wynikających z faktu przyjęcia wiary. Ponieważ doktryna była jeszcze niedookreślona mnożyły się błędnowiercze poglądy. Wszystko to zagrażało powstającemu Kościołowi.
Listy Pawła pod względem formy są zgodne z listami starożytnymi: tytuł, wstępne pozdrowienie, wstęp właściwy, treść, zakończenie i pozdrowienie końcowe. Duża różnorodność panuje natomiast w obrębie poszczególnych części listu. Tytuł umieszczany bywał na zewnętrznej stronie zwoju i odpowiada adresowi, jaki dziś dajemy na kopercie.
Kolejność listów.
W Egipcie Listy Pawła początkowo układane były według ich długości. Papirus Chester Beatty II (formula_1), syryjski kanon z około 400 roku (Mt. Sinai Cod. Syr. 10) oraz w sześciu minuskułach z XI wieku bądź późniejszych (103, 455, 1961, 1964, 1977, 1994), Hbr umiejscawiany jest po Rz, a przed 1 Kor. Oczywiście 1 Kor jest dłuższy od Hbr, ale nie wypadało go umieszczać pomiędzy 1 Kor a 2 Kor.
Hbr umieszczano też po 2 Kor, czego świadectwem są minuskuły 1930, 1978 i 2248 oraz kodeksy sahidyckie. Następnie zaczęto umieszczać po Galacjan, czego świadectwem jest kolejność rozdziałów w Kodeksie Watykańskim. Niektóre minuskuły umieszczają po Liście do Efezjan, a niektóre po Liście do Kolosan.
Jednak Hbr, ze względu na jego anonimowy charakter, przesuwany był w dalszym ciągu, aż znalazł się po listach do kościołów, tj. po 2 Tes, a przed Listami pasterskimi. Kolejność taką spotykamy w ważnych kodeksach uncjalnych (Kodeks Synajski, Kodeks Aleksandryjski, Kodeks Watykański, Kodeks Efrema, kodeksy H, I, P, 0150, 0151), około 60 minuskułach i niektóre z kodeksów bohairskich.
Rozpowszechniła się następująca kolejność listów:
Listy wielkie
Listy więzienne
Do Tesaloniczan
Listy pasterskie
Anonimowy list
Kolejność tę stosują: Kodeks Bezy, 048, E, K, L i większość rękopisów minuskułowych. Przypuszcza się, że pochodzi ona z recenzji Lucjana Męczennika.
Autorstwo.
Większość Listów wyszła spod ręki Pawła, bądź ręki któregoś z jego uczniów, jest ich w sumie czternaście ("Corpus Paulinum"). Listów powszechnych (katolickich) jest siedem, także 2 i 3 rozdział Apokalipsy stanowione są przez listy (siedem). Ten gatunek literacki kontynuowany był przez ojców apostolskich (listy Klemensa, Ignacego, Polikarpa, Barnaby). Aż do XIX wieku nikt nie podważał Pawłowego autorstwa (z wyjątkiem anonimowego Listu do Hebrajczyków). Około roku 1840 Ferdinand Christian Baur tylko cztery listy uznał za Pawłowe, tzw. „listy wielkie” (Rz, 1 Kor, 2 Kor, Ga). Hilgenfeld (1875) i H.J. Holtzmann (1885) doliczyli jeszcze: Flm, 1 Tes, Flp. Autentyczność tych listów uznał Bultmann i jest to lista minimalna. Autorstwo pozostałych listów pozostaje przedmiotem sporów. W biblistyce niemieckiej powszechnie za napisane przez uczniów Pawła uważa się Ef i listy pasterskie (1-2 Tym, Tt), zdania są bardziej podzielone w przypadku Kol i 2 Tes.
Listy przypisywane Pawłowi które wyszły spod ręki jego uczniów nazywa się pseudonimicznymi, pseudoepigraficznymi lub deuteronomicznymi. Raymond E. Brown podkreśla, że dyskutując kwestię autorstwa listów Pawła należy uwzględnić fakt, że w starożytności istniało szersze rozumienie autorstwa jako autorytetu stojącego za myślami wyrażonymi w piśmie. Pisanie w czyimś imieniu można było traktować jako kontynuację jego obecności, podobnie jak porozumienie się listami traktowano jako substytut bezpośredniej rozmowy. W starożytności znana była praktyka, zgodnie z którą objaśnienia poglądów swego nauczyciela przypisywano jemu, dając ten w sposób wyraz, że kontynuuje się jego tradycję. W ten sposób np. Platon wkładał swoje myśli w usta Sokratesa. Podobnie istnieją zbiory pism przypisywanych Platonowi czy Pitagorasowi, napisanych przez osoby wywodzące się z ich szkół filozoficznych. Zjawisko pseudoepigrafii Jürgen Roloff wiąże z kryzysem autorytetu w Kościele w związku ze śmiercią uznanych apostołów, których naukę uważano za miarodajną. Ferdinand Hahn uważa, że ponieważ w listach przypisywanych Pawłowi mamy do czynienia nie z nieuzasadnionym przypisaniem sobie imienia, a ze strzeżeniem i kontynuacją Pawłowej tradycji, należy unikać słowa „pseudonimowość”, które sugeruje fałszerstwo; dlatego, podobnie jak Joachim Gnilka, preferuje określenie „deuteronomiczność”.
W Listach Pawła występuje 32 300 wyrazów (w NT – 137 320 wyrazów), 2648 słów (795 sobie tylko właściwych – 30,02%).
Cechą Pawła jest nieco rzadsze stosowanie spójnika "και" (i) niż u innych autorów NT. Paweł użył go 1529 razy co stanowi 17,08% wystąpień spójnika w NT, podczas gdy listy Pawła stanowią około 25% NT.
Na początku listów zdania są dłuższe i o spokojnym rytmie. Pod koniec listu zdania stają się krótkie, lapidarne, jakby autor chciał jeszcze wiele powiedzieć, a bał się, że nie starczy mu czasu.
Częstym zjawiskiem jest paralelizm, zwłaszcza w formie antytezy w układzie słów, zdań, a nawet całych partii zdań. Często stosowanymi są antytezy słów: śmierć i zmartwychwstanie, wiara i uczynki, litera i duch, wiedza i mądrość, ciało i duch etc. Chętnie stosowany jest układ stylistyczny zwany chiazmem, metonimia, pleonazm i gradacja.
Paweł 87 razy cytuje ST, na ogół za Septuagintą (LXX). Język LXX był najbardziej naturalnym sposobem wypowiadania się Pawła.
Większość listów posiada swego współautora. Tymoteusz jest współautorem sześciu listów – 2 Kor, Flp, Kol, 1 Tes, 2 Tes, Flm. Sostenes jest współautorem jednego listu – 1 Kor, Sylwan dwóch – 1 i 2 Tes. Sześć listów nie ma współautora – Rz, Ga, Ef, 1 Tm, 2 Tm, Tt. 1 i 2 Tes mają aż trzech współautorów – Paweł, Sylwan i Tymoteusz.
Tylko 2 Kor kończy się formułą trynitarną (13, 13), dwa listy kończą się formułą binarną (Rz, Ef), pozostałe formułą nawiązującą tylko do jednej z osób Trójcy: „Łaska Pana naszego Jezusa Chrystusa…” (Ga, 1 Tes, 2 Tes, Flm), „Łaska Pana Jezusa Chrystusa…” (1 Kor, Flp), „Łaska niech będzie z wami” (Kol, 1 Tm, 2 Tm), „Łaska niech będzie z wami wszystkimi” (Tt, Hbr), „Bogu niech będzie chwała na wieki” (Rz).
Rękopisy.
Do najwcześniejszych zbiorów Listów Pawła należą: Papirus 13, Papirus 15/16, Papirus 30, Papirus 46, Papirus 49/65, Papirus 92.
Apokryficzne listy Pawła.
Najbardziej znanymi listami apokryficznymi są: 

</doc>
<doc id="1367215" url="https://pl.wikipedia.org/wiki?curid=1367215" title="Nils-Joel Englund">
Nils-Joel Englund

Nils-Joel Englund (ur. 7 kwietnia 1907 w Överluleå, zm. 23 czerwca 1995 w Tierp) – szwedzki biegacz narciarski, brązowy medalista olimpijski oraz sześciokrotny medalista mistrzostw świata.
Kariera.
Igrzyska w Garmisch-Partenkirchen w 1936 roku był pierwszymi i zarazem ostatnimi igrzyskami w jego karierze. Wywalczył tam brązowy medal w biegu na 50 km stylem klasycznym, ulegając jedynie dwóm rodakom: zwycięzcy Elisowi Wiklundowi oraz drugiemu na mecie Axelowi Wikströmowi. Był to jego jedyny start na tych igrzyskach.
W 1933 roku wystartował na mistrzostwach świata w Innsbrucku. Wspólnie z Perem-Erikiem Hedlundem, Svenem Utterströmem i Hjalmarem Bergströmem zdobył złoty medal w sztafecie 4x10 km. Ponadto indywidualnie okazał się najlepszy w biegu na 18 km techniką klasyczną. Rok później, podczas mistrzostw świata w Sollefteå wywalczył srebrny medal w biegu na 50 km stylem klasycznym, ulegając jedynie Elisowi Wiklundowi. Na tych samych mistrzostwach wraz z Allanem Karlssonem, Larsem Jonssonem i Arthurem Häggbladem zdobył srebrny medal w sztafecie. Startował także na mistrzostwach świata w Wysokich Tatrach, gdzie zdobył złoty medal w biegu na 50 km stylem klasycznym. Co więcej razem z Halvarem Moritzem, Martinem Matsbo i Erikiem Larssonem wywalczył kolejny brązowy medal w sztafecie.

</doc>
<doc id="1367216" url="https://pl.wikipedia.org/wiki?curid=1367216" title="Deep Zone Project">
Deep Zone Project

Deep Zone Project - bułgarski zespół muzyczny grający muzykę electro house. Razem z DJ'em Balthazarem reprezentowali Bułgarię w Konkursie Piosenki Eurowizji 2008.
Historia zespołu.
Deep Zone Project (Deep Zone) powstał w 2000 roku. Zespół został doceniony przez miłośników muzyki klubowej w Europie Wschodniej dzięki tekstom piosenek.
Po wydaniu pierwszej płyty, "Ela Izgeii 2002", DJ Dian, Rossko, Luybomir Savov (ojciec Diana) oraz Yoanna z zespołem Deep Zone Project zostali nominowani w pięciu kategoriach do MTV Award Ceremony. Zwyciężyli w kategorii na "najlepszy kawałek klubowy roku" dzięki piosence „Without Caffeine”.
Inna piosenka, „DJ, Take Me Away”, znalazła się na drugim miejscu na europejskiej liście przebojów MTV i wygrała bułgarskie eliminacje do Eurowizji 2008. Ostatecznie piosenka nie trafiła jednak do finału.

</doc>
<doc id="1367217" url="https://pl.wikipedia.org/wiki?curid=1367217" title="Zdzisław Leśniak">
Zdzisław Leśniak

Zdzisław Leśniak (ur. 13 grudnia 1930 w Borysławiu, zm. 22 września 2002 w Warszawie) – polski aktor teatralny i filmowy, także reżyser.
Absolwent Wydziału Aktorskiego PWST w Warszawie (1954), Wydział Reżyserski ukończył na tej samej uczelni w 1966.
Występował w teatrach: Teatr Ziemi Opolskiej (1954–1955), Teatr Ludowy w Nowej Hucie (1955–1956), Teatr Dramatyczny w Warszawie (1956–1965), Teatr Komedia w Warszawie (1965–1978), Stara Prochownia w Warszawie (1978–1979), Teatr Syrena w Warszawie (1979–1985).
Występował w założonym przez Jerzego Dobrowolskiego Kabarecie Koń, ponadto w grupie muzycznej Go-Do-Cze-Bo-Le (nazwanej od pierwszych sylab nazwisk założycieli: Wiesław Gołas, Jerzy Dobrowolski, Mieczysław Czechowicz, Zbigniew Bogdański, Zdzisław Leśniak), Kabarecie Wagabunda oraz w Kabarecie Starszych Panów.

</doc>
<doc id="1367220" url="https://pl.wikipedia.org/wiki?curid=1367220" title="Zespół ATR-X">
Zespół ATR-X

Zespół ATR-X (zespół alfa talasemia-opóźnienie umysłowe o dziedziczeniu sprzężonym z chromosomem X, ang. alpha thalassaemia-mental retardation, X linked) – rzadka choroba uwarunkowana genetycznie. Chorują jedynie osoby posiadające chromosom Y, dziedziczenie sprzężone jest z chromosomem X. Chorobę wywołują mutacje w genie "ATRX".
Objawy i przebieg.
Fenotyp jest bardzo zmienny. Na obraz kliniczny zespołu składają się:

</doc>
<doc id="1367221" url="https://pl.wikipedia.org/wiki?curid=1367221" title="Pankstraße">
Pankstraße

Pankstraße – stacja metra w Berlinie, na linii U8, w dzielnicy Gesundbrunnen, w okręgu administracyjnym Mitte. Stacja została otwarta w 1976.

</doc>
<doc id="1367222" url="https://pl.wikipedia.org/wiki?curid=1367222" title="Tlokweng">
Tlokweng

Tlokweng – miasto w południowej Botswanie położone nad rzeką Limpopo tuż przy stolicy kraju, Gaborone, w Dystrykcie South East. Miasto może być uznane za wchodzące w skład konurbacji Gaborone. Tlokweng leży po przeciwnej stronie rzeki, przy drodze prowadzącej do granicy z Republiką Południowej Afryki, przejście graniczne położone jest o 15 km na wschód od miasta. Według spisu ludności przeprowadzonego w 1991 roku Tlokweng liczyło 12 501 mieszkańców, a w 2001 roku 21 133.

</doc>
<doc id="1367223" url="https://pl.wikipedia.org/wiki?curid=1367223" title="Paul Claudel">
Paul Claudel

Paul Claudel // (ur. 6 sierpnia 1868 w Villeneuve-sur-Fère, zm. 23 lutego 1955 w Paryżu) – francuski poeta i dramaturg, symbolista. Członek Akademii Francuskiej. Brat rzeźbiarki Camille Claudel.
Życiorys.
Urodził się w 1868 w Villeneuve-sur-Fère. Piastował wiele różnych stanowisk dyplomatycznych. M.in. był konsulem Francji w Czechosłowacji, Niemczech, Chinach (gdzie spędził 14 lat) oraz ambasadorem w Japonii, Stanach Zjednoczonych i Belgii.
Przełomowym wydarzeniem w jego życiu było nawrócenie pod wpływem impulsu, jakiego doświadczył w katedrze Notre-Dame w Paryżu. Od tego momentu sprawy wiary stały się dla niego ważniejsze od estetyki literackiej, a nawet od udziału w życiu publicznym. Różnorodne krajobrazy i cywilizacje, które miał okazję poznać, dostarczyły mu obrazów, którymi posługiwał się przy głoszeniu wiary katolickiej. Zmarł w Paryżu.
Twórczość.
Claudel był zdecydowanym symbolistą. Próbował dotrzeć do czystych pojęć poprzez pozory rzeczy, przy tym potrafił doskonale wyrazić myśl religijną. Poeta nie od razu był tego świadomy. Jego pióro przeszło wielką ewolucję. Pionierskie utwory są dramatami lirycznymi poświęconymi głównie tajemnicy losu ludzkiego "L’Arbre" ("Drzewo", 1901), grzechowi pychy "Tête d’Or" ("Złota czaszka", 1890), tragedii namiętności "L'Échange" ("Zamiana", 1901), problematyce ekstatycznej modlitwy i poświęcenia. "Przesilenie południowe" (1906) jest natomiast powrotem do wątku miłosnego.
Od 1906 dzieła Claudela stały się wyraźną afirmacją wiary katolickiej. Powstały tomy poezji lirycznych "Cinq Grandes Odes" ("Pięć wielkich ód", 1909), "Corona benignitatis anni Dei" ("Wieniec łask Roku Pańskiego", 1915), "Corona benignitatis anni Dei" ("Zapiski o świętych", 1925). Pisał także sztuki teatralne: "L’Otage" ("Zakładnik", 1911) czy "L’annonce faite à Marie" ("Zwiastowanie", 1912). Claudel wtajemnicza czytelnika w osobiste przeżycia, sposób modlitwy, cierpienia i odczucia mistyczne. Jego technika budowania składni, czyli biblijne wersety o niejednolitej długości akcentowane aksonami, hermetyczność wielu sformułowań, pełna napięcia forma, mogą swoim skomplikowaniem formalnym odstraszać czytelnika. Poeta znalazł w symbolizmie idealne środki wyrazu: wydłużył wiersz wolny, który stał się wersetem biblijnym w jego poezji.
Tematykę pierwszych dzieł można uznać za dość nietypową, a nawet dziwaczną, język hermetyczny i metaforyczny. Widoczne są wpływy Mallarmégo i Rimbauda, które splatały się w teatrze Claudela z reminiscencjami z Ajschylosa i Szekspira. Z czasem język nabrał powagi i siły, wątki religijne cechują się głębokim humanizmem. Claudel przekonał się, że prawda religii nie tkwi poza życiem, ale właśnie w nim i wyłania się ze ścierania namiętności.
Teatr Claudela.
Początkowo symboliczny, stopniowo stał się wyrazem duszy katolika głoszącej tajemnice wiary. Przez długi czas oscylował między konwencjami światowymi a bulwarowym realizmem Théâtre Libre. Gdy znikły obie przeszkody, teatr Claudela rozkwitł w całej swej wspaniałości. Sztuki "Zwiastowanie" i "Zakładnik" coraz częściej pojawiały się na afiszach, a triumfem okazało się wystawienie "Atłasowego trzewiczka" ("Le soulier de satin", 1929) podczas okupacji. Claudel reprezentuje, obok twórców XX w. takich jak Federico Garcia Lorca i Thomas Stearns Eliot, teatr „żywiołu lirycznego”, odrzucający zwykle zasadę prawdopodobieństwa, nawiązujący np. do tradycji antycznej, poetyki średniowiecznej, misteriów czy rodzimego folkloru. Dramaty Claudela mimo pewnych niejasności, nieporadności stanowią wzór. Poeta pokazał, jak można tchnąć w teatr współczesny wielkość teatru greckiego.

</doc>
<doc id="1367225" url="https://pl.wikipedia.org/wiki?curid=1367225" title="Auguste Henri Forel">
Auguste Henri Forel



</doc>
<doc id="1367229" url="https://pl.wikipedia.org/wiki?curid=1367229" title="Słoneczny Dzień Juliański">
Słoneczny Dzień Juliański



</doc>
<doc id="1367230" url="https://pl.wikipedia.org/wiki?curid=1367230" title="Bad Waltersdorf">
Bad Waltersdorf

Bad Waltersdorf – uzdrowiskowa gmina targowa w Austrii, w kraju związkowym Styria, w powiecie Hartberg-Fürstenfeld. Zajmuje obszar 52,28 km². Liczy 3703 mieszkańców (1 stycznia 2015). Do 31 grudnia 2012 należała do powiatu Fürstenfeld.
Podstawą działania uzdrowiska są źródła termalne. Miejsce przygotowań reprezentacji Polski przed i w czasie Mistrzostw Europy w piłce nożnej w 2008 roku. Od roku 2009 funkcję proboszcza w tej miejscowości pełni kapłan z diecezji rzeszowskiej, ks. Maciej Trawka.

</doc>
<doc id="1367231" url="https://pl.wikipedia.org/wiki?curid=1367231" title="Erwin Strittmatter">
Erwin Strittmatter

Erwin Strittmatter (ur. 14 sierpnia 1912 w Sprembergu, zm. 31 stycznia 1994) – łużycki pisarz i dramaturg, tworzący w języku niemieckim.
Życiorys.
Pochodził ze wsi łużyckiej. Rozpoczął karierę literacką jako pisarz mniejszości narodowej. Był jednym z przedstawicieli młodego pokolenia pisarzy Niemieckiej Republiki Demokratycznej. Musiał przezwyciężyć nie tylko ciążenie całego nurtu realistycznych i nierealistycznych tradycji literackich, ale przede wszystkim przeszłości politycznej. Główny reprezentant powieści o tematyce wiejskiej. W typowy sposób dla kręgu tej literatury, np. Jurija Brězany i , podejmuje próby nakreślenia zmian, jakim podlega wieś niemiecka oraz psychika chłopa. Pisze językiem ludowym z fantazją i humorem. Nie stroni od drastycznych obrazów środowiska wiejskiego i świata rzemieślników. Jego talent do scen rodzajowych z życia chłopów i jego ludowy optymizm zyskały pisarzowi uznanie wielu czytelników.
Twórczość.
Najbardziej wartościowy osiągnięciem literackim Strittmattera jest powieść "Tinko" (1954). Ukazuje przejście chłopów od produkcji drobnotowarowej do produkcji wielkich spółdzielczych gospodarstw rolnych. Ostre antagonizmy dzielą tu całe rodziny i generacje – głównie jest to rozbieżność między chłopską dumą posiadania a własnością socjalistyczną ziemi. Książka pisana jest z perspektywy młodocianego bohatera tytułowego. Tło większości jego utworów stanowią realia meklemburskiej przyrody i folkloru.
Jego powieści i opowiadania na język polski tłumaczył Eugeniusz Wachowiak.

</doc>
<doc id="1367239" url="https://pl.wikipedia.org/wiki?curid=1367239" title="Anna Zagórska">
Anna Zagórska

Anna Grażyna Zagórska (ur. 14 lipca 1964 w Łodzi) – polska aktorka, dr nauk o sztukach pięknych, pedagog emisji głosu i artykulacji.
Życiorys.
W roku 1988 ukończyła studia na Wydziale Aktorskim Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi. W latach 1988–1991 była związana z Teatrem Polskim w Warszawie. W 2005 roku otrzymała stopień doktora nauk o sztukach pięknych w Akademii Teatralnej w Warszawie, gdzie następnie była wykładowcą emisji głosu i artykulacji, a ponadto w latach 2012–2015 dziekanem Wydziału Aktorskiego. Jest adiunktem na Wydziale Wokalno-Aktorskim w Akademii Muzycznej im. Stanisława Moniuszki w Gdańsku.
W 2011 roku otrzymała Złoty Krzyż Zasługi. Mężem aktorki jest aktor Cezary Morawski.
Filmografia.
Źródło: Filmpolski.pl.

</doc>
<doc id="1367243" url="https://pl.wikipedia.org/wiki?curid=1367243" title="Jaroslav Vrchlický">
Jaroslav Vrchlický

Jaroslav Vrchlický, właśc. Emil Frida (ur. 17 lutego 1853, zm. 9 września 1912) – czeski poeta i dramaturg, krytyk, eseista i tłumacz, członek honorowy Towarzystwa Muzeum Narodowego Polskiego w Rapperswilu od 1897 roku.
Życiorys.
Pochodził z Loun, jego ojciec był kupcem. Uczył się w gimnazjum w Slaným (od 1862 r.), Pradze i Klatovach. Studiował filozofię, literaturę i kulturę romańskiego kręgu językowego na Uniwersytecie Karola w Pradze. Był redaktorem czasopisma „Lumír”, na studiach założył towarzystwo lumirowców, którzy uznawali sztukę za najważniejszy przejaw ekspresji narodowej. Podróżował po Włoszech, Francji, Danii, Polsce (1898). Od 1890 członek Czeskiej Akademii Nauk i Sztuk. Od 1891 poseł do parlamentu wiedeńskiego, od 1893 profesor literatury powszechnej Uniwersytetu Karola. Był nominowany do nagrody Nobla za całokształt pracy literackiej.
Twórczość.
Jego spuścizna jest niezwykle bogata. Pozostawił olbrzymi dorobek sytuujący go pośród największych poetów czeskich i najpłodniejszych twórców świata. Już w pierwszych zbiorach "Z głębin" (1875) i "Poezje epickie" (1876) wystąpił jako poeta wszechstronny, liryk i epik z wyraźną skłonnością do refleksji, zdumiewający różnorodnością tematyki, imponujący walorami formy wykształconej głównie na poezji Victora Hugo i parnasistów francuskich. Dążył do szybkiego przeszczepienia kultury literackiej na grunt ojczysty, popadając nieraz w eklektyzm. Vrchlický dał się poznać jako nadzwyczaj zręczny wersyfikator, posługujący się z łatwością wszystkimi klasycznymi formami stroficznymi jak – na przykład – oktawa, strofa spenserowska i sonet. Równocześnie jednak narzucił sztywną, mechaniczną realizację wzorca metrycznego, zwłaszcza pięciostopowego jambu, odrzuconą dopiero przez poetów dwudziestego wieku. Rychło przezwyciężywszy młodzieńczy pesymizm, wniósł do poezji swój charakterystyczny ton – miłość i sensualistyczną afirmację życia. Zdobywał się na tony głębokiej zadumy, ostrej krytyki społecznej niesprawiedliwości, na gorące wyznania patriotyzmu, ukazywał stały postęp w historii ludzkości.
Poglądy.
Poglądy społeczne Vrchlickiego kształtowały się w duchu idei Wielkiej Rewolucji Francuskiej; procesy dziejowe pojmował poeta ewolucjonistycznie. Dał temu wyraz w zbiorze "Duch i świat" (1878) i w in., w których rozwijał koncepcję epicko-refleksyjnej epopei ludzkości. Problem sensu życia ludzkiego, wątpliwości co do przyszłości świata i kultury, całościowego krytycyzmu Vrchlickiego w stosunku do rzeczywistości, której groźne cienie kompensował idealnym wyobrażeniem stosunków ludzkich, znalazły wyraz w zbiorku poezji "Sfinks" (1883); motyw rewolucji społecznej w postaci chłopskiej rebelii przewija się przez "Wiejskie ballady" (1885) o tematyce czeskiej. Liryka osobista Vrchlickiego znalazła wyraz w tomach: "Czarodziejski ogród" (1885), "Gorzkie ziarna" (1889) i w in., gdzie miłość zmysłowa afirmowana jest przez odwołanie się do antycznego ideału harmonii duszy i ciała. Pobrzmiewa w nich też smutek i rozgoryczenie, pogłębiające się zwłaszcza w l. 90., gdy poeta przeżywał dramat małżeński, a równocześnie atakowany był przez modernistyczną generację literacką. Z bólu i zmagań o duchową równowagę zrodziła się liryka intymna "Okna w burzy" (1894). Przezwyciężywszy kryzys, doszedł Vrchlický znowu do radosnej afirmacji życia, pogłębionej filozoficzną refleksją, w zbiorze "Drzewo życia" (1909). W latach wzmożonej walki politycznej o prawa narodowe swój patriotyzm poeta wyraził metaforycznie w poemacie dramatycznym o buncie Żydów "Bar Kochba" (1897) i bezpośrednio w zbiorze poezji "Moja ojczyzna" (1903). Imponujący dorobek poetycki Vrchlickiego jest nierówny.
Słabe strony talentu.
Słabe strony talentu pojawiły się także w twórczości dramatycznej poety, której tematykę czerpał niemal wyłącznie z przeszłości, poprzestając na zewnętrznym kolorycie historycznym. Do najbardziej udanych jego utworów należy komedia z czasów Karola IV "Noc na Karlsztejnie" (1884) i trylogia-melodramat, z muzyką Fibicha, "Hippodamia" ("Hippodamie": cz. I "Zaloty Pelopsa",1890; cz. II "Zgoda Tantala", 1891; cz. III Ś"mierć Hippodamii", 1891).
Krytyk literacki.
Vrchlický jako krytyk pilnie śledził ruch literacki na Zachodzie i zaznajamiał z nim rodaków. Jeszcze większe zasługi ma jako tłumacz, zwłaszcza poezji romańskiej: V. Hugo, parnasistów, Dantego, Tassa, Ariosta, Camõesa. Przekładał także Goethego, Byrona, Shelleya. Serdeczne więzy łączyły go z Polakami, z poezji polskiej przełożył wszystkie części Dziadów Mickiewicza (1895). Polskim romantykom składał nieraz hołd w swych poezjach i wypowiedziach.
Ważniejsze zbiory.
Na język polski jego utwory tłumaczyli m.in. Maria Konopnicka, Bronisław Teodor Grabowski, Zenon Przesmycki (Miriam) i Leszek Engelking.

</doc>
<doc id="1367244" url="https://pl.wikipedia.org/wiki?curid=1367244" title="Tish Daija">
Tish Daija

Tish Daija właśc. Matish Daija (ur. 30 stycznia 1926 r. w Szkodrze, zm. 3 października 2004 w Tiranie) – albański muzyk i kompozytor.
Życiorys.
Pochodził z rodziny rzemieślniczej. Jego ojciec i wuj grali w zespole muzycznym założonym przy towarzystwie patriotycznym Rozafat w Szkodrze. Tish zaczął śpiewać mając zaledwie 6 lat w chórze franciszkańskim kierowanym przez Martina Gjokę i Filipa Mazreku. Potem grał na klarnecie i saksofonie w zespole założonym przez Prenka Jakovę. Mając zaledwie trzynaście lat, komponował już pierwsze utwory, w tym bardzo popularne w rejonie Szkodry pieśni "Cik, o mori cik" czy "Ndal bre vashe".
W czasie II wojny światowej uczył się w gimnazjum prowadzonym przez franciszkanów w Szkodrze. Po ukończeniu szkoły w 1946 rozpoczął pracę nauczyciela muzyki we Vlorze. W mieście tym zakładał zespoły muzyczne, ale także poświęcał sporo czasu drugiej swojej pasji życiowej – piłce nożnej. Przez 4 sezony występował w zespole Flamurtari na pozycji napastnika.
W 1951 Daija wyjechał do Moskwy, gdzie kształcił się w konserwatorium im. Piotra Czajkowskiego w klasie kompozycji. Tam też został kapitanem drużyny piłkarskiej złożonej ze studentów konserwatorium i wystąpił w kilku meczach przeciwko drużynom uniwersyteckim. Studia ukończył w 1956, po czym wrócił do Albanii. W tym samym roku rozpoczął pracę w ministerstwie kultury i sztuki, organizując życie muzyczne w kraju. W 1962 został mianowany dyrektorem Zespołu Pieśni i Tańca, przez kolejne osiemnaście lat pełnienia przez niego tej funkcji zespół stał się jednym z najbardziej znanych w Albanii, występując wielokrotnie poza granicami kraju. Pracował także jako pedagog w Instytucie Sztuk w Tiranie.
W 1994 wyjechał do USA, gdzie przygotowywał wraz z Marie Dushaj edycję płytową pieśni albańskich. W 1998 organizował w Tiranie Międzynarodowy Festiwal Piosenki Dziecięcej.
Twórczość kompozytorska Daiji obejmuje kilkadziesiąt dzieł, w tym dwie opery, trzy operetki, dwa balety, a także symfonie, utwory wokalne, piosenki i utwory dla dzieci.
W 1999 został przyjęty w poczet członków Akademii Nauk Albanii. Za swoją działalność otrzymał w 1980 tytuł Artysty Ludu (alb. "Artist i Popullit").
Był żonaty (żona Adelaida).

</doc>
<doc id="1367245" url="https://pl.wikipedia.org/wiki?curid=1367245" title="El Hamma">
El Hamma



</doc>
<doc id="1367247" url="https://pl.wikipedia.org/wiki?curid=1367247" title="Dynamo-2 Kijów">
Dynamo-2 Kijów

Dynamo-2 Kijów (ukr. Футбольний клуб «Динамо-2» Київ, "Futbolnyj Kłub „Dynamo-2” Kyjiw") – ukraiński klub piłkarski z siedzibą w Kijowie.
Jest drugim zespołem klubu Dynamo Kijów. Założony w roku 1946. Rozwiązany w czerwcu 2016 r. po zakończeniu sezonu 2015/16.
Klub nie może występować w rozgrywkach Pucharu Ukrainy. Do 2016 występował w rozgrywkach ukraińskiej Pierwszej Lihi.
Historia.
Chronologia nazw:
Zespół piłkarski Dynamo-2 został założony w kijowie w roku 1946. 11 kwietnia 1965 roku dnia w Iwano-Frankiwsku drużyna debiutowała w rozgrywkach klasy B Mistrzostw ZSRR. W czasach ZSRR drugi zespół klubu Dynamo Kijów występował w rozgrywkach ligi dublerów.
Po rozpadzie Związku Radzieckiego, Dynamo-2 Kijów występuje od 1992 roku w rozgrywkach ukraińskiej Pierwszej Lihi.
Po zakończeniu sezonu 2015/16 druga drużyna klubu została rozwiązana.
Sukcesy.
Ukraina

</doc>
<doc id="1367251" url="https://pl.wikipedia.org/wiki?curid=1367251" title="Wincenty Dunin Marcinkiewicz">
Wincenty Dunin Marcinkiewicz

Wincenty Jakub Dunin Marcinkiewicz herbu Łabędź (ur. w Paniuszkiewiczach, zm. 29 grudnia 1884 w ) – białoruski i polski poeta, dramaturg, klasyk literatury polsko-białoruskiej XIX w. Autor romantycznych wierszy, powieści i opowiadań. Popularyzator białoruskiego języka literackiego i kreator nowych gatunków oraz form literackich. Przodek polskiej poetki Barbary Czarnowieskiej.
Życiorys.
Wincenty Dunin Marcinkiewicz pochodził z białoruskiej rodziny drobnej szlachty katolickiej. Jego ojciec Jakub był dzierżawcą niewielkiego majątku. W 1824 r. Wincenty ukończył szkołę powiatową. Następnie rozpoczął studia medyczne na uniwersytecie. W 1840 r. poeta osiedlił się pod Mińskiem w majątku Mała Lucynka. Piastował godność szlacheckiego deputata w Mińsku. W swoim majątku założył teatr autorski, w którym wystawiał także własne sztuki. W 1841 r. założył pierwsze białoruskie kółko teatralne. Zachęcał innych do zakładania szkółek ludowych, sam także założył podobną w Mińsku. Poeta był prześladowany przez władze po napisaniu wierszy agitacyjnych w czasie powstania w 1863 roku.
Twórczość.
Jest uważany za jednego z pierwszych klasyków białoruskiej literatury. W swoich utworach często opisywał lud wiejski, jego kulturę, zwyczaje i obrzędy. Wiele wierszy pisał w języku białoruskim, a spod jego pióra wyszły m.in. poematy oraz sztuki teatralne. Pierwszy utwór drukowany, wydany w 1846 r., "Sielanka" został wystawiony po raz pierwszy w Mińsku w 1852 r. Początkowo utwory poety mają charakter sielankowy i pisane są po polsku, np. zbiór "Dudarz białoruski" (1857). Późniejszą twórczość zaliczyć można do literatury realistycznej, m.in.: opowieści "Wieczornice" i "Obłąkany" (1855), poemat "Hapon" (1855), a także farsę teatralną "Szlachta pińska" (1866).
Wincenty Dunin-Marcinkiewicz zajmował się również tłumaczeniem utworów polskich poetów. W 1859 r. podjął się przekładu "Pana Tadeusza" Mickiewicza, którego rękopis po wydaniu dwóch ksiąg skonfiskowała carska cenzura. Przekład ten został wydany dopiero po śmierci tłumacza w 1907 r.
Stanisław Moniuszko napisał cztery ze swoich 20 oper do libretta Dunin-Marcinkiewicza, w tym do opery "Sielanka", pierwszej opery, w której część libretta napisano po białorusku.
Julia Rutkowska w swoich niepublikowanych wspomnieniach zapisała: "„Wincenty Dunin-Marcinkiewicz, obecnie słynny poeta białoruski, to stryj mojej matki. Najstarszy brat jej, Bolesław, przechowywał rękopisy (a może odpisy) tego poety. Bracia Bolesława często żartowali z jego pietyzmu do tej poezji. Już po śmierci Bolesława córka jego, likwidując rzeczy przed wyjazdem z Odessy do Polski, nieświadomie zniszczyła ten dorobek"”.
Upamiętnienie.
W dniu 3 września 2016 roku odsłonięto na Placu Wolności w Mińsku wspólny pomnik Dunin-Marcinkiewicza i Stanisława Moniuszki.

</doc>
<doc id="1367253" url="https://pl.wikipedia.org/wiki?curid=1367253" title="Elis Wiklund">
Elis Wiklund

Elis Wiklund (ur. 12 grudnia 1909 w Ullånger, zm. 15 marca 1982 w Sollefteå) – szwedzki biegacz narciarski, złoty medalista olimpijski oraz złoty medalista mistrzostw świata.
Kariera.
Igrzyska w Garmisch-Partenkirchen w 1936 roku był pierwszymi i zarazem ostatnimi igrzyskami w jego karierze. W swoim jedynym starcie na tych igrzyskach, w biegu na 50 km techniką klasyczną wywalczył złoty medal. Pozostałe miejsca na podium również zajęli reprezentanci Szwecji: Axel Wikström był drugi, a brązowy medal zdobył Nils-Joel Englund.
W 1934 roku wystartował na mistrzostwach świata w Sollefteå, gdzie również okazał się najlepszy na dystansie 50 km stylem klasycznym. Englund zajął tym razem drugie miejsce, a brąz wywalczył Olli Remes z Finlandii. Startował także na mistrzostwach świata w Cortina d’Ampezzo w 1941 roku. Podczas spotkania we francuskim mieście Pau, FIS zadecydowała jednak, że wyniki z tych mistrzostw nie będą oficjalnie uznawane, gdyż liczba zawodników była zbyt mała.

</doc>
<doc id="1367254" url="https://pl.wikipedia.org/wiki?curid=1367254" title="Haikouichthys">
Haikouichthys

Haikouichthys ("Haikouichthys ercaicunensis") – jeden z najstarszych i najbardziej prymitywnych kręgowców z nadgromady bezżuchwowców.
Żył w okresie wczesnego kambru (ok. 530 mln lat temu) w czasie tzw. eksplozji kambryjskiej. Długość ciała ok. 2,5 cm. Posiadał skrzela, płetwy grzbietową i brzuszną oraz krótką strunę grzbietową. Miał segmentowany tułów. Jego skamieniałości zostały odkryte (wraz z "Myllokunmingia fengjiaoa") w Chinach przez D.G. Shu i Simona Conwaya Morrisa&lt;ref name="doi:10.1038/46965"&gt;&lt;/ref&gt;.

</doc>
<doc id="1367255" url="https://pl.wikipedia.org/wiki?curid=1367255" title="Metoda ograniczonego kontekstu">
Metoda ograniczonego kontekstu

Metoda ograniczonego kontekstu (ang. "bounded-context parsing") lub "BC(m,n)" – analiza wstępująca działająca na zasadzie przesunięcie-redukcja (ang. "shift-reduce"), w której decyzja o akcji do wykonania podejmowana jest na podstawie "m" symboli z wierzchołka stosu i "n" kolejnych symboli z wejścia. Dawniej metoda ta (szczególnie BC(2,1)) była dosyć popularna, jednak została wyparta przez LALR(1).
Działanie.
Parser BC(m,n) czyta strumień symboli terminalnych z wejścia, posiada stos, na którym może przechowywać zarówno symbole terminalne, jak i nieterminalne. W dwuwymiarowej tabeli parsingu indeksowanej słowami o długości "m" złożonych z symboli terminalnych i nieterminalnych oraz słowami o długości "n" z symboli terminalnych, zapisane są akcje, które analizator składniowy w danej konfiguracji ma wykonać.
Parser wykonuje cztery rodzaje akcji:
Każdy kontekst musi jednoznacznie określać akcje, czyli każda komórka tabeli parsowania może zawierać najwyżej jedną akcję. Niektóre komórki mogą pozostać puste, gdyż niektóre konteksty mogą być nieosiągalne.
Parsery LR(k) mogą być traktowane jak efektywna implementacja BC(°,k), czyli parsera biorącego pod uwagę sytuacje na całym stosie i "k" pozostałych symboli z wejścia.

</doc>
<doc id="1367256" url="https://pl.wikipedia.org/wiki?curid=1367256" title="Ulica Podmiejska w Kaliszu">
Ulica Podmiejska w Kaliszu

Ulica Podmiejska – ulica w Kaliszu o długości 1,7 km, jedna z głównych arterii miasta. Od ronda Westerplatte do ronda Dobrzec stanowi część drogi krajowej nr 25 i zachodniej, wewnętrznej obwodnicy miejskiej, a także wyznacza granicę między Dobrzecem W a Widokiem i Korczakiem.
Na odcinku od wjazdu na dworzec PKS do ronda Westerplatte dwujezdniowa z dwoma pasami ruchu w każdym kierunku.
Komunikacja miejska.
Ulicą Podmiejską kursuje większość spośród 25 linii Kaliskich Linii Autobusowych, w szczególności na odcinku Górnośląska–Wyszyńskiego, a także linia M MZK Ostrów Wielkopolski. Przy ulicy znajduje się sześć przystanków autobusowych.

</doc>
<doc id="1367257" url="https://pl.wikipedia.org/wiki?curid=1367257" title="Sukcesja tronu">
Sukcesja tronu

Sukcesja tronu – w państwach o ustroju monarchicznym przekazanie tronu monarszego nowemu władcy zgodnie ze zbiorem zasad dziedziczenia tronu w przypadku: śmierci, abdykacji, rzadziej końca kadencji, osoby aktualnie panującej.
W zależności od szczegółowych zasad dziedziczenia tronu następcą tronu, czyli osobą która przejmuje panowanie po poprzednim władcy w razie jego śmierci lub abdykacji – jest zazwyczaj jego zstępny, czyli najstarsze dziecko monarchy, w dalszej kolejności najbliższy mu krewny (brat, lub inna osoba wyznaczona przez monarchę). 
Zasady sukcesji tronu.
Sukcesja tronu w monarchiach dziedzicznych.
Pierwszeństwo urodzenia
Sukcesja tronu w monarchii dziedzicznej jest ustalana w oparciu o primogeniturę (pierworództwo), która polega na dziedziczeniu tronu przez najstarszego potomka w linii prostej. Pierworództwo stosowane jest od początków istnienia dziedzicznej monarchii. 
Przykłady: 
Systemem przeciwnym do primogenitury, historycznym i rzadko stosowanym jest ultimogenitura, wyznaczająca na następcę najmłodsze dziecko władcy
Pierwszeństwo płci
Wariantem primogenitury jest wariant nierozróżniający płci pierworodnego potomka nazywany często absolutną primogeniturą. Obowiązuje ona w następujących monarchiach:
Sukcesja tronu w monarchiach elekcyjnych.
W monarchiach elekcyjnych sukcesja tronu nie odbywa się automatycznie. Tron po śmierci monarchy jest pusty aż do momentu wyboru nowego władcy. Elekcja może dokonać się też za życia danego monarchy ("vivente rege").
Przykłady:
Sukcesja wtórna.
"Sukcesja wtórna", lub "sukcesja wsteczna" – nadzwyczajna sytuacja kiedy to wbrew porządkowi naturalnemu tron po synu (zstępnym) przejmuje wstępny: ojciec, lub inna osoba z pokolenia ojca (np. brat), a nawet dziadek. Sytuacje tego typu zdarzały się w historii bardzo rzadko – miały miejsce w następujących państwach:
Jan I był synem króla Francji Ludwika X Kłótliwego i Klemencji Andegaweńskiej. Urodził się jako pogrobowiec, pięć miesięcy po śmierci swojego ojca. Panował jako król Francji i Nawarry, regentem był jego stryj – Filip, który sam został królem po śmierci Jana I 20 XI 1316 r.
W 1724 r. Filip V abdykował rzecz syna – Ludwika I. Ludwik I wkrótce zmarł na ospę po tylko 6 miesiącach panowania, a Filip V objął ponownie tron.
Po śmierci króla Sisowath Monivong w 1941 r. jego następcą został wnuk Norodom Sihanouk, który w 1955 abdykował na rzecz swego ojca – Norodoma Suramarita
Po śmierci Ferdynanda I 20 lipca 1927 tron Rumunii objął jego małoletni wnuk Michał I w imieniu którego władzę sprawowała Rada Regencyjna. Jednak syn Ferdynanda I a ojciec Michała – Karol (wcześniej pozbawiony praw do tronu) powrócił do kraju i 8 czerwca 1930 przejął tron od syna jako Karol II.
Gyanendra wstąpił na tron 1950 po odsunięciu jego dziadka Tribhuvana w trakcie powstania ludowego. Jednakże Tribhuvan powrócił do Nepalu i odzyskał tron.
1 czerwca 2001 na skutek masakry, której sprawcą był następca tronu książę Dipendra zginęło 9 członków rodziny królewskiej w tym król Birendra Bir Bikram Shah Dev ojciec Dipendry. W tej sytuacji formalnym królem Nepalu został sam Dipendra który jednak na skutek podjętej w trakcie tych wydarzeń próby samobójczej (według innej wersji postrzelenia przez straż pałacową) żył jeszcze tylko trzy dni. W dniu jego śmierci 4 czerwca 2001 tron przejął brat króla Birendry – Gyanendra (nieobecny w pałacu w czasie masakry).
Moshoeshoe po uzyskaniu przez Lesotho niepodległości w 1966 został koronowany na króla. Pełnił swą funkcję do roku 1970, kiedy, po przegranych wyborach parlamentarnych przez partię premiera L. Jonathana, chcącego odzyskać kontrolę nad państwem, został usunięty z tronu. Wyjechał do Holandii, gdzie przebywał na wygnaniu. W tym okresie regentką była jego żona, Mamohato Bereng Seeiso. Po obaleniu Jonathana w 1986, król odzyskał część rzeczywistej władzy, którą mu jednak odebrano na początku 1990; regentką ponownie została jego żona, a on sam został zmuszony do emigracji. W listopadzie 1990 jego syn, David Mohato Bereng Seeiso, zastąpił go na tronie jako król Letsie III. Do 1992 Moshoeshoe II przebywał na wygnaniu w Wielkiej Brytanii; w styczniu 1995 powrócił na tron Lesotho, zastępując swego syna. Rok później, w styczniu 1996, król Moshoeshoe II zginął w wypadku drogowym w górach Maluto, a tron objął ponownie Letsie III.
Sukcesja w republikach.
W republikach podobnie jak w monarchiach, kwestia sukcesji urzędu prezydenckiego jest zazwyczaj usystematyzowana konstytucyjnie. Sukcesja prezydencka nie normuje jednak zwyczajnego przekazania funkcji, którą regulują procedury wyborcze. Ma zastosowanie w sytuacjach nadzwyczajnych, np. w wyniku śmierci, rezygnacji, lub odwołania (tzw. "impeachment") dotychczasowej głowy państwa. W wyniku zaistnienia, którejś z powyższych sytuacji pierwsza osoba w linii sukcesji obejmuje urząd, lub pełni obowiązki głowy państwa do czasu jej wyłonienia w zwyczajnej procedurze.
Przykłady:

</doc>
<doc id="1367258" url="https://pl.wikipedia.org/wiki?curid=1367258" title="Dziedziczenie tronu">
Dziedziczenie tronu



</doc>
<doc id="1367262" url="https://pl.wikipedia.org/wiki?curid=1367262" title="Duk wspaniały">
Duk wspaniały

Duk wspaniały, duk ("Pygathrix nemaeus") – barwny gatunek ssaka naczelnego z podrodziny gerez (Colobinae) w obrębie rodziny koczkodanowatych (Cercopithecidae). Nazwa „duk” pochodzi z języka wietnamskiego.
Nazewnictwo.
W polskiej literaturze zoologicznej gatunek "P. nemaeus" był oznaczany nazwą „duk”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi nadano nazwę „duk wspaniały”, rezerwując nazwę „duk” dla rodzaju tych małp.
Zasięg występowania.
Duk wspaniały występuje we wschodnio-środkowym i południowo-wschodnim Laosie, północnym i środkowym Wietnamie (ale w bardzo rozproszonych populacjach) oraz na niewielkim obszarze w północno-wschodniej Kambodży (Vœn Sai, prowincja Rôttanak Kiri). Stare zapisy z wyspy Hajnan wydają się być błędne.
Taksonomia.
Gatunek po raz pierwszy naukowo opisał w 1771 roku szwedzki przyrodnik Karol Linneusz nadając mu nazwę "Simia nemaeus". Holotyp pochodził z Wietnamu.
Istnieje niewielki obszar gdzie występuje sympatryczność między "P. nemaeus" i "P. cinerea" w północnej części prowincji Quảng Nam w Wietnamie i północno-wschodniej Kambodży (Outtyeancheat Vireakchey), z pewnymi przypadkami krzyżowania. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) samic 49–57 cm, samców 55–63 cm, długość ogona samic 42–59 cm, samców 52–66 cm; masa ciała samic 6–8 kg, samców 8–11,6 kg. Ubarwienie jest zależne od podgatunku. Wspólną cechą wszystkich podgatunków jest szary grzbiet i biały ogon. Młode do 10 miesiąca życia cechują barwy jaśniejsze niż u dorosłych osobników.
Ekologia.
Duki są zwierzętami nadrzewnymi, prowadzą dzienny tryb życia. Przebywają w stadach złożonych zwykle z 4-15, a czasem 30-50 osobników. Wykazują wysoko rozwinięte zachowania socjalne, mają bogaty repertuar sygnałów wizualnych, dotykowych i głosowych. Pożywienie duków stanowią przede wszystkim młode liście, również owoce i kwiaty. Nie piją wody. Samice dojrzewają płciowo w wieku 4 lat, samce 4-5 lat. Ciąża trwa 165-190 dni. Samica rodzi jedno młode, porody bliźniacze należą do rzadkości. W niewoli notowano osobniki żyjące ponad 24 lata.
Zagrożenia.
Ludzie polują na duki wspaniałe dla mięsa i sportu. Podczas wojny wietnamskiej duki były ofiarami nalotów dywanowych. Czasami małpy te są poławiane i sprzedawane jako zwierzęta domowe, pomimo obowiązującego zakazu. Gatunek jest objęty konwencją waszyngtońską CITES (załącznik I). Poławiano je również jako zwierzęta doświadczalne do badań medycznych. Kolejne zagrożenie duków stanowi wycinka lasów.

</doc>
<doc id="1367264" url="https://pl.wikipedia.org/wiki?curid=1367264" title="Asz-Szarkijja">
Asz-Szarkijja

Asz-Szarkijja, arab. الشرقية – wschodni
Zobacz też:

</doc>
<doc id="1367266" url="https://pl.wikipedia.org/wiki?curid=1367266" title="Charles-Édouard Brown-Séquard">
Charles-Édouard Brown-Séquard

Charles-Édouard Brown-Séquard (ur. 8 kwietnia 1817 w Port Louis, zm. 2 kwietnia 1894 w Sceaux) – francuski lekarz, fizjolog i neurolog. Jako pierwszy opisał zespół, zwany na jego cześć zespołem Browna-Séquarda.
Życiorys.
Jego ojciec Charles Edward Brown był pochodzenia irlandzko-amerykańskiego, a matka Charlotte Séquard była Francuzką. Do 1878 obywatel maurytyjski, od 1878 roku był obywatelem francuskim. Urodził się po śmierci ojca, który zaginął na morzu. Wyjechał na studia do Paryża i ukończył medycynę. W 1846 roku powrócił na Mauritius z zamiarem praktykowania tam, ale w 1852 roku wyjechał do Stanów Zjednoczonych i przez pewien czas pracował w Medical College of Virginia. Następnie ponownie wyjechał do Paryża i w 1859 roku wyjechał do Londynu, gdzie zatrudnił się w Państwowym Szpitalu dla Sparaliżowanych i Epileptyków ("National Hospital for the Paralysed and Epileptic"). Zajmował się wówczas patologią układu nerwowego i wykładał. W 1864 roku ponownie wyjechał do Stanów Zjednoczonych i został profesorem fizjologii i neuropatologii na Uniwersytecie Harvarda. W 1869 został profesorem na "École de Medecine" w Paryżu, ale w 1873 roku ponownie opuścił Europę i rozpoczął praktykę w Nowym Jorku. Ostatecznie powrócił do Francji i zastąpił Claude Bernarda na czele katedry medycyny eksperymentalnej Collège de France w 1878 roku. W 1886 roku został członkiem Francuskiej Akademii Nauk. We Francji pozostał już do śmierci.

</doc>
<doc id="1367267" url="https://pl.wikipedia.org/wiki?curid=1367267" title="Burgenland Schnellstraße">
Burgenland Schnellstraße

Droga ekspresowa S31 ("Burgenland Schnellstraße") – droga ekspresowa w Austrii, w kraju związkowym Burgenland, o długości 66 km. 

</doc>
<doc id="1367269" url="https://pl.wikipedia.org/wiki?curid=1367269" title="Sebastian Brunner">
Sebastian Brunner

Sebastian Brunner (ur. 10 grudnia 1814 w Wiedniu, zm. 26 listopada 1893 tamże) – austriacki pisarz i teolog katolicki.
Był synem wiedeńskiego fabrykanta. W latach 1826-1832 uczęszczał do, prowadzonego przez Benedyktynów, "Schottengymnasium". W 1834 rozpoczął studia filozoficzne na Uniwersytecie Wiedeńskim.
25 lipca 1838 uzyskał święcenia kapłańskie, w tym samym roku został profesorem na wydziale filozofii Uniwersytetu Wiedeńskiego. W 1845 uzyskał stopień doktora teologii na Uniwersytecie we Fryburgu. W tym samym roku Uniwersytet Jagielloński przyznał mu tytuł doktora "honoris causa".
W latach 1848-1865 był redaktorem naczelnym czasopisma "Wiener Kirchenzeitung". 
Pisał zarówno prace historyczne i teologiczne, jak i kazania oraz powieści. 

</doc>
<doc id="1367270" url="https://pl.wikipedia.org/wiki?curid=1367270" title="Wypowiedź problematyczna">
Wypowiedź problematyczna

Wypowiedź problematyczna – w logice modalnej wypowiedź zbudowana z funktora modalnego może (lub równoważnego, np. "dopuszczalne jest") stwierdzającego możliwość oraz z argumentu w postaci zdania albo jego negacji.
Przykład: "Jan Nowak może mieć rację."
Wypowiedzi modalne nie są zdaniami w sensie logicznym, gdyż nie można przypisać im obiektywnej wartości logicznej bez dokonania odpowiedniej interpretacji (np. logicznej lub tetycznej) i tym samym należą one do kategorii wypowiedzi niezupełnych.

</doc>
<doc id="1367274" url="https://pl.wikipedia.org/wiki?curid=1367274" title="Gap niebieskonogi">
Gap niebieskonogi



</doc>
<doc id="1367275" url="https://pl.wikipedia.org/wiki?curid=1367275" title="Karol Rokitansky">
Karol Rokitansky



</doc>
<doc id="1367276" url="https://pl.wikipedia.org/wiki?curid=1367276" title="Ewangelie Uspienskiego">
Ewangelie Uspienskiego

Ewangelie Uspienskiego, minuskuł 461 (wedle numeracji Gregory—Aland) ε92 (von Soden) – rękopis Nowego Testamentu z tekstem czterech Ewangelii pisany minuskułą na pergaminie w języku greckim. Tekst reprezentuje bizantyńską tradycję tekstualną i nie jest wysoko oceniany przez krytyków tekstu.
Rękopis powstał w Konstantynopolu, skąd sprowadzony został do Mar Saby koło Betlejem. W 1844 Uspienski – od jego nazwiska kodeks otrzymał nazwę – sprowadził go do Rosji. Obecnie przechowywany jest w Petersburgu. Według kolofonu został sporządzony w roku 835. Jest to najstarszy zachowany grecki rękopis Nowego Testamentu, który posiada datę napisaną przez skrybę.
Opis rękopisu.
Kodeks zawiera pełny tekst czterech Ewangelii na 344 pergaminowych kartach (16,7 na 10,7 cm). Pergamin jest cienki, żółtego koloru, atrament jest koloru brunatnego. Tekst pisany jest jedną kolumną na stronę, w 19 linijkach w kolumnie, pismem minuskułowym. Skryba zastosował szerokie marginesy.
Litery są niewielkie i pionowe, regularne i dobrze uformowane. Styl pisma nie sprawia wrażenia eksperymentalnego i wygląda na utrwaloną formę. Cereteli sądził, że w ten sposób pisano już w końcu VIII wieku. Metzger dopuszczał możliwość, że ten styl pisma istniał już od ponad pięćdziesięciu lat. Litera epsilon tylko dwa razy i tylko w ligaturach dla εν oraz ερ przybiera formę kursywy z VI wieku. Nagłówki oraz noty marginalne pisane są uncjałą, co wskazuje na okres przejściowy.
Nomina sacra (imiona święte) zapisywane są skrótami. Również inne terminy dla szybszego pisania zapisywane są skrótami np. ημε[ρα] (dzień). Stosuje ligatury, czasem stosuje przerwy między wyrazami. Stosuje dierezę nad literami iota oraz ipsylon, stosuje akcenty i przydechy.
Tekst dzielony jest według κεφαλαια ("rozdziały"), których numery umieszczono w bocznym marginesie. W górnym oraz dolnym marginesie umieszczono τιτλοι ("tytuły rozdziałów"). Na marginesie znajdują się noty liturgiczne, którymi oznakowano perykopy wykorzystywane w czytaniach liturgicznych. Nie zastosowano podziału według Sekcji Ammoniusza.
Tekst.
Grecki tekst kodeksu reprezentuje bizantyńską tradycję tekstualną. Hermann von Soden zaklasyfikował go do rodziny tekstualnej K1, tj. najstarszej formy bizantyńskiego tekstu.
Kurt i Barbara Alandowie dali dla greckiego tekstu następujący profil tekstualny 2131, 1011/2, 32, 5s. Profil ten oznacza, że tekst kodeksu 213 razy wspiera tekst bizantyjski przeciwko „oryginalnemu”, 101 razy jest zgodny z tekstem bizantyjskim i „oryginalnym” jednocześnie, 3 razy wspiera tekst „oryginalny” przeciwko bizantyjskiemu, ponadto posiada 5 sobie właściwych wariantów tekstowych ("Sonderlesarten"). W oparciu o ten profil Alandowie zaklasyfikowali tekst rękopisu do Kategorii V.
Według "Claremont Profile Method" reprezentuje rodzinę tekstualną Kx, tj. standardowy tekst bizantyński. Metodą tą przebadano jednak tylko trzy rozdziały Ewangelii według Łukasza (1; 10; 20). W rozdziałach tych jest bliski kodeksowi Athous Dionysius.
Tekst Pericope adulterae (J 7,53-8,11) został opuszczony przez pierwszego skrybę, ale dodany na marginesie przez późniejszego korektora. Zawiera natomiast inne zazwyczaj opuszczane przez starożytne rękopisy teksty, takie jak: Mt 16,2b-3 ("znaki czasu"), Łk 22,43-44 ("krwawy pot Jezusa") oraz J 5,4 (anioł Pański zstępujący do sadzawki Betezdy). Zostały jednak one oznakowane przy pomocy asterysku (※) jako teksty wątpliwe.
W Ewangelii według Łukasza 1,26 nazwę miasta Nazaret zapisuje w formie Ναζαρετ (nie Ναζαρεθ).
W Ewangelii według Jana 4,1 przekazuje wariant ο κυριος ("Pan"), w czym jest wspierany przez rękopisy: 02, 07, 09, 011, 017, 028, 030, 034, 036, 038, 041, 044, 045, 0141, 0211, 2, 7, 8, 9, 27, 194, 196, 475. Większość rękopisów przekazuje wariant ο Ιησους ("Jezus").
Historia kodeksu.
Na folio 344 verso w kolofonie skryba podał datę sporządzenia rękopisu oraz swoje imię: ετελειωθη Θυ χαριτι η ιερα αυτη και θεοχαρακτος βιβλος μηνι μαιω ζ ινδικτιωνος ιγ ετους κοσμου στμγ. δυσωπω δε παντας τους εντυγχανοντας μνιαν μου ποιεισθαι του γραψαντος Νικολαου αμαρ(ωλου) μοναχ(ου) οπως ευροιμι ελεος εν ημερα κρισεως, γενοιτο κε αμην. Zgodnie z kolofonem rękopis ukończony został w maju, siódmego dnia, w roku 6343 od stworzenia świata, tj. 835 AD, przez „Mikołaja, grzesznego mnicha, aby znalazł łaskę w dzień sądu”. Kolofon nie informuje o miejscu powstania rękopisu.
Scholz widział rękopis podczas swej wizyty w Mar Saba i sporządził pierwszy jego opis w swoim „Biblische-kritische Reise”. Ocenił on, że rękopis pisany jest piękną minuskułą, o niepowtarzalnym kształcie liter. Powątpiewano jednak w rzetelność jego opisu, dopóki nie ukazały się publikacje Viktora Gardthausena i Oskara von Gebhardta. Scholz skolacjonował jego tekst w niektórych miejscach.
Viktor Gardthausen przypuszczał, że rękopis powstał nad Morzem Martwym. G. Cereteli porównał z kolofonami innych rękopisów i wskazał, że najbardziej prawdopodobnym miejscem powstania jest Konstantynopol. Diller sądził, że sporządził go ten sam skryba, co Kodeks Cypryjski. Rękopis w nieznanych okolicznościach trafił do klasztoru Mar Saba w Palestynie, gdzie był przechowywany w bibliotece klasztornej pod numerem 9. W 1844 roku biskup Porfiry (Uspienski) przywiózł go do Kijowa, skąd później trafił do Petersburga. Obecnie przechowywany jest w Petersburgu, w Rosyjskiej Bibliotece Narodowej (Gr. 219).
Scrivener umieścił go na swojej liście rękopisów w I wydaniu „A Plain Introduction” (1861) pod numerem 461. Jednak w IV wydaniu (1894) rękopis znalazł się pod numerem 481. Na liście Gregory’ego rękopis figuruje pod numerem 461.
Pierwsze facsimile kodeksu wydał W. Wattenbach i A. von Velsen w roku 1878. Facsimile kodeksu wydali Cereteli i Sobolewski, Kirsopp i Silva Lake, William Hatch, Lefort i Cochez, Ruth Barbour, Bruce Metzger.
Znaczenie.
Do chwili odkrycia tego rękopisu najstarszym greckim datowanym rękopisem był minuskuł 14, z datą 964. Przed odkryciem Ewangelii Uspienskiego sądzono, że w wieku IX greckie rękopisy nie były jeszcze pisane minuskułą. Jednak najstarszym znanym datowanym biblijnym rękopisem jest palimpsest z fragmentem Księgi Izajasza w języku syryjskim, napisany w 459/460. Również łacińskie rękopisy były datowane już w wieku VI (np. Kodeks Fuldeński). Wynika to z faktu, że greccy skrybowie nie mieli w zwyczaju datować swoich rękopisów.
Jest cytowany w 27 wydaniu greckiego "Novum Testamentum" Nestle-Alanda (NA27), jednak tylko ze względu na datę.

</doc>
<doc id="1367277" url="https://pl.wikipedia.org/wiki?curid=1367277" title="Pekka Niemi (biegacz narciarski)">
Pekka Niemi (biegacz narciarski)

Juho Pekka Niemi (ur. 15 listopada 1909 w Alapaakkola, zm. 21 grudnia 1993 w Kittilä) – fiński biegacz narciarski, brązowy medalista olimpijski oraz trzykrotny medalista mistrzostw świata.
Kariera.
Igrzyska w Garmisch-Partenkirchen w 1936 roku był pierwszymi i zarazem ostatnimi igrzyskami w jego karierze. Wywalczył tam brązowy medal w biegu na 18 km techniką klasyczną, ulegając jedynie zwycięzcy Erikowi Larssonowi ze Szwecji oraz drugiemu na mecie Oddbjørnowi Hagenowi z Norwegii. Na tych samych igrzyskach zajął także ósme miejsce na dystansie 50 km stylem klasycznym.
W 1937 roku wystartował na mistrzostwach świata w Chamonix, gdzie zdobył komplet medali. Indywidualnie zdobył złoty medal w biegu na 50 km, a w biegu na 18 km zajął trzecie miejsce. Ponadto wspólnie z Klaesem Karppinenem, Jussim Kurikkalą i Kalle Jalkanenem wywalczył srebrny medal w sztafecie 4x10 km. Rok później, podczas mistrzostw świata w Lahti był dziesiąty w biegu na 18 km, a na dystansie 50 km zajął czwarte miejsce, przegrywając walkę o brązowy medal z Larsem Bergendahlem z Norwegii. Startował także na mistrzostwach świata w Zakopanem w 1939 roku, gdzie zajął piąte miejsce w biegu na 50 km oraz szóste w biegu na 18 km.
W 1935 roku został wicemistrzem Finlandii w biegu na 50 km. W tym samym roku odniósł swoje pierwsze międzynarodowe zwycięstwo triumfując w szwedzkim Boden, w biegu na 50 km. Poza tym wygrał bieg na 50 km na festiwalu narciarskim w Holmenkollen w 1938 roku. W latach 1937, 1939 i 1941 wygrywał bieg na 50 km w Ounasvaara.

</doc>
<doc id="1367278" url="https://pl.wikipedia.org/wiki?curid=1367278" title="Maliq Herri">
Maliq Herri

Maliq Herri (ur. 27 października 1923 w Tiranie, zm. 30 marca 2004 w Tiranie) - albański śpiewak operowy (tenor). 
Życiorys.
Pochodził z rodziny muzycznej - jego dwaj starsi bracia śpiewali w chórze. Talent wokalny Maliq ujawnił już w czasie nauki w szkole. Jako solista zaprezentował się publicznie, występując w 1939 w Radiu Tirana, wraz z chórem, kierowanym przez Pjetera Dungę. W latach 1940-1945 kształcił swój głos pod kierunkiem Tefty Tashko. Działał w ruchu oporu, w 1944 występował jako solista chóru partyzanckiego, pod kierunkiem Kostandina Trako. Po wyzwoleniu Albanii odbywał służbę wojskową w Chórze Armii Albańskiej, występując jako solista. W tym czasie śpiewał głównie pieśni partyzanckie i pieśni ludowe.
W 1947, po zakończeniu służby wojskowej otrzymał stypendium, które umożliwiło mu podjęcie nauki w konserwatorium w Zagrzebiu. Studia przerwał w 1948, kiedy doszło do zerwania stosunków dyplomatycznych między Albanią i Jugosławią. Kontynuował je w Konserwatorium Moskiewskim, w latach 1948-1953. W czasie studiów występował w moskiewskiej Filharmonii. Po powrocie do kraju został solistą Filharmonii Tirańskiej, a wkrótce potem Teatru Opery i Baletu. Na scenie operowej w Albanii debiutował rolą księcia w operze "Rusałka" Aleksandra Dargomyżskiego. Wystąpił także w pierwszych operach albańskich - "Mrika" i "Agimi".
W 1956, kiedy miała miejsce albańska premiera Traviaty, wystąpił w niej, w roli Alfreda.
W czasie swojej kariery scenicznej zagrał w 80 inscenizacjach. Wystąpił także z serią koncertów w Chinach. Przez kilkadziesiąt lat uczył śpiewu w liceum artystycznym Jordan Misja w Tiranie.

</doc>
<doc id="1367280" url="https://pl.wikipedia.org/wiki?curid=1367280" title="Thomas Wyatt">
Thomas Wyatt

Thomas Wyatt (ur. 1503, zm. 24 września 1542 w Londynie) – angielski poeta, dyplomata i dworzanin Henryka VIII, tłumacz poezji Petrarki.
Życiorys.
Urodził się w Ellington Castle, niedaleko Madison w Kent. Jego rodzina pochodziła z Yorkshire. Ojciec, Henry, był jednym z tajnych radców Henryka VII i pozostawał nim w momencie kiedy Henryk VIII przejął tron. Thomas Wyatt ukończył edukację w St John’s College na Uniwersytecie Cambridge. Ożenił się w 1521 r. z Elizabeth Brookes (1503-1560), siostrą George'a Brooke'a, dziewiątego Barona Cobham, pochodzącego z rodziny królewskiej. Rok później urodziła mu syna, Thomasa młodszego, który poprowadził słynną rebelię przeciw królowej Marii Tudor w 1554 r. Na początku lat 20. XVI w. Wyatt zakochał się w młodej Annie Boleyn. Jego wnuk pisał później, że zakochał się w niej, kiedy wróciła z Francji zimą 1522 r. Napisał o niej kilka wierszy, jednym z nich był "Whoso list to hunt". Plotkowano, że byli kochankami. Ok. 1524 r. Anna zwróciła na siebie uwagę króla Henryka VIII, ale dzięki swojej dyskrecji Wyatt był ostatnią osobą podejrzewaną przez króla o konkury.
Był poetą, ambasadorem i dworzaninem Henryka VIII, który posyłał go w misjach pokojowych do Włoch, Hiszpanii i Francji. Dzięki podróżom na inny kontynent miał szansę czytywać utwory innych poetów. Po powrocie do Anglii, w związku z podejrzeniami o romans z Anne, która była już żoną Henryka VIII, i konfliktem z księciem Suffolku, został uwięziony w londyńskiej Tower of London. Został uwolniony dzięki swojemu przyjacielowi i patronowi Thomasowi Cromwellowi. w 1535 został mianowany na rycerza. Śmierć Cromwella zahamowała na pewien czas jego twórczość.
W l. 30. XVI w. pisał wiersze w Devonshire, deklarując miłość Mary Shelton, kuzynce Anny Boleyn i kochance Henryka VIII, która odrzuciła te wyznania. W 1540 Wyatt był znowu w łaskach króla i otrzymał posiadłości w opactwie Boxley. W 1541 został kolejny raz oskarżony o zdradę stanu. Dzięki interwencji królowej Catherine Howard i pojednaniu z żoną oskarżenia zostały cofnięte, a Wyatt wrócił na stanowisko ambasadora. Niedługo po tych wydarzeniach zachorował i umarł.
Twórczość.
Żaden z wierszy Wyatta nie został opublikowany za jego życia. Pierwszy tomik wierszy został wydrukowany 15 lat po jego śmierci.
W zakończeniu jednego ze swych utworów tak mówi o swoim odejściu:
"Now is his song both sung and past;"/
"My lute, be still for I have done."
"Już odśpiewana ta pieśń i przebrzmiała;"/
"Cicho luteńko, jam zamilkł już."
Thomas Wyatt (wraz z Henrym Howardem Surreyem) jest uważany za kluczową postać dla rozwoju angielskiej poezji renesansu, choć jego twórczość jest nierówna, autorstwo nie zawsze pewne, a oceny artystyczne kontrowersyjne. Entuzjazmował się zwłaszcza poezją włoską, ale także francuską. Pisał wiersze liryczne i pieśni wzorowane na poezji C. Marot, epigramaty pod wpływem S.D. Anilano, sonety w stylu Petrarki. Dążąc do nadania poezji w języku angielskim harmonii, wdzięku i szlachetności wyrazu, jakie widział w modelach francuskich i włoskich, Wyatt kopiował dość wiernie obce formy metryczne. Ogromną jego zasługą było przeniesienie na grunt angielski formy sonetu. Nasycenie utworów poetyckich nutą szczerego liryzmu było w tamtym czasie nowością w poezji angielskiej i otworzyło nowe możliwości ekspresji lirycznej. Wyatt starał się również przyswoić inne włoskie formy rymowe, takie jak tercet, oktawa i tzw. strambotti. Eksperymentował z innymi formami poetyckimi, takimi jak epigramy, ronda i pieśni. Pomimo że inspirował się klasycznymi modelami włoskimi, podziwiał też XIV-wiecznego klasyka literatury angielskiej Chaucera. Jego najbardziej znane wiersze mówią o perypetiach romantycznej miłości. Nadał nowy styl poezji metafizycznej następnego stulecia. Wiersze pisał najczęściej pod muzyczny akompaniament, a część pt. "Songs and Sonnets" weszła w skład dużej antologii poetyckiej opublikowanej w 1557 r. przez wydawcę R. Tottela jako "Tottel’s Miscellany". Wyatt jest również autorem kilku satyr, będących parafrazami utworów Horacego oraz wierszowanej wersji psalmów pokutnych. Do najpopularniejszych wierszy Wyatta, przedrukowywanych stale w antologiach i wielokrotnie tłumaczonych, należą Nie zapominaj i Stronią ode mnie, które ongi mnie szukały.

</doc>
<doc id="1367282" url="https://pl.wikipedia.org/wiki?curid=1367282" title="Jaffna">
Jaffna



</doc>
<doc id="1367283" url="https://pl.wikipedia.org/wiki?curid=1367283" title="Krzysztof Brozi">
Krzysztof Brozi

Krzysztof Jarosław Brozi (ur. 8 lipca 1952 w Lublinie, zm. 26 lutego 1996 tamże) – profesor filozofii i antropologii kulturowej, gitarzysta rockowy (współtworzył pierwszy skład Budki Suflera).
Twórca lubelskiej szkoły antropologii kulturowej. Propagator antropologii inteligentnej. Wykładowca UMCS oraz uniwersytetów amerykańskich.

</doc>
<doc id="1367285" url="https://pl.wikipedia.org/wiki?curid=1367285" title="Brandenburg Hauptbahnhof">
Brandenburg Hauptbahnhof

Brandenburg Hauptbahnhof – stacja kolejowa w Brandenburgu, w kraju związkowym Brandenburgia, w Niemczech. Znajdują się tu 4 perony.

</doc>
<doc id="1367289" url="https://pl.wikipedia.org/wiki?curid=1367289" title="Zespół Jiráska-Zuelzera-Wilsona">
Zespół Jiráska-Zuelzera-Wilsona

Zespół Jiráska-Zuelzera-Wilsona (całkowita bezzwojowość jelita grubego, ang. Jirásek-Zuelzer-Wilson syndrome, Zuelzer-Wilson syndrome, TCA, total colonic aganglionosis) – rzadki zespół wad wrodzonych, w którym stwierdza się całkowitą aganglionozę (bezzwojowość) jelita grubego. W chorobie Hirschsprunga, za której wariant całkowita aganglionoza jest zazwyczaj uważana, zwojów nerwowych śródmięśniowych i podśluzówkowych brakuje na krótszym lub dłuższym odcinku okrężnicy. W zespole Jiráska-Zuelzera-Wilsona jelito jest całkowicie pozbawione zwojów i objawy są odpowiednio cięższe. Chorobę opisali niezależnie od siebie Arnold Jirásek oraz James Leroy Wilson i Wolf William Zuelzer.

</doc>
<doc id="1367291" url="https://pl.wikipedia.org/wiki?curid=1367291" title="Wydrzyk pasożytny">
Wydrzyk pasożytny



</doc>
<doc id="1367292" url="https://pl.wikipedia.org/wiki?curid=1367292" title="Kalle Jalkanen">
Kalle Jalkanen

Kalle Jalkanen (ur. 10 maja 1907 w Suonenjoki, zm. 5 września 1941 w Kirjasalo) – fiński biegacz narciarski, złoty medalista olimpijski oraz czterokrotny medalista mistrzostw świata.
Kariera.
Igrzyska w Garmisch-Partenkirchen w 1936 roku był pierwszymi i zarazem ostatnimi igrzyskami w jego karierze. Wspólnie z Klaesem Karppinenem, Mattim Lähde i Sulo Nurmelą zdobył złoty medal w sztafecie 4 x 10 kilometrów. Na tych samych igrzyskach zajął także 12. miejsce w biegu na 18 km techniką klasyczną.
W 1937 roku wystartował na mistrzostwach świata w Chamonix. W startach indywidualnych zdobył srebrny medal w biegu na 18 km stylem klasycznym, ulegając jedynie Larsowi Bergendahlowi z Norwegii, a w biegu na 50 km zajął czwarte miejsce przegrywając walkę o brązowy medal z Vincenzo Demetzem z Włoch o zaledwie 6 sekund. Ponadto wraz z Pekką Niemim, Jussim Kurikkalą i Klaesem Karppinenem zdobył kolejny medal w sztafecie, tym razem srebrny. Rok później, podczas mistrzostw świata w Lahti został mistrzem świata na dystansie 50 km stylem klasycznym. Na tych samych mistrzostwach wywalczył brązowy medal w biegu na 18 km, w którym wyprzedzili go zwycięzca Pauli Pitkänen z Finlandii oraz drugi na mecie Alfred Dahlqvist ze Szwecji. Na mistrzostwach świata w Zakopanem zajął czwarte miejsce w biegu na 18 km, ustępując Szwedowi Carlowi Pahlinowi w walce o brązowy medal. Startował także na mistrzostwach świata w Cortina d’Ampezzo w 1941 roku zajmując ósme miejsce w biegu na 50 km. Podczas spotkania we francuskim mieście Pau, FIS zadecydowała jednak, że wyniki z tych mistrzostw nie będą wliczane do klasyfikacji ogólnej, gdyż liczba zawodników była zbyt mała.
Służył w fińskiej armii w stopniu kaprala w czasie wojny kontynuacyjnej z ZSRR. Zginął podczas jednej z misji 5 września 1941 roku od wybuchu miny w okolicach miejscowości Kirjasalo (obecnie Lembołowo w Rosji).

</doc>
<doc id="1367293" url="https://pl.wikipedia.org/wiki?curid=1367293" title="Elsterwerda (stacja kolejowa)">
Elsterwerda (stacja kolejowa)

Elsterwerda – stacja kolejowa w Elsterwerdzie, w kraju związkowym Brandenburgia, w Niemczech. Znajdują się tu 2 perony.

</doc>
<doc id="1367297" url="https://pl.wikipedia.org/wiki?curid=1367297" title="Forst (Lausitz) (stacja kolejowa)">
Forst (Lausitz) (stacja kolejowa)

Forst (Lausitz) - Baršć (Łužyca) – stacja kolejowa w Forst (Lausitz), w kraju związkowym Brandenburgia, w Niemczech. Znajdują się tu trzy perony. Stację otwarto 1 marca 1872.
Z Forst (Lausitz) kursują pociągi regionalne do Cottbus oraz do Żagania.
Pisownia.
Na szyldach wywieszonych w budynku stacji oraz na peronach znajduje się nazwa miejscowości w dwóch językach: niemieckim – "Forst (Lausitz)" i dolnołużyckim – "Baršć (Łužyca)", przy czym nazwa dolnołużycka zapisana jest niepoprawnie jako "Baršć (Lužyca)".

</doc>
<doc id="1367298" url="https://pl.wikipedia.org/wiki?curid=1367298" title="Połączenie kształtowe">
Połączenie kształtowe

Połączenia kształtowe – sposób łączenia elementów w celu ustalania położenia lub przenoszenia obciążeń za pomocą własności geometrycznych elementów łączonych lub elementów dodatkowych. Obciążenie połączenia równoważone jest siłami powierzchniowej i wewnętrznej spójności materiałów łączników.
Wśród połączeń kształtowych wyróżnia się:

</doc>
<doc id="1367300" url="https://pl.wikipedia.org/wiki?curid=1367300" title="Enamul Hossain">
Enamul Hossain

Enamul Hossain Rajib, beng. এনামুল হোসেন রাজীব (ur. 30 września 1981 w Dhace) – banglijski szachista, piąty arcymistrz w historii Bangladeszu (tytuł otrzymał w 2008 roku).
Kariera szachowa.
Od połowy lat 90. należy do ścisłej czołówki szachistów Bangladeszu. Dwukrotnie (1997, 2006) zdobył złote medale indywidualnych mistrzostw kraju. Między 1996 a 2006 sześciokrotnie uczestniczył w olimpiadach szachowych. W 2007 wystąpił w Pucharze Świata, w I rundzie eliminując Pawła Eljanowa, a w II przegrywając z Jewgienijem Tomaszewskim.
Normy na tytuł arcymistrzowski wypełnił w latach 2002 (na olimpiadzie w Bledzie), 2007 (w otwartym turnieju w Abu Zabi) oraz 2008 (w mistrzostwach Bangladeszu). Do innych jego sukcesów należą:
Najwyższy wynik rankingowy w dotychczasowej karierze osiągnął 1 kwietnia 2009; mając 2531 punkty, zajmował wówczas 1. miejsce wśród szachistów Bangladeszu.

</doc>
<doc id="1367302" url="https://pl.wikipedia.org/wiki?curid=1367302" title="Lübben (Spreewald) (stacja kolejowa)">
Lübben (Spreewald) (stacja kolejowa)

Lübben (Spreewald) – Lubin (Błota) – stacja kolejowa w Lubinie, w kraju związkowym Brandenburgia, w Niemczech. Znajdują się tu dwa perony. Na stacji znajdują się szyldy z nazwą miejscowości w dwóch językach – niemieckim (Lübben (Spreewald)) oraz dolnołużyckim (Lubin (Błota)).

</doc>
<doc id="1367304" url="https://pl.wikipedia.org/wiki?curid=1367304" title="Droga wojewódzka nr 545">
Droga wojewódzka nr 545

Droga wojewódzka nr 545 (DW 545) – droga wojewódzka łącząca Jedwabno z Działdowem. Droga w całości położona jest w województwie warmińsko-mazurskim. 
Dopuszczalny nacisk na oś.
Od 13 marca 2021 roku na całej długości drogi dopuszczalny jest ruch pojazdów o nacisku pojedynczej osi do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej droga wojewódzka nr 545 była objęta ograniczeniami dopuszczalnego nacisku pojedynczej osi:

</doc>
<doc id="1367305" url="https://pl.wikipedia.org/wiki?curid=1367305" title="Johnny McElhone">
Johnny McElhone

Johnny Francis McElhone (ur. 21 kwietnia 1963 roku w Lemarkshire w Glasgow, Szkocja) – szkocki gitarzysta i autor tekstów, basista, kompozytor i producent szkockiego zespołu Texas, który założył w 1986 roku.
Za pracę kompozytorską wraz z Sharleen Spiteri otrzymał prestiżową nagrodę Ivor Novello w 1998 roku. W 2007 roku został uhonorowany nagrodą Tartan Clef Award za pracę kompozytorską. Statuetkę otrzymał z rąk Sharleen.
Zanim powstał Texas, grał w zespołach Altered Images i Hipsway. Jest uznawany za jednego z najlepszych producentów, współpracuje na przykład z El Presidente.
Jego synem jest Jack McElhone, chłopiec odgrywający jedną z ról w filmie Młody Adam. Johnny ożenił się w 2001 roku.
Linki zewnętrzne.
 

</doc>
<doc id="1367306" url="https://pl.wikipedia.org/wiki?curid=1367306" title="Bitwa pod Panuco">
Bitwa pod Panuco

Bitwa pod Panuco – starcie zbrojne, które miało miejsce podczas podboju Meksyku przez Hiszpanów w 1520. Ekspedycja Hiszpanów badała około 1000 km wybrzeży Zatoki Meksykańskiej, docierając do ujścia rzeki Panuco. Tam, w sporej osadzie Azteków, Hiszpanie po raz kolejny poznali bogactwo kraju Azteków. Aztekowie wyczuwając zagrożenie ze strony Europejczyków szykowali się do obrony bogatej osady. Zaskoczona armia hiszpańska podjęła jednak walkę.
Większe liczebnie siły hiszpańskie po wcześniejszym zwycięstwie odważnie ruszyły na nieco rozproszony szyk Indian. Dzielni Aztekowie, mimo prymitywnej broni, odpierali ataki. Hiszpańska kawaleria poszła w rozsypkę po bezmyślnym ataku skrzydła na Indian. Aztekowie zabili co najmniej 7 nieznanym im koni, tracąc przy tym dużo wojowników (dokładna liczba ofiar nie jest znana). Dla żołnierzy Garaja, (który w bitwie zginął) rzeczny teren bitwy był trudny, (w przeciwieństwie do Azteków którzy znali tereny bitwy), więc Hiszpanie tracili morale podczas walki i ostatecznie wycofali się z osady tracąc 17 żołnierzy.

</doc>
<doc id="1367309" url="https://pl.wikipedia.org/wiki?curid=1367309" title="Lübbenau (Spreewald) (stacja kolejowa)">
Lübbenau (Spreewald) (stacja kolejowa)

Lübbenau (Spreewald) - Lubnjow (Błota) – stacja kolejowa w Lübbenau/Spreewald w kraju związkowym Brandenburgia, w Niemczech. Znajdują się tu dwa perony. Na szyldach wywieszonych na peronach znajduje się nazwa miejscowości w dwóch językach: niemieckim – Lübbenau (Spreewald) i dolnołużyckim - Lubnjow (Błota).

</doc>
<doc id="1367310" url="https://pl.wikipedia.org/wiki?curid=1367310" title="Codex Boreelianus">
Codex Boreelianus

Codex Boreelianus, pełna nazwa "Codex Boreelianus Rheno-Trajectinus", oznaczany przez sigla Fe albo 09 na liście Gregory-Aland, oraz przez ε 86 na liście von Sodena – uncjalny rękopis czterech Ewangelii w języku greckim, sporządzony na pergaminie. Kodeks pisany jest późną uncjałą, paleograficznie datowany jest na IX wiek. Rękopis ma liczne braki i uszkodzenia, których większość powstała w czasach nowożytnych.
Rękopis reprezentuje tradycję bizantyńską tekstualną, tak jak większość rękopisów, ma jednak pewne odchylenia, niektóre z jego wariantów nie występują w żadnym innym rękopisie. Jakkolwiek ten typ tekstu nie jest wysoko oceniany przez krytyków tekstu, rękopis cytowany jest w krytycznych wydaniach Nowego Testamentu. Przywieziony został ze Wschodu na początku XVII wieku i przez ponad sto lat był w prywatnych rękach. Od 1830 roku przechowywany jest w Utrechcie. Tekst rękopisu jest cytowany we współczesnych wydaniach krytycznych Nowego Testamentu.
Opis.
Zachowało się 204 pergaminowych kart kodeksu (28,5 na 22 cm) oraz fragmenty. Posiada wiele braków, ma dużą lukę na początku i końcu kodeksu oraz szereg mniejszych luk we wszystkich ewangeliach. Najwięcej braków jest w Ewangelii Łukasza.
Karty kodeksu, pojedyncze oraz podwójne, nie są ułożone w foliały. Tekst pisany jest w dwóch kolumnach na stronie, 19 (i więcej) linijek w kolumnie, wielką uncjałą. Litery Η, Μ, Ν i Π, mają kwadratowy kształt, podczas gdy litery Ε, Θ, Ο, Σ i Φ – okrągły. Litery Δ, Ε, Θ, Ο, a zwłaszcza Ψ w kształcie krzyża, noszą cechy późnej uncjały i przemawiają za późnym datowaniem kodeksu. Charakter pisma jest staranny i elegancki. Przed Ewangeliami znajdują się dekorowane nagłówki, ozdobne inicjały. Paleograficznie jest bliski dla Kodeksu Seideliańskiego I.
Nomina sacra pisane są skrótami: ΘΣ dla θεος ("Bóg"), ΙΣ dla Ιησους ("Jezus"), ΧΣ dla χριστος ("Chrystus"), ΚΣ dla κυριος ("Pan"), ΥΣ dla υιος ("Syn"), ΣΗΡ dla σωτηρ ("zbawiciel"), ΣΡΑ dla σωτηρια ("zbawienie"), ΣΡΙΟΣ dla σωτηριος ("zbawiający"), ΟΥΝΟΣ dla ουρανος ("niebo"), ΟΥΝΙΟΣ dla ουρανιος, ΠΝΑ dla πνευμα ("duch"), ΠΗΡ dla πατηρ ("ojciec"), ΜΗΡ dla μητηρ ("matka"), ΑΝΟΣ dla ανθρωπος ("człowiek"), ΣΤΡΣ dla σταυρος ("krzyż"), ΔΑΔ dla δαβιδ ("Dawid"), ΙΗΛ dla ισραηλ ("Izrael"), ΙΛΗΜ dla ιερουσαλημ ("Jeruzalem"), ponadto stosowane są także inne skróty. Skracane są niekiedy wyrazy na końcu linijki.
Okazyjnie stosowane są ligatury dla dyftongów i sylab. Przydechy i akcenty na ogół stosowane są w sposób regularny i prawidłowy. Przydechy oznaczane są przy pomocy znaków ⊢ oraz ⊣, często używanych w rękopisach z wieków IX i X. Nad literami I oraz Y występuje diereza, zazwyczaj jest to dwukropek (Ϊ, Ϋ), czasem jednak pozioma kreska na literą (Υ). Często występuje hiatus, N efelkystikon, błąd itacyzmu jest rzadki.
Tekst rękopisu dzielony jest według krótkich Sekcji Ammoniusza (w kolorze czerwonym), ale bez odniesień do kanonów Euzebiusza. Ponadto każdy akapit rozpoczynany jest przez inicjał umieszczany na marginesie tekstu, służy to do wyodrębnienia jeszcze mniejszych jednostek, poszczególnych perykop. Wskazują one w którym miejscu rozpoczyna się nowa perykopa. W tekście nie występuje podział według długich κεφαλαια (rozdziałów), ich τιτλοι (tytuły) wraz z numerami zapisane są w górnym marginesie. Miejsce w tekście, do którego odnosi się τιτλοι, oznaczane jest przy pomocy umieszczonego na marginesie krzyża. Przed Ewangeliami umieszczone zostały listy κεφαλαια (spis rozdziałów). Wersety oddzielone są punktami, podobnie jak w Kodeksie Cypryjskim. Stosowany jest również asterysk dla oznaczenia opuszczonego tekstu.
Błędy poprawione zostały przez kopistę, który sporządzał rękopis (np. κραβατον → κραβαττον). Nad manuskryptem pracowało kilku korektorów, wśród nich skryba, który pierwszy go sporządził. Liczba dokonanych korekt jest niewielka.
Tekst.
Grecki tekst kodeksu reprezentuje bizantyńską tradycję tekstualną i jest ważnym jego świadkiem (ze względu na wiek). Według Kurt i Barbary Aland jest zgodny z tekstem bizantyjskim przeciwko tekstowi „oryginalnemu” 156 razy, 78 razy zgodny jest z tekstem bizantyjskim i oryginalnym jednocześnie, ani razu nie wspiera tekstu oryginalnego przeciwko bizantyjskiemu, posiada 11 szczególnych wariantów ("Sonderlesarten"). W oparciu o ten profil Alandowie zaliczyli go do V kategorii.
Tekst rękopisu zaliczany jest do rodziny tekstualnej E (Sodena Ki), uchodzącej za najstarszą rodzinę tekstu bizantyjskiego. Frederik Wisse zbadał pierwszy rozdział Ewangelii Łukasza według "Claremont Profile Method", tj. metody wielokrotnych wariantów. Uzyskany przezeń profil tekstualny wskazuje, że tekst rękopisu w Łk 1 jest wynikiem zmieszania kilku rodzin bizantyjski w Łk 1. W Łk 10 oraz Łk 20 rękopis nie był badany tą metodą ze względu na braki rękopisu w tych rozdziałach.
Porównanie z Textus receptus.
Mateusz 9,1 εμβας ] εμβας ο Ιησους
Mateusz 9,1 ιδιαν ] υδαιαν
Mateusz 9,13 ηλθον ] εληλυθα
Mateusz 9,18 αρχων ελθων ] αρχων προσηλθεν τω Ιησου
Mateusz 9,18 αυτω λεγων ] αυτω λεγω
Mateusz 9,18 οτι η θυγατηρ ] τι η θυγατηρ
Mateusz 9,32 εξερχομενων ] διεξερχομενων
Mateusz 9,33 οτι ] brak (kodeksy: B C D E G K L S)
Mateusz 9,36 εκλελυμενοι ] εσκυλμενοι (kodeksy: B C D E F G K S)
Mateusz 10,4 κανανιτης ] κανατης
Mateusz 10,5 αποστειλας ] απεστειλεν
Mateusz 10,8 νεκρους εγειρετε ] brak (kodeksy: E K L M S)
Mateusz 11,7 (to samo w 11,8; 11,9) εξελθετε ] εξεληλυθατε (rękopisy aleksandryjskie mają εξελθατε)
Mateusz 13,43 ακουετω ] brak
Mateusz 13,54 εκπληττεσθαι ] εκπλησεσθαι
Matthew 14,19 και λαβων ] λαβων (kodeksy: B D E F K L M P S)
Mateusz 14,22 τους οχλους ] τον οχλον (późniejszy korektor zmienił na τους οχλους)
Mateusz 14,23 μονος ] brak
Mateusz 14,34 γεννησαρετ ] γενησαρεθ (kodeksy: K L)
Mateusz 15,4 σου ] brak (kodeksy: B D E F G S)
Mateusz 16,3 μεν ] brak
Mateusz 17,9 απο ] εκ (B C D E F H K L M S)
Mateusz 16,27 την πραξιν ] τα εργα
Mateusz 18,8 σκανδαλιζει ] σκανδαλιζη
Mateusz 18,14 υμων ] μου (B H)
Mateusz 19,5 προσκολληθησεται ] κοληθησεται (κολληθησεται B D F G H S)
Mateusz 21,30 δευτερω ] ετερω (D E F H K)
Mateusz 23,27 brak ] τοις ανθρωποις
Mateusz 23,25 ακρασιας ] αδικιας (C E F G H K S)
Mateusz 23,33 πως φυγητε απο της κρισεως της γεεννης ] πως φυγητε της κρισεως της γεεννης
Mateusz 26,15 καγω ] και εγω
Mateusz 26,17 πασχα ] πασα
Mateusz 26,26 ευλογησας ] ευχαριστησας (A E F H K M S)
Mateusz 26,33 εγω ουδεποτε σκανδαλισθησομαι ] εγω ουδεποτε σκανδαλισθησομαι εν σοι
Mateusz 26,40 τω πετρω ] αυτοις (F K M)
Mateusz 28,13 οι μαθηται αυτου νυκτος ελθοντες εκλεψαν αυτον, ημων κοιμωμενων ] ημων κοιμωμενων οι ματηται αυτου ελθοντες εκλεψαν αυτον
Marek 2,9 κραββατον ] κραβαττον
Marek 5,6 προσεκυνεσεν ] προσεπεσεν
Marek 6,23 ωμοσεν ] ωμολογησεν
Marek 7,3 κρατουντες την παραδοσιν των πρεσβυτερων ] κρατουντες των πρεσβυτερων
Marek 9,1 εως αν ιδωσι την βασιλειαν του θεου ] εως αν ιδωσι την βασιλειαν του θεου
Marek 9,8 Ιησουν μονον μεθ' εαυτων ] Ιησουν μεθ' εαυτων
Marek 9,43 (to samo w 9,45) εις την γεενναν, εις το πυρ το ασβεστον ] εις τεν γεενναν του πυρος
Marek 9,47 εις την γεενναν, εις το πυρ το ασβεστον ] εις το πυρ το ασβεστον
Marek 10,26 οι δε περισσως εξεπλησσοντο ] οι δε εξεπλησσοντο
Marek 12,28 εις των γραμματεων ] εις γραμματεων
Łukasz 1,64 ανεωχθη δε το στομα αυτου ] ανεωχθη δε και το στομα αυτου
Łukasz 1,78 δια σπλαγχνα ελεους θεου ημων ] brak
Łukasz 7,47 αφεωνται ] αφιονται
Łukasz 8,2 δαιμονια επτα εξεληλυθει ] δαιμονια εξεληλυθει
Łukasz 8,22 αυτος ανεβη ] αυτος ο Ιησους ανεβη
Łukasz 8,30 επηρωτησε ] επερωτησε (brak augmentum)
Łukasz 9,45 περι του ρηματος τουτου ] περι τουτου
Łukasz 9,46 εισηλθεν δε διαλογισμος ] εισηλθεν διαλογισμος
Łukasz 10,13 και σποδω ] brak
Jan 2,3 υστερησαντος ] οιστερησαντος
Jan 9,1 ειδεν ] ο ις ειδεν (G H)
Jan 10,8 προ εμου ] brak
Jan 13,17 αποκρινεται ο ιξσους εκεινος εστιν ] brak
Porównanie z Kr.
Jan 5,44 ανθρωπων ] αλληλων
Jan 5,46 εμου γαρ ] γαρ εμου
Jan 6,2 ηκολουθει ] ηκολουθησεν
Jan 6,5 αγορασομεν ] αγορασωμεν
Jan 6,10 αναπεσον ] αναπεσαν
Historia.
H. Deane w 1876 datował rękopis na VIII wiek, Tischendorf i Gregory – na IX wiek, Tregelles i Doedes – na X wiek. Obecnie kodeks datowany jest przez Instytut Badań Tekstu Nowego Testamentu na wiek IX. Miejsce powstania rękopisu jest trudne do ustalenia, wskazywano południową Francję, Szwajcarię, Włochy. Zdobiony nagłówek na początku Ewangelii Marka sugerować może zarówno pochodzenie egipskie, jak i iryjskie. Na początku Ewangelii Jana znajduje się inicjał dla litery epsilon z ręką w geście błogosławieństwa, motyw ten jest charakterystyczny dla łacińskiej sztuki. Zdaniem Gregory'ego zachodnie pochodzenie jest najbardziej prawdopodobne.
"Codex Boreelianus" otrzymał swoją nazwę od imienia jego właściciela, Jana Boreela (1577–1629), holenderskiego ambasadora na dworze króla Jakuba I (1603–1625). Nie wiadomo, w jaki sposób Boreel wszedł w posiadanie kodeksu. Przypuszcza się, że przywiózł rękopis podczas jednej ze swoich podróży na Wschód. Najstarsza informacja, wiążąca kodeks z Boreelem, pochodzi od Wettsteina. Sam Wettstein podaje, że aktualne miejsce przechowywania kodeksu jest dlań nieznane.
W 1730 Johann Jakob Wettstein otrzymał partię tekstu do Łukasza 11, skolacjonowaną przez Izaaka Verburga, rektora gimnazjum w Amsterdamie. Według świadectwa Wettsteina w owym czasie Ewangelia Mateusza zaczynała się w 7,6, ponadto posiadała lukę po Mt 13,25 do końca rozdziału oraz w Mk 10,6–16. Oznacza to, że w XVIII wieku kodeks był bardziej kompletny niż obecnie. W swoim "Novum Testamentum Graecum" (1751) Wettstein cytował m.in. te partie kodeksu, które nie zachowały się do dnia dzisiejszego (np. w Mt 7,9). Wettstein nadał dla kodeksu siglum F, którym po dziś dzień jest oznaczany. Przed Wettsteinem żaden z biblistów nie wiedział o istnieniu kodeksu.
Po śmierci Boreela, pierwszego właściciela kodeksu, rękopis znalazł się w rękach prywatnych. Nie wszystkich jego posiadaczy można zidentyfikować. Biblioteka Jana Boreela została sprzedana w 1632, nie wiadomo jednak, czy wraz z kodeksem. Kodeks przez pewien czas mógł pozostać w rękach rodziny Boreelów. W owym czasie manuskrypt uległ licznym i poważnym uszkodzeniom, a znaczne jego partie zaginęły. Scrivener odnotował, że niewiele jest rękopisów, które wpadły w tak „niegodne ręce”. Kolejny pewny punkt w dziejach kodeksu to rok 1823, kiedy Jodocus Heringa (1765–1840), profesor z Utrechtu, znalazł go w prywatnej kolekcji Johannesa Michaelisa Roukensa w Arnhem. Heringa zidentyfikował go z kodeksem F Wettsteina. Roukens wyjaśnił, że odziedziczył kodeks po swoim ojcu – Arendzie Antonie Roukensie, który z kolei odziedziczył go po swoim ojcu – Janie Michale Roukensie. Nie wiadomo, w jaki sposób kodeks przeszedł z rąk rodziny Boreelów do rodziny Roukensów. Na stronie 168 recto kodeksu znajduje się monogram NLB z datą „9 lutego 1756”. Tych liter nie da się przypisać do inicjałów żadnego znanego przedstawiciela rodziny Roukensów. Na stronach 40 recto i 40 verso znajdują się trudne do odczytania noty w języku holenderskim.
H. E. Vinke zakupił rękopis od Roukensa dla Uniwersytetu w Utrechcie. W 1841 Konstantin von Tischendorf odwiedził Utrecht z zamiarem studiowania kodeksu, jednak nie udostępniono mu go, pozwolono jedynie przejrzeć notatki, jakie sporządził Heringa. Notatki te wydał Vinke w 1843. Kodeks był później przeglądany przez takich uczonych, jak: Jean-Baptiste François Pitra (1812–89), F. B. Adèr (zm. 1861) oraz Samuel Prideaux Tregelles w 1850. Od tego czasu długo nie było zainteresowania kodeksem. W 2007 oglądał go David Trobisch. W październiku 2007 kodeks został zdigitalizowany.
Kodeks ma opinię rękopisu trzeciorzędnego. Philipp Schaff we "Wprowadzeniu do amerykańskiego wydania Westcotta-Horta" napisał, iż nie jest to ważny rękopis. Niemniej jest cytowany w krytycznych wydaniach greckiego tekstu Nowego Testamentu. Wydanie Nestle-Alanda robi to już od pierwszego wiersza kodeksu (tj. Mt 9,1).
Od 1830 przechowywany jest w bibliotece Uniwersytetu w Utrechcie (Univ. Bibl. Ms. 1).
Kodeks cytowany jest we współczesnych krytycznych wydaniach greckiego tekstu "Nowego Testamentu" UBS-u (UBS3, UBS4). Wydania Nestle-Alanda cytują go rzadko (NA26), w 27 wydaniu (NA27) nie został zaliczony nawet do świadków II rzędu cytowania.

</doc>
<doc id="1367311" url="https://pl.wikipedia.org/wiki?curid=1367311" title="Zespół Adamsa-Olivera">
Zespół Adamsa-Olivera

Zespół Adamsa-Olivera (ang. Adams-Oliver syndrome) – rzadki zespół wad wrodzonych (lub sekwencja wad), na który składają się aplazja skóry skalpu oraz defekty kończyn i, niekiedy, opóźnienie umysłowe. Zespół opisano po raz pierwszy w 1945 roku i od lekarzy którzy go opisali wziął swoją nazwę. Dziedziczenie jest zazwyczaj autosomalne dominujące z niepełną penetracją, ale opisywano też dziedziczenie autosomalne recesywne. Patogeneza jest niejasna; jak dotąd nie dowiedziono udziału mutacji żadnych genów w etiologii zespołu. Proponowano, że do wad w zespole Adamsa-Olivera dochodzi w mechanizmie dysrupcji, np. zamknięcia tętnicy podobojczykowej lub kręgowej, tak jak w sekwencji Polanda.

</doc>
<doc id="1367313" url="https://pl.wikipedia.org/wiki?curid=1367313" title="Rozszczep czaszki utajony">
Rozszczep czaszki utajony



</doc>
<doc id="1367314" url="https://pl.wikipedia.org/wiki?curid=1367314" title="Znaki Czasu (Chrześcijański Instytut Wydawniczy)">
Znaki Czasu (Chrześcijański Instytut Wydawniczy)



</doc>
<doc id="1367315" url="https://pl.wikipedia.org/wiki?curid=1367315" title="Dyskografia Nirvana">
Dyskografia Nirvana



</doc>
<doc id="1367316" url="https://pl.wikipedia.org/wiki?curid=1367316" title="Zespół Brachmanna-de Lange">
Zespół Brachmanna-de Lange



</doc>
<doc id="1367317" url="https://pl.wikipedia.org/wiki?curid=1367317" title="Przepuklina oponowo-mózgowa">
Przepuklina oponowo-mózgowa



</doc>
<doc id="1367319" url="https://pl.wikipedia.org/wiki?curid=1367319" title="Kabul (prowincja)">
Kabul (prowincja)

Kabul (paszto/perski: کابل) – prowincja w środkowym Afganistanie. Obejmuje swoim zasięgiem Kabul i okoliczne miejscowości. Kabul jest stolicą prowincji. Składa się ona z 15 powiatów. Ma powierzchnię 4462 km² i w 2021 roku liczyła 5 385 526 mieszkańców. Główne języki to paszto, dari, turkmeński i uzbecki.
Dystrykty.
Prowincja dzieli się na następujące dystrykty:

</doc>
<doc id="1367321" url="https://pl.wikipedia.org/wiki?curid=1367321" title="Berhida">
Berhida

Berhida – miasto na Węgrzech w komitacie Veszprém w powiecie Várpalota. Liczy 5955 mieszkańców (styczeń 2011).

</doc>
<doc id="1367322" url="https://pl.wikipedia.org/wiki?curid=1367322" title="Jetty Paerl">
Jetty Paerl

Jetty Paerl, właśc. Henriëtte Nanette Paerl (ur. 27 maja 1921, zm. 22 sierpnia 2013 w Amstelveen) – holenderska wokalistka, reprezentantka Holandii podczas pierwszego Konkursu Piosenki Eurowizji w 1956 roku, żona holenderskiego artysty Ceesa Bantzingera.
Życiorys.
Podczas II wojny światowej, gdy Holandia była okupowana przez nazistowskie Niemcy, wokalistka mieszkała w Londynie. Brała wówczas udział w nadawaniu "Radia Oranje", rozgłośni holenderskiego rządu na uchodźstwie, w której była znana jako "Jetty van Radio Oranje". W 1970 roku wydała album studyjny, na którym umieściła utwory prezentowane podczas audycji.
W 1956 roku, wraz z Corry Brokken, reprezentowała Holandię podczas pierwszego Konkursu Piosenki Eurowizji z utworem „De vogels van Holland”, napisanym przez Annie M.G. Schmidt i skomponowanym przez Cor Lemaire. Została także pierwszą uczestniczką w historii, która zaprezentowała swoją konkursową propozycję. Z powodu niezachowania się wyników konkursu, nieznany jest końcowy rezultat wokalistki.

</doc>
<doc id="1367323" url="https://pl.wikipedia.org/wiki?curid=1367323" title="1 Wschodniopruski Batalion Taborowy">
1 Wschodniopruski Batalion Taborowy

1 Wschodniopruski Batalion Taborowy (niem. "Ostpreußisches Train-Bataillon Nr. 1", od 1914 jako "Abteilung") – batalion wojsk kolejowych okresu Cesarstwa Niemieckiego.
Sformowany 21 kwietnia 1853. Stacjonował w garnizonie Królewiec ("Königsberg"), przyporządkowany do I Korpusu Armii. Brał udział w działaniach zbrojnych okresu I wojny światowej.

</doc>
<doc id="1367324" url="https://pl.wikipedia.org/wiki?curid=1367324" title="Prenzlau (stacja kolejowa)">
Prenzlau (stacja kolejowa)

Prenzlau – stacja kolejowa w Prenzlau, w kraju związkowym Brandenburgia, w Niemczech. Znajdują się tu 2 perony.

</doc>
<doc id="1367326" url="https://pl.wikipedia.org/wiki?curid=1367326" title="André Salmon">
André Salmon

André Salmon (ur. 4 października 1881 w Paryżu- zm. 12 marca 1969, w Sanary-sur-Mer- francuski poeta, krytyk sztuki oraz pisarz. Wraz z Guillaume Apollinairem, propagator oraz obrońca sztuki kubistycznej.
Życiorys.
André Salmon urodził się Paryżu w 1881 roku. W latach 1897-1902 zamieszkał wraz z rodzicami w Petersburgu gdzie jego ojciec objął funkcję kanclerza w ambasadzie francuskiej.
W 1902 roku wrócił do Francji, gdzie miał odbyć służbę wojskową. Ze względu na słabe warunki fizyczne został zwolniony z niej po kilku miesiącach. W pierwszej dekadzie 20 wieku należał do grup literackich związanych głównie wokół dzielnicy łacińskiej. Wówczas poznał Guillaume Apollinaira oraz grupę młodych artystów z którymi związał się w grupie artystycznej. W 1904 roku przeprowadził się do kamienicy Bateau-Lavoir, gdzie mieszkał m.in. z Pablem Picassem, Maxem Jacobem oraz Apollinairem.
W 1964 roku otrzymał nagrodę Grand Prix od Francuskie Akademii Nauk. Zmarł w 1969 roku w prowansalskim mieście Sanary-sur-Mer w wieku 88 lat.

</doc>
<doc id="1367328" url="https://pl.wikipedia.org/wiki?curid=1367328" title="To nie moja Ameryka">
To nie moja Ameryka

To nie moja Ameryka (tytuł oryginalny: "Someone Else’s America", inny tytuł: "Туђа Америка") – jugosłowiańsko-francusko-grecko-niemiecko-brytyjski film fabularny z roku 1995 w reżyserii Gorana Paskaljevicia.
Opis fabuły.
Bajo, imigrant z Czarnogóry pracuje w barze w Nowym Jorku i wysyła pieniądze na utrzymanie rodziny pozostawionej w kraju. Jego pracodawcą i przyjacielem jest Alonso, Hiszpan, utrzymujący niewidomą matkę, która domaga się powrotu do rodzinnej wsi.
W małym pokoju, który wynajmuje Bajo jego towarzyszem jest wyhodowany przez niego kogut-liliput. Sytuacja komplikuje się, kiedy córka Bajo zaczyna chorować z tęsknoty za ojcem i jego rodzina decyduje się przedostać nielegalnie do USA. Utalentowany muzycznie Pepo (syn Baja) ginie w nurtach rzeki Rio Grande, próbując ratować akordeon. Młody Luka okazuje się niezwykle zaradny i szybko rozkręca prowadzony przez Alonso bar, a potem żeni się z chińską dziewczyną, która ma kartę stałego pobytu w USA. Matka Bajo nie potrafi odnaleźć się w nowej sytuacji i chce wrócić do Czarnogóry.
Film otrzymał główną nagrodę na Festiwalu Filmowym w Valladolid w 1995.

</doc>
<doc id="1367329" url="https://pl.wikipedia.org/wiki?curid=1367329" title="Lars Bergendahl">
Lars Bergendahl

Lars Bergendahl (ur. 30 stycznia 1909 w Sørkedalen, zm. 22 czerwca 1997) – norweski biegacz narciarski, pięciokrotny medalista mistrzostw świata.
Kariera.
Kilkakrotnie stawał na podium mistrzostw świata. W 1937 roku na mistrzostwach świata w Chamonix zdobył dwa złote medale, w biegu sztafetowym oraz na 18 km. Obok niego w sztafecie norweskiej pobiegli: Annar Ryen, Oskar Fredriksen i Sigurd Røen. Rok później, na mistrzostwach w Lahti zdobył srebro w sztafecie oraz brązowy medal w biegu na 50 km, w którym uległ jedynie dwóm Finom: zwycięzcy Kalle Jalkanenowi oraz drugiemu na mecie Alvarowi Rantalahtiemu. Wziął także udział w mistrzostwach świata w Zakopanem w 1939 roku, gdzie stanął na najwyższym stopniu podium na królewskim dystansie - 50 km.
Nigdy nie startował na igrzyskach olimpijskich. Bergendahl wygrał także bieg na 50 km podczas Holmenkollen ski festival w 1940 roku. W nagrodę za swoje osiągnięcia w 1939 roku otrzymał medal Holmenkollen. Jego wujek Lauritz zdobył medal w 1910 r.

</doc>
<doc id="1367330" url="https://pl.wikipedia.org/wiki?curid=1367330" title="Paul Gautsch von Frankenthurn">
Paul Gautsch von Frankenthurn

Paul Gautsch Freiherr von Frankenthurn (ur. 26 lutego 1851 w Döbling, zm. 20 kwietnia 1918 w Wiedniu) – austriacki polityk, trzykrotny premier Austrii.
W 1874 roku ukończył studia na Uniwersytecie Wiedeńskim i podjął pracę w ministerstwie oświaty. W latach 1879-1881 był ministrem Oświaty w rządzie Edwarda Taaffe. Funkcję tę pełnił również w rządzie Kazimierza Badeniego, w okresie od roku 1895 do 1897. W 1890 roku otrzymał tytuł Freiherr (odpowiednik barona).
Trzykrotnie stał na czele rządu Austrii (Przedlitawii): 
W 1887 roku Uniwersytet Jagielloński przyznał mu tytuł doktora "honoris causa". 
Jego nazwiskiem ochrzczono statek pasażerski, który 13 sierpnia 1914 r. zatonął na Adriatyku sześć mil morskich na południowy zachód od latarni morskiej na wyspie św. Ivan na Pučini (San Giovanni in Pelago) koło Rovinja.

</doc>
<doc id="1367331" url="https://pl.wikipedia.org/wiki?curid=1367331" title="Paul Gautsch">
Paul Gautsch



</doc>
<doc id="1367333" url="https://pl.wikipedia.org/wiki?curid=1367333" title="Serie A (1929/1930)">
Serie A (1929/1930)

Serie A 1929/1930 – 30. edycja najwyższej w hierarchii klasy mistrzostw Włoch w piłce nożnej, organizowanych przez Direttorio Divisioni Superiori, które odbyły się od 6 października 1929 do 13 lipca 1930. Mistrzem został (Inter), zdobywając swój trzeci tytuł.
Organizacja.
Były to pierwsze mistrzostwa Włoch po reformie i ustanowieniem nowej nazwy Serie A, organizowane w jedynej grupie.
Liczba uczestników została zmniejszona z 32 do 18 drużyn. Nowa formuła składała się z meczów rozgrywanych systemem kołowym u siebie i na wyjeździe, w sumie 34 rundy: 2 punkty przyznano za zwycięstwo i po jednym punkcie w przypadku remisu, z możliwą dogrywką, rozstrzygać sytuacje ex aequo w końcowej klasyfikacji. Zwycięzca rozgrywek ligowych otrzymywał tytuł mistrza Włoch. Dwie ostatnie drużyny spadało do Serie B.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1367334" url="https://pl.wikipedia.org/wiki?curid=1367334" title="Roman Hausner">
Roman Hausner

Roman Henryk Hausner (ur. 11 czerwca 1883 we Lwowie, zm. 10 marca 1947 w Londynie) – polski prawnik, specjalista z zakresu prawa administracyjnego, wyższy urzędnik państwowy i urzędnik konsularny.
Życiorys.
Absolwent C. K. Gimnazjum im. Franciszka Józefa we Lwowie z 1901 (w jego klasie był m.in. Kazimierz Barancewicz). Ukończył studia na Wydziale Prawa i Nauk Politycznych Uniwersytetu Lwowskiego w 1906. Od 1919 pracował w Ministerstwie Spraw Wewnętrznych, stopniowo awansując poprzez starszego referenta, naczelnika wydziału, dyrektora Departamentu IV, aż do stanowiska dyrektora Gabinetu Ministra (1934). W listopadzie 1926 został powołany do Rady Prawniczej. Specjalizował się w ustroju administracji, opracował m.in. projekt rozporządzenia Prezydenta Rzeczypospolitej z dnia 19 stycznia 1928 o organizacji i zakresie działania władz administracji ogólnej (, z późn. zm.). Zajmował się redagowaniem przydatnych w pracy prawników i urzędników skorowidzów obowiązujących przepisów prawnych (ukazało się co najmniej siedem wydań tych skorowidzów). Publikował również na temat zasad techniki prawodawczej oraz zasad tworzenia i ogłaszania prawa.
W czasie wojny znalazł się w ZSRR, dołączył do tworzącej się armii polskiej w charakterze przedstawiciela Ambasady RP przy Dowództwie Polskich Sił Zbrojnych w ZSRR w Jangi-Jul pod Taszkentem (1942) i wraz z nią ewakuował się do Iraku. Od 1943 był radcą prawnym w rządzie Władysława Raczkiewicza.

</doc>
<doc id="1367335" url="https://pl.wikipedia.org/wiki?curid=1367335" title="1923 w muzyce">
1923 w muzyce



</doc>
<doc id="1367336" url="https://pl.wikipedia.org/wiki?curid=1367336" title="Kapisa">
Kapisa

Kapisa (paszto/perski: کاپيسا) – prowincja we wschodnim Afganistanie. Jej stolicą jest Mahmud-i-Raqi. Powierzchnia wynosi 1842 km², a populacja w 2021 wyniosła prawie 500 tys. mieszkańców. Głównym językiem jest dari. 
Składa się z 7 dystryktów:

</doc>
<doc id="1367340" url="https://pl.wikipedia.org/wiki?curid=1367340" title="Hepatoksyna">
Hepatoksyna



</doc>
<doc id="1367341" url="https://pl.wikipedia.org/wiki?curid=1367341" title="Zespół Hajdu-Cheneya">
Zespół Hajdu-Cheneya

Zespół Hajdu-Cheneya, zespół Cheneya, akroosteoliza z osteoporozą i zmianami w czaszce i żuchwie – rzadki zespół wad wrodzonych.
Choroba została po raz pierwszy opisana przez Cheneya w 1965 roku u rodziny pochodzącej ze stanu Michigan. U członków rodziny obserwowano osteolizę akralnych (końcowych) części kości długich, liczne kostki wstawne i hipoplazję gałęzi żuchwy. Wczesna resorpcja wyrostków zębodołowych powoduje przedwczesną utratę zębów. Termin zespołu Cheneya wprowadzili Dorst i Victor McKusick. Wczesny opis pasujący do fenotypu określonego jako zespół Cheneya pochodzi z 1948 roku i jest autorstwa węgierskiego radiologa Nicholasa Hajdu, który opisał jeden przypadek choroby razem z Ralphem Kauntzem. Stąd powszechna jest obecnie nazwa zespołu Hajdu-Cheneya. Do dziś opisano około 50 przypadków zespołu. U pacjentów z zespołem Hajdu-Cheneya możliwe jest leczenie osteoporozy bisfosfonianami.

</doc>
<doc id="1367342" url="https://pl.wikipedia.org/wiki?curid=1367342" title="Mahmud-e Eraki">
Mahmud-e Eraki

 
Mahmud-e Eraki – miasto we wschodnim Afganistanie. Jest stolicą prowincji Kapisa. W 2015 roku liczyło ok. 74 tys. mieszkańców.

</doc>
<doc id="1367344" url="https://pl.wikipedia.org/wiki?curid=1367344" title="Gips palony">
Gips palony



</doc>
<doc id="1367346" url="https://pl.wikipedia.org/wiki?curid=1367346" title="Gunnar Eriksson">
Gunnar Eriksson

Krång Erik Gunnar Eriksson (ur. 13 września 1921 w Mora, zm. 8 lipca 1982 tamże) – szwedzki biegacz narciarski, dwukrotny medalista olimpijski oraz złoty medalista mistrzostw świata.
Kariera.
Jego olimpijskim debiutem były igrzyska olimpijskie w Sankt Moritz w 1948 roku. Wspólnie z Nilsem Östenssonem, Martinem Lundströmem i Nilsem Täppem zdobył złoty medal w sztafecie 4x10 km. Ponadto wywalczył brązowy medal w biegu na 18 km techniką klasyczną, ulegając jedynie dwóm swoim rodakom: zwycięzcy Lundströmowi i drugiemu na mecie Östenssonowi. Cztery lata później, podczas igrzysk olimpijskich w Oslo w swoim jedynym starcie, w biegu na 50 km zajął 12. miejsce.
W 1950 roku wystartował na mistrzostwach świata w Lake Placid zdobywając złoty medal na dystansie 50 km stylem klasycznym. Pozostałe miejsca na podium również zajęli Szwedzi, srebrny medal zdobył Enar Josefsson, a brązowy Nils Karlsson. Na kolejnych mistrzostwach świata Eriksson już nie startował.

</doc>
<doc id="1367348" url="https://pl.wikipedia.org/wiki?curid=1367348" title="Ekogroszek">
Ekogroszek

Ekogroszek – nazwa handlowa określająca paliwo stałe produkowane z węgla kamiennego lub brunatnego przeznaczone do produkcji energii cieplnej w kotłach retortowych.
Wytwarzany jest z wysokokalorycznego (≥24 MJ/kg) węgla o niskiej zawartości siarki (≤1%), małej zawartości wody i substancji niepalnych (≤12%) oraz niskiej spiekalności (RI &lt; 10). Dzięki temu podczas spalania wytwarzane ilości tlenków siarki są niższe niż w przypadku innych węgli, a po jego spaleniu pozostaje stosunkowo mało popiołu
Rozmiary ziaren w zakresie 5–25 mm pozwalają na stosowanie ekogroszku w automatycznych dozownikach węgla. Spalanie ekogroszku w zasilanych automatycznie palnikach retortowych, w porównaniu do spalania w kotłach rusztowych zasilanych ręcznie, powoduje obniżenie zawartości tlenku węgla, węglowodorów aromatycznych, dioksyn, furanów i pyłów w spalinach. Jednak z uwagi na konieczność zastosowania mechanicznego nadmuchu powietrza, a co za tym idzie zwiększonej temperatury spalania w tego typu palnikach, emisja tlenków azotu jest wyższa niż to ma miejsce w tradycyjnych kotłach pracujących na naturalnym ciągu kominowym.
Certyfikację ekogroszku pod kątem zgodności z kryteriami niskoemisyjnymi prowadzi Instytut Chemicznej Przeróbki Węgla.
W handlu spotykane są podróbki ekogroszku składające się z miału węglowego niskiej jakości i lepiszcza, o znacznie gorszych parametrach grzewczych i emisyjnych. Wiele kotłów deklaratywnie przeznaczonych do spalania ekogroszku umożliwia również spalanie dowolnego innego rodzaju paliwa. Podejmowane od wielu lat próby zmiany nazwy przez usunięcie przedrostka "eko" oraz ustalenia norm jakościowych zawartości siarki i innych domieszek są blokowane przez producentów oraz górnicze związki zawodowe.
Z badań Politechniki Warszawskiej zleconej przez fundację ClientEarth wynika, że przy spalaniu ekogroszku emitowane są znaczne ilości dwutlenku azotu, tlenku węgla oraz pyłu zawieszonego. Analiza pyłów powstałych przy spalaniu dostępnego na rynku ekogroszku przy wykorzystaniu pieca piątej generacji z rekomendacją UOKiK wykazała, że emisje szkodliwych dla zdrowia pyłów przekroczone były nawet czterdziestokrotnie.

</doc>
<doc id="1367349" url="https://pl.wikipedia.org/wiki?curid=1367349" title="Oksana Griszczuk">
Oksana Griszczuk

Oksana „Pasza” Władimirowna Griszczuk, ros. Оксана Владимировна Грищук (ur. 17 marca 1972 w Odessie) – rosyjska łyżwiarka figurowa, startująca w parach tanecznych z Jewgienijem Płatowem. Dwukrotna mistrzyni olimpijska z Lillehammer (1994) i z Nagano (1998), uczestniczka igrzysk olimpijskich (1992), czterokrotna mistrzyni świata (1994–1997), trzykrotna mistrzyni Europy (1996–1998), dwukrotna mistrzyni Związku Radzieckiego (1988, 1992) oraz dwukrotna mistrzyni Rosji (1993, 1996).
Griszczuk i Płatow byli pierwszą parą taneczną w historii, która zdobyła dwa złote medale olimpijskie – w 1992 i 1994 roku (sukces powtórzyła kanadyjska para taneczna Virtue / Moir zdobywając złote medale olimpijskie w 2010 i 2018 roku).
Treningi rozpoczęła w wieku 4 lat. W 1986 przeprowadziła się do Moskwy. W latach 1988-1992 studiowała na moskiewskim Uniwersytecie Sportowym.
Po zakończeniu kariery amatorskiej w 1998 roku rozstała się z Płatowem i startowała przez rok w zawodach profesjonalistów z Aleksandrem Żulinem, podczas gdy Płatow występował z byłą rywalką, a zarazem byłą żoną i partnerką sportową Żulina – Majią Usową. Następnie występowała w rewiach jako solistka, aby w 2006 roku ponownie występować w rewiach z Jewgienijem Płatowem. Pracowała również jako trenerka łyżwiarstwa w KHS Arena w kalifornijskim Anaheim.

</doc>
<doc id="1367350" url="https://pl.wikipedia.org/wiki?curid=1367350" title="Ryjonos borneański">
Ryjonos borneański

Ryjonos borneański ("Melogale everetti") – gatunek niewielkiego drapieżnego ssaka z rodziny łasicowatych (Mustelidae). Słabo poznany gatunek zamieszkujący Borneo, zagrożony wyginięciem.
Zasięg występowania.
Jedyne potwierdzone zapisy występowania ryjonosa borneańskiego pochodzą z Kinabalu i Crocker Range Park oraz graniczących z nimi regionów Penampang, Tambunan i Tuaran w Sabah w Malezji. Na Sarawak znany tylko z dowodów subfosylnych znalezionych w jaskiniach Niah.
Taksonomia.
Gatunek po raz pierwszy opisał brytyjski zoolog Oldfield Thomas w 1895 roku nadając mu nazwę "Helictis everetti". Miejsce typowe odłowu holotypu, którego dostarczył w postaci dwóch skórek Alfred Hart Everett, autor określił na szczyt Kinabalu, w północnym Borneo, na wysokości około 4000 stóp (1219 m). Część autorów traktuje "M. everetti" jako podgatunek ryjonosa jawajskiego ("M. orientalis") lub ryjonosa birmańskiego ("M. personata"). Takson monotypowy.
Etymologia.
Nazwa rodzajowa: rodzaj "Meles" , borsuk; "gale" – łasica. Epitet gatunkowy honoruje Alfreda Hart Everetta (1848-1898), angielskiego administratora na Sarawak w latach 1872-1890, przyrodnika i kolekcjonera, który dostarczył holotyp do Muzeum w Londynie.
Morfologia.
Długość ciała 35–40 cm, ogona 16–17 cm; masa ciała 1–2 kg. Ssak drapieżny o małym, smukłym korpusie i długim pysku. Sierść na grzbiecie jest w większości ciemnobrązowa, włącznie z ogonem. Spód ciała jaśniejszy. Głowa jest czarna, z maską na twarzy w białe lub żółte plamy, które są różnej wielkości i kształtu. Pazury na przednich łapach są dobrze rozwinięte i przystosowane do kopania. Czaszka i zęby są małe.
Ekologia.
Ryjonos borneański zamieszkuje lasy i łąki na wysokości od 900 do 3000 m n.p.m.. Najprawdopodobniej jest zwierzęciem o nocnym trybie życia; odpoczywa w dziurach lub szczelinach skalnych. Wydaje się prowadzić samotny tryb życia. Głównie naziemny, ale odnotowano również, że wspinał się zwinnie na drzewa.
W skład diety ryjonosa borneańskiego wchodzą najprawdopodobniej m.in. owady i inne bezkręgowce, drobne kręgowce oraz owoce.
Informacje na temat zachowań rozrodczych i rozrodu są skąpe; raportowano o trzech młodych w miocie.
Status i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii EN ( – zagrożony wyginięciem). Stan populacji tego ssaka jest nieznany. Wszystkie główne zagrożenia dla "Melogale everetti" związane są z jego bardzo niewielkim zakresem dystrybucji (prawdopodobnie jest znacznie mniejszy niż 5000 km²) i ograniczeniem jego siedliska do jednego kompleksu leśnego. To sprawia, że gatunek ten jest bardzo podatny na wyginięcie wskutek nieprzewidywalnych zdarzeń, takich jak epidemie lub różnego rodzaju naturalne katastrofy. Zmiana klimatu prawdopodobne też może mieć negatywny wpływ na górskie gatunki ssaków takich jak ryjonos borneański.

</doc>
<doc id="1367352" url="https://pl.wikipedia.org/wiki?curid=1367352" title="Premier Mandat">
Premier Mandat

Premier Mandat jest to pierwszy album francuskiej wokalistki Diam’s wydany w 1999 w nakładem wytwórni EMI.

</doc>
<doc id="1367354" url="https://pl.wikipedia.org/wiki?curid=1367354" title="Ewangelie z Rossano">
Ewangelie z Rossano

Ewangelie z Rossano (Gregory-Aland no. 042 albo Σ; von Soden ε 18) – kodeks majuskułowy Nowego Testamentu, zawierający tekst dwóch pierwszych Ewangelii. Rękopis przechowywany jest w katedrze w Rossano we Włoszech. Powstał w VI wieku, miejsce powstania jest nieznane. Nazywany jest Codex purpureus Rossanensis i jest jednym z purpurowych kodeksów uncjalnych Nowego Testamentu. Do naszych czasów zachowała się mniej niż połowa rękopisu, pozostała jego część została zniszczona w pożarze w XVII lub XVIII wieku.
Choć tekst rękopisu jest nisko oceniany przez krytyków tekstu, przez co w efekcie jest rzadko cytowany w wydaniach krytycznych greckiego Nowego Testamentu, to jednak jest on cennym zabytkiem z punktu widzenia historii sztuki. Cieszy się opinią jednego z najważniejszych dzieł sztuki w Kalabrii.
W roku 2015 manuskrypt został wpisany na listę UNESCO "Pamięć Świata".
Opis.
Zachowało się 188 kart kodeksu z pełnym tekstem Ewangelii Mateusza i niemal pełnej Ewangelii Marka (brakuje Mk 16,14-20). Karty kodeksu mają rozmiary 31 na 26 centymetrów. Karty kodeksu zostały ułożone w foliałach, foliały zawierają po pięć zgiętych w połowie kart włożonych jedna wewnątrz drugiej ("quinterno"). Pergamin jest wysokiej jakości, został nasączony purpurą. Purpura ma kolor czerwony lub niebieskawy. Oryginalny kodeks miał prawdopodobnie około 400 kart z pełnym tekstem czterech Ewangelii.
Tekst pisany jest dwiema kolumnami na stronę, 20 linijek w kolumnie, od 9 do 12 liter w linijce. Trzy pierwsze linijki każdej Ewangelii pisane są złotem, pozostały tekst pisany jest srebrem. Tekst pisany jest w sposób ciągły, bez przerw między wyrazami, brak znaków interpunkcyjnych. Nie stosuje przydechów ani akcentów, zawiera wiele błędów itacyzmu. Imię Jezus (ΙΗΣΟΥΣ) tylko dwukrotnie zapisane zostało w formie skróconej, tj. formie typowej nomina sacra, w pozostałych przypadkach pisane jest pełną formą, choć zazwyczaj mniejszymi literami. Oryginalny skryba dokonał jedynie nielicznych poprawek w tekście.
Zdaniem Metzgera jest to najstarszy rękopis Nowego Testamentu zawierający kolorowe ilustracje. Zachowało się 15 stron z 17 miniaturami ilustrującymi życie Jezusa. Przedstawiają one wskrzeszenie Łazarza, oczyszczenie świątyni, przypowieść o dziesięciu pannach, wjazd do Jerozolimy, umywanie nóg, ostatnią wieczerzę i Jezusa przed Piłatem.
Tekst ewangeliczny dzielony jest według κεφαλαια ("rozdziały"), których numery umieszczono na bocznym marginesie, a τιτλοι ("tytuły") w górnym. Listy κεφαλαια ("spis treści") umieszczone zostały przed każdą z Ewangelii. Zastosowano ponadto podział według krótkich Sekcji Ammoniusza, z odniesieniami do Kanonów Euzebiusza (pisane pod numerami sekcji Ammoniusza).
Na początku rękopisu umieszczono "Epistula ad Carpianum", tj. list Euzebiusza do Karpiana. Oryginalny kodeks zawierał też tablice do Kanonów Euzebiusza, które zaginęły.
Tekst.
Grecki tekst kodeksu zasadniczo biorąc przekazuje bizantyńską tradycję tekstualną, z naleciałościami cezarejskiej tradycji tekstualnej. Wraz z kodeksem Beratinus (043), Petropolitanus (022) i Sinopensis (023), tworzy grupę kodeksów purpurowych. Są one pokrewne dla siebie pod względem tekstualnym. Hermann von Soden oznakował tę grupę przy pomocy siglum Iπ. Tekst rękopisu jest szczególnie bliski dla kodeksu 022. Stopień pokrewieństwa jest tak duży, że wskazywano na możliwość, iż oba mogły zostać przepisane z tego samego rękopisu.
Purpurowe kodeksy są interesujące pod względem artystycznym, są ważnym wkładem do kultury i częścią światowego dziedzictwa kulturowego, jednak przekazywany przez nie tekst nie przedstawia wielkiej wartości. Kurt i Barbara Alandowie dali dla rękopisu następujący profil tekstualny – 1401, 831/2, 152, 25s. To znaczy, że według Alandów kodeks 140 razy wspiera standardowy tekst bizantyjski przeciwko tekstowi „oryginalnemu”, 83 razy jest zgodny zarówno z tekstem bizantyjskim jak i oryginalnym, tylko 15 razy wspiera tekst oryginalny przeciwko bizantyjskiemu, ponadto posiada 25 sobie właściwych wariantów ("Sonderlesarten"). W oparciu o ten profil tekst kodeksu został zaklasyfikowany do V kategorii.
W Mateusza 1,11 posiada interpolację τον Ιωακιμ, Ιωακιμ δε εγεννησεν ("Joakima, Joakim zaś spłodził") – M, U, Θ, "f"1, 33, 258, 478, 661, 954, 1216, 1230, 1354, 1604, ℓ "54", syrh, geo.
W Mateusza 23,25 przekazuje wariant ακαθαρσιας ("nieczystości") zamiast ακρασιας ("pożądliwości"). Wariant kodeksu jest wspierany przez Vetus latina, syrosynajski (syrsin), oraz przekłady na dialekty koptyjskie.
Historia.
Z paleograficznego punktu widzenia, biorącego pod uwagę kształt liter, rękopis nie mógł powstać przed IV wiekiem, nie mógł też powstać po VII wieku. Ilustracje są charakterystyczne dla sztuki bizantyjskiej z VI wieku. Dlatego datowany jest zwykle na VI wiek. Pomimo licznych badań prowadzonych od końca XIX wieku przez historyków, paleografów, biblistów oraz znawców sztuki bizantyjskiej, miejsce powstania kodeksu wciąż nie zostało rozstrzygnięte. Początkowo przeważała hipoteza, że powstał w czasach bizantyjskiej okupacji południowej części półwyspu Apenińskiego. Później, ze względu na związki z innymi purpurowymi kodeksami, zaczęto wskazywać na Syrię.
Omont i Cronin byli zdania, że wszystkie rękopisy z grupy kodeksów purpurowych powstały w Konstantynopolu lub Azji Mniejszej. Zdaniem Streetera kodeks powstał w Konstantynopolu lub w Kapadocji. Jako miejsce powstania wskazywano też Efez, Syrię (przede wszystkim Antiochia), Palestynę i Aleksandrię.
Nieznane są okoliczności przybycia kodeksu do Kalabrii. Spekuluje się, że został tu przywieziony w VIII wieku. Przywieźli go mnisi uciekający przed inwazją arabską. Jaką na inną możliwość wskazuje się cesarza Leona III, ikonoklastę. Mnisi wywieźli go do Kalabrii, by uchronić przed zniszczeniem. Stał się własnością arcybiskupa Rossano.
W XVII lub XVIII wieku część kodeksu została zniszczona w pożarze, po którym ślady pozostały na dziesięciu ostatnich kartach. W XVII lub XVIII wieku, po pożarze, kodeks został oprawiony w skórzaną oprawę.
Pierwsza wzmianka o rękopisie pochodzi z roku 1831, dokonana została przez Scipione Camporota, kanonika katedry w Rossano. Następna wzmianka pochodzi z roku 1846, dokonana została przez historyka i dziennikarza Cesare Malpica. Pierwsze naukowe badania nad kodeksem zostały przeprowadzone w roku 1879, kiedy oglądali go paleograf Oskar von Gebhardt i biblista Adolf Harnack. Odtąd rękopis stał się znany dla świata nauki. Tekst rękopisu wydał Gebhardt w 1883. Fotograficzną reprodukcję wszystkich ilustracji wydał w 1898 roku Arthur Haseloff. W 1952 roku kodeks umieszczony został umieszczony w muzeum diecezjalnym, utworzonym obok katedry w Rossano. Kodeks bywa podawany jako najważniejsze dzieło sztuki w Kalabrii. Kodeks został nominowany dla UNESCO, dla wciągnięcia na listę Pamięci Świata.
William C. Loerke przeanalizował ilustracje kodeksu i wskazał, że widoczne na ilustracjach mury miasta, to mury Jerozolimy z połowy V wieku. Oznacza to, że artysta ilustrujący kodeks wykorzystał ilustracje przedstawiające Jerozolimę z połowy V wieku. Zauważono, że ilustracje zdradzają wpływy azjatyckiej ikonografii. Chrystus ma długie ciemne włosy spadające na ramiona, tak jak w Kodeksie z Synopy oraz Ewangeliach Rabbuli. Szereg motywów jest obecna we wczesnochrześcijańskiej ikonografii, jak np. Chrystus ubrany w "lentium". Pojawiają się elementy alegoryzmu charakterystyczne dla szkoły z Cezarei. Kresten i Prato w 1985 zauważyli, że portret Marka sięga epoki przedikonoklastycznej. Portret ewangelisty wzorowany jest na portretach starożytnych filozofów. Loerke w 1987 wyraził opinię, że kolejność miniatur przedstawiających sceny z życia Jezusa inspirowana jest Diatessaronem.
Z punktu widzenia krytyki tekstu Nowego Testamentu kodeks nie przedstawia wielkiej wartości i jest rzadko cytowany w krytycznych wydaniach Nestle-Alanda.

</doc>
<doc id="1367355" url="https://pl.wikipedia.org/wiki?curid=1367355" title="Ryjonos jawajski">
Ryjonos jawajski

Ryjonos jawajski ("Melogale orientalis") – gatunek niewielkiego ssaka drapieżnego z rodziny łasicowatych. Występuje endemicznie na Jawie w Indonezji.

</doc>
<doc id="1367358" url="https://pl.wikipedia.org/wiki?curid=1367358" title="Laghman">
Laghman

Laghman (paszto/perski: لغمان) – prowincja we wschodnim Afganistanie. Jej stolicą jest Mehtarlam. Ma powierzchnię 3843 km², a populacja w 2021 roku wynosiła ponad 502 tys. mieszkańców. Głównym języki to paszto, dari i paszai, a największe narodowości to Pasztuni i Paszai. 
W skład prowincji wchodzi 5 powiatów:

</doc>
<doc id="1367359" url="https://pl.wikipedia.org/wiki?curid=1367359" title="Kościół Ewangelicznych Chrześcijan zbór w Nowym Tomyślu">
Kościół Ewangelicznych Chrześcijan zbór w Nowym Tomyślu



</doc>
<doc id="1367361" url="https://pl.wikipedia.org/wiki?curid=1367361" title="Zespół Yunisa-Varona">
Zespół Yunisa-Varona

Zespół Yunisa-Varona (ang. Yunis-Varon syndrome, YVS, cleidocranial dysplasia with micrognathia, absent thumbs, and distal aphalangia) – rzadki zespół wad wrodzonych. Na fenotyp zespołu składa się dysplazja obojczykowo-czaszkowa, mikrognacja, mikrocefalia, dolichocefalia, krótka rynienka podnosowa, nisko osadzone, dysplastyczne małżowiny uszne, hiperteloryzm, mongoloidalne ustawienie szpar powiekowych, przodpoochylenie nozdrzy, retrakcja wargowo-dziąsłowa, podniebienie gotyckie (wąskie, wysoko wysklepione), przedwczesna utrata zębów stałych, nadmiar skóry na karku, wrodzone wady serca (tetralogia Fallota, ubytek przegrody międzykomorowej), kardiomiopatie, wewnątrzmaciczne zahamowanie wzrostu, niechęć do ssania w okresie noworodkowym. Opisywano atelię (brak brodawek sutkowych) i przerostowe zwężenie odźwiernika. Wady narządów płciowych mogą mieć postać spodziectwa, mikropenisa lub wnętrostwa.
W okresie prenatalnym obserwowano wielowodzie, hydrops fetalis i poród przedwczesny.
Dziedziczenie zespołu jest autosomalne recesywne. Zespół opisali E. Yunis i H. Varon w 1980 roku.

</doc>
<doc id="1367362" url="https://pl.wikipedia.org/wiki?curid=1367362" title="Brut de femme">
Brut de femme

Brut de Femme – drugi album francuskiej wokalistki Diam’s, wydany w 2003 nakładem wytwórni EMI.

</doc>
<doc id="1367365" url="https://pl.wikipedia.org/wiki?curid=1367365" title="Mehtarlam">
Mehtarlam

Mehtarlam (paszto: مهترلام, perski: مهترلام)– miasto we wschodnim Afganistanie. Jest stolicą prowincji Laghman. W 2021 roku populacja wynosiła około 149 tys. osób.

</doc>
<doc id="1367367" url="https://pl.wikipedia.org/wiki?curid=1367367" title="Systematyczne działania bojowe">
Systematyczne działania bojowe



</doc>
<doc id="1367375" url="https://pl.wikipedia.org/wiki?curid=1367375" title="Zespół Haya-Wellsa">
Zespół Haya-Wellsa

Zespół Haya-Wellsa (ang. Hay-Wells syndrome, HWS, ankyloblepharon-ectodermal dysplasia-clefting syndrome) – rzadki zespół wad wrodzonych, zaliczany do grupy dysplazji ektodermalnych. Przyczyną choroby są mutacje w genie "TP73L" w locus 3q27. Zespół nie jest związany z upośledzeniem umysłowym, inteligencja pacjentów jest prawidłowa. 
Na obraz kliniczny zespołu składają się:

</doc>
<doc id="1367376" url="https://pl.wikipedia.org/wiki?curid=1367376" title="Aborcja w Finlandii">
Aborcja w Finlandii

Aborcja w Finlandii była bezwzględnie zakazana do 1950 roku. Wtedy to zalegalizowano ją w trzech przypadkach: gdy ciąża zagraża życiu bądź zdrowiu matki, powstała w wyniku przestępstwa lub gdy płód jest ciężko upośledzony. Przepisy te były z biegiem lat interpretowane coraz bardziej liberalnie. W 1970 roku przyjęto ustawę legalizującą przerywanie ciąży w następujących przypadkach:
z wyjątkiem poważnych względów medycznych i embriopatologicznych przerwanie ciąży można przeprowadzić jedynie w pierwszych dwunastu tygodniach ciąży.
Liczba aborcji wykonywanych w Finlandii jest mniejsza niż w innych państwach skandynawskich z uwagi na większą restrykcyjność przepisów.

</doc>
<doc id="1367377" url="https://pl.wikipedia.org/wiki?curid=1367377" title="Camarasauromorpha">
Camarasauromorpha

Camarasauromorpha - grupa wielkich zauropodów żyjących od środkowej jury do końca kredy. Należały do nich kamarazaury, brachiozaury oraz tytanozaury.

</doc>
<doc id="1367379" url="https://pl.wikipedia.org/wiki?curid=1367379" title="Ma Vie, Mon Live">
Ma Vie, Mon Live

Ma Vie, Mon Live – trzeci album francuskiej wokalistki Diam’s wydany w 2004 przez wytwórnie EMI. Na albumie zawartych było osiem utworów oraz płyta DVD na której zawarta była trasa koncertowa Diam’s.
Lista utworów.
CD:
DVD:

</doc>
<doc id="1367380" url="https://pl.wikipedia.org/wiki?curid=1367380" title="Choroba Fazio-Londe">
Choroba Fazio-Londe

Choroba Fazio-Londe (zespół Fazio-Londe, opuszkowa wrodzona neuropatia typu 2, ang. Fazio-Londe disease/syndrome, bulbar hereditary neuropathy type 2, BHN2) – rzadki zespół neurologiczny, przypuszczalnie o genetycznym podłożu. Obraz kliniczny przypomina stwardnienie zanikowe boczne. Pierwszy tę jednostkę chorobową opisał niemiecki lekarz Berger, który w 1876 roku przedstawił przypadek 12-letniego chłopca z postępującym porażeniem gałkoruchowym. W 1894 roku kolejny przypadek opisał Paul F. L. Londe, w 1915 roku w swojej pracy podobny zaprezentował Gheorghe Marinescu. Być może zespół Browna-Vialetto-Van Laerego (opuszkowa wrodzona neuropatia typu 1) stanowi część spektrum choroby Fazio-Londe.

</doc>
<doc id="1367381" url="https://pl.wikipedia.org/wiki?curid=1367381" title="Avni Mula">
Avni Mula

Avni Mula (ur. 4 stycznia 1928 w Gjakove, zm. 29 października 2020 w Tiranie) – albański śpiewak operowy (baryton) i kompozytor.
Życiorys.
Pochodził z rodziny albańskiej, która w latach trzydziestych XX w. z powodów ekonomicznych opuściła Kosowo i osiedliła się w Albanii. Talent wokalny A. Muli został odkryty już w szkole, w Szkodrze, wtedy też zaczął śpiewać w chórze szkolnym. Od 1946 uczył muzyki w szkole podstawowej w Szkodrze. W roku 1950 został powołany do służby wojskowej i tam zaczął występować z Zespołem Artystycznym Armii Albańskiej, kierowanym przez Gaqo Avraziego – początkowo jako chórzysta, potem jako solista. Po zakończeniu służby uzyskał stypendium i możliwość kształcenia w konserwatorium moskiewskim im. Piotra Czajkowskiego, w klasie śpiewu. Studia ukończył w 1957 i powrócił do kraju, gdzie został solistą Teatru Opery i Baletu w Tiranie. Zadebiutował rolą Giorgio Germonta w operze Traviata Verdiego. Na scenie stołecznej śpiewał m.in. arie Figaro w "Cyruliku Sewilskim" Rossiniego, Oniegina w "Eugeniuszu Onieginie" Piotra Czajkowskiego i Gjetę w operze "Mrika" Prenka Jakovy. W 1964 za swoją twórczość został wyróżniony nagrodą państwową I stopnia.
Oprócz występów na scenie operowej, Avni Mula koncertował na wszystkich scenach albańskich, śpiewając głównie pieśni ludowe i partyzanckie. Wystąpił na scenach 14 krajów, w tym w Warszawie. W jego dorobku kompozytorskim oprócz piosenek, wykonywanych na festiwalach w Tiranie znalazły się także kantaty, rapsodie, suity i muzyka filmowa. Za swoją działalność artystyczną został uhonorowany tytułem Artysty Ludu (alb. Artist i Popullit). W 2008 otrzymał z rąk prezydenta Bamira Topiego order "Honor Narodu" (alb. Nderi i Kombit).
Życie prywatne.
Był żonaty z Niną (1931–2011), pochodzącą z Rosji sopranistką i nauczycielką śpiewu. Córki Inva i Adelina także poświęciły się karierze artystycznej.

</doc>
<doc id="1367382" url="https://pl.wikipedia.org/wiki?curid=1367382" title="De vogels van Holland">
De vogels van Holland

De vogels van Holland – utwór holenderskiej wokalistki Jetty Paerl, będący jedną z dwóch debiutanckich propozycji reprezentujących Holandię podczas pierwszego Konkursu Piosenki Eurowizji w 1956 roku. 
Singel został pierwszym w historii utworem wykonanym na żywo podczas Konkursu Piosenki Eurowizji. Z powodu niezachowania się oficjalnych wyników konkursu, nieznany jest końcowy rezultat piosenki. Dyrygentem orkiestry podczas występu wokalistki został Fernando Paggi.

</doc>
<doc id="1367384" url="https://pl.wikipedia.org/wiki?curid=1367384" title="Titanosauriformes">
Titanosauriformes

Titanosauriformes – grupa zauropodów żyjąca około 170-66 mln lat temu. Do tytanozaurokształtnych należą brachiozaury i tytanozaury.

</doc>
<doc id="1367387" url="https://pl.wikipedia.org/wiki?curid=1367387" title="Prêt-à-Porter (film)">
Prêt-à-Porter (film)

Prêt-à-Porter – czarna komedia z 1994 roku w reżyserii Roberta Altmana, który również napisał scenariusz do filmu i wyprodukował go. Film był kręcony w trakcie paryskiego tygodnia mody. W USA film został wydany pod tytułem "Ready to Wear".
Opis fabuły.
Akcja filmu składa się z licznych epizodów, które zespala większa ramowa konstrukcja. Sergei kupuje w Moskwie dwa identyczne ekstrawaganckie krawaty. Jeden z nich wysyła mieszkającemu w Paryżu Olivierowi de la Fontaine, szefowi związku zawodowego świata mody, który ma go nałożyć jako znak rozpoznawczy na ich planowane spotkanie.
W Paryżu trwają tymczasem przygotowania do wielkiego pokazu mody na wycieczki wysokogórskie. Najpierw zaprezentowana zostanie moda dla psów, dopiero potem nastąpi normalny pokaz z modelami. Reporterka Kitty Potter pojawia się co jakiś czas w filmie, zadając pytania organizatorom, projektantom i modelkom.
Sergei przybywa do Paryża, spotyka się z de la Fontaine’em. Okazuje się, że Sergei właściwie nazywa się Sergio i jest Włochem. Wsiadają do samochodu i zaczynają ważną rozmowę, jednak de la Fontaine nagle zaczyna charczeć i dławi się na śmierć swoją kanapką z szynką. Kierowca nie widział tego zdarzenia, bo akurat badał przyczynę korka ulicznego, i zatrzymuje Sergia jako rzekomego mordercę. Ten ratuje się przed rosnącym tłumem wrogich mu ludzi, skacząc prosto z mostu do Sekwany.
Światowa prasa ma wreszcie sensację. Czy był to nieszczęśliwy wypadek, czy morderstwo? W centrum zainteresowania jest Isabella de la Fontaine, wdowa w żałobie. Jednak jej smutek ma swoje granice: „Nigdy nie wyglądał lepiej” – mówi o ofierze podczas policyjnej identyfikacji. Wkrótce zjawia się u niej Sergio. Okazuje się, że mieszkał przez wiele lat w Związku Radzieckim, był jej pierwszym mężem i uważała go za zmarłego.
Później ważną postacią staje się czołowy fotograf mody Irlandczyk Milo O’Brannigan, z którym umawiają się kolejno prywatnie trzy ubiegające się o kontrakt z nim redaktorki znaczących magazynów mody. Stosują całą swoją siłę perswazji, by go do siebie przekonać. On jednak korzysta z tych przykrych dla nich sytuacji w podły sposób, do zrobienia demaskatorskich zdjęć.
Dziennikarka Anne Eisenhower chciałaby natomiast wprowadzić się do swojego pokoju. Wcześniej zajmował go reporter sportowy Joe Flynn, który wbrew swojej woli na krótko został wyznaczony do relacji z pokazu mody i dlatego nie może wyjechać. Nie ma żadnego innego wolnego pokoju. Kłócą się i próbując pozbyć się siebie nawzajem, przeżywają wiele niby to poważnych, a śmiesznych zdarzeń.
Sergio i Isabella pogodzili się i pragną uczcić ponowne spotkanie romantycznym wieczorem. Sergio jest jednak zupełnie wykończony po swojej ucieczce i zasypia mimo striptizu Isabelli.
Anne i Joe wspólnie zajęli pokój i nieuchronnie zbliżają się do siebie. Po pojednaniu i wspaniałej wspólnej nocy (Anne pod wpływem alkoholu nie potrafi oprzeć się pokusie) naturalnie chce on pozostać z nią w pokoju, chociaż dyrekcja hotelu w międzyczasie znalazła dla niego inny. Joe, znając teraz skłonność Anne do alkoholu, odtąd zamawia każdego wieczoru szampana, ale każe go przedstawiać jako „prezent od hotelu”. Anne i Joe rozstają się przy wyjeździe i okazuje się, że Joe jest żonaty. Nie będzie więc żadnej wspólnej przyszłości, spotkanie w hotelu pozostanie tylko epizodem w ich życiu.
Różne dalsze wydarzenia w środowisku projektantów demaskują świat mody jako świat ułudy.
Na końcu filmu pochowany zostaje Olivier de la Fontaine i orszak pogrzebowy mija ławkę w parku, na której najwyraźniej spędził noc Sergio. Tak zamyka się koło. W scenie finałowej nagie modelki przez dwie minuty chodzą po wybiegu.
Nagrody.
Nominacje:

</doc>
<doc id="1367389" url="https://pl.wikipedia.org/wiki?curid=1367389" title="7 Westfalski Batalion Taborowy">
7 Westfalski Batalion Taborowy

7 Westfalski Batalion Taborowy (niem. "Westfälisches Train-Bataillon Nr. 7", od 1914 jako "Abteilung") – batalion wojsk kolejowych okresu Cesarstwa Niemieckiego.
Sformowany 21 kwietnia 1853. Stacjonował w garnizonie Münster, przyporządkowany do VII Korpusu Armii. Brał udział w działaniach zbrojnych okresu I wojny światowej.

</doc>
<doc id="1367393" url="https://pl.wikipedia.org/wiki?curid=1367393" title="Emilio Caprile">
Emilio Caprile

Emilio Caprile (ur. 30 września 1928 w Genui, zm. 5 marca 2020) – włoski piłkarz. Był najmłodszym uczestnikiem mistrzostw świata w 1950 roku. Wystąpił w reprezentacji Włoch 2 razy i zdobył 2 gole. Zawodnik ten był również zawodnikiem takich klubów jak Genoa CFC, Sestrese, Legnano, Atalanty BC, Juventusu, S.S. Lazio i Como.

</doc>
<doc id="1367394" url="https://pl.wikipedia.org/wiki?curid=1367394" title="Jeune Demoiselle">
Jeune Demoiselle

Jeune Demoiselle jest to drugi singel Diam’s wydany w 2006. Utwór pochodzi z płyty "Dans ma bulle"

</doc>
<doc id="1367395" url="https://pl.wikipedia.org/wiki?curid=1367395" title="Karel Frederik Wenckebach">
Karel Frederik Wenckebach

Karel Frederik Wenckebach (ur. 24 marca 1864, zm. 11 listopada 1940) – holenderski lekarz i anatom.
Wczesne lata życia i wykształcenie.
Karel Frederik przyszedł na świat w Hadze w rodzinie holenderskiego inżyniera Eduarda Wenckebacha i Marii Cornelissen. Jego dziadek był sędzią holenderskiego Sądu Najwyższego, a starszy brat Willem Wenckebach malarzem, grafikiem i artystą introligatorem.
Gdy Karel miał 10 lat umarł jego ojciec, co było przyczyną przeprowadzenia się rodziny do Utrechtu. Tam uczęszczał do szkoły średniej, a od roku 1881 studiował medycynę na tamtejszym uniwersytecie. W trakcie studiów wykazywał zainteresowanie raczej dla nauk morfologicznych niż klinicznych – jego praca wygłoszona na zakończenie studiów (, „O budowie i rozwoju torebki Fabrycjusza”) dotyczyła na przykład rozwoju i anatomii porównawczej torebki Fabrycjusza, a inne dotyczyły embriologii. 
Życie zawodowe.
Po ukończeniu studiów w roku 1888 pozostał na uczelni, początkowo jako asystent Instytutu Zoologii, a następnie wydziału patologii i anatomii (pracę naukową w dziedzinie zoologii uniemożliwiło mu zaburzenie widzenia kolorów na które cierpiał). Tam, dzięki swemu kierownikowi Theodorowi Engelmannowi, który w tym okresie interesował się szczególnie zagadnieniami rytmu serca, zdobył najnowszą wiedzę naukową w tej dziedzinie oraz zapoznał się z technikami i urządzeniami służącymi w badaniach.
W 1891 roku Wenckebach musiał porzucić karierę naukową z przyczyn ekonomicznych. Rozpoczął wówczas praktykę wiejskiego lekarza w Herleen. Pod jego opieką pozostawał między innymi miejscowy dom opieki, u którego pensjonariuszy często odnotowywał zaburzenia rytmu serca. W swoich obserwacjach zwrócił między innymi uwagę na występowanie przerwy wyrównawczej po skurczu dodatkowym, co wcześniej wraz z Engelmannem obserwował jedynie w warunkach eksperymentalnych badając serce żaby.
W roku 1896 Wenckebach powrócił do Utrechtu gdzie, obok praktyki lekarskiej, pracował w szpitalu "Bartholomeus Gasthuis". Podjął też działalność naukową w laboratorium fizjologicznym uniwersytetu. Publikował prace z zakresu badań nad rytmem serca i tętnem. Jednym z ważniejszych jego dokonań w tym okresie było wykazanie, że skurcze dodatkowe, jakie wywoływano w badaniach eksperymentalnych u zwierząt, mogą występować samoistnie także u ludzi.
W roku 1900 został wybrany na kierownika katedry medycyny uniwersytetu w Groningen. Rok później został profesorem medycyny na tym uniwersytecie. W Groningen kontynuował badania nad zaburzeniami rytmu i przewodzenia serca. W 1903 opublikował w języku niemieckim swoje fundamentalne dzieło o zaburzeniach rytmu serca - "Arythmie als Ausdruck bestimmter Funktionsstörungen des Herzens". W przetłumaczenie tej pracy na angielski i jej wydanie rok później zaangażował się osobiście szkocki pionier prac nad arytmiami James MacKenzie. Zapoczątkowało to późniejszą przyjaźń i współpracę obydwu badaczy.
W latach 1911-1914 kierował katedrą medycyny Uniwersytetu w Strasburgu, a w latach (1914-1929) - Uniwersytetu Wiedeńskiego. Klinika Wenckebacha w Wiedniu stała się miejscem odwiedzanym chętnie przez zagranicznych lekarzy chcących pogłębić swoją wiedzę o zaburzeniach rytmu serca, a zwłaszcza przez lekarzy ze Stanów Zjednoczonych. Był jednym z założycieli i redaktorów czasopisma medycznego "Wiener Archiv für innere Medizin". Podczas I wojny światowej zajął się badaniami nad chorobami serca u żołnierzy, a także problematyką niedożywienia i krzywicy. W trakcie swego pobytu w Wiedniu Wenckebach cieszył się sławą konsultanta kardiologa o międzynarodowej renomie. Badał między innymi umierającego marszałka Józefa Piłsudskiego.
Osiągnięcia naukowe.
Wenckebach jest pamiętany przede wszystkim za jego prace z dziedziny kardiologii i fizjologii serca. 
W roku 1898 jako pierwszy opisał występowanie u ludzi dodatkowych skurczów komorowych z przerwą wyrównawczą (w tym samym roku opisał to niezależnie także szkocki fizjolog Arthur Robertson Cushny). Wcześniej zaburzenie to obserwowano tylko u zwierząt eksperymentalnych.
W 1899 roku przedstawił opis zaburzeń rytmu serca u 41-letniej kobiety wynikających z niekompletnego bloku węzła przedsionkowo-komorowego, znanych dziś jako blok przedsionkowo-komorowy II stopnia (Mobitza I) albo zjawisko Wenckebacha (periodyka Wenckebacha). Arytmię tę odkrył jeszcze przed wprowadzeniem do praktyki laboratoryjnej i klinicznej EKG, jedynie na podstawie analizy matematycznej stosunku częstości tętna przedsionków (badanego osłuchiwaniem) i tętna obwodowego wraz z analizą zapisu tętna na tętnicy promieniowej (sfigmogramu). Choć zaburzenie to nazywane jest dziś powszechnie periodyką Wenckebacha, sam Wenckebach nazwał je "okresami Lucianiego" na część włoskiego fizjologa Luigi Lucianiego, który podobne zaburzenie wywoływane w sercu żaby opisał w roku 1873.
W roku 1903 Wenckebach opublikował pracę "Arythmie als Ausdruck bestimmter Funktionsstörungen des Herzens", w której przedstawił całościowo teorię miogenną rytmu serca. Wedle niej bodźce prowadzące do skurczu serca pochodzą z samych jego komórek mięśniowych, a nie są skutkiem pobudzeń z zewnętrznego unerwienia.
Wenckebach opisał też w 1906 roku strukturę anatomiczną jaką jest pęczek środkowy łączący przedsionki z węzłem przedsionkowo-komorowym. Pęczek ten określany jest niekiedy jako pęczek Wenckebacha i jest jednym z czterech połączeń międzywęzłowych (pozostałe to pęczek tylny Thorela, i dwie gałęzi przedniego pęczka - pęczek Bachmanna i gałąź zstępująca). 
W roku 1912, badając przypadek cierpiącego na migotanie przedsionków kupca z Holenderskich Indii Wschodnich, który jako profilaktykę malarii pił nalewkę z chininy, odkrył korzystny wpływ leku na samopoczucie chorych z tym zaburzeniem rytmu. Jako jeden z pierwszych zaczął więc stosować chininę w roli leku antyarytmicznego. 
W 1934 opublikował książkę "Das Beriberi-Herz. Morphologie, Klinik, Pathogenese" będącą owocem jego badań nad chorobą beri-beri w Holenderskich Indiach Wschodnich i stanowiącą podstawę dla wyróżnienia tej jednostki chorobowej.
Życie rodzinne.
Karel Frederik Wnckebach zawarł małżeństwo w roku 1892. Syn Karela, Oswald, był rzeźbiarzem, malarzem i autorem projektu monet wybijanych w Holandii między 1948 a 1981 rokiem. 
Upamiętnienia.
Karela Frederika Wenckebacha upamiętniają eponimy:

</doc>
<doc id="1367397" url="https://pl.wikipedia.org/wiki?curid=1367397" title="Kodeks z Synopy">
Kodeks z Synopy

Kodeks z Synopy, łac. Codex Sinopensis (Gregory-Aland no. O albo 023; Soden ε 21), nazywany także "Ewangelią z Synopy" – fragment ilustrowanego rękopisu greckiego Nowego Testamentu. Nazwa pochodzi od miejsca odkrycia. Paleograficznie datowany jest na VI wiek. Jest jednym z purpurowych kodeksów Nowego Testamentu. Większość kart rękopisu zaginęła. Tekst rękopisu nie jest wysoko ceniony przez krytyków tekstu, przez co rzadko jest cytowany w krytycznych wydaniach greckiego Nowego Testamentu. Przechowywany jest we Francuskiej Bibliotece Narodowej w Paryżu.
Opis.
Według rekonstrukcji oryginalny kodeks zawierał 144 karty, ułożone w 13 foliałach. Do naszych czasów zachowały się 44 pergaminowe karty o wymiarach 30 na 25 cm. Tekst pisany jest jedną kolumną na stronę, 15-16 linii w kolumnie, 18-19 liter w linii. Pergamin został nasączony purpurą, tekst pisany jest złotem. Nomina sacra (imiona święte) pisane są skrótami, stosuje się też ligatury.
Tekst zawiera fragmenty rozdziałów 7; 11; od 13 do 24 Ewangelii Mateusza: 7,7-22; 11,5-12; 13,7-47; 13,54-14,4.13-20; 15,11-16,18; 17,2-24; 18,4-30; 19,3-10.17-25; 20,9-21,5; 21,12-22,7.15-14; 22,32-23,35; 24,3-12.
Kodeks z Synopy jest jednym z najstarszych ilustrowanych kodeksów zawierających tekst Nowego Testamentu. Autor ilustracji najczęściej umieszczał je na dole stronicy wtapiając w tekst. Miniatury ilustrują wydarzenia z Ewangelii takie jak cudowne rozmnożenie chleba czy przypowieść o nieurodzajnej fidze. Postacie na ilustracjach mają małe rozmiary, lecz ich głowy są nieproporcjonalnie duże, co pozwoliło przedstawić indywidualne rysy każdej twarzy. Choć sylwetki postaci nie mają wyraźnie oznaczonych konturów, to artysta wiele uwagi poświęcił szczegółom takim jak oczy, w których wyodrębnił źrenice. Sylwetki są zarysowane światłocieniem, nie zaznaczono też linii podłoża, na którym stoją. Kolory są łamane, złoto oddano kolorem żółtym, tło ilustracji jest jednobarwne, przez co ilustracje nie mają perspektywy.
Tekst.
Według Streetera rękopis reprezentuje cezarejską tradycję tekstualną. Według Metzgera jest trzeciorzędnym świadkiem tekstu cezarejskiego. Obecność elementu cezarejskiego potwierdził David C. Parker.
Kurt Aland nadał mu następujący profil tekstualny: 91 41/2 02 3s (profil Alanda dotyczy tylko tych miejsc, w których najczęściej zachodzą różnice pomiędzy najważniejszymi tradycjami tekstualnymi). To znaczy, że według Alanda tekst rękopisu reprezentuje bizantyńską tradycję tekstualną w 9 miejscach profilowych; 4 razy jest zgodny zarówno z bizantyńską tradycją, jak i oryginalnym tekstem; 0 razy wspiera tekst oryginalny przeciwko bizantyńskiemu, ponadto zawiera 3 niezależnych i szczególnych wariantów (Sonderlesarten). W oparciu o ten profil Aland zaklasyfikował tekst rękopisu do V kategorii, co oznacza, że rękopis reprezentuje tekst bizantyński.
Cronin porównując warianty tekstowe z purpurowymi kodeksami Petropolitanus purpureus (022) oraz Ewangeliami z Rossano (042) doszedł do wniosku, że Kodeks z Synopy najbardziej wiernie oddaje tekst wspólnego archetypu. A unikalne warianty kodeksu wyróżniające go na tle pozostałych purpurowych kodeksów mają niewielką wagę dla krytyki tekstu.
Historia kodeksu.
Miejsce powstania kodeksu jest nieznane, przypuszcza się jednak, że kodeks powstał w Syrii lub Mezopotamii. Dawniej sądzono, że powstał w Azji Mniejszej, ponieważ powstanie purpurowych kodeksów 022 oraz 042 wiązano z Azją Mniejszą. Według Cronina 023 powstał w Konstantynopolu lub zachodniej części Azji Mniejszej. Paleografowie datują go zwykle na VI wiek.
W 1899 roku na bazarze w Synopie nad Morzem Czarnym francuski oficer Jean de la Taille kupił 43 pergaminowe karty kodeksu, które rok później sprzedał Francuskiej Bibliotece Narodowej w Paryżu. Po badaniach okazało się, że są to fragmenty luksusowego antycznego kodeksu spisanego na purpurowym pergaminie złotą grecką uncjałą. Karty te przechowywane są po dziś dzień we Francuskiej Bibliotece Narodowej, w „Département des Manuscrits”, w kolekcji „Supplement Grec” (numer katalogowy 1286).
Jedna karta pochodząca z tego samego kodeksu została przypadkowo nabyta w Mariupolu nad Morzem Azowskim przez D.W. Ajnałowa, rosyjskiego historyka sztuki. Kartę tę Ajnałow ofiarował miejscowemu gimnazjum. Nigdy nie miała numeru katalogowego. Karta ta zaginęła, nieznane jest miejsce jej obecnego przechowywania.
Tekst rękopisu skolacjonowany został przez Omonta w 1901 roku. W 1939 roku William Hatch opublikował fotograficzne faksymile kodeksu. Faksymile opublikował również Guglielmo Cavallo. Na listę rękopisów Nowego Testamentu wciągnął go Gregory. Początkowo był oznaczany przy pomocy siglum ה, Gregory w 1908 nadał mu siglum O oraz 023.
W roku 2000 kodeks wysłany został do Biblioteki Watykańskiej w związku z ekspozycją „I Vangeli dei Popoli” ("Ewangelie ludzi"), zorganizowanej w związku z jubileuszem 2000 lat chrześcijaństwa.
Jest cytowany w krytycznych wydaniach "Novum Testamentum Graece" przeznaczonych dla tłumaczy (UBS3 oraz UBS4). Rzadko był cytowany w 26 wydaniu "Nestle-Alanda" (NA26). W NA27 oraz NA28 w ogóle nie jest cytowany.

</doc>
<doc id="1367398" url="https://pl.wikipedia.org/wiki?curid=1367398" title="Thalattosauria">
Thalattosauria

Thalattosauria - klad diapsydów żyjących w triasie. Ich dokładna pozycja systematyczna jest niepewna.
Systematyka.
Thalattosauria "sensu" Liu i Rieppel, 2005 (Thalattosauriformes "sensu" Müller, Renesto i Evans, 2005)

</doc>
<doc id="1367401" url="https://pl.wikipedia.org/wiki?curid=1367401" title="Zespół Lemli-Opitza">
Zespół Lemli-Opitza



</doc>
<doc id="1367402" url="https://pl.wikipedia.org/wiki?curid=1367402" title="La Boulette (génération nan nan)">
La Boulette (génération nan nan)

La Boulette jest to pierwszy singel Diam’s z płyty Dans ma bulle, wydany w roku 2006. Utwór osiągnął pierwszą pozycję we Francji, Belgii oraz Szwajcarii

</doc>
<doc id="1367403" url="https://pl.wikipedia.org/wiki?curid=1367403" title="Zespół Revesza">
Zespół Revesza

Zespół Revesza (ang. Revesz syndrome) – rzadka choroba genetyczna, objawiająca się niewydolnością szpiku i retinopatią. Powodują ją mutacje w genie "TINF2" w locus 14q12. Występowanie jest sporadyczne (nierodzinne).
Na obraz kliniczny zespołu składają się:
Zespół został opisany przez Revesza i wsp. w 1992 roku u sudańskiego niemowlęcia.

</doc>
<doc id="1367405" url="https://pl.wikipedia.org/wiki?curid=1367405" title="Metoda przesunięcie-redukcja">
Metoda przesunięcie-redukcja

Metoda przesunięcie-redukcja – ogólna metoda wstępującej analizy składniowej. Drzewo wyprowadzenia budowane jest od dołu, zaczynając od liści, a na korzeniu kończąc.
Analizator składniowy (parser) posiada stos, na którym przechowuje terminalne i nieterminalne symbole gramatyki formalnej oraz bufor wejściowy zawierający nieprzeczytaną część ciągu wejściowego.
Podczas działania parser czyta kolejne symbole z wejścia i wkłada je na stos, aż do momentu, gdy uzna, że może wykonać redukcje ciągu symboli z wierzchołka stosu α zgodnie z pewną produkcją formula_1 należącą do gramatyki. Wtedy ciąg α na stosie zastępowany jest pojedynczym symbolem "A". Praca ta jest kontynuowana do momentu, gdy wejście będzie puste, a na stosie będzie tylko symbol startowy, lub do wykrycia błędu. Problem polega na tym, żeby redukcja nastąpiła w odpowiednim momencie i była przeprowadzona zgodnie z dobrą produkcją. Jeśli uchwyt (prawa strona produkcji, znajdująca się na stosie, którą można zredukować do lewej strony produkcji), nie zostanie w porę wykryty i nastąpi przesunięcie, zostanie on pogrzebany na stosie i nie będzie mógł być poprawnie zredukowany (redukcje przeprowadzane są tylko na wierzchołku stosu). Jeśli nastąpi przedwczesna redukcja, to symbole, które dopiero trafią na stos, mogą nie pasować do żadnej produkcji.
Przykład.
Weźmy gramatykę formula_2 i słowo "dd":
Przesunięcie w drugim wierszu, prowadziłoby do powstania na stosie ciągu "$dd", który mógłby być zredukowany do "$dA" i na tym koniec – pierwszego "d" nie dałoby się już zredukować.
Podobnie redukcja "d" na "A" z czwartego wiersza prowadziłaby do stosu $AA, z którym również nie można nic więcej zrobić.
Dalszy podział.
Istnieją różne sposoby podejmowania decyzji o kolejnej akcji. W zależności od użytych metod, powstają np.:
Parsery te zazwyczaj czytają wejście od lewej do prawej, choć mogą istnieć też czytające od prawej do lewej.

</doc>
<doc id="1367407" url="https://pl.wikipedia.org/wiki?curid=1367407" title="Comté">
Comté

Comté (nazywana także Oyac) – rzeka w Gujanie Francuskiej o długości 160 km, dopływ Mahury. Przy jej prawym brzegu znajduje się miasto Roura. Leży nad nią również wieś Cacao. Jej głównymi dopływami są: Grand Galibi, Roche Fendé i Orapu.

</doc>
<doc id="1367408" url="https://pl.wikipedia.org/wiki?curid=1367408" title="Gianfranco Guadagnoli">
Gianfranco Guadagnoli

Gianfranco Guadagnoli – trener reprezentacji Watykanu w piłce nożnej pochodzenia włoskiego.
Sukcesy z reprezentacją.
Wygrany mecz z reprezentacją Włoch 4-1, mecz z SV Vollmond 5-1 oraz remisy z reprezentacjami San Marino i Monako.

</doc>
<doc id="1367409" url="https://pl.wikipedia.org/wiki?curid=1367409" title="Jak oni śpiewają (The Best Of)">
Jak oni śpiewają (The Best Of)

Jak oni Śpiewają - The Best Of – płyta nagrana przez trójkę najlepszych I i II edycji Jak oni śpiewają oraz Edytę Górniak. Na płycie znajduje się 16 piosenek.

</doc>
<doc id="1367412" url="https://pl.wikipedia.org/wiki?curid=1367412" title="Odczynowe zapalenie stawów">
Odczynowe zapalenie stawów



</doc>
<doc id="1367413" url="https://pl.wikipedia.org/wiki?curid=1367413" title="Younginiformes">
Younginiformes

Younginiformes – grupa gadów z podrgromady diapsydów. Alfred Romer w 1947 roku zastąpił nazwę "Eosuchia" nazwą younginiformes.
Wygląd.
Mierzące od 12cm do 2,5m, jaszczurkopodobne gady wodne, z błoniastymi łapami i płetwiastym ogonem.

</doc>
<doc id="1367414" url="https://pl.wikipedia.org/wiki?curid=1367414" title="A fleur de toi">
A fleur de toi

A fleur de toi – pierwszy album francuskiej wokalistki Vitaa. Płyta wydana została w 2007 przez wytwórnię Universal Music

</doc>
<doc id="1367415" url="https://pl.wikipedia.org/wiki?curid=1367415" title="Wojciech Gulin">
Wojciech Gulin

Wojciech Edward Gulin (ur. 16 września 1952 we Włocławku, zm. 5 stycznia 2020 w Warszawie) – polski psycholog, nauczyciel akademicki, doktor habilitowany nauk humanistycznych, działacz społeczny, były wojewoda włocławski i wicewojewoda łódzki.
Życiorys.
Syn Zdzisława i Antoniny. W 1978 ukończył studia na Katolickim Uniwersytecie Lubelskim. W 1990 na KUL uzyskał stopień doktora nauk humanistycznych w zakresie psychologii na podstawie przedstawionej rozprawy doktorskiej pt. "Komponenty informacyjne, decyzyjne i emocjonalne empatii dzieci i młodzieży". W 2013 uzyskał stopień naukowy doktora habilitowanego nauk humanistycznych na Katolickim Uniwersytecie w Rużomberku.
W latach 1978–1997 pracował w placówkach opieki zdrowotnej w Parczewie oraz w pogotowiu opiekuńczym w Brzeziu. Był także adiunktem w Wyższej Szkole Pedagogicznej w Bydgoszczy, wykładowcą w Zespole Kolegiów Nauczycielskich we Włocławku i starszym inspektorem w Wojewódzkim Urzędzie Pracy w tym mieście.
Z rekomendacji Akcji Wyborczej Solidarność w latach 1997–1998 zajmował stanowisko wojewody włocławskiego, ostatniego w historii tego województwa. Od 1999 do 2001 pełnił funkcję wicewojewody łódzkiego. Zasiadał w zarządzie głównym Porozumienia Polskich Chrześcijańskich Demokratów. Był członkiem rady naukowej przy rzeczniku praw dziecka.
W 2002 wrócił do pracy naukowej w Instytucie Psychologii Uniwersytetu Łódzkiego i Wyższej Szkole Humanistyczno-Ekonomicznej we Włocławku. W 2006 został powołany na stanowisko rektora WSHE. W latach 2008–2012 pracował w Kujawsko-Pomorskiej Szkole Wyższej w Bydgoszczy, od 2009 pełniąc w niej funkcję dziekana. Od 2012 związany z uczelnią Kolegium Jagiellońskie – Toruńska Szkoła Wyższa, był jej profesorem nadzwyczajnym i prorektorem.
Zaangażował się też w działalność polityczną w ramach Platformy Obywatelskiej. Kandydował z jej listy w 2010 i 2014 do sejmiku kujawsko-pomorskiego. Współpracował z Telewizją Kujawy i Radiem Kujawy, był ekspertem z zakresu psychologii w emitowanym od 2014 programie "Kwadrans z psychologiem".
W 1998 otrzymał tytuł honorowego obywatela Nieszawy.
Został pochowany na cmentarzu komunalnym we Włocławku.

</doc>
<doc id="1367417" url="https://pl.wikipedia.org/wiki?curid=1367417" title="Tenis ziemny na Letnich Igrzyskach Olimpijskich 1904">
Tenis ziemny na Letnich Igrzyskach Olimpijskich 1904

Wyniki zawodów tenisowych rozegranych podczas Igrzysk Olimpijskich w St. Louis w dniach od 29 sierpnia do 5 września 1904 roku.

</doc>
<doc id="1367418" url="https://pl.wikipedia.org/wiki?curid=1367418" title="Iracoubo (rzeka)">
Iracoubo (rzeka)

Iracoubo – rzeka w Gujanie Francuskiej o długości 140 km. Jej źródła znajdują się na masywie Montagne des Trois-Roros (406 m n.p.m.), na północny zachód od gminy Saint-Élie. Uchodzi do Oceanu Atlantyckiego. Jej głównymi dopływami są: Eau-Blanche i Florian.

</doc>
<doc id="1367419" url="https://pl.wikipedia.org/wiki?curid=1367419" title="Codex Seidelianus II">
Codex Seidelianus II

Kodeks Seideliański II (łac. Codex Seidelianus II (Gregory-Aland He albo 013; Soden ε 88) – grecki rękopis uncjalny Nowego Testamentu z tekstem czterech Ewangelii, datowany paleograficznie na IX wiek. Część kart rękopisu została utracona. Wykazuje pewne podobieństwa – paleograficzne i tekstualne – do kodeksu Seidelianus I, z którym miał też część wspólnej historii. Reprezentuje wczesną formę bizantyńskiej tradycji tekstualnej i był ceniony przez XIX-wiecznych krytyków tekstu. Badania przeprowadzone w XX wieku spowodowały zmianę oceny, dzisiaj jest nisko ceniony przez krytyków tekstu, a w rezultacie rzadko cytowany we współczesnych wydaniach greckiego Nowego Testamentu.
Opis.
Kodeks stanowiony jest przez 220 pergaminowych kart (22 cm na 18 cm). Tekst ewangeliczny pisany jest jedną kolumną na stronę, po 23 linijki w kolumnie, niewielką uncjałą. Litery są podobne do spotykanych w Seidelianus I, lecz mniejsze i grubsze. Kształty liter przypominają późną uncjałę, zwłaszcza takie litery jak delta oraz theta. Tekst stosuje przydechy i akcenty, nieregularnie, tak jak i inne rękopisy tego okresu. Stosuje wielkie inicjały na marginesie, które służą wyodrębnieniu niewielkich sekcji tematycznych (akapity).
Przy pomocy małego czerwonego krzyża, przypominającego krzyż maltański, oznaczone zostały spacje. Spacje są zgodne z systemem kolometrycznym.
Kodeks zawiera tekst czterech Ewangelii z lukami (Mt 1,1-15,30; 25,33-26,3; Mk 1,32-2,4; 15,44-16,14; Łk 5,18-32; 6,8-22; 10,2-19; J 9,30-10,25; 18,2-18; 20,12-25).
Tekst ewangeliczny dzielony jest według dwóch systemów, według długich jednostek – κεφαλαια (rozdziały) – oraz według krótkich jednostek – Sekcji Ammoniusza. Numery κεφαλαια oraz Sekcji Ammoniusza umieszczono na marginesie. W górnym marginesie umieszczono τιτλοι (tytuły) owych κεφαλαια. Sekcje Ammoniusza nie mają odniesień do Kanonów Euzebiusza.
Rękopis jest podobny do Seidelianus I zarówno pod względem paleograficznym jak i tekstualnym, ponadto część ich historii była wspólna. Z tego powodu Scrivener opisał je łącznie w tym samym podrozdziale.
Tekst.
Grecki tekst kodeksu przekazuje tekst bizantyński, z niewielką liczbą obcych naleciałości. Hermann von Soden uznał ją za wczesną formę tekstu bizantyńskiego i zaklasyfikował do rodziny tekstualnej Ki, dzisiaj oznaczanej symbolem E.
Dawni krytycy tekstu NT, tacy jak Tregelles, Scrivener jak i Gregory oceniali, że tekst rękopisu ma większą wartość niż Seidelianus I, jednak późniejsze badania wykazały, że jest odwrotnie. Kurt Aland dał mu profil tekstualny 1741 821/2 32 7s. Profil ten oznacza, że kodeks wspiera tekst bizantyński przeciwko „oryginalnemu” w 174 miejscach, współbrzmi zarówno z tekstem bizantyńskim jak i „oryginalnym” w 82 miejscach, wspiera tekst „oryginalny” przeciwko bizantyńskiemu w 3 miejscach. Ponadto kodeks posiada 7 sobie właściwych wariantów. W oparciu o ten profil tekst rękopisu został zaklasyfikowany do V kategorii Alanda. Tak więc liczba niebizantyńskich wariantów wynosi tylko 10 (w Seidelianus I – 25).
Według "Claremont Profile Method", tj. metody wielokrotnych wariantów, przekazuje standardowy tekst bizantyński zgodny z rodziną tekstualną Kx. Metodą tą przebadano tylko trzy rozdziały Ewangelii Łukasza (1; 10; 20), ale rozdział 10. jest niekompletny. Kx oznacza standardowy tekst bizantyński.
Historia.
Konstantin von Tischendorf oraz C.R. Gregory datował rękopis na IX lub X wiek. Scrivener datował na IX wiek. Obecnie kodeks datowany jest przez INTF na wiek IX.
Rękopis przywiózł ze Wschodu Andreas Seidel na początku XVII wieku (wraz z kodeksem Seidelianus I). Po jego śmierci, w 1718 roku, nabył go La Croze, królewski bibliotekarz z Berlina, który podarował go Wolfowi (wraz z Seidelianus I). Jedną kartę Wolf przekazał dla Richarda Bentleya, odnalazł ją Tregelles w 1845. Jest ona przechowywana w Cambridge. W 1734 roku Wettstein widział kodeks w Amsterdamie. Kodeks zaginął na dłuższy czas i był traktowany jako zagubiony rękopis. Ponownie został odnaleziony przez bibliotekarza Petersena w 1838 roku w bibliotece publicznej w Hamburgu.
Wolf w 1723 roku wydał wykaz wariantów rękopisu. Wydanie jest niestaranne i łączone dla obu rękopisów (011 i 013, oznakowane jako A i B). Wettstein w swoim wydaniu Nowego Testamentu z 1751 wykorzystał pracę Wolfa. Wettstein wciągnął go na listę rękopisów Nowego Testamentu i nadał mu siglum H. Pod takim samym "siglum" znajduje się na liście Griesbacha. Ponieważ Wolf skolacjonował rękopis niedokładnie i popełnił wiele błędów, Tregelles w 1850 roku ponownie skolacjonował tekst całego rękopisu, a następnie porównał go z pracą Wolfa. Również Tischendorf skolacjonował tekst rękopisu. Tischendorf wykorzystał wyniki swojej oraz Tregellesa pracy na potrzeby swego wydania Nowego Testamentu. Gregory w 1908 nadał mu siglum 013.
Tekst rękopisu był badany w Ewangeliach synoptycznych przez Russella Champlina i Jacoba Greelingsa. W oparciu o wyniki tych badań Frederik Wisse sporządził profil tekstualny dla grupy rękopisów, do której należy Seidelianus II. We współczesnych wydaniach Nestle-Alanda jest rzadko cytowany i tylko "ex silentio". UBS4 cytuje go jako Byz, które to "siglum" służy do oznaczenia wszystkich rękopisów tradycji bizantyńskiej. Oznacza to, że jest cytowany tylko wtedy, gdy jest zgodny z całą grupą, do której został przypisany.
Obecnie 193 kart kodeksu przechowywanych jest w Hamburgu w bibliotece tamtejszego Uniwersytetu (Cod. 91), jedna zaś karta w Trinity College (B XVII 20.21) w Cambridge.

</doc>
<doc id="1367420" url="https://pl.wikipedia.org/wiki?curid=1367420" title="Katarantus różowy">
Katarantus różowy

Katarantus różowy, barwinek różowy, zabarwian różowy ("Catharanthus roseus") – gatunek rośliny należący do rodziny toinowatych ("Apocynaceae"), endemicznie występujący na Madagaskarze. Popularna nazwa polska (barwinek różowy) jest myląca, wynika z pierwotnego zaklasyfikowania tego gatunku przez Karola Linneusza do rodzaju barwinek ("Vinca"). Później został jednak wyodrębniony rodzaj katarantus "Catharanthus" i do niego został zaliczony. W stanie dzikim jest gatunkiem zagrożonym. Jest uprawiany w strefie tropikalnej i subtropikalnej. W klimacie umiarkowanym jako ozdobna roślina doniczkowa i szklarniowa. Ma właściwości toksyczne, ale też wykorzystywana jest w lecznictwie w niektórych postaciach białaczki.

</doc>
<doc id="1367421" url="https://pl.wikipedia.org/wiki?curid=1367421" title="Harlan Fiske Stone">
Harlan Fiske Stone

Harlan Fiske Stone (ur. 11 października 1872, zm. 22 kwietnia 1946) – amerykański prawnik.
W latach 1924–1925 był prokuratorem generalnym Stanów Zjednoczonych w gabinecie prezydenta Calvina Coolidge’a.
W latach 1925–1941 był sędzią Sądu Najwyższego Stanów Zjednoczonych, a w latach 1941–1946 z nominacji prezydenta Franklina Delano Roosevelta pełnił funkcję jego prezesa.

</doc>
<doc id="1367422" url="https://pl.wikipedia.org/wiki?curid=1367422" title="Vinca rosea">
Vinca rosea



</doc>
<doc id="1367424" url="https://pl.wikipedia.org/wiki?curid=1367424" title="Catharanthus roseus">
Catharanthus roseus



</doc>
<doc id="1367425" url="https://pl.wikipedia.org/wiki?curid=1367425" title="HMS Royal Sovereign (05)">
HMS Royal Sovereign (05)



</doc>
<doc id="1367426" url="https://pl.wikipedia.org/wiki?curid=1367426" title="Kate Wilhelm">
Kate Wilhelm

Kate Wilhelm (ur. 8 czerwca 1928 w Toledo, zm. 8 marca 2018 w Eugene) – amerykańska pisarka science fiction i fantasy, zdobywczyni nagród Hugo i Nebula. Żona pisarza Damona Knighta.
Jej pierwsze opowiadanie wydrukowano w roku 1956 w czasopiśmie "Fantastic", pierwszą książkę (zbiór opowiadań "The Mile-Long Spaceship") wydała w roku 1963. Dwa lata później wydrukowana została pierwsza powieść pisarki – "The Clones".

</doc>
<doc id="1367427" url="https://pl.wikipedia.org/wiki?curid=1367427" title="Droga wojewódzka nr 170">
Droga wojewódzka nr 170

Droga wojewódzka nr 170 (DW170) – droga wojewódzka w województwie lubuskim o długości 8 km łącząca Przeborowo z Starymi Bielicami. Trasa biegnie wzdłuż granicy województwa lubuskiego z wielkopolskim.

</doc>
