<doc id="1371761" url="https://pl.wikipedia.org/wiki?curid=1371761" title="Ilian Stojanow">
Ilian Stojanow

Ilian Stojanow (bułg. Илиaн Стоянов; ur. 20 stycznia 1977 w Kiustendile) – były bułgarski piłkarz występujący na pozycji obrońcy.
Kariera klubowa.
Ilian Stojanow zawodową karierę rozpoczynał w 1995 roku w CSKA Sofia. Następnie trafił do Chardafon Gabrovo, by od lata 1996 roku reprezentować barwy Wiełbażdu Kiustendił. W debiutanckim sezonie w nowym klubie Stojanow pełnił rolę rezerwowego, jednak regularnie dostawał szanse gry. Miejsce w wyjściowej jedenastce wywalczył sobie w kolejnych rozgrywkach, kiedy to wystąpił w 27 ligowych pojedynkach. Sezon 1999/2000. W letnim okienku transferowym w 2000 roku podpisał kontrakt z Lewski Sofia. W 2001 i 2002 roku zdobył z nim mistrzostwo, a w 2003 i 2004 roku wicemistrzostwo Bułgarii. Oprócz tego dwa razy sięgnął także po krajowy puchar. Dla Lewski Stojanow rozegrał łącznie 90 meczów w lidze, po czym przeprowadził się do Japonii i został zawodnikiem JEF United Ichihara Chiba. W nowym klubie Bułgar nie miał problemów z wywalczeniem sobie miejsce w pierwszym składzie i wystąpił w 30 pojedynkach. Został także wybrany do najlepszej jedenastki sezonu spośród piłkarzy wszystkich zespołów. W 2007 roku Stojanow przeniósł się do Sanfrecce Hiroszima, gdzie zwyciężył w Xerox Super Cup 2008. Karierę zakończył w 2011 roku po rocznym pobycie w Fagiano Okayama.
Kariera reprezentacyjna.
W reprezentacji Bułgarii Stojanow zadebiutował 4 listopada 1998 roku w zremisowanym 0:0 spotkaniu z Algierią. W 2004 roku Płamen Markow powołał go do 23-osobowej kadry na mistrzostwa Europy. Na turnieju tym Bułgarzy nie zdobyli ani jednego punktu i zajęli ostatnie miejsce w swojej grupie. Sam Stojanow na portugalskich boiskach wystąpił w dwóch pojedynkach - przeciwko Danii (0:2) i Włochom (1:2). Karierę reprezentacyjną zakończył w 2005 roku, powrócił jednak na siedem spotkań kwalifikacyjnych do Mistrzostw Świata 2010 w RPA. W drużynie narodowej zaliczył łącznie 40 występów.

</doc>
<doc id="1371762" url="https://pl.wikipedia.org/wiki?curid=1371762" title="Ilian Stoyanov">
Ilian Stoyanov



</doc>
<doc id="1371765" url="https://pl.wikipedia.org/wiki?curid=1371765" title="Nuclear Assault">
Nuclear Assault

Nuclear Assault – thrashmetalowy amerykański zespół muzyczny założony w 1984 roku. W późniejszych latach grupa była reaktywowana kilkukrotnie, ostatnia aktywność miała miejsce w 2022 roku. 

</doc>
<doc id="1371766" url="https://pl.wikipedia.org/wiki?curid=1371766" title="Job Control Language">
Job Control Language

Job Control Language (JCL) – język opisu zadań, jest zbiorem wyrażeń (poleceń), które są przekazywane do systemu aby wykonać program podążając według pewnych instrukcji wyjściowych i wejściowych. Takie wyrażenia przekazują systemowi, gdzie znajdują się odpowiednie wejścia i jak należy przetworzyć owo wejście (uruchomienie programu) i co z rezultatem działania programu. Job pozwala na wykonanie zadania (zadań) w tle pracy systemu.
Wyrażenia.
Występuje 18 klas wyrażeń dla JCL: "JOB, EXEC, DD, PROC, PEND, COMMENT, NULL, DELIMITER, OUTPUT, JCL COMMAND (obsługiwany przez JES2), CNTL, ENDCNTL, COMMAND, IF/THEN/ELSE/ENDIF, INCLUDE, JCLLIB, SET, XMIT" (obsługiwany przez JES3).
Najważniejszymi wyrażeniami z powyższych klas są:
JOB, EXEC, DD.
Inne parametry, które może przyjmować wyrażenie JOB: "REGION, NOTIFY, USER, TYPRUN, CLASS, MSGCLASS, MSGLEVEL."
"Jobname, stepname, ddname" powinny być unikatowe, maksymalna długość wynosi 8 znaków, "positional" i keyword są to parametry.
Przykładowy fragment zadania wykorzystujący powyższe wyrażenia:
Narzędzia JCL.
JCl korzysta z pewnych narzędzi, które wspomagają przetwarzanie danych. Narzędzia te pozwalają na kopiowanie, tworzenie, usuwanie zestawów danych oraz wykonywanie na nich wszelkich operacji, dzieli się je na narzędzia systemowe i zestawów danych. 

</doc>
<doc id="1371774" url="https://pl.wikipedia.org/wiki?curid=1371774" title="Tangjiaszan">
Tangjiaszan



</doc>
<doc id="1371782" url="https://pl.wikipedia.org/wiki?curid=1371782" title="Leonard Winterowski">
Leonard Winterowski

Leonard Winterowski ("również Leonard Wintorowski") (ur. 5 listopada 1868 w Czerniowcach, zm. 9 maja 1927 w Warszawie) – polski malarz batalista.
Studiował w Krakowie w Szkole Sztuk Pięknych w latach 1895-1897 u Teodora Axentowicza. Następnie uzupełniał naukę w Wiedniu. Debiutował na wystawie TPST w Krakowie w 1897, wystawiał również w Warszawie, Wiedniu i Berlinie.
Początkowo malował sceny rodzajowe, portrety i pejzaże. W czasie I wojny światowej, gdy służył jako korespondent wojenny, zainteresował się tematyką batalistyczną. Malował głównie epizody z wojny polsko-bolszewickiej, jego prace odznaczały się ekspresją i dynamiką, wykonywane były techniką olejną i akwarelą.
W 1913 wykonał stacje Drogi Krzyżowej do Bazyliki Kolegiackiej Ducha Świętego w Przeworsku.

</doc>
<doc id="1371785" url="https://pl.wikipedia.org/wiki?curid=1371785" title="Punta Mariato">
Punta Mariato

Punta Mariato, Przylądek Mariato – przylądek w Panamie, na półwyspie Azuero. Najdalej na południe wysunięty punkt Ameryki Północnej.

</doc>
<doc id="1371786" url="https://pl.wikipedia.org/wiki?curid=1371786" title="Zdarzenie procesowe">
Zdarzenie procesowe

Zdarzenie procesowe – w literaturze definiowane jako "zaszłość w świecie zewnętrznym niewykazująca jakichkolwiek cech zachowania się człowieka, ale wywołująca skutki przewidziane przez prawo procesowe". Przykładem zdarzenia procesowego może być śmierć lub choroba oskarżonego.

</doc>
<doc id="1371787" url="https://pl.wikipedia.org/wiki?curid=1371787" title="Bodziszek leśny">
Bodziszek leśny

Bodziszek leśny ("Geranium sylvaticum" L.) – gatunek rośliny należący do rodziny bodziszkowatych. Pochodzi z Azji i Europy. W Polsce występuje na większości terytorium, choć niezbyt licznie, a w niektórych rejonach nie jest spotykany w ogóle.
Biologia i ekologia.
Bylina. Kwitnie od czerwca do sierpnia. Siedlisko: lasy liściaste, zarośla, łąki; hemikryptofit. W Karpatach występuje aż po piętro alpejskie. W klasyfikacji zbiorowisk roślinnych gatunek charakterystyczny dla klasy (Cl.) "Betulo-Adenostyletea". Liczba chromosomów 2n=28.
Siedlisko: ziołorośla, pastwiska górskie, lasy liściaste i mieszane, łęgi.
Zagrożenia i ochrona.
Gatunek umieszczony na polskiej czerwonej liście w kategorii NT (bliski zagrożenia).

</doc>
<doc id="1371789" url="https://pl.wikipedia.org/wiki?curid=1371789" title="Geranium sylvaticum">
Geranium sylvaticum



</doc>
<doc id="1371795" url="https://pl.wikipedia.org/wiki?curid=1371795" title="Annika Idström">
Annika Idström

Annika Idström (ur. 12 listopada 1947 w Helsinkach, zm. 20 września 2011 tamże) – fińska pisarka, tłumacz i dramaturg. W latach 70. wykładała literaturę na Uniwersytecie Minnessota. 
Jest reprezentantką nurtu realistycznego we współczesnej prozie fińskiej. W Polsce znana dzięki "Listom do Trynidadu" – powieści o przeżyciach fińskiego urzędnika na wakacjach w Izraelu. Autorka skandalizującej powieści "Veljeni Sebastian" (pol. "Mój brat Sebastian") – opowieści o dojrzewaniu dwunastoletniego chłopca. Pod koniec życia była bardziej związana z teatrem.
Zmarła w wieku 63 lat na raka trzustki.

</doc>
<doc id="1371796" url="https://pl.wikipedia.org/wiki?curid=1371796" title="Annika Idstrom">
Annika Idstrom



</doc>
<doc id="1371807" url="https://pl.wikipedia.org/wiki?curid=1371807" title="Dżiroft">
Dżiroft

Dżiroft (pisane też Jiroft, perski: جيرفت) – stanowisko archeologiczne, jak również miasto w prowincji Kerman w obecnym Iranie, 1375 km na południe od Teheranu. W starożytności istniało tu bogate miasto, odkryte pod obecnie istniejącymi kopcami na pustyni, zwanymi Konar Sandal A i B. W obrębie drugiego kopca archeolodzy znaleźli odciski pieczęci z nieznanym pismem elamickim.
Stanowisko zostało odkryte w 2000 roku, gdy nagłe powodzie zmyły warstwę gleby, odsłaniając wcześniej nieznane cmentarzysko. W 2003 roku rozpoczęły się badania archeologiczne pod kierownictwem doktora Yousefa Madjidzadeha. Odsłonięto w tym czasie ziggurat oraz pozostałości cytadeli, która mogła mieścić świątynię i pałac królewski, datowane na III tys. p.n.e. Ponadto odkryto sześć cmentarzysk, centrum wytwórcze i budowle mieszkalne. Do artefaktów znalezionych na stanowisku należy m.in. duża liczba naczyń chlorytowych i pieczęci cylindrycznych, jak również przedmioty z chlorytu, być może stanowiące plansze do gry.

</doc>
<doc id="1371808" url="https://pl.wikipedia.org/wiki?curid=1371808" title="Salomon de Brosse">
Salomon de Brosse

Salomon de Brosse (ur. 1571, zm. 9 grudnia 1626 w Paryżu) - francuski architekt. Jeden z ważniejszych architektów początku XVII wieku we Francji. Jego twórczość stanowi wstęp do francuskiej architektury barokowej. Projektowane przez niego budowle nawiązują jeszcze do form renesansowych; w charakterze są klasycyzujące i powściągliwe.
Dokonania.
Głównym dziełem de Brosse'a jest Pałac Luksemburski w Paryżu wzniesiony dla Marii Medycejskiej w latach 1615-1624. Budynek składa się z głównego "corps-de-logis", bocznych traktów i niskiego skrzydła wejściowego. Poszczególne części budynku są wyraźnie oddzielone, co podkreślają także niezależne od siebie dachy. Fasada jest rustykowana; ten sposób kształtowania lica muru zaczerpnięty został z Palazzo Pitti we Florencji. W prawym skrzydle pałacu został umieszczony cykl obrazów przedstawiający życie Marii Medycejskiej, wykonany przez Rubensa (1622-1625), obecnie w Luwrze. W lewym skrzydle miał mieścić się niezrealizowany cykl Henryka IV.
Był także autorem pałaców: Coulommiers (1613) i Blérancourt (1614-1619). W tym drugim de Brosse zerwał z dotychczas obowiązującym we Francji typem pałacu w kształcie U, redukując go do głównego korpusu i rezygnując ze skrzydeł bocznych. Wyznaczyło to drogę dalszego rozwoju tego typu architektury.
Architekt zaprojektował fasadę kościoła St-Gervais-et-St-Protais w Paryżu (1616-1621), trzykondygnacyjną, nawiązującą zarówno do tradycji francuskich, jak i włoskich. Po raz pierwszy we Francji pojawiło się tu spiętrzenie porządków.

</doc>
<doc id="1371809" url="https://pl.wikipedia.org/wiki?curid=1371809" title="Rattus Norvegicus">
Rattus Norvegicus

Rattus Norvegicus – pierwszy studyjny album brytyjskiego zespołu The Stranglers. Nagrań dokonano w styczniu i w lutym 1977 roku w TW Studios i Olympic Studios (Londyn), a na rynku ukazał się 15 kwietnia tego samego roku nakładem wytwórni United Artist. Producentem płyty był Martin Rushent. Album zajął 4. miejsce na brytyjskiej liście sprzedaży UK Albums Chart.
Do pierwszych egzemplarzy albumu dołączano darmowy singel 7" z utworami „Peasant in the Big Shitty (live)” i „Choosie Susie”. Te dwa utwory oraz „Go Buddy Go” były bonusami na edycji CD z 2001 roku (pierwsza edycja na CD w 1988 r. bez bonusów, obie EMI Records). W 1977 r. ukazała się też wersja picture disc.

</doc>
<doc id="1371810" url="https://pl.wikipedia.org/wiki?curid=1371810" title="Karita">
Karita

Karita, makrela hiszpańska ("Scomberomorus maculatus") – gatunek morskiej ryby z rodziny makrelowatych.
Występowanie.
Wody płn.-zach. i zachodniego Atlantyku, od Kanady po Karaiby i Jamajkę na południu. Występowanie gatunku we wschodniej części Atlantyku jest mylone z gatunkiem "Scomberomorus tritor"
Charakterystyka.
Ciało bocznie spłaszczone w srebrzystobiałym kolorze z jasnobrązowym grzbietem
Dorasta do 90 cm długości i masy ciała do 6 kg.
Znaczenie gospodarcze.
Ma duże znaczenie w gospodarce rybnej.

</doc>
<doc id="1371811" url="https://pl.wikipedia.org/wiki?curid=1371811" title="Igors Korabļovs">
Igors Korabļovs

Igors Korabļovs (ur. 23 listopada 1974 w Rydze) – piłkarz łotewski grający na pozycji lewego obrońcy.
Kariera klubowa.
Korabļovs rozpoczął swoją karierę w klubie Olimps Ryga. W 1994 roku zadebiutował w jego barwach w pierwszej lidze łotewskiej. Tam grał do 1995 roku, a w 1996 odszedł do Daugavy Ryga. Wtedy też został z nią wicemistrzem kraju, a osiągnięcie to powtórzył także rok później. Kolejnym klubem Łotysza w karierze był FK Ryga, z którym w 1999 roku zdobył Puchar Łotwy. W 2002 roku został piłkarzem FK Ventspils. Wtedy też został wicemistrzem kraju, a w 2003 i 2004 zdobył kolejne krajowe puchary. W 2005 roku odszedł do FK Jurmala, ale po pół roku trafił na Ukrainę, gdzie występował w Krywbasie Krzywy Róg, dla którego rozegrał 20 spotkań w Wyszczej Lidze. W 2006 roku zawodnik wrócił do ojczyzny i ponownie został piłkarzem FK Ryga, gdzie grał do końca 2008 roku. W 2009 przeniósł się do Daugavy Ryga. W 2010 podpisał kontrakt z FB Gulbene.
Kariera reprezentacyjna.
W reprezentacji Łotwy Korabļovs zadebiutował 10 listopada 1998 roku w przegranym 0:3 towarzyskim spotkaniu z Tunezją. W 2004 roku został powołany przez Aleksandrsa Starkovsa do kadry na Euro 2004. Tam był rezerwowym i nie zagrał w żadnym spotkaniu Łotwy. Ostatni mecz w kadrze rozegrał 2006 roku, a łącznie wystąpił w niej 21 razy.

</doc>
<doc id="1371812" url="https://pl.wikipedia.org/wiki?curid=1371812" title="Igors Korablovs">
Igors Korablovs



</doc>
<doc id="1371815" url="https://pl.wikipedia.org/wiki?curid=1371815" title="Hieronim Schwartz">
Hieronim Schwartz

Hieronim Edmund Schwartz (ur. 20 marca 1912 w Berlinie, zm. 2 sierpnia 1978 w New Britain) – polski piłkarz występujący na pozycji napastnika, reprezentant Polski (1936).
Kariera klubowa.
Grę w piłkę nożną rozpoczął w Victorii Poznań (lub w Pocztowcu), z której wraz ze swym młodszym bratem trafił do Warty Poznań. W pierwszym roku gry w zespole przebił się do drużyny ligowej. W czerwcu 1933 roku zadebiutował w ekstraklasie na pozycji lewoskrzydłowego, w wyjazdowym meczu z Wisłą Kraków. Odtąd cyklicznie występował w drużynie „zielonych”, a także powoływany był do reprezentacji Poznania. Zimą 1939 roku, powołany do wojska, wyjechał na Śląsk Cieszyński. Zaledwie po pół roku wrócił do Poznania i do składu Warty, jednak miejsca w ligowej drużynie już nie zagrzał. Ogółem w ekstraklasie wystąpił w 90 meczach i zdobył 19 goli (1933 - 1939). Po II wojnie światowej wyjechał do Stanów Zjednoczonych. 
Kariera reprezentacyjna.
Zanotował jeden oficjalny występ w reprezentacji Polski, w rozegranym 6 września 1936 meczu towarzyskim z Łotwą, który Polska zremisowała 3:3. Schwartz strzelił bramkę w 58. minucie tego spotkania.

</doc>
<doc id="1371818" url="https://pl.wikipedia.org/wiki?curid=1371818" title="Rezerwat przyrody Jezioro Neliwa">
Rezerwat przyrody Jezioro Neliwa

Rezerwat przyrody Jezioro Neliwa – wodny rezerwat przyrody położony w województwie warmińsko-mazurskim, w powiecie działdowskim, w gminie Rybno. Leży w granicach Welskiego Parku Krajobrazowego.
Akt powołujący: Rozp. Nr 57 z dnia 29.12.06 r. w sprawie uznania za rezerwat przyrody „Jezioro Neliwa” (Dz. Urz. Woj. Warm.-Maz. Nr 6, poz. 138 z 11.01.07 r.).
Rezerwat zajmuje powierzchnię 16,50 ha (akt powołujący podawał 16,5195 ha).
Celem powołania rezerwatu jest ochrona zanikającego eutroficznego jeziora wraz z niewielkim fragmentem zlewni, ochrona siedlisk chronionych oraz rzadkich gatunków roślin i zwierząt. Powierzchnia jeziora porośnięta jest roślinnością wodną – dominuje osoka aloesowata ("Stratiotes aloides"). Stromy brzeg o ekspozycji północnej porośnięty jest lasem klonowo-lipowym nazywanym grądem zboczowym. Z rzadszych gatunków występują tu m.in. turzyca strunowa ("Carex chordorrhiza"), fiołek torfowy ("Viola epipsila"), jezierza morska ("Najas marina") i kokoryczka okółkowa ("Polygonatum verticillatum"). Zbiorowiska roślinne otaczające jezioro są miejscem występowania 41 gatunków ptaków, w tym 20 lęgowych.
W 2014 roku na terenie rezerwatu powstała wieża umożliwiająca obserwację tafli jeziora oraz żyjącego tam ptactwa W jej okolicach zaczyna się ścieżka dydaktyczna „Nad Neliwą” o długości około 3 km, oznakowana kolorem zielonym.

</doc>
<doc id="1371821" url="https://pl.wikipedia.org/wiki?curid=1371821" title="Jezioro Gatne">
Jezioro Gatne

Jezioro Gatne (także "Jezioro Gacne") – jezioro rynnowe znajdujące się na terenie gminy Filipów, powiat suwalski, województwo podlaskie. Powierzchnia tego jeziora wynosi 7,72 ha. 
Południowy brzeg jeziora jest granicą między gminą Filipów, a gminą Bakałarzewo.

</doc>
<doc id="1371835" url="https://pl.wikipedia.org/wiki?curid=1371835" title="Subud">
Subud

Subud – ponadreligijna organizacja non-profit zrzeszająca ludzi o różnych poglądach i zainteresowaniach, różnych ras i narodowości. Jej założycielem był sufi z Jawy Bapak Muhammad Subuha (ur. 1901). Doznał on w 1925 roku niezwykłej iluminacji, którą, traktując jako bezpośredni dar od Boga, zaczął przekazywać innym ludziom. Do 1957 roku subud trafił do Europy i Ameryki, dziś obejmuje ponad 60 krajów na całym świecie. 
Nazwa subud pochodzi od trzech sanskryckich pojęć: "susila" („prawe życie”), budhi („siła wewnętrzna”) i dharma („poddanie się boskiej mocy”). Znaczenia podane w nawiasach właściwie streszczają charakter stowarzyszenia, którego zasadniczym celem jest dobre życie całkowicie „poddane woli bożej”. Subud nie zakłada żadnych ideologii, nie podaje wskazówek ani maksym życiowych a cała jego filozofia sprowadza się do latihanu („duchowych ćwiczeń”). Latihan przychodzi z woli Boga – jest półgodzinnym stanem, który różne osoby odczuwają na swój własny sposób. Jest doświadczeniem, dzięki któremu można otrzymać specjalne łaski od Boga i wzmocnić swe duchowe z nim więzy. Każdy człowiek posiada niepowtarzalne cechy i może je poprzez latihan wzmacniać i doskonalić.

</doc>
<doc id="1371836" url="https://pl.wikipedia.org/wiki?curid=1371836" title="Jezioro Dybowskie">
Jezioro Dybowskie

Jezioro Dybowskie (niem. "Dybower See", 1938–1945 "Diebauer See") – jezioro w woj. warmińsko-mazurskim, w pow. ełckim, w gminie Prostki, leżące na terenie Pojezierza Ełckiego.
Powierzchnia zwierciadła wody według różnych źródeł wynosi od 146,5 do 147,0 ha. Zwierciadło wody położone jest na wysokości 146,8 lub 147,0 m n.p.m.. Średnia głębokość jeziora wynosi 4,7 m, natomiast głębokość maksymalna 17,3 m.

</doc>
<doc id="1371839" url="https://pl.wikipedia.org/wiki?curid=1371839" title="Czynności rozpoznawcze">
Czynności rozpoznawcze

Czynności rozpoznacze (czynności kognicyjne) – rodzaj czynności procesowych. Zmierzają do zbadania i rozstrzygnięcia określonej kwestii w procesie.

</doc>
<doc id="1371841" url="https://pl.wikipedia.org/wiki?curid=1371841" title="Czynności wykonawcze">
Czynności wykonawcze

Czynności wykonawcze (czynności egzekucyjne) – rodzaj czynności procesowych. Zmierzają do wykonania decyzji procesowej.

</doc>
<doc id="1371842" url="https://pl.wikipedia.org/wiki?curid=1371842" title="Kasa Przemysłowców i Rolników Lubelskich">
Kasa Przemysłowców i Rolników Lubelskich



</doc>
<doc id="1371845" url="https://pl.wikipedia.org/wiki?curid=1371845" title="Czynności wyraźne">
Czynności wyraźne

Czynności wyraźne (czynności ekspresywne) – rodzaj czynności procesowych, komunikowanie przez oświadczenia uczestników procesu.

</doc>
<doc id="1371846" url="https://pl.wikipedia.org/wiki?curid=1371846" title="Europejska strategia bezpieczeństwa">
Europejska strategia bezpieczeństwa

Europejska Strategia Bezpieczeństwa została przyjęta 12 grudnia 2003 roku przez Radę Europejską w wyniku inicjatywy prezydencji greckiej, nieformalnej Rady Ministrów Spraw Zagranicznych (Kastelorizo, maj 2003 r.) i konkluzji ze szczytu Rady Europejskiej w Salonikach (19–20 czerwca 2003 r.), w celu przeciwdziałania i zwalczania nowych zagrożeń, które są bardziej zróżnicowane, mniej widoczne i mniej przewidywalne.
Istota działania Europejskiej Strategii Bezpieczeństwa.
Europejska Strategia Bezpieczeństwa została stworzona by bronić kontynent europejski przed czynnikami destabilizującymi. Są to przede wszystkim:
1. Terroryzm:
2. Rozprzestrzenianie broni masowego rażenia
3. Konflikty regionalne
4. Rozpad państwowości
5. Przestępczość zorganizowana
Cele strategiczne.
Zmierzając do obrony europejskiego bezpieczeństwa i wspierania jego wartości, Unie Europejska stawia przed sobą trzy cele strategiczne:
1. Odpowiedź na zagrożenia
Unia Europejska aktywnie przeciwdziała głównym zagrożeniom:
2. Budowanie bezpieczeństwa w naszym sąsiedztwie
3. Porządek międzynarodowy oparty na skutecznym multilateralizmie
Użycie sił zbrojnych.
Unia Europejska może podejmować decyzje o akcjach zbrojnych w okolicznościach:
Wnioski.
Tworzenie Europejskiej Strategii Bezpieczeństwa trwa od pół wieku. Przez ten czas zrobiono wiele, ale proces ten nie skończył się. W ostatnich latach zdecydowano o organizacji europejskich sił reagowania kryzysowego, ale mimo licznych deklaracji poparcia proces powstawania przedłużał się z powodu konieczności unifikacji sprzętu i procedur. Nie obyło się bez wątpliwości i sporów. Większość państw jest niechętna ponoszeniu dodatkowych wydatków. W UE są państwa należące do NATO, ale także nie będące jego członkiem. Takie które całkowicie zdają się na Sojusz Północnoatlantycki i takie, które chcą oparcia obrony na Europie. Część państw chce widzieć armię europejską jako swoisty kontyngent ekspedycyjny, część jako wzmocnioną jednostkę “czerwonego krzyża”. Poważną przeszkodą są Stany Zjednoczone i istnienie NATO. USA przeciwstawiają się temu kierunkowi europejskiej polityki starając się poddać ten proces kontroli NATO.
Komentarz Rady Europejskiej:
"Żyjemy w świecie nowych niebezpieczeństw, ale i nowych możliwości. Unia Europejska ma potencjał, który zapewnia jej zarówno wnoszenie wielkiego wkładu w zwalczanie zagrożeń, jak i pomaga w wykorzystywaniu możliwości. Aktywna i kompetentna Unia Europejska mogłaby wywierać wpływ na skalę globalną. Tak działając, mogłaby się przyczynić do powstania skutecznego, wielostronnego systemu prowadzącego do sprawiedliwszego, bezpieczniejszego i bardziej zjednoczonego świata."

</doc>
<doc id="1371847" url="https://pl.wikipedia.org/wiki?curid=1371847" title="Czynności konkludentne">
Czynności konkludentne

Czynności konkludentne (czynności dorozumiane) – rodzaj czynności procesowych, komunikowanie przez samo zachowanie, które w konkretnej sytuacji wskazuje na istotę czynności.

</doc>
<doc id="1371849" url="https://pl.wikipedia.org/wiki?curid=1371849" title="Grabeńszczyzna">
Grabeńszczyzna

Grabeńszczyzna – jezioro w gminie Bakałarzewo, w powiecie suwalskim, w woj. podlaskim. Maksymalna głębokość wynosi 20,6 m. Jego powierzchnia to 10,5 ha. Jest to jezioro wytopiskowe.

</doc>
<doc id="1371850" url="https://pl.wikipedia.org/wiki?curid=1371850" title="Dzintars Zirnis">
Dzintars Zirnis

Dzintars Zirnis (ur. 25 kwietnia 1977 w Rydze) – piłkarz łotewski grający na pozycji środkowego obrońcy.
Kariera klubowa.
Zirnis urodził się w Rydze. Karierę rozpoczął w klubie Pārdaugava Ryga. W 1993 roku zadebiutował w pierwszej lidze łotewskiej i ze swoim klubem został finalistą Pucharu Łotwy. Potem grał w klubach Kvadrāts Ryga i Flaminko Ryga. Na początku 1997 roku odszedł do Liepājas Metalurgs, która w 1997 roku zmieniła nazwę na Metalurgs Lipawa. W 1998 roku drugi raz w karierze został wicemistrzem kraju, co powtórzył rok później. W 2003 i 2004 roku znów był z Metalurgsem drugi w lidze, a w 2005 roku po raz pierwszy w karierze sięgnął po tytuł mistrza Łotwy. W 2006 roku kolejny raz wywalczył wicemistrzostwo Łotwy oraz zdobył swój pierwszy Puchar Łotwy. W 2007 roku wygrał z Metalurgsem Baltic League - 5:1 i 3:1 w finale z FK Ventspils. W 2013 zakończył karierę piłkarską.
Kariera reprezentacyjna.
W reprezentacji Łotwy Zirnis zadebiutował 19 sierpnia 1997 roku w zremisowanym 0:0 towarzyskim spotkaniu z Azerbejdżanem. W 2004 roku został powołany przez Aleksandrsa Starkovsa do kadry na Euro 2004. Tam był rezerwowym i wystąpił jedynie przez minutę w spotkaniu z Niemcami (0:0).

</doc>
<doc id="1371853" url="https://pl.wikipedia.org/wiki?curid=1371853" title="Ratusz w Skawinie">
Ratusz w Skawinie

Ratusz w Skawinie – budynek ratusza miejskiego znajdujący się w północno-zachodniej części Rynku w Skawinie.
Budynek został wybudowany w 1903 roku, według projektu architekta Władysława Ekielskiego. Obecnie mieści się w nim Urząd Miasta i Gminy.

</doc>
<doc id="1371860" url="https://pl.wikipedia.org/wiki?curid=1371860" title="Andrejs Pavlovs">
Andrejs Pavlovs

Andrejs Pavlovs (ur. 22 lutego 1979 w Rydze) – piłkarz łotewski grający na pozycji bramkarza.
Kariera klubowa.
Karierę piłkarską Pavlovs rozpoczął w rodzinnej Rydze, w klubie o nazwie FK Policija. W 2000 roku zadebiutował w jego barwach w pierwszej lidze łotewskiej, a w 2001 roku odszedł do najbardziej utytułowanego klubu w kraju, Skonto Ryga. Tam był jednak rezerwowym dla Andrejsa Piedelsa, reprezentanta kraju. Przez cztery sezony rozegrał tylko 25 spotkań i miał mały udział w czterokrotnym z rzędu wywalczeniu mistrzostwa Łotwy w latach 2001–2004. W 2001 i 2002 roku zdobył także Puchar Łotwy. W 2005 roku Andrejs odszedł do lokalnego rywala Skonto, FK Ryga. W 2007 roku zajął z FK trzecie miejsce w lidze, a w 2008 został bramkarzem mistrza kraju, FK Ventspils. W 2009 roku grał w Szachciorze Soligorsk, a następnie odszedł do Akritas Chlorakas, a następnie AEP Pafos.
Kariera reprezentacyjna.
W reprezentacji Łotwy Pavlovs zadebiutował w 2002 roku. W 2004 roku został powołany przez Aleksandrsa Starkovsa do kadry na Euro 2004. Tam był rezerwowym dla Aleksandrsa Koļinki i nie wystąpił w żadnym spotkaniu.

</doc>
<doc id="1371862" url="https://pl.wikipedia.org/wiki?curid=1371862" title="Johan Ludvig Runeberg">
Johan Ludvig Runeberg

Johan Ludvig Runeberg (ur. 5 lutego 1804 w Jakobstad, zm. 6 maja 1877 w Porvoo) – fiński poeta romantyczny pochodzący z mniejszości szwedzkojęzycznej, autor hymnu narodowego Finlandii "Maamme".
Kształcił się na uniwersytetach w Vaasa i Oulu w zakresie filologii klasycznej. Pracował tam później jako wykładowca łaciny i literatury łacińskiej.
W swej twórczości skupiał się na życiu wiejskim, był piewcą fińskiego krajobrazu i kultury swojego narodu. Jego najbardziej znany utwór z tego nurtu to "Bonden Paavo" – o głodującym rolniku z fińskiej prowincji, który miesza mąkę z korą do wypieku chleba, aby mieć środki na pomoc sąsiadom.
Jego najważniejszy utwór to "Fänrik Ståls sägner" , czyli "Vänrikki Stoolin tarinat" ("Opowieści chorążego Stoola") (1848–1860) – dzieło uważane za największy poemat epicki literatury fińskiej po Kalevali. Jego twórczość została przełożona na język fiński.
Jego imieniem nazwano nordycką bibliotekę cyfrową – Projekt Runeberg.
Twórczość.
Do najważniejszych dzieł Runeberga należą
Bibliografia.
"Mały słownik pisarzy świata", Wiedza Powszechna, Warszawa 1968

</doc>
<doc id="1371864" url="https://pl.wikipedia.org/wiki?curid=1371864" title="Norfolk Naval Shipyard">
Norfolk Naval Shipyard

Norfolk Naval Shipyard (NNSY) – określana także jako "Norfolk Navy Yard" w Portsmouth (Wirginia), jest należącą do Dowództwa Systemów Morskich stocznią United States Navy mającą na celu modyfikacje i naprawy okrętów bez marży zysku. Ulokowana w pobliżu Elizabeth River NNSY, jest najstarszym i największym przedsiębiorstwem tego typu należącym do US Navy.
Nazwa stoczni została zmieniona z "Gosport Shipyard/Gosport Navy Yard" w 1862. W czasie I wojny światowej stocznia została powiększona by zatrudnić 11000 pracowników i ich rodziny. Kolejny raz powiększono ja w czasie II wojny światowej, podwajając jej fizyczne rozmiary i mocno zwiększając jej moce produkcyjne. W tym czasie, od 1940 do 1945, stocznia zatrudniała 43.000 pracowników i zbudowała 6850 jednostek pływających.
Po II wojnie światowej NNSY przestawiła się z budowy nowych jednostek na przeprowadzanie przeglądów i remontów. Dwie ostatnie nowe jednostki pływające – trałowce o drewnianym kadłubie "Bold" i "Bulwark" zostały zwodowane 28 marca 1953, w czasie wojny koreańskiej.
Obecnie stocznia składa się z kilku niepołączonych ze sobą obszarów o łącznej powierzchni 5,2 km². Norfolk Naval Shipyard zapewnia naprawy i modernizacje każdego okrętu jaki US Navy posiada w służbie, w tym okrętów desantowych, okrętów podwodnych, krążowników rakietowych i lotniskowców US Navy. W ostatnim jednak czasie przedsiębiorstwo skupia się głównie na okrętach o napędzie atomowym i jednostkach wspierających takie okręty. Stocznia w Norfolk jest jednym z kilku jedynie miejsc na wschodnim wybrzeżu USA zdolnym do zadokowania w suchym doku lotniskowców o napędzie atomowym. Innym przedsiębiorstwem mającym taki dok jest Northrop Grumman Newport News znajdujące się także w rejonie Hampton Roads. To przedsiębiorstwo jest jedyną amerykańską stocznią obecnie budującą lotniskowce oraz dokonujące okresowych przeglądów i wymiany paliwa nuklearnego.

</doc>
<doc id="1371865" url="https://pl.wikipedia.org/wiki?curid=1371865" title="Ratusz w Kętrzynie">
Ratusz w Kętrzynie

Ratusz w Kętrzynie – budynek mieści się przy placu Piłsudskiego. Został wybudowany w stylu eklektycznym w latach 1885-1886 z inicjatywy burmistrza Wiewiórowskiego. Jest to budowla z czerwonej cegły, trzykondygnacyjna. Do 1997 był nieprzerwanie siedzibą władz miejskich. Obecnie siedziba Urzędu Stanu Cywilnego oraz Biuro Dowodów Osobistych i Ewidencji Ludności.

</doc>
<doc id="1371867" url="https://pl.wikipedia.org/wiki?curid=1371867" title="Norfolk Navy Yard">
Norfolk Navy Yard



</doc>
<doc id="1371870" url="https://pl.wikipedia.org/wiki?curid=1371870" title="Gosport Navy Yard">
Gosport Navy Yard



</doc>
<doc id="1371871" url="https://pl.wikipedia.org/wiki?curid=1371871" title="NNSY">
NNSY



</doc>
<doc id="1371872" url="https://pl.wikipedia.org/wiki?curid=1371872" title="Norfolk Naval Yard">
Norfolk Naval Yard



</doc>
<doc id="1371873" url="https://pl.wikipedia.org/wiki?curid=1371873" title="Korytów (stacja kolejowa)">
Korytów (stacja kolejowa)

Korytów – stacja kolejowa w Korytowie, w województwie mazowieckim, w Polsce. Znajduje się na linii CMK.

</doc>
<doc id="1371876" url="https://pl.wikipedia.org/wiki?curid=1371876" title="Adolphe Willette">
Adolphe Willette

Adolphe Willette (ur. 1857, zm. 1926) – francuski malarz, ilustrator, karykaturzysta oraz litograf.
Willette nigdy nie krył swojego antysemityzmu co zostało udowodnione na jego plakacie wyborczym z 1889 roku. 
Życiorys.
Willette urodził się w Châlons-en-Champagne w 1857 roku.
Willette skończył studia w École des Beaux-Arts pod okiem swojego nauczyciela Alexandre Cabanela. Dzięki praktykom u Cabanela, Willette zdobył unikatową pozycje oraz renomę wśród francuskich grafików. Niezależnie od wykonywanego dzieła jakim był dramat, komedia lub polityczna satyra Willette starał się zawsze pozostać przy swoim oryginalnym stylu który stał się jego znakiem rozpoznawalnym.
Willette był także znanym ilustratorem oraz karykaturzystą. Jego prace były wydawane w różnych francuskich dziennikach oraz magazynach. Do tych prac najczęściej używał pseudonimów m.in. takich jak Cemoi", "Pierrot", "Louison", "Bebe" oraz "Nox".

</doc>
<doc id="1371877" url="https://pl.wikipedia.org/wiki?curid=1371877" title="Georg Ostrogorski">
Georg Ostrogorski

Georgije Ostrogorski (nazwisko często podawane w obcych brzmieniach: ang. "George Alexandrovič Ostrogorsky", niem. "Georg Ostrogorski", ros. Георгий Александрович Острогорский; ur. 19 stycznia 1902 w Petersburgu, zm. 24 października 1976 w Belgradzie) – serbski historyk urodzony w Rosji, międzynarodowej sławy bizantynolog.
Życiorys.
Jego ojciec był dyrektorem szkoły średniej w Petersburgu. Podczas rewolucji jego rodzina uciekła do Finlandii. W 1921 ukończył studia na Uniwersytecie w Heidelbergu. W tym samym roku otrzymał niemieckie obywatelstwo. Studia bizantynistyczne kontynuował w latach 1924–1925 w Paryżu. W 1925 w Heidelbergu obronił doktorat. Następnie pracował jako prywatny docent we Wrocławiu. W 1933 przeniósł się do Belgradu, gdzie objął katedrę bizantynistyki na Uniwersytecie Belgradzkim. Pracował tam do przejścia na emeryturę w 1973. Od 1946 był członkiem korespondentem Serbskiej Akademii, a dwa lata później członkiem rzeczywistym. W 1948 stworzył w ramach Akademii Instytut Bizantynistyki, którego został dyrektorem. Odznaczony został orderem Pour le Mérite.
Najbardziej znaną pracą Ostrogorskiego są "Dzieje Bizancjum", które były tłumaczone na ponad 10 języków. W Polsce miała trzy wydania (1967, 1968, 2008).

</doc>
<doc id="1371879" url="https://pl.wikipedia.org/wiki?curid=1371879" title="Port lotniczy Pune">
Port lotniczy Pune

Port lotniczy Pune (IATA: PNQ, ICAO: VAPO) – port lotniczy położony 10 km na północny wschód od Pune, w stanie Maharashtra, w Indiach.

</doc>
<doc id="1371884" url="https://pl.wikipedia.org/wiki?curid=1371884" title="Młodszy ratownik WOPR">
Młodszy ratownik WOPR

Młodszy ratownik WOPR – najniższy stopień ratowniczy w WOPR. Uprawnienie do pracy na kąpieliskach, pływalniach krytych i odkrytych oraz w czasie imprez na wodach i nad wodami zgodnie z obowiązującymi przepisami, obowiązujące do roku 2012. Ustawą o bezpieczeństwie osób przebywających na obszarach wodnych od 1 stycznia 2012 wprowadzono tylko jedno uprawnienie – ratownik wodny, zastępujące wszystkie istniejące uprawnienia z zakresu ratownictwa wodnego.
Historia i miejsce w hierarchii stopni.
Przed 2012 rokiem do nadawania stopni w ratownictwie oraz określania uprawnień do prowadzenia działań ratowniczych były uprawnione specjalistyczne organizacje ratownicze. W przypadku ratownictwa wodnego katalog stopni i uprawnień w ratownictwie wodnym został ustanowiony przez Zarząd Główny WOPR, wymieniając aż 6 stopni ratowniczych:
1) młodszy ratownik WOPR; 
2) ratownik WOPR; 
3) ratownik wodny pływalni; 
4) ratownik wodny śródlądowy; 
5) ratownik wodny morski;
6) starszy ratownik wodny.
Powyższe stopnie zachowały ważność w ratownictwie wodnym, jeśli zostały nadane bądź też ich uzyskiwanie zostało rozpoczęte przed 1 stycznia 2012. Od 2012 roku, a ściślej od dnia 3 lipca 2012, obowiązują przepisy rozporządzenia Ministra Spraw Wewnętrznych z dnia 21 czerwca 2012 r. w sprawie
szkoleń w ratownictwie wodnym. Przewidują one jedno minimum 63-godzinne szkolenie ratownika wodnego. Jednakże Wodne Ochotnicze Pogotowie Ratunkowe zachowało dotychczasowe stopnie, które należy od tej pory traktować jako wewnętrzną hierarchię organizacji (potwierdzenie utrzymania stopni można znaleźć m.in. w uchwale ZG WOPR z dnia 28 marca 2015 r.). 
Wymogami formalnymi do kursu są:
Uprawnienia (do 2012 roku):

</doc>
<doc id="1371885" url="https://pl.wikipedia.org/wiki?curid=1371885" title="Przestępstwo umyślne">
Przestępstwo umyślne

Przestępstwo umyślne – rodzaj przestępstwa dokonanego z zamiarem spowodowania określonego ustawą skutku. Ze względu na podział przestępstw wchodzi ono do grupy, w której bierze się pod uwagę rodzaj winy sprawcy. Przed jego popełnieniem sprawca jest świadomy, że czyn, który ma zamiar dokonać jest przestępstwem, jednak godzi się na jego popełnienie (zamiar bezpośredni) - art. 9 § 1 k.k. Umyślnym jest też czyn, którego efektu sprawca nie jest pewien, ale działa w kierunku osiągnięcia zamierzonego celu. Przy przewidywaniu skutków czynu zabronionego i godzeniu się na nie jest mowa o zamiarze ewentualnym (sprawca godzi się tutaj z ewentualnością popełnienia czynu zabronionego).
Czynem popełnionym umyślnie jest zbrodnia, natomiast występek można popełnić również nieumyślnie, jeżeli ustawa tak stanowi. Czynu zabronionego nie popełnia umyślnie osoba, która pozostaje w błędzie co do okoliczności stanowiącej jego znamię (art. 28 § 1).

</doc>
<doc id="1371886" url="https://pl.wikipedia.org/wiki?curid=1371886" title="Teatr Baj Pomorski w Toruniu">
Teatr Baj Pomorski w Toruniu

Teatr Baj Pomorski w Toruniu – teatr lalek, działający od 1946 roku w Toruniu.
Lokalizacja.
Teatr znajduje się w prawobrzeżnej części miasta, na terenie Zespołu Staromiejskiego, przy ulicy Piernikarskiej 9, w sąsiedztwie Hotelu 1231, Starego Browaru oraz Młyna Garbarskiego. 
Charakterystyka.
Teatr w swojej działalności koncentruje się przede wszystkim na sztukach przeznaczonych dla dzieci, wykorzystując nie tylko lalki, lecz także sztukę animacji, najnowsze techniki multimedialne i tradycyjną grę aktorską.
Historia.
Lata 1945–1960.
Teatr "Baj Pomorski" zawdzięcza swoje narodziny Irenie Pikiel-Samorewiczowej – artystce malarce, która w kwietniu 1945 roku jako repatriantka z Wilna przybyła do Bydgoszczy wraz z dokumentem z Ministerstwa Kultury i Sztuki z dnia 1 kwietnia 1945 roku upoważniającym ją do zorganizowania pierwszego na Pomorzu teatru lalek. Miał to być młodszy brat warszawskiego Teatru Baj, stąd nazwano go "Bajem Pomorskim". W Bydgoszczy teatr otrzymał salę Rzeźni Miejskiej, gdzie w czasie okupacji mieścił się niemiecki teatr marionetkowy. 28 października 1945 roku odbyła się pierwsza premiera dla dzieci – O krawczyku-wędrowniku Ewy Szelburg-Zarembiny. Warunki bydgoskiej sceny nie odpowiadały jednak potrzebom młodego teatru lalkowego. Stąd też I. Pikiel bardzo chętnie przyjęła propozycję przeniesienia siedziby "Baja Pomorskiego" do Torunia. Już w kwietniu (1946 rok) teatr otrzymał budynek przy ul. Piernikarskiej 9, który w okresie wojny należał do niemieckiego Teatru Zamkowego. W tym miejscu, pięknie położonym nieopodal ruin średniowiecznego zamku krzyżackiego, Teatr działa do dnia dzisiejszego, czyli już ponad sześćdziesiąt lat.
Pierwszymi aktorami "Baja Pomorskiego" byli studenci Uniwersytetu Mikołaja Kopernika, którzy pod okiem doświadczonych aktorów i reżyserów odbyli warsztaty teatralne i poznali tajniki animacji lalek. Warunki pracy nie były łatwe. Teatr dysponował skromnym sprzętem, prowadzono intensywną działalność objazdową nie tylko na Pomorzu, ale niemal po całej Polsce. Ale "Baj Pomorski" zaczął mieć już pierwsze sukcesy. W 1947 roku dyrektorem artystycznym Teatru została Joanna Piekarska, artysta plastyk i reżyser. Zrealizowane przez nią przedstawienie "Dom kotki" zdobyło III nagrodę na I Festiwalu Sztuk Rosyjskich i Radzieckich w Warszawie w 1950 roku Sukces ten oraz aktywna działalność Teatru przyczyniły się do upaństwowienia toruńskiej sceny lalkowej. W tamtym czasie oznaczało to z jednej strony stabilizację finansową instytucji, z drugiej jednak kres pewnej swobody twórczej charakterystycznej dla pionierskich działań – odtąd bowiem konsekwentnie trzeba było przestrzegać obowiązujących w polityce kulturalnej reguł w doborze sztuk i planowaniu.
1960–1990.
Czasy artystycznego dojrzewania "Baja Pomorskiego" przypadły na lata 50. XX w. Ówczesny dyrektor, Stanisław Stapf, przyczynił się do modernizacji Teatru, tak iż stał się jedną z najlepiej wyposażonych scen w Polsce, zrealizował pierwszą w dziejach tej sceny premierę dla "dorosłych" – była to polska prapremiera lalkowa "Snu nocy letniej" Williama Szekspira, powołał w Toruniu Festiwal Teatrów Lalek Polski Północnej, pierwszą tego typu imprezę na Pomorzu.
Lata 60. i dyrekcja Leszka Śmigielskiego przyniosły zmianę profilu "Baja Pomorskiego" z tradycyjnej sceny lalkowej na teatr poszukujący nowych form wyrazu i otwarty na życie artystyczne Torunia. Właśnie w tym okresie zrealizowano najwięcej prapremier w dziejach Teatru, powstały ambitne spektakle inspirowane tradycją teatru ludowego i nowatorskie inscenizacje współczesnych tekstów autorstwa regionalnych pisarzy. Powołany wtedy "Klub Środowisk Twórczych Azyl" był zjawiskiem artystycznym niepowtarzalnym w całej Polsce i sprawił, że "Baj Pomorski" stał się centrum życia kulturalnego i miejscem wielu teatralnych inicjatyw.
Kolejnemu z dyrektorów, Tadeuszowi Petrykowskiemu teatr zawdzięcza ożywienie współpracy z zagranicznymi zespołami teatralnymi, m.in. z Czech i Rumunii i szerszą obecność na polskich festiwalach teatrów lalkowych. Konrad Szachnowski zapisał się w dziejach "Baja" współczesnym pomysłem na inscenizacje teatralnej klasyki. Jego prapremiera lalkowa "Celestyny" według Fernando de Rojasa przeszła do historii polskiego teatru lalkowego ze względu na wykorzystanie niezwykle nośnego teatralnie pomysłu nadmarionety i teatru jarmarcznego. Osiem lat dyrekcji A. Słocińskiego zaowocowało rozwojem programów edukacji teatralnej dla dzieci, ponadto teatr zaczął być obecny na festiwalach międzynarodowych i zacieśniona została współpraca z teatrami niemieckimi (głównie w Getyndze – mieście partnerskim Torunia) oraz czeskimi. Kolejne dyrekcje, Krzysztofa Arciszewskiego oraz Olejnika, można uznać za kontynuacje wcześniej już ukształtowanego profilu teatru. Ważną zmianą tego czasu było przekształcenie Teatru w instytucję miejską finansowaną przez Urząd Miasta Torunia i zmiana nazwy teatru z Państwowego Teatru Lalki i Aktora Baj Pomorski na Teatr Baj Pomorski.
Po 1990.
Dalszy rozwój "Baja Pomorskiego" nastąpił w okresie dyrekcji Cz. Sieńko. Przypadła ona na czas stabilizacji demokracji w Polsce, zmian strukturalnych w systemie władzy oraz przemian ekonomicznych, społecznych i kulturalnych. Do repertuaru weszły inscenizacje dotąd nieobecnych najciekawszych powieści dla dzieci i młodzieży, Teatr podjął pierwsze kroki, aby promować nową europejską literaturę dla dzieci, nowatorskie propozycje scenograficzne uczyły odbioru opartego na współuczestnictwie w przedstawieniu, po raz pierwszy w historii "Baja Pomorskiego" spektakle otrzymały tak wiele nagród i wyróżnień. W 1994 roku Sieńko powołał Toruńskie Spotkania Teatrów Lalek. W 1999 roku przekształciły się one w Międzynarodowe Toruńskie Spotkania Teatrów Lalek i do dnia dzisiejszego stanowią jeden z największych festiwali sztuki animacji w Polsce. Festiwal odbywa się rokrocznie w październiku. W ciągu tygodnia konkursowych konfrontacji prezentowane są teatry z całego świata, mistrzowie lalkarstwa, twórcy kultywujący tradycję teatru lalkowego, zespoły poszukujące i eksperymentujące w materii szeroko rozumianego teatru animacji. Do chwili obecnej odbyło się 13 edycji festiwalu, które potwierdziły jego rangę na mapie polskich i międzynarodowych wydarzeń teatralnych.
Obecny dyrektor "Baja Pomorskiego", Zbigniew Lisowski, czyni z toruńskiej sceny lalkowej teatr otwarty, żywo reagujący na potrzeby miasta i trendy współczesności, który przeznaczony jest dla dzieci i młodzieży, ale też wychodzi ku studentom i widzom dorosłym. W latach 2005–2006 nadzorował on rozbudowę i modernizację "Baja Pomorskiego" finansowaną ze środków Unii Europejskiej oraz budżetu państwa. W jej wyniku "Baj Pomorski" przekształcił się w jeden z najciekawszych architektonicznie i najbardziej nowoczesnych budynków teatralnych w Polsce. Teatrowi nadany został charakter magicznej szafy teatralnej, która dla mieszkańców Torunia i regionu oraz turystów może być niezwykłym miejscem obcowania z tajemnicą teatru i zarazem pięknem architektury zawartej w kompleksie Starego i Nowego Miasta.
W 2020 roku w ogrodzie teatru powstała Scena Szekspirowska.
Rozbudowa Teatru.
Projekt architektoniczny nowego "Baja Pomorskiego" opracowała toruńska firma "Ambit". Projektanci, Elżbieta i Mateusz Grochoccy, w porozumieniu z dyrektorem teatru, Zbigniewem Lisowskim, wpisali zmieniony wizerunek teatru w architekturę gotyckiej Starówki, ale równocześnie zastosowali nowoczesne rozwiązania (m.in. szkło, beton strukturalny), które czynią z nowego teatru miejsce otwarte na wyzwania współczesności i przyszłości. Najciekawszym fragmentem projektu stał się oryginalny front teatru pomyślany jako wielka drewniana szafa z rzeźbami bajkowych postaci, który powstał we współpracy z czeskim scenografem teatralnym od lat zaprzyjaźnionym z "Bajem Pomorskim", Pavlem Hubičką. Innowacyjna, bo dotąd niepraktykowana przy tego typu obiektach, współpraca architektów, scenografa i dyrektora teatru, zaowocowała niespotykaną w żadnym innym budynku scenicznym w Polsce teatralnością wyglądu nowego "Baja Pomorskiego". Teatr zadziwia widzów na każdym kroku rzeźbami i płaskorzeźbami, ręcznie wykonanymi meblami, oprawą plastyczną i kolorystyką wnętrz.
1 sierpnia 2005 roku ruszyły prace budowlane na terenie istniejącego budynku "Baja Pomorskiego". Głównym Inwestorem był Urząd Miasta Torunia, wykonawcą – Toruńska Firma "Budtech". Teatr "Baj Pomorski" jako użytkownik uczestniczył w fazie projektowej i wykonawczej w roli konsultanta, co przyczyniło się do sprawnej realizacji projektu. Teatr uzyskał grunty przylegające do dotychczasowej siedziby, dzięki czemu powierzchnia terenu zwiększyła się z 4288 m² na 8624 m². Powierzchnia użytkowa teatru wzrosła niemal dwukrotnie, do 4032 m².
Remont i modernizacja zmieniły bryłę dotychczasowego budynku "Baja Pomorskiego". Oprócz nowej fasady, teatr zyskał przeszklone, szerokie foyer z kominkiem, bufetem i pięknym widokiem na Starówkę, nowe wejście od strony fosy zamkowej w postaci małej szafy, szerokie klatki schodowe, w tym jedna z windą dla osób niepełnosprawnych, salę konferencyjną, trzy przestronne garderoby, kawiarnię. Całkowicie zmieniony został układ pomieszczeń biurowych. Nowa część teatru powstała na tyłach głównego budynku. Znalazły się w niej nowoczesne pracownie teatralne (plastyczne, krawieckie, konstruktorskie, stolarnia), pokoje gościnne, magazyny dekoracji lekkich i ciężkich, kostiumernia, pralnia z suszarnią. Pod całą powierzchnią powstał garaż podziemny na 26 stanowisk.
Modernizacja dwóch istniejących sal teatralnych objęła poprawienie przestrzeni dla widowni, pogłębienie scen, wyposażenie w nowoczesny sprzęt techniczny i elektroakustyczny oraz założenie klimatyzacji. W wyniku przeprowadzonych prac na dużej sali teatralnej mogą teraz zasiąść 304 osoby (wcześniej – 270). Małą salę teatralną przeznaczoną na 120 miejsc wyposażono w nowe fotele, które umożliwiają swobodne kształtowanie przestrzeni teatralnej. Wśród najnowszego wyposażenia scen znalazły się m.in.: nowej generacji konsolety do sterowania oświetleniem i dźwiękiem, projektory multimedialne, ruchome głowice-reflektory typu Wash, nowoczesny system nagłośnienia wyrównany liniowo, który zapewnia bardzo wysoką jakość dźwięku w całej sali teatralnej. Na dużej scenie został odtworzony orkiestron.
Prace przeprowadzone wokół teatru pozwoliły na wydzielenie w przestrzeni teatralnego ogrodu niewielkiego amfiteatru do przedstawień plenerowych na 120 osób. Udało się przywrócić teatralnemu ogrodowi fontannę. Umieszczono w niej figurę tancerki identyczną ze statuetką przyznawaną na Międzynarodowych Toruńskich Spotkaniach Teatrów Lalek jako nagroda za najlepszą rolę damską. Z przodu i boku teatru wybudowano parkingi na 56 stanowisk.
Urodę budynku i całego kompleksu wokół teatru nocą eksponuje kolorowa iluminacja sterowana komputerowo. Cały budynek jest monitorowany.
Wartość całkowita inwestycji w Teatrze "Baj Pomorski" wyniosła 13 mln złotych. Na koszty kwalifikowane ze środków Gminy Miasta Toruń przeznaczono 7,7 mln zł, 35% tej kwoty pozyskano z Unii Europejskiej w ramach Zintegrowanego Programu Operacyjnego Rozwoju Regionalnego, a 10% – z budżetu państwa.
Projekt architektoniczny "Baja Pomorskiego" zyskał bardzo duże uznanie w środowisku architektów i artystów. "Złote Karety" – pierwsza nagroda przyznana projektantom przez lokalną gazetę Nowości – okazała się początkiem serii wyróżnień. W kwietniu 2007 roku projekt architektoniczny "Baja Pomorskiego" został nominowany do Nagrody TVP Kultura w kategorii „Kultura dla Dzieci i Młodzieży”. W czerwcu "Baj Pomorski" został uznany za "Obiekt Roku" miasta Torunia w kategorii modernizacje i rewitalizacje istniejących budynków. Najbardziej jednak cieszy to, że nowy "Baj Pomorski" spodobał się widzom, czego najlepszym dowodem jest znaczący wzrost liczby widzów na przedstawieniach.

</doc>
<doc id="1371887" url="https://pl.wikipedia.org/wiki?curid=1371887" title="The Inevitable Rise and Liberation of Niggy Tardust">
The Inevitable Rise and Liberation of Niggy Tardust

The Inevitable Rise and Liberation of Niggy Tardust (pisany również jako The Inevitable Rise and Liberation of NiggyTardust!) – trzeci album studyjny Saula Williamsa, wydany 1 listopada 2007 roku. Williams podczas nagrywania płyty blisko współpracował z Trentem Reznorem, który album wyprodukował i zaśpiewał gościnnie w dwóch utworach. Tytuł "The Inevitable Rise and Liberation of Niggy Tardust" jest nawiązaniem do albumu Davida Bowiego z 1972 roku: "The Rise and Fall of Ziggy Stardust and the Spiders from Mars". Duża część tekstów utworów z płyty pochodzi z wydanego w 2006 roku zbioru poezji Williamsa "The Dead Emcee Scrolls: The Lost Teachings of Hip-Hop".

</doc>
<doc id="1371890" url="https://pl.wikipedia.org/wiki?curid=1371890" title="Andrejs Piedels">
Andrejs Piedels

Andrejs Piedels (ur. 17 września 1970 w Jēkabpils) – piłkarz łotewski grający na pozycji bramkarza.
Kariera klubowa.
Piłkarską karierę Piedels rozpoczął w stolicy kraju Rydze, w tamtejszej Pārdaugavie Ryga. W jej barwach zadebiutował w pierwszej lidze łotewskiej w 1992 roku. W 1994 roku został pierwszym bramkarzem DAG Ryga, a rok później odszedł do Amstrig Ryga. Dla tego klubu zdobył 5 goli, wszystkie ze stałych fragmentów gry. W 1996 roku został zawodnikiem Daugavy Ryga. Wywalczył z nią dwukrotnie z rzędu wicemistrzostwo kraju. W 1998 roku trafił do najbardziej utytułowanego klubu w kraju, Skonto Ryga. W nim początkowo rywalizował z Aleksandrsem Kolinką, który w 2000 roku odszedł do Crystal Palace F.C. wtedy też Piedels stał się pierwszym bramkarzem klubu. Już w 1998 roku został mistrzem Łotwy, a następnie sukces ten powtórzył jeszcze sześciokrotnie w latach 1999–2004. Trzykrotnie w swojej karierze zdobył Puchar Łotwy w latach 1998, 2000, 2001 i 2002. W 2008 roku odszedł ze Skonto do FK Jūrmala. Następnie grał w Daugavie Ryga i JFK Olimps, w którym w 2010 roku zakończył karierę.
Kariera reprezentacyjna.
W reprezentacji Łotwy Piedels zadebiutował w 21 kwietnia 1998 roku w przegranym 1:2 meczu Baltic Cup z Litwą. W 2004 roku został powołany przez Aleksandrsa Starkovsa do kadry na Euro 2004. Tam był rezerwowym dla Aleksandrsa Koļinki i nie wystąpił w żadnym spotkaniu. Karierę reprezentacyjną zakończył w 2005 roku. W kadrze narodowej rozegrał 14 spotkań.

</doc>
<doc id="1371892" url="https://pl.wikipedia.org/wiki?curid=1371892" title="Wasilis Konstandinu">
Wasilis Konstandinu

Wasilis Konstandinu (gr. Βασίλης Κωνσταντίνου; ur. 19 listopada 1947), były grecki reprezentacyjny piłkarz grający na pozycji bramkarza.
Konstandinou większość swojej kariery spędził w Panthinaikosie Ateny, gdzie grał w latach 1964-1982. Podczas tego okresu zdobył z Panathinaikosem pięciokrotnie mistrzostwo Grecji: 1965, 1969, 1970, 1972, 1977 oraz czterokrotnie Puchar Grecji: 1967, 1969, 1972, 1982. W 1971 roku osiągnął największy sukces w karierze docierając z Panathinaikosem do finału Pucharu Mistrzów, gdzie przegrał z Ajaxem. Dwa ostatnie lata kariery spędził w OFI Kreta (1982-1984).
W reprezentacji Grecji w latach 70. i 80. rozegrał 28 meczów i był pierwszym bramkarzem Grecji podczas Euro 80.

</doc>
<doc id="1371894" url="https://pl.wikipedia.org/wiki?curid=1371894" title="Florens z Hainaut">
Florens z Hainaut

Florens z Hainaut (ur. ok. 1255, zm. 1297) – władca Księstwa Achai, w latach 1289 – 1297. Mąż Izabeli Villehardouin.
Był synem hrabiego Hainaut Jana I z Avesnes. Służył Karolowi II Kulawemu jako konstabl Królestwa Neapolu. Po ślubie z Izabelą Villehardouin, wskutek interwencji króla Francji Filipa IV Pięknego objął władzę w Achai.
Florens okazał się władcą rozważnym i mądrym, potrafiącym zdobyć sobie szacunek poddanych zarówno łacińskich jak i greckich. W 1290 roku zawarł rozejm z bizantyńskim zarządcą Mistry, przez co zapewnił Księstwu okres prosperity. W polityce zewnętrznej Florens starał się narzucić zwierzchnictwo Księstwu Aten. Wspierał także tendencje proandegaweńskie w sąsiednim Epirze. W 1290 roku wysłał posiłki dla Nicefora I, despotesa Epiru, zagrożonego najazdem bizantyńskim.

</doc>
<doc id="1371901" url="https://pl.wikipedia.org/wiki?curid=1371901" title="Ratusz w Lesku">
Ratusz w Lesku

Ratusz w Lesku – budowla usytuowana pośrodku rynku w Lesku. Został wybudowany w 1896. Jest to piętrowy budynek z wieżą zegarową. Reprezentuje styl eklektyczny. Nad wejściem umieszczony jest herb Leska z okresu pierwotnych właścicieli miasta – Kmitów.

</doc>
<doc id="1371902" url="https://pl.wikipedia.org/wiki?curid=1371902" title="Thomas Erpenius">
Thomas Erpenius

Thomas Erpenius (ur. 1584, zm. 1624) – holenderski orientalista, tłumacz. Od 1613 profesor języków orientalnych w Lejdzie. Autor gramatyki arabskiej, która przez 2 stulecia była najlepszym opracowaniem. Jako jeden z pierwszych podkreślał potrzebę znajomości języków orientalnych do studiowania Biblii. Jego najważniejsze dzieła:

</doc>
<doc id="1371905" url="https://pl.wikipedia.org/wiki?curid=1371905" title="Fagosomy">
Fagosomy



</doc>
<doc id="1371906" url="https://pl.wikipedia.org/wiki?curid=1371906" title="Pelita Air Service">
Pelita Air Service

Pelita Air Service – indonezyjska linia lotnicza z siedzibą w Dżakarcie.

</doc>
<doc id="1371907" url="https://pl.wikipedia.org/wiki?curid=1371907" title="Śródlądowy bór sosnowy suchy">
Śródlądowy bór sosnowy suchy

Śródlądowy bór sosnowy suchy, śródlądowy bór chrobotkowy ("Cladonio-Pinetum") – jeden z zespołów leśnych, rodzaj boru suchego. Drzewostan zespołu tworzy sosna zwyczajna z niewielką domieszką brzozy brodawkowatej. W podszycie dominuje jałowiec pospolity, w runie – borówka brusznica, wrzos zwyczajny, szczotlicha siwa oraz kostrzewa owcza. Rozbudowana jest warstwa mszysta, a zwłaszcza porostowa, utworzone między innymi przez rokiet cyprysowaty i bielistkę siwą oraz chrobotki.
Zwarcie wszystkich warstw z wyjątkiem porostowo-mszystej jest słabe.
Zajmuje ubogie i suche siedliska piaszczyste – gleby bielicowe i arenosole: śródlądowe wydmy, sandry itp. Zwykle tworzy małe płaty sąsiadujące z borami świeżymi. Nad morzem podobne siedliska zajmują suche postacie boru bażynowego.
Zagrożenia i ochrona.
Zespół w systemie Natura 2000 oznaczony jako siedlisko przyrodnicze 91T0-1 (śródlądowy bór chrobotkowy).

</doc>
<doc id="1371908" url="https://pl.wikipedia.org/wiki?curid=1371908" title="Śródlądowy bór chrobotkowy">
Śródlądowy bór chrobotkowy



</doc>
<doc id="1371909" url="https://pl.wikipedia.org/wiki?curid=1371909" title="Ratusz w Kościerzynie">
Ratusz w Kościerzynie

Ratusz w Kościerzynie – ratusz został zbudowany w latach 1843-1844 we wschodniej pierzei rynku, jako dwupiętrowy gmach z cegły.
W latach 1844-1975 był siedzibą władz miasta. Do 1990 był siedzibą wielu instytucji. W latach 1995-2000 został poddany renowacji. Obecnie w ratuszu mieści się Muzeum Ziemi Kościerskiej, w którym przedstawione zostały dzieje regionu kościerskiego. W mieszczącym się na kościerskim rynku pięknie odrestaurowanym ratuszu, najstarszym istniejącym budynku użyteczności publicznej w mieście, prezentowane są zbiory gromadzone od lat 60. XX w. przez mieszkańców Kościerzyny i okolic. Obecnie Muzeum Ziemi Kościerskiej prezentuje zbiory z zakresu historii, kultury oraz etnografii. Zwiedzający znajdzie tu liczne informacje i obiekty obrazujące dzieje ziemi kościerskiej i wybitnych ludzi z nią związanych, makietę XIX-wiecznej Kościerzyny, artystyczne rękodzieła kaszubskich twórców ludowych oraz pięknie urządzony pokój Franciszka Sędzickiego. 
Ciekawym elementem ekspozycji są znaleziska archeologiczne pochodzące z obszaru powiatu kościerskiego. 
W Dziale Przyrodniczym swoje miejsce znalazły eksponaty obrazujące faunę ziemi kościerskiej (obecnie dział ten znajduje się w depozycie w Leśnej Izbie Edukacyjnej w Nadleśnictwie Kościerzyna, ul. M. Skłodowskiej-Curie 6).
Znajdują się tutaj między innymi takie perełki jak: księga z 1662 r. zawierająca zbiór listów i komentarzy Marcina Lutra do Pisma Świętego, panorama kościerskiego browaru z XIX w., fotel ślubny z 1769 r., igłowa maszyna do pisania Franciszka Sędzickiego – Mignon AEG.
Muzeum Ziemi Kościerskiej ma dwa oddziały - Muzeum Kolejnictwa i Muzeum Akordeonu. W ratuszu znajduje się również restauracja "Lemon Tree".

</doc>
<doc id="1371910" url="https://pl.wikipedia.org/wiki?curid=1371910" title="Cladonio-Pinetum">
Cladonio-Pinetum



</doc>
<doc id="1371918" url="https://pl.wikipedia.org/wiki?curid=1371918" title="Stelios Papafloratos">
Stelios Papafloratos

Stelios Papafloratos (gr. Στέλιος Παπαφλωράτος; ur. 27 stycznia 1954) – były grecki piłkarz grający na pozycji bramkarza.
Papafloratos całą swoją karierę spędził w Arisie Saloniki.
W reprezentacji Grecji rozegrał 2 mecze i był członkiem kadry na Mistrzostwa Europy w 1980.

</doc>
<doc id="1371920" url="https://pl.wikipedia.org/wiki?curid=1371920" title="Barbara Czopek-Kopciuch">
Barbara Czopek-Kopciuch

Barbara Czopek-Kopciuch (ur. 31 maja 1952 w Częstochowie, zm. 7 lipca 2020 w Krakowie) – polska językoznawczyni, profesor nauk humanistycznych.
Życiorys.
W 1976 roku ukończyła studia z zakresu filologii polskiej na Uniwersytecie Jagiellońskim. Rozprawę doktorską pt. "Nazwy miejscowe dawnej ziemi chełmskiej i bełskiej w granicach dzisiejszego państwa polskiego", której promotorem był Kazimierz Rymut, obroniła w 1985 w Instytucie Języka Polskiego PAN. W 1996 roku uzyskała tamże stopień doktora habilitowanego w oparciu o rozprawę "Adaptacje niemieckich nazw miejscowych w języku polskim". Postanowieniem Prezydenta RP z 31 stycznia 2008 roku otrzymała tytuł naukowy profesora nauk humanistycznych.
Jej głównym miejscem pracy był Instytut Języka Polskiego PAN (pełniła funkcję zastępcy dyrektora). Związana była również z piotrkowską filią Uniwersytetu Humanistyczno-Przyrodniczego Jana Kochanowskiego w Kielcach. Specjalizowała się w badaniach nad historycznymi i współczesnymi procesami kształtowania się nazw własnych różnych kategorii (głównie nazw miejscowych). Była członkiem Polskiego Towarzystwa Językoznawczego. W latach 2008-2016 przewodniczyła Komisji Nazw Miejscowości i Obiektów Fizjograficznych.
Była pomysłodawczynią powstania „Internetowego słownika nazwisk w Polsce”. Wypromowała 3 dysertacje doktorskie.
Pochowana w kolumbarium na cmentarzu Batowickim w Krakowie (mur B seg. 3 11/II).

</doc>
<doc id="1371922" url="https://pl.wikipedia.org/wiki?curid=1371922" title="The First Ten Years">
The First Ten Years

The First Ten Years – seria 10 płyt i podwójnych singli brytyjskiego zespołu heavy metalowego Iron Maiden. Wydawnictwo to, zostało rozpowszechnione pomiędzy 24 lutego a 28 kwietnia 1990 roku.

</doc>
<doc id="1371925" url="https://pl.wikipedia.org/wiki?curid=1371925" title="Wyższa Szkoła Filozoficzno-Teologiczna w Vallendarze">
Wyższa Szkoła Filozoficzno-Teologiczna w Vallendarze

Wyższa Szkoła Filozoficzno-Teologiczna w Vallendarze jest uznawaną przez państwo kościelną szkołą wyższą podlegającą pallotynom.
Szkoła została założona przez pallotynów. W szkole ważnym aspektem jest całkowity rozwój studentów, w tym kształtowanie własnej osobowości, liczne medytacje, liturgie i możliwość bezpośredniego dialogu między wykładowcami a uczniami, samoorganizacja życia studenckiego i kształtowanie świąt na uczelni. Od semestru zimowego 2006 istnieje fakultet pielęgniarstwa. Obecnym rektorem uczelni jest historyk Kościoła Paul Rheinbay.
Cele.
Głównymi celami uczelni są:
Stopnie naukowe.
Uczelnia może nadawać następujące tytuły:
Wszystkie z podanych stopni mają ważność tytułów państwowych.

</doc>
<doc id="1371936" url="https://pl.wikipedia.org/wiki?curid=1371936" title="Ratusz w Gubinie">
Ratusz w Gubinie

Ratusz w Gubinie – budynek wzniesiony w drugiej połowie XIV wieku, powiększony w 1502 roku, w latach 1671-1672 przebudowany w stylu renesansowym. Zniszczony w roku 1945, a następnie w okresie 1976-1986 odbudowany, obecnie siedziba placówek kulturalno-oświatowych miasta.
Historia.
Pierwsze wzmianki o ratuszu w Gubinie pochodzą z 1276 roku, obecny budynek wzniesiono w drugiej połowie XIV wieku. W roku 1502 powiększono budynek o wschodnie skrzydło oraz dobudowano wieżę. W latach 1671-1672 dokonano ostatniej dużej przebudowy, w stylu renesansowym. W czasie II wojny światowej ratusz został poważnie zniszczony, odbudowano go w latach 1976-1986. Na początku XXI wieku na wieży zainstalowano zegar z kurantem.
Decyzją wojewódzkiego konserwatora zabytków z dnia 12 kwietnia 1961 roku ratusz został wpisany do rejestru zabytków.
Architektura.
Ratusz w Gubinie jest położony w zachodniej części rynku i składa się z dwóch prostokątnych skrzydeł, ułożonych w kształcie litery L. Do części południowej dostawiona jest wysmukła wieża, nieco odchylona od pionu, ozdobiona układem półkolistych blend. Wieża nakryta jest pokrytym blachą hełmem z latarnią. Na fasadzie widnieją trzy renesansowe szczyty ozdobione gzymsami i attyką. We wnętrzach zachowały się gotyckie pomieszczenia piwniczne i parterowe ze sklepieniami gwiaździstymi i sieciowymi. Ratusz jako reprezentacyjna siedziba władz gościł w swoich murach takie znamienitości jak: Zygmunta I Starego, Augusta II Mocnego, a w 1712 roku cara Piotra I Wielkiego.
Od roku 1986 budowla jest siedzibą placówek kulturalno-oświatowych miasta, znajdują się tam między innymi: Miejska Biblioteka Publiczna, Biblioteka Pedagogiczna oraz Gubiński Dom Kultury.

</doc>
<doc id="1371942" url="https://pl.wikipedia.org/wiki?curid=1371942" title="Gręplowanie">
Gręplowanie



</doc>
<doc id="1371944" url="https://pl.wikipedia.org/wiki?curid=1371944" title="Eugeniusz Bernadzki">
Eugeniusz Bernadzki

Eugeniusz Feliks Bernadzki (ur. 15 listopada 1930 w Bronkowicach, zm. 15 stycznia 2016 w Warszawie) – polski leśnik, profesor nauk leśnych, nauczyciel akademicki Szkoły Głównej Gospodarstwa Wiejskiego w Warszawie, członek rzeczywisty Polskiej Akademii Nauk.
Życiorys.
W 1952 ukończył studia na Wydziale Leśnym Szkoły Głównej Gospodarstwa Wiejskiego w Warszawie. Doktoryzował się w 1964 na Politechnice Federalnej (ETH) w Zurychu, a habilitował w Instytucie Badawczym Leśnictwa w Warszawie. Pracował jako nauczyciel akademicki w SGGW. W latach 1976–1979 był zastępcą dyrektora Instytutu Organizacji Gospodarstwa Leśnego, a w latach 1982–1996 kierownikiem Katedry Hodowli Lasu.
Był członkiem Polskiej Akademii Nauk, od 1983 członkiem korespondentem, a od 1994 członkiem rzeczywistym. W latach 1972–1981 był sekretarzem, a następnie do 1996 przewodniczącym Komitetu Nauk Leśnych PAN. W latach 1984–1986 był też zastępcą przewodniczącego Wydziału V Nauk Rolniczych, Leśnych i Weterynaryjnych PAN.
Od 1956 był członkiem Polskiego Towarzystwa Leśnego. W latach 1957–1988 był członkiem Prezydium Zarządu Głównego PTL, a w latach 1976–1979 wiceprezesem.
Specjalizował się w problematyce hodowli lasu, siedliskoznawstwa leśnego i urządzania lasu, w tym drzewostanów jodłowych (zwłaszcza w regionie Gór Świętokrzyskich), zagadnieniami pielęgnowania lasu oraz problemami zamierania lasów górskich (w szczególności w Alpach i Sudetach). Jest autorem ponad 280 publikacji naukowych, wypromował 9 doktorów.
Wielokrotnie nagradzany, między innymi nagrodami Ministra Nauki oraz nagrodami rektorskimi. Odznaczony Krzyżem Kawalerskim Orderu Odrodzenia Polski oraz Medalem Komisji Edukacji Narodowej.

</doc>
<doc id="1371947" url="https://pl.wikipedia.org/wiki?curid=1371947" title="Juan Carlos Masnik">
Juan Carlos Masnik

Juan Carlos Masnik (ur. 2 marca 1943 w El Tala, zm. 23 lutego 2021) – urugwajski piłkarz polskiego pochodzenia, obrońca, stoper. Wzrost 176 cm, waga 73 kg. Później trener.
Jako piłkarz klubu Club Nacional de Football wziął udział wraz z reprezentacją Urugwaju w finałach mistrzostw świata w 1974 roku, gdzie Urugwaj odpadł już w fazie grupowej. Zagrał we wszystkich trzech meczach – z Holandią (jako kapitan), Bułgarią i Szwecją.
Nigdy nie wziął udziału w turnieju Copa América.
Od 28 lipca 1967 do 23 czerwca 1974 rozegrał w reprezentacji Urugwaju 26 meczów.
Razem z drużyną "Nacionalu" wygrał turniej Copa Libertadores 1971 oraz w tym samym roku zdobył Puchar Interkontynentalny.
Po mistrzostwach świata przeniósł się do USA, gdzie grał w klubie Cosmos Nowy Jork. Grał również w Chile, a jeszcze przed przybyciem do "Nacionalu" Masnik występował w Argentynie, w klubie Gimnasia y Esgrima La Plata.
Po zakończeniu kariery piłkarskiej pracował jako trener w Salwadorze – kierował zespołami Luis Ángel Firpo Usulután i Alianza San Salvador.

</doc>
<doc id="1371949" url="https://pl.wikipedia.org/wiki?curid=1371949" title="Juan Masnik">
Juan Masnik



</doc>
<doc id="1371955" url="https://pl.wikipedia.org/wiki?curid=1371955" title="Całkowy sinus hiperboliczny">
Całkowy sinus hiperboliczny

Całkowy sinus hiperboliczny – funkcja specjalna zdefiniowana jako:
gdzie formula_2 jest sinusem hiperbolicznym. Funkcja podcałkowa ma dla formula_3 ma punkt osobliwy i za jej wartość przyjmuje się granicę formula_4
Niektóre własności i zależności:
gdzie formula_9 jest funkcją całkowo-wykładniczą, zaś formula_10 jest sinusem całkowym.
"Całkowy sinus hiperboliczny" występuje w rozwiązaniach równań różniczkowych opisujących niektóre zjawiska w ośrodkach ciągłych (np. przepływ cieczy nienewtonowskich w rurach i szczelinach).

</doc>
<doc id="1371956" url="https://pl.wikipedia.org/wiki?curid=1371956" title="Subatlantycki bór sosnowy świeży">
Subatlantycki bór sosnowy świeży



</doc>
<doc id="1371958" url="https://pl.wikipedia.org/wiki?curid=1371958" title="Milos Nikić">
Milos Nikić



</doc>
<doc id="1371960" url="https://pl.wikipedia.org/wiki?curid=1371960" title="Nauener Platz (stacja metra)">
Nauener Platz (stacja metra)

Nauener Platz – stacja metra w Berlinie na linii U9, w dzielnicach Gesundbrunnen oraz Wedding, w okręgu administracyjnym Mitte. Stacja została otwarta 30 kwietnia 1976.
Wystrój.
Początkowo charakterystycznym elementem wystroju stacji były ściany i sufit w kolorach niebieskim, białym i czerwonym. Są to barwy flagi francuskiej i miały nawiązywać do historii dzielnicy Wedding, która w czasie zimnej wojny znajdowała się w sektorze francuskim.

</doc>
<doc id="1371963" url="https://pl.wikipedia.org/wiki?curid=1371963" title="Literatura farerska">
Literatura farerska

Literatura farerska – literatura tworzona przez mieszkańców Wysp Owczych w języku farerskim i języku duńskim.
W średniowieczu wiele wierszy i podań było przekazywanych ustnie. Można je podzielić na następujące grupy: "sagnir" - podania historyczne oraz "ævintyr" - ballady, często towarzyszyły im muzyka i taniec.
W XIII wieku na Islandii powstała "Saga o Wyspach Owczych" ("Færeyinga saga"), która opowiadała o osadnictwie i wczesnej historii wysp, choć prawdziwość przedstawionych w niej wydarzeń jest wątpliwa. 
Literatura farerska w tradycyjnym ujęciu rozwinęła się dopiero w XIX w XX wieku. Na tak późne uformowanie się nowoczesnej literatury pisanej wpłynęło izolowane położenie wyspy oraz trudności ze standaryzacją pisanego języka farerskiego (1890) oraz z wprowadzeniem go do szkół. Poza tym język duński był na Wyspach z wielu względów faworyzowany kosztem farerskiego. Przede wszystkim dlatego, że duński był językiem administracji i jako bardziej rozwinięty – jeśli chodzi o zasób słownictwa oraz dostępne style użytkowe – lepiej nadawał się do zapisywania oficjalnych dokumentów. Ze względu na dostępność książek w języku duńskim i brak podręczników farerskich duńskiego nauczano również w szkołach na Wyspach. Pierwsza książka drukowana w języku farerskim wydana została dopiero w 1822 r., co obrazuje skalę zapóźnień. 
Niemniej jednak na Wyspach Owczych istnieli poeci i prozaicy, próbujący zapisywać swe teksty w swoim języku. Na początku XIX w. , liberał walczący o likwidację monopolu handlowego na Wyspach, był również autorem wielu tekstów, w tym najsłynniejszej "Fuglakvæði" ("Pieśń o ptakach", 1807, wyd. 1834). W tym okresie działał także poeta . Ze względu na istnienie bogatych tradycji ludowych, szczególnie szybko rozwinęła się farerska poezja. Jej reprezentantami są m.in. , , , .
Inni znani farerscy autorzy to Heðin Brú ("Stary człowiek i jego syn") a także pisarze duńskojęzyczni Jørgen-Frantz Jacobsen i William Heinesen.

</doc>
<doc id="1371964" url="https://pl.wikipedia.org/wiki?curid=1371964" title="Amrumer Straße">
Amrumer Straße

Amrumer Straße – stacja metra w Berlinie na linii U9, w dzielnicy Wedding, w okręgu administracyjnym Mitte. Stacja została otwarta w 1961. Nazwa jej pochodzi od niemieckiej wyspy Amrum.
Linki zewnętrzne.
strona informacyjna metra berlińskiego

</doc>
<doc id="1371965" url="https://pl.wikipedia.org/wiki?curid=1371965" title="Bojort">
Bojort

Bojort - (lub bojer) mały żaglowiec wykorzystywany we flocie szwedzkiej i holenderskiej. Zwykle był jedno-, lub dwumasztowy, w połowie XVIII wieku osiągał pojemność od 100 do 120 łasztów. Załogę bojorta stanowiło 30-40 ludzi.

</doc>
<doc id="1371970" url="https://pl.wikipedia.org/wiki?curid=1371970" title="Masato (kickbokser)">
Masato (kickbokser)

Masato właśc. Masato Kobayashi (jap. 魔裟斗; ur. 10 marca 1979 w Kashiwie) – japoński kick-boxer wagi średniej, dwukrotny mistrz K-1 MAX.
Kariera sportowa.
Kick-boxing zaczął uprawiać w wieku 17 lat. W 1997 roku przeszedł na zawodowstwo. Dwa lata później był już mistrzem wagi średniej federacji All Japan Kickboxing Federation. Przez pewien okres mieszkał i trenował w Tajlandii. Stoczył tam dwie oficjalne walki. Pierwszą wygrał przez nokaut. Drugą, z późniejszym brązowym medalistą olimpijskim w boksie Pleonchitem, przegrał przez decyzję.
W 2000 roku zadebiutował w K-1 podczas turnieju K-1 J-MAX 2000. Kiedy w 2002 roku K-1 stworzyło cykl K-1 World MAX Masato stał się jednym z najpoważniejszych kandydatów do zdobycia tytułu mistrzowskiego. W lutym 2002 wygrał japońskie mistrzostwa K-1 MAX i zakwalifikował się do Finału K-1 World MAX. Tam jednak uległ w półfinale późniejszemu mistrzowi Albertowi Krausowi.
W 2003 roku Masato i Kraus spotkali się ponownie, tym razem w walce finałowej. Masato zrewanżował się Holendrowi, nokautując go w 2. rundzie. Tym samym stał się pierwszym w historii japońskim mistrzem K-1 (biorąc pod uwagę zarówno World GP, jak i MAX). Kobayashiemu nie udało się obronić mistrzostwa w następnym roku, gdyż na jego drodze w finale stanął debiutant z Tajlandii Buakaw Por. Pramuk. 
Blisko ponownego tryumfu w Finale K-1 MAX Japończyk był w 2007 roku, gdy w ćwierćfinale wyeliminował Buakawa, a w półfinale znokautował Artura Kiszenko. Jednak i tym razem Masato musiał zadowolić się 2. miejscem. Systematycznie zadawane przez Andy Souwera niskie kopnięcia spowodowały, że Masato nie był w stanie wyjść do 3. rundy finałowej walki i przegrał przez TKO.
W 2008 roku Masato odzyskał mistrzostwo K-1 MAX. W drodze do tryumfu w Finale K-1 World MAX pokonał kolejno Gago Drago, Yoshihiro Satō i w finale, po dogrywce, Artura Kiszenko.
W kwietniu 2009 roku ogłosił, że nie będzie bronił tytułu podczas następnego finałowego turnieju K-1 MAX i zapowiedział zakończenie kariery. Jego życzeniem było, aby pożegnalną walkę stoczyć w grudniu na gali Dynamite!! 2009 z nowym mistrzem K-1 World MAX. Został nim Giorgio Petrosyan. Włoch musiał jednak wycofać się z pojedynku z powodu kontuzji ręki. Na swojego przeciwnika Masato wybrał więc Andy'ego Souwera – jedynego mistrza K-1 MAX, którego nie zdołał dotąd pokonać. Japończyk wygrał przez jednogłośną decyzję sędziów po 5 rundach (w 4. Holender był liczony).

</doc>
<doc id="1371972" url="https://pl.wikipedia.org/wiki?curid=1371972" title="Giorgio Pantano">
Giorgio Pantano

Giorgio Pantano (ur. 4 lutego 1979 w Padwie) – włoski kierowca wyścigowy.
Kariera.
Karierę rozpoczął od kartingu. Po jej zakończeniu rozpoczął poważną karierę od startów w niższych seriach. W 2000 roku został mistrzem Niemieckiej Formuły 3.
W latach 2001-2003 startował w Formule 3000, najlepszy wynik osiągnął w 2002 roku kiedy zdobył tytuł wicemistrzowski.
W sezonie 2004 startował w barwach zespołu Jordan Grand Prix w Mistrzostwach Świata Formuły 1. Wziął udział w 14 wyścigach, nie zdobywając ani jednego punktu (najlepsze miejsce w wyścigu to trzynaste). Powodem nie wystąpienia we wszystkich wyścigach była nagła choroba. Zastąpił go wówczas Niemiec, Timo Glock.
Od 2005 roku po braku angażu w F1, startował w serii GP2. Poza tym w również w tym sezonie wystąpił w dwóch rundach Indy Racing League w zespole Chip Ganassi Racing z dobrymi wynikami. W sezonie 2008, startując w barwach Racing Engineering wywalczył tytuł mistrzowski. Ten tytuł nie zapewnił mu powrotu do Formuły 1. Powodem tego stanu rzeczy jest z pewnością jego zaawansowany wiek (wówczas miał już 29 lat). Stał się więc pierwszym mistrzem przedsionka największej elity motorsportowej, który nie trafił do tej serii.

</doc>
<doc id="1371973" url="https://pl.wikipedia.org/wiki?curid=1371973" title="Rezerwat przyrody Dolina Stradanki">
Rezerwat przyrody Dolina Stradanki

Rezerwat przyrody Dolina Stradanki – rezerwat leśny położony w województwie warmińsko-mazurskim, w gminie Tolkmicko, nadleśnictwie Elbląg. Leży w granicach Parku Krajobrazowego Wysoczyzny Elbląskiej i jego otuliny.
Akt powołujący: Rozp. Nr 56 z dnia 28.12.06 r. w sprawie uznania za rezerwat przyrody „Dolina Stradanki” (Dz. Urz. Woj. Warm.-Maz. Nr 6, poz. 137 z 11.01.07 r.).
Rezerwat zajmuje powierzchnię 121,09 ha (akt powołujący podawał 119,86 ha).
Utworzony dla zachowania i ochrony unikatowego krajobrazu rzeki Stradanki z siecią bocznych dolinek oraz porastającego te tereny lasu bukowego, ochrony rzadkich i chronionych gatunków roślin oraz zwierząt, głównie awifauny.

</doc>
<doc id="1371975" url="https://pl.wikipedia.org/wiki?curid=1371975" title="Lingen (stacja kolejowa)">
Lingen (stacja kolejowa)

Lingen – stacja kolejowa w Lingen (Ems), w kraju związkowym Dolna Saksonia, w Niemczech. Znajdują się tu 2 perony.

</doc>
<doc id="1371976" url="https://pl.wikipedia.org/wiki?curid=1371976" title="Merk">
Merk



</doc>
<doc id="1371981" url="https://pl.wikipedia.org/wiki?curid=1371981" title="Rezerwat przyrody Nowinka">
Rezerwat przyrody Nowinka

Rezerwat przyrody Nowinka – rezerwat leśny położony w województwie warmińsko-mazurskim, w gminie Tolkmicko, nadleśnictwie Elbląg. Znajduje się w granicach Parku Krajobrazowego Wysoczyzny Elbląskiej.
Aktem powołującym jest Rozporządzenie Nr 55 z dnia 28.12.06 r. w sprawie uznania za rezerwat przyrody „Nowinka” (Dz. Urz. Woj. Warm.- Maz. Nr 6, poz. 136 z 11.01.07 r.).
Rezerwat powołano w celu zachowania oraz ochrony malowniczych dolin erozyjnych, występujących w nich wysięków i zabagnień oraz porastających je zbiorowisk leśnych. Zajmuje powierzchnię 73,98 ha.
Rezerwat charakteryzuje się urozmaiconą rzeźbą terenu – występują tu wzniesienia (najwyższe mierzy 101,5 m n.p.m.) i głębokie wąwozy, których dnem płyną cieki wodne łączące się w jeden ciek, stanowiący dopływ Stradanki.
Obszar rezerwatu porasta las liściasty (głównie bukowy) z niewielką domieszką gatunków iglastych. W dolinach cieków i wilgotnych miejscach występują lasy łęgowe i olsy. Na terenie rezerwatu stwierdzano występowanie roślin objętych ochroną gatunkową, takich jak: widłak wroniec, paprotka zwyczajna, kopytnik pospolity, bluszcz pospolity, pierwiosnek lekarski, marzanka wonna, konwalia majowa, wawrzynek wilczełyko, kalina koralowa oraz storczyki: kruszczyk siny, kruszczyk szerokolistny, gnieźnik leśny.

</doc>
<doc id="1371984" url="https://pl.wikipedia.org/wiki?curid=1371984" title="Róża (dramat)">
Róża (dramat)

Róża – dramat niesceniczny Stefana Żeromskiego, wydany pod pseudonimem "Józef Katerla" przez "Spółkę Nakładową Książka" w Krakowie w roku 1909. Żeromski w tym utworze starał się zająć stanowisko wobec sprzecznych poglądów na sens i celowość rewolucji 1905 roku oraz kreśli własną wizję rozwiązania problemów społecznych i politycznych w Polsce na początku XX wieku. Można przyjąć, że jego poglądy własne są tożsame z działalnością Romualda Traugutta, Józefa Montwiłł-Mireckiego, Józefa Toczyskiego, Stefana Okrzei, których wymienia jako bohaterów narodowych (w Prologu).
Tytuł utworu jako symbol.
Róża była uprawiana już w starożytności w Chinach, na Bliskim Wschodzie oraz w Grecji, Rzymie i w całej Europie, symbolizowała miłość, piękno i subtelne uczucia. W chrześcijaństwie biała róża symbolizowała niewinność, a czerwona - męczeństwo.
Żeromski w swym utworze (w Prologu) postulował, aby "różę czarującą" ustanowić (w niepodległej Polsce) jako "znak sławy, nagrodę za bohaterstwo, cnotę i geniusz".
Motyw "róży" występuje w utworze w różnych kontekstach. Jako symbol miłości, gdy Czarowic, jeden z głównych bohaterów, kupuje ukochanej "wielki pąk omdlałych, damasceńskich róż i trzy pąsowe indyjskie róże", lecz są to tylko marzenia zza krat więziennych. 
Natomiast w sali balowej na estradzie pojawia się postać ponętnej bestyjki - dziewczyna okryta niby całunem ściągniętym z katafalku. "U dołu szaty wyhaftowane białe róże śliczny stanowią ornament, szlak jak gdyby żałobny".
Ostatecznie w Epilogu, gdy Czarowic ginie w zamachu na wojska rosyjskie: "Głowa [jego] upadła między kolczaste, grube, wyniosłe badyle róży dzikiej i otrząsnęła płatki kwiatowe. Spadły kwiatki na czoło zroszone śmiertelnym potem, na pierś wydającą ostatnie tchnienie. W głowach zmarłego stanęło mgliste widmo Bożyszcza. Strząsnęło na piersi nieżywe ostatni płatek róży dzikiej".
Czas i miejsce akcji.
Akcja utworu rozgrywa się bezpośrednio po upadku rewolucji 1905 roku, oraz w Obrazie II widzimy nawiązania do powstania styczniowego 1863.
Akcja rozgrywa się w różnej scenerii:
Kwestia robotnicza.
Dążenia niepodległościowe przewijające się w treści utworu, w konfrontacji z poglądami robotników są przedstawione w Obrazie I, rozgrywającym się w hali fabrycznej w atmosferze wiecu załogi. Po upadku rewolucji 1905 roku, wystąpił brak zrozumienia i dialogu między fabrykantami a robotnikami. Oto wypowiedź jednego z robotników: "Ściągnęli nam zapłatę, w dół poza rok 1904. Trzy dni w tygodniu robimy. Resztę siedzimy z założonymi rękami, patrząc w między fabryczne pola z kupami łódzkiego brudu, w czerwone kominy i w czarne mury. Życie zdrożało. Nie opłata nam za tę cenę robić. Posłali my delegatów do właściciela. Poszli dwaj i przełożyli sprawę. Na pyski ich kazał zepchnąć ze schodów."
Powstające w Łodzi fabryki były budowane przeważnie przez dorobkiewiczów i sprytnych, lecz głupawych parweniuszy, którzy preferowali rozwiązania siłowe, co tylko prowadziło do zaognienia sytuacji. Jednocześnie, również wśród robotników głos rozsądku nie znajduje posłuchu:
"Jeśli właściciel zatrudnia ludzi przez trzy dni w tygodniu, to znaczy przecie, że tego nie czyni dobrowolnie, lecz z musu. Obstalunków nie ma! Gdy po trudach niemałych zyska się obstalunek, wtedy wy, szaleńcy, podbechtani przez głupców, strajkę zaczynacie. Przemysł bawełniany kryzys przechodzi."
Natomiast socjaliści głoszą, że:
"Przemysł kraju jest jako drzewo, w które zapuszcza korzeń i na którym rośnie inny twór, niby inne drzewo — jemioła. Fabrykant jest to jemioła, która rośnie na drzewie pracy ludu. Robotnik jest korzeniem, pniem, konarem i listowiem. On to sobą karmi jemiołę. Kto strajkę rozpoczynał po to, żeby pracujący ludzie mieli większą zapłatę i krótszy roboczy dzień, ten nie korzenie drzewa chciał wydzierać z ziemi, lecz chciał wyrwać korzenie jemioły z drzewa. Gdyby wydrzeć korzenie jemioły z drzewa — cudnie by się drzewo rozrosło."
Jednak nie mówią, kto będzie inwestował i zarządzał przedsiębiorstwem. Po dalszej wymianie poglądów między internacjonalistami, niepodległościowcami i anarchistami, jako ostateczny argument pojawia się postulat:
"... trzeba na nowo strzelać we łby, w których się pali ogień buntu. Dokądże to będziemy cierpieć na sobie ten ciężar, nie dający nam uczciwie, po dawnemu pracować w zgodzie z pracodawcami? Niech poczują jeszcze raz naszą twardą robociarską pięść! Albo się uciszą, albo zginą!"
Wtedy odzywa się Czarowic:
"Bracia! Zniżcie broń. Wyjmijcie ładunki. Wyrwijcie zemstę z serc. Wyrwijcie z serc nienawiść proletariusza do proletariusza. Połączcie się w jedną falę. Wy, którzy jesteście żywą i wiecznie twórczą falą polskiego świata; niechaj się dokona w tej oto chwili odpływ wasz spod skały nieszczęścia. Kości po drogach Sybiru rozsiane, mogiły w pustkach Moskwy, lochy więzień, drewna szubienicy, łzy podań i płacz waszych dzieci wołają do was: „Niech żyje Polska niepodległa!" Przekazała wam to prawo wielka dusza Mickiewicza i wielka dusza Słowackiego."
Jednak te wywody nie znajdują zrozumienia. Słychać głos w tłumie: "Czy to tylko nie prowokator?..."
Czarowic usiłuje przekonać robotników:
"Jeżeli w tę drogę pójdziecie, dokąd ja idę sam, nie zlękniecie się prowokatora. Pół serca polskiego zgniło od skira. Nie można już w kole braci mówić do braci bez ohydnego przekleństwa trwogi, że słucha w kole utajony szpieg. Nie można słuchać mowy braterskiej bez plugawego pytania w sercu: azali nie przemawia zdrajca? Wytężył wróg siłę swoją dzięki nam samym tak daleko, że zasiadł w kole naszej narady i w szepcie spisku naszego uczestniczy. Wyzywa na śmierć śmiałka i wiesza go ze śmiechem na haku. Ale ty masz w sobie moc wyrwania się z pęt, duchu nieśmiertelny polskiego ludu! Ty, coś przymierał głodem za kolejowego strajku, coś tyle krwi wylał, wiernie wspierając każde hasło, dałeś dowód, że posiadasz w sobie siłę do wyzwolin. Ja nie przynoszę ci nowego — po tylu innych — hasła. Nie przynoszę nowego rozkazu. Przynoszę radę. Słuchaj mię, serce ludowe, przez miłość dzieci, które rosną w hańbie niewoli! Ozdrowiej, serce zarażone od skira zdrady! Podnieś się, męstwo!"
Wywody Czarowica nie znajdują zrozumienia, robotnicy nie chcą go słuchać: "Wynoś się raz nareszcie, idealisto, mnichu, kozłowito!"
Krótkie studium donosicielstwa.
W działalności konspiracyjnej kluczowe zagadnienie stanowi obawa przed zdradą, donosicielstwem, co znajduje odbicie w licznych miejscach utworu. Nawet w Szwajcarii, zimą, wysoko w górach, gdy dwóch Polaków (naturalnie konspiratorów) idzie przez w las, padają słowa: "Ktoś tu może słucha naszej rozmowy, a Czarowic odpowiada - Czy sądzisz, że i w lasach glerneńskich czyha na nas moskiewski szpieg?"
Stefan Żeromski od razu w Prologu wprowadza postać Anzelma, donosiciela i zdrajcy. Jak do tego doszło, że oddany, aktywny bojownik w sprawie rewolucji stał się tajnym współpracownikiem policji wyjaśnia sam Anzelm "Już mię wtedy skazali byli na powróz. Poprzez dwie druciane kraty pozwolili mi ostatni raz spojrzeć na mojego jedynego syna, dziesięcioletniego Olesia. ... "
"Cicho a jasno, jak gdyby po nocy zorzeńka niebiańska, zjawiła się myśl, że można przecie uciszyć się i uspokoić widokiem cudzego cierpienia, którego sam nie będę doświadczał, że można się, jak w teatrze, nasycić obrazem tej samej bezsiły, drżenia, upadku i agonii, co mnie samego targały..."
"Wszakże wszystko można kupić za złoto. Jakże mu się miała oprzeć moja dusza? Pokazali mi kupcy wolność za uchylonymi Iwanowskimi Wrótniami, pokazali mi synka małego, pokazali mi możność srogiego czynu. Dobili kupcy targu. Po to są kupcy, żeby śniąca w człowieku podłość nie zamarła. Po to są, żeby zdrada na ziemi nie wygasła i żeby człowiek nie zatracił natury jaguara i żmii. Widziałem ich zimne oczy i żelazne ręce. Jedna ręka podawała mi — powróz, a druga ręka podawała mi — trzos nabity złotem. Wybrałem."
Jednak zdrajcą mógł się stać tylko aktywny członek organizacji. Oto droga Anzelma do udziału w życiu społecznym:
"Urodziłem się w gnoju hańby, z ojca tchórza, niewiadomego z nazwy rozpustnika, i z matki, sekretnej, dla zarobku na życie, prostytutki. Chowałem się w zgniłym zaduchu piwnicy, pod obcasami majstra-dorobkiewicza, pod nahajką policjanta-kozaka, w cieniu nikczemnych obłud kleszej sutanny. Wywlókł mię z gnoju piosenką swoją marzyciel. Pokazał mi w długim nocnym podszepcie złote łany pszeniczne, łąki kwiatem zarosłe, wielkie sprawy ludzkiego geniuszu, niepodległą ojczyznę, wolność ducha i ciała. Ale marzyciel łatwoczujący nie urodził się w gnoju hańby z matki ladacznicy, nie przeżył dzieciństwa pod kułakami i plwociną, nie był nigdy poparzonym, skopanym, bez prawa na legowisko psiakiem z podwórza, przybłędą, podrzutkiem z przytułku, ulicznikiem, którego rynsztok hoduje, przypadek karmi, a grzech weseli. Marzyciel z opisu i smutnego w przejściu wejrzenia znał dolę, nad którą ptak by zapłakał, a polskie serce nie płacze."
"Pchnąłem marzyciela żegadłem w piersi i stanąłem na nim jak na pierwszym stopniu mych schodów, wiodących ku jasnym piętrom. Co bezprawie dziedziczy na mocy urodzenia, nie wiedząc o skarbie posiadanym, to ja, sztuka po sztuce, z nadprzepastną świadomością musiałem wysiepywać dzielnym ramieniem, wydeptać ze stękania konających, męstwem przebiegłym wyrwać z pięści ściśniętych. Tak wszedłem na wierzchołek moich schodów, osiągając wolność, swobodę niezawodną ręki i swoją własną niepodległość. Swoją własną niepodległość — cha-cha!"
"Po schodach z trupów wszedłem na szczyt. W piersi mej był pocisk nieubłagania. Nie lękałem się był mocarstwa władającego milionem żołnierzy, gdy byłem pachołkiem rewolucji, i nie uląkłem się zemsty rewolucji, gdy zostałem jej zdrajcą."
Ostatecznie, jak wiadomo, Anzelm został zastrzelony jako donosiciel.
Narzeczona brata.
W sprawie piątej Żeromski przedstawia dwie wizje dalszej działalności ziemiaństwa polskiego, reprezentowanego przez Jana Czarowica i jego brata Benedykta, prowadzącego z powodzeniem rozległe gospodarstwo rolne wraz ze zakładami przetwórstwa rolno-spożywczego. Benedykt tłumaczy Janowi, że tylko wytężona praca i skuteczna działalność gospodarcza (bez dotacji urzędowych) umożliwiają realizację celów społeczno-politycznych. Jan jednak obiera działalność rewolucyjną, przy okazji uwodzi Krystynę, narzeczoną Benedykta. Ostatecznie w Epilogu Jan ginie w trakcie ataku terrorystycznego na wojska carskie, wykonanego przy pomocy między innymi Krystyny.

</doc>
<doc id="1371985" url="https://pl.wikipedia.org/wiki?curid=1371985" title="Ratusz w Radziejowie">
Ratusz w Radziejowie

Ratusz w Radziejowie – ratusz został wybudowany w latach 1822-1826 według projektu Hilarego Szpilowskiego na miejscu wcześniejszego, wzmiankowanego w 1609 r. Przebudowany został w 1852. Mieści się przy Rynku, pod numerem 6. 3 listopada 2011 po przeprowadzonej rewitalizacji nastąpiło jego uroczyste otwarcie.

</doc>
<doc id="1371986" url="https://pl.wikipedia.org/wiki?curid=1371986" title="Meppen (stacja kolejowa)">
Meppen (stacja kolejowa)

Meppen – stacja kolejowa w Meppen, w kraju związkowym Dolna Saksonia, w Niemczech. Znajdują się tu 2 perony.

</doc>
<doc id="1371987" url="https://pl.wikipedia.org/wiki?curid=1371987" title="Gethsemane Live 2006">
Gethsemane Live 2006

Gethsemane Live 2006 – debiutancki album i DVD polskiego zespołu rockowego Hear, wydany 25 maja 2007. Wydawnictwo zawiera 9 utworów, zarejestrowanych podczas koncertu 22 października 2006 roku w Warszawie.

</doc>
<doc id="1371988" url="https://pl.wikipedia.org/wiki?curid=1371988" title="Arno Herzig">
Arno Herzig

Arno Herzig (ur. 19 czerwca 1937 w Wambierzycach) – niemiecki historyk, specjalista z zakresu historii nowożytnej, znawca dziejów Śląska.
Dzieciństwo spędził w Gorzanowie na Ziemi Kłodzkiej. W 1946 roku wraz z matką został wysiedlony do zachodnich Niemiec.
Herzig po maturze w jednej z najstarszych szkół w Niemczech, założonym w 815 "Gymnasium Josephinum" w Hildesheim, studiował historię, germanistykę i geografię na uniwersytecie w Würzburgu. W 1965 doktoryzował się, a w 1973 habilitował. Był profesorem na uniwersytetach w Essen i Hamburgu.
Brał udział w wielu projektach badawczych z zakresu historii reformacji i rekatolicyzacji, historii społecznej i politycznej Niemiec w XVIII i XIX wieku, stosunków niemiecko-żydowskich, a także historii Śląska. Jest członkiem "Historische Kommission für Schlesien" (Komisji Historycznej Śląska), Kręgu Leo Baecka oraz "Polsko-Niemieckiego Towarzystwa Uniwersytetu Wrocławskiego".
Od wielu lat prowadzi wspólne badania z naukowcami polskimi, przede wszystkim z Uniwersytetu Wrocławskiego. Ich efektem są liczne publikacje, także w języku polskim. Publikacje Herziga na tematy śląskie spotykają się z uznaniem recenzentów, którzy podkreślają ich wysoki poziom naukowy, obiektywność w przedstawianiu skomplikowanych losów regionu. Z okazji 70. rocznicy urodzin polscy przyjaciele i współpracownicy przygotowali księgę pamiątkową pod tytułem: "Z Gorzanowa w świat szeroki. Studia i materiały".
W 2010 Herzig, za swoje dokonania i monografie dotyczące Śląska, został laureatem polsko-niemieckiej Nagrody Kulturalnej Śląska Landu Dolnej Saksonii ("Kulturpreis Schlesien des Landes Niedersachsen"). Cieszy się także wielkim uznaniem w swoim rodzinnym regionie, na Ziemi Kłodzkiej.
W jego popularnonaukowej broszurze z 2010 pt. "Żydowskie życie w Niemczech" pojawił się w wyniku błędnego opracowania redakcyjnego zwrot „polskie obozy koncentracyjne” odnoszący się do niemieckich obozów koncentracyjnych w okupowanej Polsce. W sprawie tej interweniowało polskie Ministerstwo Spraw Zagranicznych. Nakład broszury został natychmiast wycofany przez wydawcę ("Bundeszentrale für Politische Bildung"), a jej nowe wydanie zawiera już poprawną terminologię.

</doc>
<doc id="1371994" url="https://pl.wikipedia.org/wiki?curid=1371994" title="Nienburg (stacja kolejowa)">
Nienburg (stacja kolejowa)

Nienburg – stacja kolejowa w Nienburgu, w kraju związkowym Dolna Saksonia, w Niemczech. Znajdują się tu 3 perony.

</doc>
<doc id="1371995" url="https://pl.wikipedia.org/wiki?curid=1371995" title="Dom Stanisława Staszica w Pile">
Dom Stanisława Staszica w Pile

Dom Stanisław Staszica, potocznie zwany Staszicówką – zabytkowy budynek mieszkalny w Pile przy ul. Browarnej 18, w którym prawdopodobnie w listopadzie 1755 urodził się Stanisław Staszic – polski działacz oświeceniowy. Obecnie siedziba Muzeum Stanisława Staszica.
Historia.
Pilska mieszczańska rodzina Stasziców w części miasta zwanej Zamościem posiadała folwark, składający się z domu mieszkalnego, stodoły, obory i owczarni. Wzniesiony zapewne w połowie XVIII wieku przez burmistrza Piły Wawrzyńca Staszica dom mieszkalny jest jedyną zachowaną częścią folwarku. Przyjmuje się, że w nim w listopadzie 1755 przyszedł na świat syn Wawrzyńca Stanisław Staszic. Posiadłość pozostawała własnością Wawrzyńca Staszica do 1794, kiedy to sprzedał ją dotychczasowemu dzierżawcy Christianowi Lehnowi. W późniejszym okresie jej właścicielami były inne pilskie rodziny, a zabudowania gospodarcze zostały rozebrane. Wygląd samego domu mieszkalnego przez ten czas nie uległ większym zmianom. W 1879 Napoleon Orda wykonał rysunek domu Staszica, zamieszczony następnie w jego "Albumie widoków historycznych Polski". W latach 20 XX wieku Konsulat RP w Pile oraz miejscowi działacze Związku Polaków w Niemczech podejmowali nieudane próby wykupienia budynku z przeznaczeniem na ośrodek polskiego życia narodowego. W trakcie walk o Piłę w lutym 1945 południowa część budynku została zniszczona przez pociski. Już w 1947 utworzono Społeczny Komitet Odbudowy Domu Staszica. Odbudowę z przeznaczeniem na izbę muzealną przeprowadziła w latach 1947-1948 firma Jurczyk i Spółka. Od 1951 budynek jest siedzibą Muzeum Stanisława Staszica.
Architektura.
Dom Staszica to skromny budynek parterowy, podpiwniczony, pięcioosiowy, nakryty dachem dwuspadowym. Wnętrze jest dwutraktowe, z sienią na osi. Pierwotnie ściany budynku (oprócz kamiennych ścian przyziemia) były wykonane z muru pruskiego. W trakcie powojennej odbudowy zniszczoną konstrukcję budynku wymieniono na nową, ceglaną. Zachowano jednak oryginalne piwnice i część komina oraz dawne podziały i układ wnętrz. W wyniku gruntownego remontu w latach 1985-1986 domowi przywrócono pierwotny wygląd zewnętrzny, umieszczając na elewacjach drewnianą konstrukcję szkieletową. Na fasadzie domu znajduje się tablica upamiętniająca postać Stanisława Staszica, odsłonięta w 1955. Na tyłach budynku położony jest niewielki ogród, w którym latem odbywają się koncerty. Dom Staszica, mimo że obecnie w znacznej części stanowi powojenną rekonstrukcję, jest uważany za najstarszy zachowany budynek w Pile.

</doc>
<doc id="1371998" url="https://pl.wikipedia.org/wiki?curid=1371998" title="Norden (stacja kolejowa)">
Norden (stacja kolejowa)

Norden – stacja kolejowa w Norden, w kraju związkowym Dolna Saksonia, w Niemczech. Znajdują się tu 2 perony.

</doc>
<doc id="1372001" url="https://pl.wikipedia.org/wiki?curid=1372001" title="Rezerwat przyrody Zielony Mechacz">
Rezerwat przyrody Zielony Mechacz

Rezerwat przyrody Zielony Mechacz – florystyczny rezerwat przyrody położony w województwie warmińsko-mazurskim, w gminie Małdyty, nadleśnictwie Dobrocin. Zajmuje powierzchnię 94,30 ha.
Akt powołujący ukazał się w MP nr 51, poz. 252 z 27.06.1962 r.
Ochroną objęto stanowisko maliny moroszki, która jest bardzo rzadkim reliktem glacjalnym. Z innych roślin chronionych występują tu: rosiczka okrągłolistna, bagno zwyczajne, przytulia wonna, widłak jałowcowaty, konwalia majowa, kruszyna pospolita.

</doc>
<doc id="1372002" url="https://pl.wikipedia.org/wiki?curid=1372002" title="Heleoplankton">
Heleoplankton

Heleoplankton – plankton stawowy, a ściślej słodkowodnych stawów wyróżniających się dużą obfitością.
W stawie jedyną strefą ekologiczną jest litoralu. W odróżnieniu do jeziora nie występuje strefa głębinowa – profundal, oraz otwarta toń wodna – pelagial. Cała powierzchnia dna, na ogół porośnięta jest makrofitami. Wyróżnia się stawy naturalne (stawowe jeziora) i sztuczne (antropogeniczne) – służące głównie do produkcji ryb.
Fitoplankton.
Główną grupą fitoplanktonu są zielenice: "Volvox", "Pandorina", "Eudorina", "Scenodesmus", "Ankistrodesmus", "Tetraedron", złotowiciowce: "Dinobryon", "Mallomonas", bruzdnice: "Ceratium hirudinella", sinice (wiążące wolny azot): "Microcystis", "Anabena".
W zależności od pór roku i dostępności wody w sole mineralne fitoplankton stawowy może zawierać rośliny o różnym składzie gatunkowym i ilościowym. Jest to związane ze zużyciem soli biogennych oraz akumulacją substancji hamujących wzrost nadmiernego rozwoju grzybów pasożytniczych – niszczących komórki planktonu.
W wyniku maksymalnego rozwoju planktonu powstają zakwity, które wskazują na dobry stan pokarmowy stawu. Zakwity powstają najczęściej w wyniku nawożenia stawów związkami mineralnymi. Martwy fitoplankton jest podłożem dla rozwoju bakterii i wraz z nimi, jako detrytus stanowi pokarm dla zwierząt planktonowych.
Zooplankton.
W jego skład wchodzą wrotki: "Keratella", oraz gatunki drobno zbiornikowe. W stawach można spotkać również liścionogi (Phylopoda), widłonogi (Copepoda) oraz drobne larwy jętek, ochotkowatych i komarów. 
Rozwijają się również skorupiaki plankotonowe, co jest związane z żyznością wody i temperaturą. Płytkie, żyzne i nagrzane stawy mają bardzo liczny plankton skorupiaków złożony głównie z dużych rozwielitek. Plankton mniej urodzajnych stawów składa się z wrotków i drobnych rozwielitek.
Plankton zbiorników astatycznych okresowo wysychających cechuje się pojawieniem takich gatunków wioślarek jak "Moina macrocopa". 
W małych i płytkich stawach panują stresowe warunki życia dla hydrobiontów pozwalając przeżyć wyłącznie gatunkom eurywalentnym, o krótkim okresie rozwoju, zdolnym przeżyć ciężkie warunki. Niektóre bezkręgowce dzięki diapauzie zdolne są przetrwać w osadach dennych niesprzyjające warunki (np. przemarzanie, przesuszenie).

</doc>
<doc id="1372004" url="https://pl.wikipedia.org/wiki?curid=1372004" title="Rosyjska Partia w Estonii">
Rosyjska Partia w Estonii

Rosyjska Partia w Estonii (est. "Vene Erakond Eestis", VEE) – partia polityczna reprezentująca mniejszość rosyjską w Estonii. W wyborach parlamentarnych 2003 i w wyborach parlamentarnych w 2007 zdobyła po 0,2% głosów, nie uzyskując żadnego mandatu w Riigikogu.

</doc>
<doc id="1372007" url="https://pl.wikipedia.org/wiki?curid=1372007" title="Streptococcus faecalis">
Streptococcus faecalis



</doc>
<doc id="1372008" url="https://pl.wikipedia.org/wiki?curid=1372008" title="Bogumił Korombel">
Bogumił Korombel

Bogumił Wiesław Korombel (ur. 7 listopada 1918 w Osinach k. Poraja, zm. 8 czerwca 2008 w Krakowie) – polski ekonomista i inżynier.
Absolwent IV Liceum Ogólnokształcącego im. H. Sienkiewicza w Częstochowie z roku 1938. W listopadzie 1956 został wybrany przez załogę przedsiębiorstwa na dyrektora Dyrekcji Budowy Miasta Nowa Huta, dyrektor Zarządu Inwestycji Miejskich w Krakowie, członek Społecznego Komitetu Odnowy Zabytków Krakowa, jeden z patronów Piwnicy pod Baranami, twórca Klubu Dyskusyjnego AMICIUS oraz członek Zarządu Stowarzyszenia Na Rzecz Powołania Muzeum Nowej Huty i Huty im. Tadeusza Sendzimira. Wielokrotnie odznaczany najwyższymi odznaczeniami państwowymi.
Życie prywatne.
Żona – pisarka Natalia Rolleczek, syn – absolwent PWST w Krakowie aktor i tłumacz Paweł Jakub Korombel (ur. 1952). Mieszkał w Krakowie.

</doc>
<doc id="1372009" url="https://pl.wikipedia.org/wiki?curid=1372009" title="Tasmania (album)">
Tasmania (album)

Tasmania – drugi album zespołu Mech wydany w 1983 roku nakładem wytwórni Polton. Utrzymany jest w stylistyce rocka, rocka progresywnego, new wave i hard rocka.
Lista utworów.
źródło
Twórcy.
źródło

</doc>
<doc id="1372011" url="https://pl.wikipedia.org/wiki?curid=1372011" title="Łazarz Budagow">
Łazarz Budagow

Łazarz Budagow – Łazarʹ Zacharowicz Budagow (ur. 12 kwietnia 1812 w Astrachaniu, zm. 30 grudnia 1878 w Petersburgu; pochowany na cmentarzu ormiańskim w Smoleńsku) – ormiański turkolog.
Życiorys.
Wykształcenie podstawowe i średnie pobierał w rodzinnym Astrachaniu. Następnie studiował orientalistykę na uniwersytecie w Kazaniu, którą ukończył ze złotym medalem w 1840 r. obroną pracy dyplomowej pt. "O priczinach i chode razruszenija gosudarstva chorezmszachiev".
Po studiach przejechał do Tbilisi, gdzie podjął pracę jako nauczyciel języka azerskiego i perskiego w gimnazjum męskim oraz matematyki w szkole żeńskiej. 12 grudnia 1844 r. otrzymał stanowisko wykładowcy języka azerbejdżańskiego na Wydziale Języków Wschodnich Uniwersytetu Petersburskiego (tak że pracę rozpoczął de facto w 1845 r.). W 1849 został awansowany na adiunkta, a w 1864 r. – na docenta. Na Uniwersytecie Petersburskim pracował aż do emerytury w roku 1870. Równocześnie wykładał język tatarski w szkołach różnych stopni w Petersburgu. Od 1861 r. pełnił też funkcję oficjalnego tłumacza języka tatarskiego i ormiańskiego w ministerstwie spraw zagranicznych.
Dorobek publikacyjny Budagowa jest wprawdzie niewielki i składa się głównie z podręczników (dziś już zdezaktualizowanych), ale jest pośród nich jedna praca, którą zasłużył się Nauce na stałe: "Sravnitel’nyj slovar’ turecko-tatarskich nareczij" (Petersburg; tom 1: 1869; tom 2: 1871). Słownik ten, mimo że mniejszy od słownika Radłowa, jest do dziś w użyciu, m.in. dzięki uwzględnianiu wielu XIX-wiecznych zapożyczeń arabskich i perskich.

</doc>
<doc id="1372013" url="https://pl.wikipedia.org/wiki?curid=1372013" title="Droga krajowa B215 (Niemcy)">
Droga krajowa B215 (Niemcy)

Droga krajowa 215 () – niemiecka droga krajowa przebiegająca z zachodu na północ od skrzyżowania z drogą B61 koło Harrienstedt do skrzyżowania z drogami B71, B75 i B440 w Rotenburgu w Dolnej Saksonii.
Historia.
Pierwszy odcinek utwardzonej drogi powstał pomiędzy Nienburgiem a Verden (Aller) w 1849 r.

</doc>
<doc id="1372014" url="https://pl.wikipedia.org/wiki?curid=1372014" title="Norddeich (stacja kolejowa)">
Norddeich (stacja kolejowa)

Norddeich – stacja kolejowa w Norddeich, dzielnicy miasta Norden, w kraju związkowym Dolna Saksonia, w Niemczech. Znajdują się tu 3 perony.

</doc>
<doc id="1372016" url="https://pl.wikipedia.org/wiki?curid=1372016" title="Norddeich Mole">
Norddeich Mole

Norddeich Mole – stacja kolejowa w Norddeich, dzielnicy miasta Norden, w kraju związkowym Dolna Saksonia, w Niemczech. Znajduje się tu 1 peron.

</doc>
<doc id="1372020" url="https://pl.wikipedia.org/wiki?curid=1372020" title="Live (album String Connection)">
Live (album String Connection)

Live – album zespołu String Connection wydany w 1984 roku nakładem wytwórni Polton.
Lista utworów.
źródło:.
Twórcy.
źródło:.

</doc>
<doc id="1372025" url="https://pl.wikipedia.org/wiki?curid=1372025" title="Telmatoplankton">
Telmatoplankton

Telmatoplankton – plankton kałuż i drobnych okresowych zbiorników wodnych, powstający w wyniku dużych opadów deszczu. Składa się z taksonów ubikwistycznych. Fitoplankton złożony głównie z glonów wśród których najczęstszym są zielenice, szczególnie wiciowce. Z kolei zooplankton reprezentują bezkręgowce: pierwotniaki, wrotki, wioślakowate. Większość przedstawicieli gatunków charakteryzuje się krótkimi cyklami życiowymi, przeważnie z okresowym występowaniem stadiów przetrwalnikowych.

</doc>
<doc id="1372032" url="https://pl.wikipedia.org/wiki?curid=1372032" title="Albino">
Albino



</doc>
<doc id="1372033" url="https://pl.wikipedia.org/wiki?curid=1372033" title="Brekka">
Brekka

Brekka (Brekkuþorp, zwana też Mjóifjörður) – osada we wschodniej części Islandii, nad fiordem Mjóifjörður. Powstała na początku XX wieku jako osada wielorybników. Do 2005 roku wchodziła w skład gminy Mjóafjarðarhreppur, która włączona została wówczas do gminy Fjarðabyggð. W momencie rozwiązania gminy zamieszkiwało ją (wieś i okolice) 38 osób. Do osady dociera droga nr 953, dochodząca do drogi nr 92 na południe od Egilsstaðir. W Brekka znaleźć można podstawowe usługi: kościół, szkołę, pocztę, kawiarnię i sklep turystyczny.

</doc>
<doc id="1372035" url="https://pl.wikipedia.org/wiki?curid=1372035" title="Paul Leyden">
Paul Leyden

Paul Leyden (ur. 16 grudnia 1972 w Melbourne) - australijski aktor telewizyjny i scenarzysta.
Jest jednym z pięciorga dzieci Johna i Ros Leyden. Po ukończeniu liceum, uczęszczał do Monash University i National Institute of Dramatic Arts (NIDA), w 1998 roku odebrał dyplom na kierunku ekonomii i sztuki dramatycznej. Wystąpił w serialach: Hallmark "Ucieczka w kosmos" ("Farscape", 1999), Sci Fi Channel "Władca zwierząt" ("BeastMaster", 2000) z tytułową rolą Daniela Goddarda i "Zatoka serc" ("Home and Away"). Jego rola Simona Frasiera w operze mydlanej CBS "As the World Turns" (2002-2007) była dwukrotnie nominowana do nagrody Daytime Emmy. W serialu "Port lotniczy LAX" ("LAX", 2004-2005) pojawił się jako Tony Magulia .
Jego pasją stało się nurkowanie, gra na saksofonie i gitarze.
Pod koniec września 2007 roku poślubił Estelle Andrewartha. Zamieszkali razem w Los Angeles.

</doc>
<doc id="1372038" url="https://pl.wikipedia.org/wiki?curid=1372038" title="Przestępstwo nieumyślne">
Przestępstwo nieumyślne

Przestępstwo nieumyślne − przestępstwo dokonane bez zamiaru spowodowania określonych ustawą skutków, popełnione z powodu niezachowania ostrożności pożądanej w danych okolicznościach, mimo że możliwość popełnienia tego czynu przewidywał lub mógł przewidzieć (art. 9 § 2 k.k.).
Wchodzi do grupy przestępstw, w których bierze się pod uwagę rodzaj winy sprawcy.

</doc>
<doc id="1372039" url="https://pl.wikipedia.org/wiki?curid=1372039" title="Adam Malczewski">
Adam Malczewski



</doc>
<doc id="1372040" url="https://pl.wikipedia.org/wiki?curid=1372040" title="Adam Malczewski (1680–1754)">
Adam Malczewski (1680–1754)

Adam Skarbek-Malczewski herbu Abdank (ur. 1680, zm. 7 czerwca 1754 w Poznaniu) – poeta, teoretyk wymowy i jezuita.
Życiorys.
Urodził się w roku 1680 w Wielkopolsce. W 1697 wstąpił do zakonu jezuitów. Po ukończeniu studiów został profesorem nauk wyzwolonych i teologii. Był rektorem kolegiów jezuickich w Sandomierzu i Ostrogu, a przez kilkanaście lat przebywał w Rawie. Przeciwstawiał się reformom Konarskiego. Zmarł w roku 1754 w Poznaniu.
Powiązania rodzinne.
Jego bratem ciotecznym był wojewoda rawski Andrzej Głębocki (1670-1735), siostrzeńcem stryjecznym stolnik gnieźnieński Kazimierz Bolesz, bratankiem babki podkomorzy sieradzki i poseł Jan Józef Mączyński, natomiast szwagrem babki sędzia ziemski sieradzki i poseł Stefan Siemieński (zm. 1701).

</doc>
<doc id="1372042" url="https://pl.wikipedia.org/wiki?curid=1372042" title="Jeroskipu">
Jeroskipu

Jeroskipu (gr. "Γεροσκήπου") − miasto w Republice Cypryjskiej, w dystrykcie Pafos. W 2011 roku liczyło 7878 mieszkańców.
Nazwa miejscowości jest wiązana z kultem Afrodyty i ma pochodzić od znajdujących się tutaj „świętych ogrodów” (gr. ιερός κήπος, "ieros kipos") bogini.
W centrum Jeroskipu znajduje się trójnawowa, pięciokopułowa cerkiew pod wezwaniem św. Paraskiewy. Kościół jest przykładem IX-wiecznej bizantyńskiej architektury sakralnej. Freski wewnątrz świątyni są datowane na VIII–XV wiek.
XVIII-wieczny budynek, należący niegdyś do Andreasa Zimbulakisa, zamożnego brytyjskiego urzędnika konsularnego, mieści muzeum etnograficzne. Muzeum powstało w 1978 roku, a w jego zbiorach znajdują się XIX- i XX-wieczne eksponaty dokumentujące życie codzienne i działalność rzemieślniczą Cypryjczyków oraz cypryjską sztukę ludową.
W Jeroskipu wytwarza się lukumi, rodzaj rachatłukum, które zostało uznane za produkt o chronionym oznaczeniu geograficznym w Unii Europejskiej. Jest to pierwszy cypryjski produkt, który uzyskał takie oznaczenie. Lukumi z Jeroskipu produkowane jest w smakach: różanym, mandarynkowym, pomarańczowym, miętowym, bananowym, cytrynowym, mastyksu, waniliowym oraz czekolady i orzechów.

</doc>
<doc id="1372043" url="https://pl.wikipedia.org/wiki?curid=1372043" title="E≠mc²">
E≠mc²

E≠mc² – album Marka Bilińskiego wydany w 1984 roku nakładem wytwórni muzycznej Polton.

</doc>
<doc id="1372044" url="https://pl.wikipedia.org/wiki?curid=1372044" title="Droga krajowa B216 (Niemcy)">
Droga krajowa B216 (Niemcy)

Droga krajowa 216 () – niemiecka droga krajowa przebiegająca z zachodu na wschód i łączy miejscowość Lüneburg i drogę B209 z drogami B191, B248 i B248a w Dannenbergu nad Łabą w Dolnej Saksonii.

</doc>
<doc id="1372046" url="https://pl.wikipedia.org/wiki?curid=1372046" title="Orzeł Biały (organizacja konspiracyjna)">
Orzeł Biały (organizacja konspiracyjna)

Orzeł Biały – organizacja konspiracyjna w obw. Olkuskim. Założona jesienią 1939 r. przez Feliksa Nawrota. Organizacja gromadziła broń i amunicję, prowadziła nasłuch radiowy i redagowała wydawaną metodą powielaczową gazetkę konspiracyjną "Przedświt" a później "Wyzwolenie".Jednym z uczestników był Feliks Tabaka, który został aresztowany przez Gestapo i trafił do Auschwitz, gdzie w marcu 42 roku został zamordowany.

</doc>
<doc id="1372047" url="https://pl.wikipedia.org/wiki?curid=1372047" title="Rocket Power">
Rocket Power

Rocket Power (1999-2004) – amerykański serial animowany emitowany w Polsce w telewizji Nickelodeon z dubbingiem i Polsat w wersji lektorskiej. W wersji Polsatu lektorem był Janusz Kozioł.
Fabuła.
Serial opowiada o czwórce przyjaciół (Otto, Reggie, Twister i Sam), którzy uwielbiają sport.
Wersja polska.
Wersja polska: na zlecenie Nickelodeon Polska – Master Film
Reżyseria: Ewa Złotowska
Dialogi: Wojciech Szymański
Dźwięk:
Montaż: Gabriela Turant-Wiśniewska
Kierownictwo produkcji: Katarzyna Fijałkowska
Wystąpili:
oraz
i inni
Tekst piosenki: Andrzej Brzeski
Kierownictwo muzyczne: Piotr Gogol
Śpiewali: Artur Bomert i Piotr Gogol
Odcinki.
Premiery w Polsce:

</doc>
<doc id="1372050" url="https://pl.wikipedia.org/wiki?curid=1372050" title="Równość wobec prawa">
Równość wobec prawa

Równość wobec prawa – norma konstytucyjna wymagająca, aby prawodawstwo traktowało na równi osoby znajdujące się w podobnej sytuacji. Konstytucja Rzeczypospolitej Polskiej zabrania m.in. dyskryminowania lub wprowadzania szczególnych uprawnień dla osób ze względu na płeć, urodzenie, rasę, narodowość, wykształcenie, zawód i wyznanie.
Inną definicję stanowi termin równość w prawie, który nakazuje tworzenie treści prawa w sposób eliminujący bezpodstawne formy dyskryminacji lub uprzywilejowania.

</doc>
<doc id="1372053" url="https://pl.wikipedia.org/wiki?curid=1372053" title="Willi Boskovsky">
Willi Boskovsky

Willi Boskovsky (ur. 16 czerwca 1909 w Wiedniu, zm. 21 kwietnia 1991 w Visp) – austriacki skrzypek i dyrygent. Członek, a następnie wieloletni kierownik orkiestry filharmonii wiedeńskiej, znany z wykonań muzyki Johanna seniora i Johanna juniora Straussów (słynne koncerty noworoczne).

</doc>
<doc id="1372057" url="https://pl.wikipedia.org/wiki?curid=1372057" title="Hydromikrobiologia">
Hydromikrobiologia

Hydromikrobiologia, mikrobiologia wód – nauka zajmująca się badaniem mikroorganizmów występujących w wodach. Obejmuje m.in. wirusologię, bakteriologię i mykologię. Istotną gałęzią mikrobiologii wód jest mikrobiologia sanitarna.
Metody badań stosowane w hydromikrobiologii:

</doc>
<doc id="1372058" url="https://pl.wikipedia.org/wiki?curid=1372058" title="Christos Terzanidis">
Christos Terzanidis

Christos Terzanidis (gr. Χρήστος Τερζανίδης; ur. 13 lutego 1945) – grecki piłkarz grający na pozycji pomocnika.
Terzanidis profesjonalną karierę zaczynał w PAOK-u Saloniki, gdzie grał w latach 1969-1977 i z którym zdobył mistrzostwo Grecji w 1976 oraz 2 Puchary Grecji w 1972 i 1974. W 1977 zdecydował się opuścic PAOK i przenieść się do Panathinaikosu Ateny, jednakże sukcesów z nim nie odniósł.
W reprezentacji Grecji rozegrał 27 meczów i strzelił 1 bramkę. Pod koniec kariery uczestniczył z reprezentacją Grecji w Mistrzostwach Europy w 1980.

</doc>
<doc id="1372059" url="https://pl.wikipedia.org/wiki?curid=1372059" title="Adam Jan Malczewski (1742–1804)">
Adam Jan Malczewski (1742–1804)

Adam Jan Malczewski herbu Abdank (ur. w 1742; zm. w 1804) – kasztelan rogoziński i poseł.
Życiorys.
Członek konfederacji Andrzeja Mokronowskiego w 1776 roku i poseł na sejm 1776 roku z powiatu pyzdrskiego Był członkiem konfederacji Sejmu Czteroletniego.
Powiązania rodzinne.
Jego dziadem był kasztelan kaliski Adam Gruszczyński (zm. 1712) a prapradziadem podstoli koronny, kasztelan chełmiński łęczycki wreszcie poseł Andrzej Przyjemski (ur. ok. 1615; zm. 1663).

</doc>
<doc id="1372060" url="https://pl.wikipedia.org/wiki?curid=1372060" title="Przestępstwo materialne">
Przestępstwo materialne

Przestępstwo materialne (skutkowe) – przestępstwo, na które składa się czyn sprawcy oraz określony w ustawie skutek tego czynu.
Jeżeli ktoś zmierza do wywołania skutku, jednak do niego nie doprowadza, nie popełnia przestępstwa określanego jako skutkowe. Prowadzi to jednak do odpowiedzialności karnej za samo usiłowanie dokonania przestępstwa.
Polski Kodeks karny zastrzega, że odpowiedzialności karnej za przestępstwo skutkowe popełnione przez zaniechanie podlega tylko ten, na kim ciążył prawny, szczególny obowiązek zapobiegnięcia skutkowi.
Przykładami przestępstw skutkowych są:
Przeciwstawiane przestępstwom formalnym.

</doc>
<doc id="1372061" url="https://pl.wikipedia.org/wiki?curid=1372061" title="Haloplankton">
Haloplankton

Haloplankton – plankton wód morskich, w odróżnieniu od słodkowodnego limnoplanktonu.
Ze względu na głębokość pod powierzchnią wody środowisko morskie dzieli się na:
Haloplankton żyjący w warstwie powierzchniowej przystosował się do warunków w następujący sposób:
Strefy biologiczne toni wodnej i warunki życia.
Strefa nerytyczna.
Wody tej strefy charakteryzują się dużą zmiennością zasolenia i temperatury. Zamieszkują ją gatunki euryhalinowe i gatunki eurytermiczne, tj. tolerujące wahania tych czynników. W wyniku bezpośredniego kontaktu z lądem spływy rzeczne i powierzchniowe wody wprowadzają dużo biogenów, powodując wysoką produktywność fitoplanktonu. Strefa ta, zaliczana jest do najżyźniejszych i najbardziej produktywnych.
Wody otwartego oceanu.
Strefa ta cechuje się większą stabilnością czynników środowiskowych. Wraz ze stopniowym wzrostem głębokości zmieniają się główne czynniki: spadek temperatury,brak światła, wzrost ciśnienia. Malejące zasoby środowiska – umożliwiają osiedlenie najlepiej przystosowanych gatunków. Wody te dzielimy na: epipelagial, mezopelagial, batypelagial, abysoplegial.
Epipelagial.
Jest to strefa produkcji pierwotnej Wszechoceanu. Stanowi bazę pokarmową dla pozostałych poziomów troficznych. Zasolenie sprzyja występowaniu gatunków stenohalinowych, z kolei temperatura sprzyja występowaniu stenotermów zimno- lub ciepłolubnych z wyjątkiem strefy umiarkowanej.
Mezopelagial.
Warstwa światła rozproszonego, w której nie występuje fotosynteza i fitoplankton. Korzystne warunki pokarmowe panują dzięki opadającej materii organicznej. W strefie tej licznie występują ryby i głowonogi.
Batypelagial – wody ciemne.
Strefę tę zamieszkują krewetki, kałamarnice, ryby posiadają właściwości świecenia – zjawisko to zachodzi dzięki fotoforom.
Strefy biologiczne bentalu i warunki życia.
Bental jest strefą denną znajdującą się w granicach ciemnej przestrzeni głębinowej i abisobentalu. Jest to strefa, której siedliskiem jest bentos. Warunki życia zależą od rodzaju podłoża, głębokości oraz fizycznych i chemicznych toni wodnej nad dnem oraz czynników biotycznych. Bental można podzielić na:
Strefa przybrzeżna.
Supraliotoral.
Jest najlepiej rozwinięty w strefie umiarkowanej. Organizmy tej strefy są narażone na silne uderzenia fal oraz gwałtowne zmiany czynników środowiskowych: dobowe wahania temperatury, szybkie i silne zasolenie. Na dnie kamienistym występują organizmy o mocnym szkielecie zewnętrznym i zdolnościach przymocowania się do podłoża np. pąkla ("Balanus") – na stałe przytwierdzona do podłoża oraz czareczka ("Patella") – silnie przytwierdzona do podłoża. Z kolei supralitoral dna piaszczystego, na granicy mokrego piasku i suchej plaży sprzyja występowaniu gatunków morskich i lądowych takich jak: pająki, owady, drobne ssaki, żerujące ptaki.
Strefa pływów.
W czasie przypływu organizmy oddychają tlenem rozpuszczonym w wodzie. Zamieszkują ją głównie gatunki eurytopowe. Na dnie kamienistym występują brunatnice głównie z rodzaju "Pelvetia" i "Fucus". Zooplankton stanowią: gąbki, jamochłony, szkarłupnie, mięczaki. Większość gatunków prowadzi osiadły lub mało ruchliwy tryb życia, przytwierdzają się do podłoży lub chowają pod kamień czy kępy glonów. Wynika to z ruchów wody, które w tej strefie są bardzo silne. W strefie pływów na dnie piaszczystym występują małże zasypujące się piaskiem z rodzaju : "Cardium", "Venus", "Mya", a na powierzchni żyją przegrzebki poruszające się skokami.
Sublitoral.
Strefa sublitroalu została podzielona na górną i dolną stale pokrytą wodą. Na dnie kamienistym występują głównie brunatnice. Natomiast na dnie piaszczystym dominują zagrzebujące się gatunki. Występują małże, zwiększa się również liczebność wieloszczetów. Dno pokrywają osady sprzyjające rozwojowi gatunków mułożernych. W osłoniętych zatokach tworzą się rozległe łąki podwodne.
Głębokie dno oceanu.
W tej strefie dominują gatunki stenobiontyczne. Trudne warunki powodują obniżanie się liczebności i biomasy zoobentosu. Dno pokrywa muł, co sprzyja rozwojowi tzw. mułojadów. Pozostałe organizmy wykształciły wiele przystosowań umożliwiających im zakotwiczenie w grząskim podłożu. Głębinowe kraby posiadają kończyny zaopatrzone w kolczaste wyrostki, a kikutnice wykształciły szczudłowate odnóża.
Batial w górnej części jest produktywny. Wraz z głębokością zmniejsza się liczebność i biomasa zoobentosu oraz zmienia się skład gatunkowy. Na małych głębokościach dominują sestonofagi, a na większych detrytofagi.
Abysal.
Zoobentos jest ubogi pod względem liczby gatunków i organizmów. Zasoby pokarmowe są również ubogie. Najwięcej jest szkarłupni, występują również: równonogi, rozgwiazdy, wężowidła. Dominują detrytofagi.

</doc>
<doc id="1372062" url="https://pl.wikipedia.org/wiki?curid=1372062" title="Malinowy król">
Malinowy król

Malinowy król – drugi album Urszuli, wydany w 1984 roku nakładem wydawnictwa Polton na kasecie magnetofonowej, a później na płycie winylowej. Nagrań dokonano: w Lublinie, (maj–czerwiec) 1984. Tytułowy utwór z albumu pojawił się kilkakrotnie w oryginalnej wersji w filmie polskim "Alabama" Ryszarda Rydzewskiego, zaś instrumentalny utwór „Temat Bożeny” jest fragmentem ścieżki dźwiękowej tego filmu, choć nagranym ponownie w zmienionej aranżacji. Na kasecie magnetofonowej wydanej przez Polmark, znajduje się anglojęzyczna wersja utworu „Malinowy król” pt. „King of Dreams” oraz „Wielki odlot” w wersji instrumentalnej.
Tytułowy utwór.
Utwór tytułowy „Malinowy król” powstał już w czasach współpracy Budki Suflera z Izabelą Trojanowską, która wówczas odrzuciła propozycję zaśpiewania kompozycji Lipki, podobnie jak „Luz-blues, w niebie same dziury”. Tymczasem „Malinowy król” w interpretacji Urszuli okazał się jednym z największych przebojów roku 1984, choć niektórzy zarzucali, że melodia do piosenki to plagiat „Moonlight Shadow” Mike’a Oldfielda.
W 2019 na rynek wyszła marka pomidorów malinowych Tomimaru Muchoo Stowarzyszenia Malinowy Król (SMK) z siedzibą w Międzyrzeczu Podlaskim, a hasło pozycjonujące markę „Jego Smakowitość Malinowy Król” wykorzystano na nośnikach reklamy zewnętrznej w kampanii promującej ten brand. Marek Dutkiewicz nie zgodził się na sprzedaż pomidorów pod nazwą piosenki jego autorstwa. Tymczasem stowarzyszenie producentów warzyw uważało, że nie naruszyło praw autorskich, bo nazwa Polakom kojarzy się z tortem, syropem czy woskiem zapachowym, ale nie z piosenką. Dutkiewicz zamówił u prof. Jerzego Bralczyka ekspertyzę, z której wynika, że tytuł „Malinowy król” ma wartość reklamową. Sprawa trafiła do Wojewódzkiego Sądu Administracyjnego w Warszawie i Urzędu Patentowego.
Teledyski.
W warszawskim wieżowcu Intraco zrealizowano program telewizyjny "Malinowy król" z siedmioma teledyskami, w tym sześcioma utworami z drugiej płyty („Malinowy król”, „Podwórkowa kalkomania”, „Twoje zdrowie, mała”, „Wielki odlot”, „Szał sezonowej mody” i „Temat Bożeny”) oraz „Michelle Ma Belle” z debiutanckiego albumu. Jeden z nich – „Szał sezonowej mody” był propozycją do Telewizyjnej listy przebojów prowadzonej przez Bogdana Fabiańskiego; w notowaniu 28 z 23 lutego 1985 dotarł do 6. miejsca, a w notowaniu 29 z 30 marca 1985 zajął 3. miejsce.
Ponadto powstał wideoklip „Malinowy król” przy okazji realizacji teledysku do utworu Budki Suflera „Cały mój zgiełk” z udziałem Urszuli na potrzeby programu "Studio Lato 85" w TVP1. Z kolei teledysk „Twoje zdrowie, mała”, w którym Urszula pracuje jako pokojówka w hotelu, z numerem 33 trafił na Telewizyjną Listę Przebojów TVP2 prowadzoną przez Krzysztofa Szewczyka.

</doc>
<doc id="1372065" url="https://pl.wikipedia.org/wiki?curid=1372065" title="Zastępstwo procesowe">
Zastępstwo procesowe



</doc>
<doc id="1372068" url="https://pl.wikipedia.org/wiki?curid=1372068" title="Droga krajowa B217 (Niemcy)">
Droga krajowa B217 (Niemcy)

Droga krajowa 217 () – niemiecka droga krajowa przebiegająca z południowego zachodu na północny wschód i łączy miejscowość Hameln i drogi B1 i B83 z drogami B3, B6, B65 i B441 w Hanowerze w Dolnej Saksonii.

</doc>
<doc id="1372069" url="https://pl.wikipedia.org/wiki?curid=1372069" title="Tryd">
Tryd

Tryd (także "Trid") – jezioro w woj. warmińsko-mazurskim, w powiecie giżyckim, w gminie Giżycko. Podobnie jak jezioro Popówka Duża ma charakter przepływowy. Znajduje się w okolicy wsi Antonowo. Powierzchnia lustra wody wynosi 41,48 ha.

</doc>
<doc id="1372070" url="https://pl.wikipedia.org/wiki?curid=1372070" title="Karol Malczewski (1720–1805)">
Karol Malczewski (1720–1805)

Karol Euzebiusz Skarbek-Malczewski herbu Abdank (ur. w 1720; zm. w 1805) – polski szlachcic, generał wojsk koronnych w 1767 roku, generał-lejtnant w latach 1785–1790, komendant Dywizji Wielkopolskiej, szambelan Stanisława Augusta Poniatowskiego w 1784 roku, poseł do Stambułu w 1755 roku, starosta jadowski.
Życiorys.
Był członkiem konfederacji radomskiej 1767 roku.
W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na sejmie 1767 roku za którego odpowiada król, poseł województwa poznańskiego i województwa kaliskiego na sejm 1767 roku. Wszedł w skład delegacji Sejmu, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej. Był posłem na Sejm Repninowski z województwa poznańskiego. Komisarz z rycerstwa w Komisji Wojskowej Koronnej w latach 1765–1770 i w 1775 roku.
Członek konfederacji targowickiej, był posłem ziemi sochaczewskiej na sejm grodzieński (1793).
Powiązania rodzinne.
Jego prapradziadem był Hieronim Radomicki, pradziadem Stanisław Krzycki, zaś bratankiem prymas Franciszek Skarbek-Malczewski.

</doc>
<doc id="1372071" url="https://pl.wikipedia.org/wiki?curid=1372071" title="Uwłaszczenie">
Uwłaszczenie

Uwłaszczenie – przekazanie osobie prawnej bądź fizycznej prawa własności do mienia skarbu państwa, komunalnego lub spółdzielczego. Jest ono nieodpłatne lub częściowo płatne (w przeciwieństwie do prywatyzacji).
Uwłaszczenie dokonuje się na podstawie ustawy lub przepisów wykonawczych do niej. Stanowi ono przeciwieństwo nacjonalizacji.

</doc>
<doc id="1372072" url="https://pl.wikipedia.org/wiki?curid=1372072" title="Skibniewscy herbu Ślepowron">
Skibniewscy herbu Ślepowron

Skibniewscy – polski ród szlachecki pieczętujący się herbem Ślepowron.

</doc>
<doc id="1372074" url="https://pl.wikipedia.org/wiki?curid=1372074" title="Parafia św. Franciszka z Asyżu w Chorzowie Klimzowcu">
Parafia św. Franciszka z Asyżu w Chorzowie Klimzowcu

Parafia św. Franciszka z Asyżu w Chorzowie Klimzowcu − parafia rzymskokatolickia w Klimzowcu, dzielnicy Chorzowa.
Opiekę duszpasterską sprawują franciszkanie z Prowincji Wniebowzięcia NMP z siedzibą w Katowicach Panewnikach.
Jest jedną z dziewięciu parafii dekanatu chorzowskiego archidiecezji katowickiej. Większa część parafii to Osiedle Ryszki w Chorzowie.
Początki parafii i powstanie pierwszego kościoła.
Początki franciszkańskiej placówki duszpasterskiej sięgają 1934. Ówczesny proboszcz Parafii św. Jadwigi w Chorzowie ks. Jan Gajda poprosił prowincjała franciszkanów z Panewnik o przysłanie do Klimzowca kapłana, który miał się zająć organizacją przyszłej parafii. Prowincjał o. Augustyn Gabor skierował do Chorzowa o. Wojciecha Kaczmarczyka, który stawił się na probostwie kościoła św. Jadwigi 2 lipca 1934. Władze miasta oddały do dyspozycji duchownych budynek byłego posterunku policji przy ul. Szkolnej 1 (obecnie Franciszkańska). Jeszcze jesienią tego samego roku rozpoczęto budowę drewnianego tymczasowego kościoła.
Nie znamy nazwiska autora projektu. Bryła powstającej świątyni miała nawiązywać w swym zewnętrznym wyglądzie do Bazyliki Panewnickiej. Budowa miała być finansowana ze sprzedaży cegiełek.
Kościół poświęcił ks. Jan Gajda 2 czerwca 1935. Początkowo księgi parafialne prowadzone były w urzędzie parafialnym przy kościele św. Jadwigi. Pod koniec 1937 poświęcono organy zbudowane przez Władysława Kaczmarka z Obrzycka Wielkopolskiego. Instrument ten używany jest do dnia dzisiejszego w nowym kościele.
Przed wybuchem II wojny światowej na Górnym Śląsku sławną stała się działalność patriotyczna franciszkanów z Klimzowca: o. Wojciecha Kaczmarczyka, o. Paschalisa Pawełczyka i o. Władysława Gawlika. Ich spory z władzami prowincjalnymi i sytuacja kanoniczna, której konsekwencją stały się zmiany w składzie personalnym placówki, żywo komentowane były na łamach lokalnej prasy: „Śląskiego Kuriera Porannego”, „Polski Zachodniej” oraz „Gościa Niedzielnego”. W tym okresie odwiedzał Klimzowiec przyszły Sługa Boży o. Euzebiusz Huchracki.
"Rocznik Diecezji Śląskiej" z 1938 podaje liczbę parafian klimzowieckiej placówki duszpasterskiej: 3550. Samodzielna parafia została utworzona w 1942. Mieszkańcy parafii klimzowieckiej do 1852 należeli do parafii w Bytomiu, następnie do 1889 do Parafii św. Barbary w Chorzowie, zaś do roku 1941 do parafii św. Jadwigi w Chorzowie.
W latach 1939–1945 nic nie zakłócało pracy duszpasterskiej. Leżąca na uboczu placówka zakonna nie zwracała większej uwagi okupanta. W pomieszczeniach klasztornych ukrywano pewną liczbę polskich książek, pochodzących z Czytelni Ludowej w Królewskiej Hucie, Związku Rezerwistów z Chorzowa, Komitetu Czytelń Ludowych w Bytomiu, Tarnowskich Górach i Królewskiej Hucie. Przez jakiś czas w klasztorze ukrywali się polscy działacze z terenu Górnego Śląska. Opiekę nad nimi roztoczył o. prezes Bernardyn Grzyśka.
Nowy kościół.
Po II wojnie światowej znacznie wzrosła liczba parafian. Przyczyniła się do tego rozbudowa katowickiego Osiedla Tysiąclecia na wschodnich terenach chorzowskiej dzielnicy Klimzowiec. Franciszkańska parafia obejmowała swym zasięgiem tzw. Tysiąclecie Górne. Wizytujący parafię w 1962 ordynariusz katowicki bp Herbert Bednorz zachęcił do starań o wybudowanie większego kościoła murowanego. Były to jednak czasy komunistyczne i nastąpiły trudności z uzyskaniem pozwolenia na budowę nowego kościoła.
Władze państwowe wyraziły zgodę na budowę kościoła i klasztoru pod koniec 1980. W 1981 położono fundamenty pod klasztor. Kamień węgielny został wmurowany i poświęcony 11 maja 1982 przez generała zakonu franciszkańskiego Johna Vaughna. Kościół i klasztor zaprojektowali inżynierowie Krystian Lasek i Bogdan Skurowski. Budowę nadzorowali Alfred Czernecki i Ryszard Hyla. Kościół został poświęcony 3 października 1990 przez biskupa Damiana Zimonia. Ten sam biskup wydał dekret potwierdzający istnienie parafii 11 lutego 1992.
Klasztor franciszkanów.
Pełnoprawny dom zakonny w Chorzowie Klimzowcu erygowano w 1986. W klasztorze mieścił się w latach 1991–2003 dom formacyjny – postulat Franciszkańskiej Prowincji Wniebowzięcia NMP. Obecnie przy klasztorze istnieje Franciszkańskie Centrum Młodzieżowo-Powołaniowe „Trzej Towarzysze” zajmujące się towarzyszeniem młodzieży na drodze wiary i rozeznania powołania oraz formacją animatorów i wychowawców.
Przełożeni klasztoru.
Już od roku 1935 odnotowuje się istnienie pierwszej wspólnoty, która miała swojego przełożonego nazywanego prezesem. Dopiero po roku 1986 przełożeni klasztoru w Chorzowie są pełnoprawnymi gwardianami:
Proboszczowie Parafii św. Franciszka w Chorzowie.
Opiekę nad parafią sprawowali kapłani franciszkańscy nie posiadający początkowo tytułu proboszcza:
Grupy parafialne.
Przy klimzowieckiej parafii działają następujące grupy duszpasterstwa parafialnego:
Franciszkański Zakon Świeckich, Żywy Różaniec, Oaza, Franciszkański Ruch Apostolski, Służba liturgiczna, Dzieci Maryi, Ruch Fokolari, Droga Neokatechumenalna, 20+, schola dziecięca, Młodzieżowy Chór Kameralny „Beatitudo”, redakcja biuletynu parafialnego „Franciszek”.
Ulice należące do parafii.
Do Parafii pw. św. Franciszka w Chorzowie należą następujące ulice: Św. Anny, Św. Barbary, Dębowa, Działkowa 1-11, Franciszkańska, Ks. Jana Gałeczki 36-74 oraz 41-93, Głowackiego, Górnicza, Hajducka 80-104, Klimzy, Kręta, Łąkowa, Młyńska, Racławicka 31-41, Ryszki Józefa, Sportowa, Szczecińska, Średnia, Wiosenna, Wiśniowa, Al. Wojska Polskiego, Zapłocie, Zgrzebnioka Alfonsa oraz Zielona.

</doc>
<doc id="1372078" url="https://pl.wikipedia.org/wiki?curid=1372078" title="Adam Jan Malczewski">
Adam Jan Malczewski



</doc>
<doc id="1372080" url="https://pl.wikipedia.org/wiki?curid=1372080" title="Puk, puk">
Puk, puk

Puk, puk (ang. "knock-knock joke") – popularny angielski dowcip w formie dialogu, zazwyczaj wykorzystujący elementy gry słów.
Żarty z cyklu "Puk, puk" przyjmują zazwyczaj formę dialogu, prowadzonego pomiędzy osobą pukającą do drzwi mieszkania a znajdującą się w jego wnętrzu. Typowy dialog składa się z pięciu zdań:
Przykładowe dowcipy "Puk, puk".
We Francji, żart ten prawie zawsze kończy się nawiązaniem do znanej piosenki, pozwalając „zaśpiewać” ostatnią odpowiedź:

</doc>
<doc id="1372081" url="https://pl.wikipedia.org/wiki?curid=1372081" title="Farys">
Farys

Farys – muzułmański jeździec, profesjonalny wojownik (mameluk), wojownik–niewolnik ghilman, odpowiednik europejskiego rycerza. Samo słowo w języku arabskim oznaczało jeźdźca (Nicolle, Saracen Faris, strona 3). Uzbrojony w następujące rodzaje broni (choć nie we wszystkie naraz): łuk, miecz, szablę, włócznię, oszczep, topór ("tabarzin"), czekan, nadziak, kopię, maczugę – sztukę posługiwania się tym orężem zwaną "furusiya" ćwiczono w koszarach, na majdanie jak i podczas polowania na dzikie zwierzęta. Ale furusiya to nie tylko walka bronią, ale również jazda konna, zapasy, musztra, strzelanie z kuszy, polo, wyścigi konne, walka piesza z bronią, posłuszeństwo, nauka taktyki i strategii, posiadanie dobrej jakości broni oraz pancerza, wytrwałość i zwinność (Nicolle, strona 8-9). Według "Siyast Nama" trening farysa zabierał 8 lat, i był stopniowany co do użycia broni, konia i pancerza, a także obowiązków i pozycji farysa (Nicolle, strona 10). Wojownicy muzułmańscy nosili długie włosy i wąsy w odróżnieniu od populacji cywilnej (Nicolle, Saracen Faris, strona 5). W oddziałach kawalerii złożonych z farysów służyli Turcy, Ormianie, Kurdowie, Grecy, Słowianie, Irańczycy (Persowie) i Arabowie. Słynnym średniowiecznym farysem był Usama Ibn Munkiz, który pozostawił po sobie pamiętnik "Kitab al-itibar".

</doc>
<doc id="1372092" url="https://pl.wikipedia.org/wiki?curid=1372092" title="Giles Farnaby">
Giles Farnaby

Giles Farnaby (ur. 1563, zm. 1640) – angielski kompozytor. Komponował utwory na wirginał, jest autorem psalmów do "Psałterza" Ravenscrofta (1621) i madrygałów.

</doc>
<doc id="1372093" url="https://pl.wikipedia.org/wiki?curid=1372093" title="Wydział Organizacji i Zarządzania Politechniki Śląskiej">
Wydział Organizacji i Zarządzania Politechniki Śląskiej

Wydział Organizacji i Zarządzania Politechniki Śląskiej zatrudnia 41 profesorów i doktorów habilitowanych oraz 147 doktorów. Wydział prowadzi badania naukowe w następujących obszarach: zarządzanie strategiczne w przedsiębiorstwach i regionach gospodarczych, wartości w zarządzaniu współczesnym przedsiębiorstwem, zarządzanie potencjałem ludzkim, teoria i praktyka marketingu kadrowego, marketing usług finansowych, gospodarowanie zasobami w przedsiębiorstwie międzynarodowa ekspansja przedsiębiorstw, logistyka miejska, logistyka międzynarodowa, zarządzanie projektami, zarządzanie technologią i jakością produktu, procesy zmian i strategie rozwoju przedsiębiorstwa, komputerowe wspomaganie zadań inżynierskich, tworzenie i eksploatacja map akustycznych, ustrojowo-prawne problemy aglomeracji górnośląskiej, promocja zatrudnienia w administracji samorządowej, bezpieczeństwo publiczne, systemy ratownictwa, zarządzanie w sytuacjach kryzysowych, system zarządzania jakością w przedsiębiorstwach wytwórczych, usługowych i administracji, proekologiczne zarządzanie procesami.
Władze Wydziału.
Dziekan:
prof. dr hab. inż. Jan Kaźmierczak
Prodziekan ds. Współpracy i Rozwoju:
dr hab. Aleksandra Kuzior, prof. PŚ
Prodziekan ds. Kształcenia:
dr inż. Joanna Bartnicka
Prodziekan ds. Infrastruktury i Organizacji:
dr hab. inż. Aneta Michalak, prof. PŚ
Kierunki studiów.
W Wydziale prowadzi się zajęcia na następujących kierunkach (studia stacjonarne i niestacjonarne):
Współpraca krajowa i zagraniczna.
W kraju Wydział współpracuje przede wszystkim z następującymi instytucjami:
Ponadto Wydział współpracuje z następującymi instytucjami zagranicznymi:

</doc>
<doc id="1372094" url="https://pl.wikipedia.org/wiki?curid=1372094" title="Narodowa Służba Wywiadu (Korea Południowa)">
Narodowa Służba Wywiadu (Korea Południowa)

Narodowa Służba Wywiadowcza (koreań. 국가정보원, "Gukga Jeongbowon"; ang. "National Intelligence Service"), główna służba specjalna (wywiadu strategicznego i bezpieczeństwa) Republiki Korei. Od 1995 kwatera główna służby mieści się w południowej części Seulu - Naegok-dong.
Powstała 22 stycznia 1999 po reorganizacji istniejącej wcześniej Agencji Planowania Bezpieczeństwa Narodowego (koreań. 국가안전기획부; ang. "Agency for National Security Planning"), choć jej początków trzeba szukać w poprzedniczce Agencji Planowania Bezpieczeństwa Narodowego, czyli Koreańskiej Centralnej Agencji Wywiadowczej (koreań. 중앙정보부; ang. "Korean Central Intelligence Agency"), istniejącej w latach 1961-1981. Koreańskiej Centralnej Agencji Wywiadowczej została utworzona po przewrocie wojskowym z 6 maja 1961, po którym doszedł do władzy generał Park Chung-hee. Z czasem agencja stała się głównym narzędziem do walki z opozycją. Po zabójstwie Park Chung-hee KCAW przemianowano na podlegającą bezpośrednio przed prezydentem, Agencję Planowania Bezpieczeństwa Narodowego. W 1999 ostatecznie przemianowano ją na istniejącą obecnie Gukga Jeongbowon.
Struktura.
W strukturze organizacyjnej "Gukga Jeongbowon" znajdują się cztery główne piony:
WWW.
http://www.nis.go.kr

</doc>
<doc id="1372095" url="https://pl.wikipedia.org/wiki?curid=1372095" title="Mirosław Bujko">
Mirosław Bujko

Mirosław M. Bujko (ur. 1951) − polski pisarz, muzykolog, doktor nauk humanistycznych, dziennikarz i publicysta. Pracuje w Wyższej Szkole Komunikowania i Mediów Społecznych im. Jerzego Giedroycia w Warszawie. Od lat praktykuje iaidō – tradycyjną sztukę japońskiego miecza.
Debiutował w 2003 roku napisaną dziesięć lat wcześniej "Księgą uczynków" (Nowy Świat 2003). Opublikował trylogię sensacyjną, którą tworzą książki "Złoty Pociąg" (W.A.B. 2006), "Czerwony Byk" (W.A.B. 2007) oraz "Wyspy Szerszenia" (W.A.B. 2008). Jego powieści były tłumaczone na języki niemiecki i portugalski.
W 2009 roku, wraz z Waldermarem J. Dziakiem, opublikował powieść na temat północkokoreańskiego reżimu, "Pająk z góry Katsuragi" (W.A.B. 2009).

</doc>
<doc id="1372096" url="https://pl.wikipedia.org/wiki?curid=1372096" title="Ale się kręci">
Ale się kręci

Ale się kręci – polski serial komediowy w reżyserii Macieja Wojtyszki emitowany od 13 września do 25 października 2006 roku na antenie Polsatu.
Autorem scenariusza i dialogów był Krzysztof Jaroszyński. 
O serialu.
Akcja serialu toczyła się na planie fikcyjnej telenoweli "Prosto w serce". Ukazywał on kulisy realizowania opery mydlanej w Polsce.
Obsada.
Ponadto:
Odbiór.
Produkcja została nagrodzona na Festiwalu Dobrego Humoru (Gdańsk-Gdynia-Sopot) – statuetki otrzymali Iwona Wszołkówna w kategorii „Najlepsza aktorka komediowa” oraz reżyser, Maciej Wojtyszko, w kategorii „Najdowcipniejszy serial komediowy”.
Średnia oglądalność serialu wynosiła 1,4 mln widzów.

</doc>
<doc id="1372097" url="https://pl.wikipedia.org/wiki?curid=1372097" title="Gimnazjum w Poniewieżu">
Gimnazjum w Poniewieżu

Gimnazjum w Poniewieżu (lit. Panevėžio gimnazija, Panevėžio Juozo Balčikonio gimnazija) – szkoła średnia działająca w Poniewieżu od II połowy XVIII wieku do czasów obecnych. 
Historia.
Gimnazjum powstało przy ufundowanym z inicjatywy starosty Krzysztofa Dębskiego klasztorze pijarów. Słynęło na całą Litwę z wysokiego poziomu nauczania prowadzonego w języku polskim. W 1834 szkoła została przekształcona w szkołę miejską. W latach 1858–1863 funkcjonowała jako gimnazjum, jednak w wyniku powstania styczniowego uległa zamknięciu przez władze carskie. Od lat 70. XIX wieku w murach gimnazjum mieściło się seminarium nauczycielskie. 
Po odzyskaniu przez Litwę niepodległości w 1918 gimnazjum wznowiło swoją działalność, tym razem w języku litewskim.

</doc>
<doc id="1372100" url="https://pl.wikipedia.org/wiki?curid=1372100" title="Kazimierz Jan Sembrat">
Kazimierz Jan Sembrat



</doc>
<doc id="1372101" url="https://pl.wikipedia.org/wiki?curid=1372101" title="Szuwar ponikła błotnego">
Szuwar ponikła błotnego

Zespół ponikła błotnego, szuwar ponikła błotnego ("Eleocharitetum palustris") – syntakson w randze zespołu budowany przez słodkowodny makrofit: ponikło błotne. Należy do klasy zespołów szuwarowych "Phragmitetea". Ze względu na podobieństwo zajmowanych siedlisk przez ponikło błotne i formę lądową przęstki pospolitej, niegdyś włączany do zespołu "Heleochareto-Hippuridetum vulgaris=Eleocharito palustris-Hippuridetum", a nawet szerokiego syntaksonu "Scirpo-Phragmitetum" Koch 1926.
Charakterystyka.
Niski szuwar zajmujący stosunkowo płytkie (kilkadziesiąt cm głębokości) wody stojące różnych typów zbiorników, np. starorzecza. Wymaga wód stosunkowo żyznych (jeziora eutroficzne, jeziora mezotroficzne) o odczynie obojętnym lub zasadowym. Podłoże mineralne (piasek, żwir), czasem wydeptywane.
Zespół cechuje się nieznaczną produkcją biomasy i odgrywa mało istotną rolę w lądowaceniu zbiorników wodnych.

</doc>
<doc id="1372102" url="https://pl.wikipedia.org/wiki?curid=1372102" title="Halina Franciszka Sembrat">
Halina Franciszka Sembrat



</doc>
<doc id="1372103" url="https://pl.wikipedia.org/wiki?curid=1372103" title="Był sobie król (album)">
Był sobie król (album)

Był sobie król – album Maryli Rodowicz wydany w 1984 roku nakładem wytwórni Polton.
Twórcy.
Muzycy towarzyszący: 

</doc>
<doc id="1372105" url="https://pl.wikipedia.org/wiki?curid=1372105" title="Zespół ponikła błotnego">
Zespół ponikła błotnego



</doc>
<doc id="1372107" url="https://pl.wikipedia.org/wiki?curid=1372107" title="Papieska Rada ds. Świeckich">
Papieska Rada ds. Świeckich

Papieska Rada ds. Świeckich – była dykasteria Kurii Rzymskiej, powołana w styczniu 1967, zajmująca się stowarzyszeniami i apostolstwem osób świeckich w Kościele katolickim. 1 września 2016 zgodnie z motu proprio papieża Franciszka, weszła w skład powstającej Dykasterii ds. Świeckich, Rodziny i Życia.

</doc>
<doc id="1372109" url="https://pl.wikipedia.org/wiki?curid=1372109" title="Semir Štilić">
Semir Štilić

Semir Štilić (wym. ; ur. 8 października 1987 w Sarajewie) – bośniacki piłkarz występujący na pozycji pomocnika w klubie FK Željezničar,reprezentant kraju. Wcześniej grał w Željezničarze, Lechu Poznań, Karpatach Lwów, Gaziantepsporze, Wiśle Kraków, APOEL-u oraz ponownie w krakowskiej Wiśle. Syn piłkarza Ismeta Štilicia.
Kariera klubowa.
Początki kariery.
W wieku sześciu lat Štilić rozpoczął treningi w portugalskim FC Porto. Następnie przeniósł się do bośniackiego Željezničara, gdzie najpierw występował w drużynach juniorskich, by po kilku latach awansować do pierwszego zespołu.
Lech Poznań.
11 czerwca 2008 roku Štilić podpisał 4-letni kontrakt z Lechem Poznań. Pierwszego gola w nowych barwach zdobył 31 lipca podczas spotkania pierwszej rundy eliminacyjnej Pucharu UEFA z Xəzərem Lenkoran. 17 sierpnia w meczu z Jagiellonią Białystok zanotował swoje premierowe trafienie w polskiej ekstraklasie, wykorzystując rzut karny. W grudniu 2008 roku wyróżniony w plebiscycie tygodnika „Piłka Nożna” w kategorii „Obcokrajowiec Roku”. Sezon 2008/09 zakończył z dorobkiem 49 spotkań i 15 bramek we wszystkich rozgrywkach, a ponadto zdobył z klubem Puchar Polski oraz zajął trzecie miejsce w lidze. Na zakończenie kolejnych rozgrywek mógł już cieszyć się z Lechem ze zdobycia mistrzostwa Polski, wcześniej sięgając także po Superpuchar Polski. Podczas fety kończącej sezon 2011/12 publicznie zaintonował wulgarną przyśpiewkę obrażającą zespół Legii Warszawa. Po oficjalnym piśmie zarządu Legii skierowanym do władz Lecha Štilić przeprosił, tłumacząc się, iż nie znał znaczenia śpiewanego przez siebie słowa. Wobec tego Lech odstąpił od ukarania zawodnika, zaś Komisja Ligi 10 maja 2012 roku nałożyła na niego dyskwalifikację na okres sześciu spotkań oraz dodatkową karę finansową w wysokości 20 tysięcy złotych.
Karpaty Lwów i Gaziantepspor.
23 lipca 2012 roku Štilić przeszedł do Karpat Lwów, z którym to klubem związał się czteroletnią umową. W trakcie całego sezonu rozegrał w barwach klubu 22 spotkania ligowe oraz zdobył jedną bramkę, w wygranym 6:0 spotkaniu z Krywbasem Krzywy Róg. Ponadto dołożył dwa występy i dwa gole w Pucharze Ukrainy.
19 sierpnia 2013 roku opuścił Karpaty, by podpisać trzyletni kontrakt z tureckim Gaziantepsporem. W nowym klubie rozegrał zaledwie sześć ligowych spotkań, w trakcie których zdobył jedną bramkę, w przegranym 1:3 meczu z Fenerbahçe SK.
Wisła Kraków.
23 stycznia 2014 roku Štilić wrócił do Polski, gdzie podpisał półtoraroczny kontrakt z Wisłą Kraków.
APOEL.
13 czerwca 2015 roku podpisał trzyletni kontrakt z APOEL-em Nikozja. Štilić zagrał tylko w 16 spotkaniach ligowych, strzelając trzy bramki dla cypryjskiego klubu. W sezonie 2016/2017 został odsunięty od pierwszego składu, po czym 19 września 2016 rozwiązał umowę za porozumieniem stron.
Powrót do Wisły Kraków.
14 stycznia 2017 roku wrócił do Wisły Kraków, wiążąc się z polskim klubem półtorarocznym kontraktem. Niespełna siedem miesięcy później, 20 lipca, rozwiązał kontrakt za porozumieniem stron.
Wisła Płock.
4 września 2017 związał się roczną umową z Wisłą Płock.
Kariera reprezentacyjna.
Štilić ma za sobą grę w kilku juniorskich oraz młodzieżowych reprezentacjach Bośni i Hercegowiny. 15 grudnia 2007 roku zadebiutował w seniorskiej reprezentacji, gdy w 90. minucie przegranego 1:0 meczu towarzyskiego z Polską zastąpił na boisku Emir Hadžicia.

</doc>
<doc id="1372110" url="https://pl.wikipedia.org/wiki?curid=1372110" title="Pietro da Cortona">
Pietro da Cortona

Pietro da Cortona, właściwie Pietro Berrettini (ur. 1 listopada 1596 w Cortonie, zm. 16 maja 1669 w Rzymie) – włoski malarz i architekt barokowy. 
Życiorys.
W latach 1634–1638 przebywał w Rzymie, gdzie był przewodniczącym Akademii św. Łukasza. Malował m.in. freski w kościele Santa Bibiana (1624–1626), w pałacu Barberinich (1633–1639) i Pamphilich (1651–1654), a także w pałacu Pittich we Florencji. W 1652 roku opublikował swój „Traktat o malarstwie”.

</doc>
<doc id="1372113" url="https://pl.wikipedia.org/wiki?curid=1372113" title="Johann Michael Feder">
Johann Michael Feder

Johann Michael Feder (ur. 1753, zm. 1824) – niemiecki teolog, tłumacz. Studiował w Würzburgu (1772-1777). Po święceniach kapłańskich kapłan w szpitalu. Od 1785 profesor teologii i języków orientalnych na uniwersytecie w Würzburgu. Od 1791 dyrektor uniwersyteckiej biblioteki. Przejrzał i wydał niemiecki przekład Biblii. Przetłumaczył pisma św. Cyryla Jerozolimskiego i św. Chryzostoma. Wydawał kilka czasopism teologicznych.

</doc>
<doc id="1372114" url="https://pl.wikipedia.org/wiki?curid=1372114" title="Michael Feder">
Michael Feder



</doc>
<doc id="1372115" url="https://pl.wikipedia.org/wiki?curid=1372115" title="Johann Feder">
Johann Feder



</doc>
<doc id="1372116" url="https://pl.wikipedia.org/wiki?curid=1372116" title="Jakow Estrin">
Jakow Estrin

Jakow Estrin, ros. Яков Борисович Эстрин (ur. 21 kwietnia 1923 w Moskwie, zm. 2 lutego 1987 w Moskwie) – rosyjski szachista i sędzia szachowy, arcymistrz w grze korespondencyjnej od 1966, mistrz międzynarodowy od 1976 roku, siódmy mistrz świata w szachach korespondencyjnych.
Kariera szachowa.
Do końca lat 60. XX wieku występował prawie wyłącznie w turniejach organizowanych wyłącznie w Związek Radziecki, m.in. wielokrotnie w półfinałach mistrzostw kraju oraz w mistrzostwach Moskwy. W 1946 r. podzielił II-IV m. w mistrzostwach RFSRR, natomiast w 1949 r. zajął III m. w mistrzostwach Moskwy (za Jurijem Awerbachem i Andorem Lilienthalem, przed Władimirem Simaginem), otrzymując za to osiągnięcie tytuł mistrza sportu. Osiągnął kilka sukcesów na arenie międzynarodowej, zwyciężając m.in. w Burgasie (1969), Primorsku (1970), Albenie (1973), Augustowie (1974, wspólnie z Julianem Gralką, Januszem Szuksztą i Henrykiem Doboszem) oraz w Lipsku (1976).
Największe sukcesy w karierze osiągnął w grze korespondencyjnej, dwukrotnie zdobywając medale mistrzostw świata: w 1971 – brązowy, a w 1976 – złoty. Do innych znaczących wyników zaliczyć można I-II m. w V mistrzostwach ZSRR (1962), II-III m. w memoriale Wiaczesława Ragozina (1966) oraz zwycięstwo wraz z drużyną radziecką w 8. olimpiadzie korespondencyjnej (1982).
W 1977 r. otrzymał tytuł sędziego klasy międzynarodowej. Według systemu rankingowego Chessmetrics, najwyżej klasyfikowany był w grudniu 1953 r, (63. miejsce na świecie), natomiast najwyższy ranking osiągnął w lipcu 1974 r. (2595, 90. miejsce na świecie).
Poza sukcesami szachowymi, uznanie zyskał również jako autor książek oraz opracowań teoretycznych, m.in. o obronie Grünfelda (Moskwa 1959) czy też o obronie dwóch skoczków (Moskwa 1970). Wspólnie z W.Panowem był autorem podręcznika debiutowego, kilkukrotnie wydanego. Jego książki były publikowane m.in. w Anglii, Danii, Niemczech, Stanach Zjednoczonych i na Węgrzech.

</doc>
<doc id="1372119" url="https://pl.wikipedia.org/wiki?curid=1372119" title="Klagenfurter Schnellstraße">
Klagenfurter Schnellstraße

Droga ekspresowe S37 ("Klagenfurter Schnellstraße") - droga ekspresowa w Austrii, w kraju związkowym Styria i Karyntia, o długości 64 km. 

</doc>
<doc id="1372121" url="https://pl.wikipedia.org/wiki?curid=1372121" title="Rozalin (okręg szawelski)">
Rozalin (okręg szawelski)

Rozalin (lit. "Rozalimas") – miasteczko na Litwie w okręgu szawelskim, Rejon pokrojski, koło Szawel.

</doc>
<doc id="1372124" url="https://pl.wikipedia.org/wiki?curid=1372124" title="Eleocharidetum palustris">
Eleocharidetum palustris



</doc>
<doc id="1372126" url="https://pl.wikipedia.org/wiki?curid=1372126" title="Hala Wołoszyńska">
Hala Wołoszyńska

Hala Wołoszyńska lub Hala Wołoszyn – dawna hala pasterska w polskich Tatrach Wysokich. Obejmowała północne stoki Wołoszyna i prawie cały jego grzbiet. Początkowo hala ta obejmowała również tereny, które potem wydzielono w odrębne hale: Roztoka i Pięć Stawów. Główną polaną tej hali była Polana pod Wołoszynem – stał na niej szałas i szopy. Ponadto do hali tej należała jeszcze Niżnia Polana pod Wołoszynem, znajdująca się po wschodniej stronie drogi z Palenicy Białczańskiej do Morskiego Oka.
Wypas na Wołoszynie powodował duże zniszczenia lasu, jego zbocza zaś mają dużą wartość przyrodniczą. Żyją tutaj świstaki i kozice, mają swoje gawry niedźwiedzie, licznie występują jelenie. Skałki porasta bogata roślinność alpejska. W wyniku porozumienia TPN z właścicielami jeszcze na kilka lat przed wykupieniem hali zniesiono wypas na zboczach Wołoszyna, traktując go jako ścisły rezerwat przyrody. Bardzo korzystnie wpłynęło to na stan roślinności i zwierzyny w tym rejonie. Po wykupie hali w latach 1961–1964 całkowicie zniesiono pasterstwo na Hali Wołoszyńskiej oraz na sąsiedniej Hali Waksmundzkiej. Jest to obecnie duży obszar ochrony ścisłej, stanowiący jedną z głównych ostoi dużych tatrzańskich ssaków.
Szlaki turystyczne.
Na Polanie pod Wołoszynem spotykają się dwa szlaki:

</doc>
<doc id="1372127" url="https://pl.wikipedia.org/wiki?curid=1372127" title="Barylambda">
Barylambda

Barylambda – rodzaj wymarłego ssaka ze środkowego i późnego paleocenu, dobrze znanego ze szczątków zachowanych w Ameryce Północnej. Była zwierzęciem pięciopalczastym stopochodnym. Znane są 3 gatunki. Barylambda wyginęła w późnym paleocenie wraz z pojawieniem się jej większego, bardziej rozwiniętego krewniaka, pantodonta Coryphodona.
Anatomia i przypuszczalna ekologia.
Za życia zwierzę to przypominało dużego tapira lub nosorożca z długim, dobrze rozwiniętym ogonem i niedźwiedzimi łapami. Kły były dobrze rozwinięte. Stworzenie to mogło więc zabijać, a potem spożywać inne zwierzęta. Jednak mocne solidnie zbudowane zęby trzonowe sugerują raczej roślinożerność.
Ssak ten osiągał 2,5 m długości i prawdopodobnie ważył około 650 kg, był więc wielkości kuca. Jednak jak na pantodonta były to duże rozmiary. Chroniły ją one przed większością drapieżników. Prawdopodobnie "Barylamdba" toczyła życie nie różniące się od tego, jakie prowadzą dziś tapiry. Pasła się, spożywając liście i miękką roślinność bagienną.

</doc>
<doc id="1372128" url="https://pl.wikipedia.org/wiki?curid=1372128" title="Synagoga w Rozalinie">
Synagoga w Rozalinie

Synagoga w Rozalinie – drewniana bóżnica znajdująca się w Rozalinie koło Szawel na Żmudzi. 
Została zbudowana w XIX wieku. Jest budynkiem drewnianym, parterowym i charakteryzuje się naczółkowym dachem.

</doc>
<doc id="1372138" url="https://pl.wikipedia.org/wiki?curid=1372138" title="„Alarm”. Antoni Słonimski 1895-1976">
„Alarm”. Antoni Słonimski 1895-1976

„Alarm”. Antoni Słonimski 1895-1976 – polski film dokumentalny, oświatowy z roku 1995 w reżyserii Wiktora Skrzyneckiego, zrealizowany na podstawie scenariusza Władysława Terleckiego dla Telewizji Edukacyjnej Programu 1 TVP. 
Jest jednym z filmów poświęconych twórczości grupy literackiej Skamander. Przedstawiono w nim życie oraz sylwetkę twórczą poety okresu dwudziestolecia międzywojennego Antoniego Słonimskiego. Omówiono także jego rolę w polskiej literaturze współczesnej oraz w kręgach politycznej opozycji lat 70. XX wieku.
Tytuł filmu nawiązuje do nazwy jednego z utworów Słonimskiego pt. "Alarm".

</doc>
<doc id="1372141" url="https://pl.wikipedia.org/wiki?curid=1372141" title="Puzyniszki">
Puzyniszki

Puzyniszki, lit. "Puziniškis" - wieś położona na Litwie, okręg poniewieski, Rejon poniewieski.
Historia.
Dobra w Puzyniszkach od XVIII wieku należały do rodziny Białłozorów, po 1835 roku przejęła je rodzina Pietkiewiczów. W 1861 roku urodziła się tutaj litewska pisarka Gabrielė Petkevičaitė-Bitė. 
Na przełomie XIX i XX stulecia dwór Pietkiewiczów był miejscem spotkań litewskiej elity, przebywali tu m.in. Antanas Smetona, Laurynas Ivinskis i Julija Zemaite. 

</doc>
<doc id="1372145" url="https://pl.wikipedia.org/wiki?curid=1372145" title="1918 w muzyce">
1918 w muzyce



</doc>
<doc id="1372146" url="https://pl.wikipedia.org/wiki?curid=1372146" title="Bitwa na Chlebowym Polu">
Bitwa na Chlebowym Polu

Bitwa na Chlebowym Polu () – starcie zbrojne, które miało miejsce 13 października 1479 nieopodal miejscowości Alkenyér w Siedmiogrodzie (obecnie na terytorium Rumunii), w którym wojska węgierskie dowodzone przez Pála Kinizsiego pokonały armię osmańską pod dowództwem beja Ali Kodży.
Tło historyczne.
Maciej Korwin w kilka lat po objęciu w 1458 tronu Węgier ruszył na wyprawę wojenną przeciwko Turkom. W 1463 zajął ziemie północnobośniackie z twierdzą Jajce. W tym czasie Węgrzy i Turcy prowadzili walki, w wyniku których nawzajem zajmowali warownie po obu stronach granicy.
Wojska Macieja Korwina wielokrotnie wkraczały na ziemie serbskie i bośniackie. W 1463 roku uwolniły 15 tysięcy chrześcijan wziętych w jasyr. W 1465 roku oswobodziły ziemie bośniackie znajdujące się w rękach Turków. 
Maciej Korwin próbował prowadzić z Turkami wojnę psychologiczną. Umacniał system zamków granicznych. Dążył do objęcia tronów Niemiec i Czech, chcąc w ten sposób zawiązać sojusz krajów gotowych wystąpić przeciw imperium osmańskiemu.
Liczebność oddziałów tureckich w owym czasie dochodziła do 15 tysięcy żołnierzy, z czego większość stanowili janczarzy i spahisi. Prowadziły one głównie najazdy rabunkowe, w których świetnie sprawdzała się turecka lekka jazda konna akindżi.
W 1474 r. wzmożone tureckie wyprawy rabunkowe w głąb ziem węgierskich zaczęły sięgać aż do Nagyváradu. Turcy jednocześnie wzmacniali i budowali nowe zamki nad Sawą. W 1475 r. Maciej Korwin zajął twierdzę w Šabac. Generalnie jednak starał się unikać bezpośrednich starć z przeważającą liczebnie armią osmańską.
W 1475 tatarski Chanat krymski przyjął zwierzchnictwo imperium osmańskiego w wyniku zajęcia przez Turków południowego Krymu. W kolejnych latach najazdy tureckie dotknęły również Ruś.
Wiosną 1479 r. pod serbską miejscowością Szendrő zbierała się armia osmańska szykująca się na wyprawę do Siedmiogrodu. Maciej Korwin prawdopodobnie wiedząc o zbliżającym się zagrożeniu, wydał wojewodzie Siedmiogrodu Istvánowi Báthoryemu oraz żupanowi komitatu Temesz Pálowi Kinizsiemu rozkaz mobilizacji.
W 1475 Turcy zakończyli wojnę z Wenecją i gotowali się przeciwko Węgrom. Tego roku wojska osmańskie napadły też na Mołdawię rządzoną przez hospodara Stefana III, który z pomocą wojsk węgierskich i polskich pod miejscowością Vászló (Vaslui) odparł atak. Wojska tureckie najechały również tego roku ziemie ruskie.
Zarzewiem najnowszego konfliktu węgiersko-osmańskiego była prawdopodobnie sytuacja w Mołdawii i na Wołoszczyźnie, jako że wojska węgierskie wyruszyły na wojnę na tereny dwóch księstw rumuńskich. Dodatkowo Stefan III Wielki uznał w 1475 r. zwierzchnictwo Macieja Korwina (w miejsce dotychczasowego zwierzchnictwa osmańskiego). W 1476 r. Turcy pokonali mołdawskiego hospodara w bitwie nieopodal miejscowości Jassy, lecz zanim Mehmed II wkroczył ponownie, Stefan III przyłączył się do wyprawy wojewody siedmiogrodzkiego na Wołoszczyźnie.
Wojska tureckie pod dowództwem beja Ali Kodży ostatecznie wkroczyły na tereny południowego Siedmiogrodu dopiero w październiku 1479 roku. Zbliżała się zima, więc Turcy nie mieli wiele czasu do walk. Przemieszczające się z Szendrő w kierunku ziem wołoskich wojska tureckie zmusiły po drodze do przyłączenia się do wojny hospodara wołoskiego Basaraba IV Młodego, który posłał zaledwie 1–2 tys. zbrojnych.
Siedmiogrodzcy Sasi obawiali się, że Turcy zaatakują Burzenland, jednak wojska sprzymierzone oczekiwały już w pogotowiu na oddziały Alego.
Wojska tureckie i węgierskie.
Wkraczająca do Siedmiogrodu armia osmańska składała się wyłącznie z jednostek nieregularnych - byli to przede wszystkim akindżi, rumelijscy spahisi i azapowie. Większość z nich nie była pochodzenia tureckiego - byli to głównie bałkańscy Słowianie. Jeśli nawet w walkach uczestniczyli janczarzy, to z pewnością nie tworzyli oni odrębnej jednostki wojskowej. Większość historyków uważa za prawdopodobne, że Turcy wykorzystywali w bitwie armaty.
Niektóre źródła szacują liczebność wojsk tureckich na 60 tysięcy. Jan Długosz w swych kronikach pisze o stutysięcznej armii Alego, podczas gdy Maciej Korwin w swych listach podaje liczbę 43-45 tysięcy. Liczebność sił tureckich nie była prawdopodobnie tak wysoka, jak się zazwyczaj twierdzi. W ówczesnych kronikach tureckich pada liczba 15–20 tysięcy, co wydaje się wielce prawdopodobne, jako że wyprawa miała raczej charakter grabieżczy, a nie była to regularna wyprawa wojenna, w których uczestniczyło zazwyczaj 50–60 tysięcy zbrojnych.
Do sił węgierskich pod dowództwem Vuka Brankovicia dołączyła jednostka serbskiej lekkiej jazdy konnej oraz liczna serbska piechota. Źródła podają, że w bitwie uczestniczyło też 10 tysięcy Rumunów, podczas gdy w rzeczywistości mogło ich być co najwyżej tysiąc. Wśród nich zapewne byli też Wołosi, ale w większości byli to siedmiogrodzcy Rumuni. Dowodził nimi Basarab III Stary, niegdysiejszy hospodar wołoski, przeciwnik hospodara Basaraba IV, który sprzymierzył się z Turkami, żeby pozbyć się konkurenta do tronu Wołoszczyzny. Ponadto w szeregach armii węgierskiej walczyli również Seklerzy i Sasi (wyłącznie piechota), a pośród nich również biskup Siedmiogrodu. Część historyków przypuszcza, że w bitwie uczestniczyli także Polacy, Mołdawianie, Rusini, Litwini oraz Niemcy i Czesi - ale nie ma na to wystarczających źródeł. Nie wyklucza się, że także siły węgierskie dysponowały oddziałami artyleryjskimi.
Wojskami węgierskimi dowodzili Báthory, Kinizsi i Vuk Grgurević Branković. Całkowita liczebność wojsk wynosiła 12-15 tysięcy, a więc była porównywalna z siłami osmańskimi. Z pewnością nie może być mowy aż o 30 tysiącach zbrojnych, jak podają niektóre źródła.
Bitwa.
Wkroczenie Turków do Siedmiogrodu.
9 października 1479 r. wojska tureckie wkroczyły na terytorium południowego Siedmiogrodu w rejonach źródliskowych rzeki Lator i zmierzały w kierunku twierdzy Kelnek. Pustoszyli wszystko, co stanęło na ich drodze, a miejscową ludność brali w jasyr. W swej grabieżczej wyprawie zaszli aż za Gyulafehérvár.
Báthory nie ruszył bezpośrednio przeciw najeźdźcy - w swej strategii chciał zaatakować dopiero wtedy, gdy Turcy będą zmęczeni walką. W miarę jak łupy i liczba wziętych w jasyr powiększały się, tempo najazdu zmniejszało się i Turcy nie byli w stanie łatwo wrócić na ziemie wołoskie. W tej sytuacji najważniejsze w strategii Báthory'ego było sprowokowanie beja Alego do bitwy.
Przebieg bitwy.
13 października Turcy obozowali na Chlebowym Polu. Chcieli tam zaczekać na wojska wojewody siedmiogrodzkiego, żeby nań uderzyć. Zapewne chcieli zastosować strategię najazdu, a nie starcia w bezpośredniej bitwie, jako że wówczas niechybnie ulegliby naporowi doświadczonej siedmiogrodzkiej piechoty i jazdy konnej.
Kronikarz Bonfini opisuje, że Báthory miał ruszyć na wojska beja Alego od frontu, podczas gdy Kinizsi miał zaatakować tyły. W rzeczywistości wojska chrześcijańskie stały w trzech ugrupowaniach bojowych w pobliskich lasach. Kinizsi tworzył prawą flankę, lewą flankę - Branković z oddziałami serbskiej lekkiej jazdy konnej pod dowództwem Jaksitha oraz wojskami saskimi, zaś pośrodku znajdowały się oddziały Báthory'ego.
Bonfini pisze, że gdy Báthory zaatakował Turków, ci wycofali się, na co przybyły oddziały Kinizsiego i w ataku udało się pokonać wojska osmańskie.
Według źródeł tureckich Kinizsi brał udział w bitwie od samego początku i starł się z ugrupowaniami Alego, zaś Báthory walczył z oddziałami beja Isy i kawalerią oglu Malkocza. 
Bitwa rozpoczęła się o pierwszej po południu i początkowo wygrywali Turcy. Według Bonfiniego Węgrzy na początku wpadli w panikę, ponieważ koń Báthory'ego potknął się, co uznano za złą wróżbę. Podczas walki Báthory rzeczywiście spadł z konia i według kronik tureckich żołnierze beja Isy schwytali go, co wywołało popłoch wśród Węgrów. Jednak rycerzowi o imieniu Antal Nagy udało się oswobodzić wojewodę.
Turcy zaatakowali również Kinizsiego na prawej flance, lecz – według źródeł tureckich – Ali przestraszył się, kiedy Kinizsi rzucił do boju ciężką jazdę, wobec której akindżi byli bezbronni. Żołnierze osmańscy byli na tyle wyczerpani, że Kinizsi rozprawiał się z nimi dzierżąc po mieczu w każdej dłoni, co dodatkowo wprawiało Turków w przerażenie. Ali początkowo próbował walczyć z węgierską ciężką jazdą, jednak wkrótce przerażony zbiegł z placu boju, pozostawiając swoich żołnierzy. Kinizsi wykorzystał ten moment, żeby pójść z odsieczą Báthoryemu. Walka toczyła się jeszcze długo, ponieważ Turcy mocno bronili swoich pozycji, aż do czasu kiedy bej Isa został śmiertelnie raniony. Pozbawieni wodza Turcy zbiegli z pola bitwy, a w ślad za nimi wycofały się również oddziały akindżi. Węgrzy rozprawili się z nimi mieczem, część z nich trafiła także do niewoli.
Straty.
Włoski kronikarz Antonio Bonfini określa liczbę strat tureckich na 30 tysięcy. Jako że prawdopodobna liczebność sił tureckich nie była tak wysoka, straty również nie mogły być aż tak duże, lecz z pewnością były znaczne i dotknęły większą część wojsk osmańskich. W bitwie polegli oglu Malkocz i oglu Isa oraz jeszcze dwóch innych bejów i jeden oglu.
Straty strony węgierskiej określa się w kronikach na 8 tysięcy, podczas gdy dzisiaj historycy szacują je na co najwyżej 3 tys.
Dalsze wydarzenia.
W odpowiedzi na ataki Turków z 1479 r. Kinizsi wkroczył do Serbii i w licznych potyczkach pobił oddziały beja Alego. W drodze powrotnej przyprowadził ze sobą tysiące serbskich osiedleńców na wyludnione tereny południowych Węgier.
W 1481 r. wojska węgierskie wkroczyły do Otranto w Apulii, wyzwalając je spod tureckiego okupanta. 
W 1482 r. Kinizsi ponownie pobił Turków pod miejscowością Bečej, czego konsekwencją było właściwie zaniechanie przez Turków najazdów na południe Węgier.

</doc>
<doc id="1372148" url="https://pl.wikipedia.org/wiki?curid=1372148" title="Võ Văn Kiệt">
Võ Văn Kiệt

Võ Văn Kiệt (ur. 23 listopada 1922 w Vĩnh Long, zm. 11 czerwca 2008 w Singapurze) – wietnamski polityk, od marca 1988 do czerwca 1988 p.o. i od sierpnia 1991 do września 1997 premier Wietnamu.
Urodził się w chłopskiej rodzinie jako Phan Văn Hòa. Nazwisko Võ Văn Kiệt przybrał w 1939 roku, kiedy wstąpił do Komunistycznej Partii Indochin. Używał również pseudonimu Sau Dan. 
W czasie I wojny indochińskiej walczył z Francuzami jako członek Việt Minhu. Po konferencji genewskiej, w wyniku której Wietnam został podzielony, został komisarzem politycznym partii w Sajgonie. Od 1972 roku był członkiem Komitetu Centralnego Komunistycznej Partii Wietnamu. Podczas wojny wietnamskiej był oficerem politycznym Narodowego Frontu Wyzwolenia Wietnamu Południowego. Po zakończeniu wojny, w latach 1976-1982 kierował partią komunistyczną w mieście Ho Chi Minh .
Był odpowiedzialny za wprowadzenie gospodarki socjalistycznej w Ho Chi Minh, ale był zwolennikiem wolnego, stopniowego wprowadzania reforma, a także wspierał swobodę gospodarczą. Z tego względu został odwołany ze stanowiska i przeniesiony do Hanoi. 
Od kwietnia 1982 do marca 1988 był szefem Państwowej Komisji Planowania Gospodarczego. W 1987 roku został wicepremierem, a w 1988 roku po nagłej śmierci Phạm Hùnga, pełnił obowiązki premiera. W 1991 roku został wybrany przez Zgromadzenie Narodowe na stanowisko premiera . 
Võ Văn Kiệt, jako premier wznowił stosunki dyplomatyczne z wieloma krajami, w tym, w 1995 roku, ze Stanami Zjednoczonymi. Był zwolennikiem współpracy z dysydentami, wysłuchiwania opinii opozycji oraz wspierania wolnej prasy . Do przejścia na emeryturę w 2001 roku pełnił funkcję doradcy Komitetu Centralnego partii komunistycznej . 
Był dwukrotnie żonaty, jego pierwsza żona oraz dzieci zginęły podczas amerykańskiego bombardowania w czasie wojny wietnamskiej. Druga żona Phan Luong Cam była naukowcem . Zmarł wieku 85 lat, w szpitalu w Singapurze, do którego trafił po udarze mózgu .

</doc>
<doc id="1372149" url="https://pl.wikipedia.org/wiki?curid=1372149" title="William Adamson">
William Adamson

William Adamson (ur. 2 kwietnia 1863 w Dunfermline, zm. 23 lutego 1936), brytyjski polityk, członek Partii Pracy, minister w rządach Ramsaya MacDonalda.
Życiorys.
Pracował jako górnik w Fife. Tam związał się z Narodowym Związkiem Górników. Następnie działał w Partii Pracy. W grudniu 1910 r. został wybrany do Izby Gmin jako reprezentant okręgu West Fife. W latach 1917–1921 był liderem Partii Pracy. W rządach MacDonalda w 1924 r. i w latach 1929–1931 był ministrem ds. Szkocji.
W 1931 r. sprzeciwił się powołaniu rządu narodowego i przeszedł do opozycji. Przegrał następne wybory parlamentarne w 1931 r. Bez powodzenia startował w wyborach parlamentarnych w 1935 r. Zmarł rok później.

</doc>
<doc id="1372150" url="https://pl.wikipedia.org/wiki?curid=1372150" title="Messieurs les noyés de la Seine">
Messieurs les noyés de la Seine

Messieurs les noyés de la Seine – utwór belgijskiego wokalisty Fuda Leclerca napisany przez Jeana Mireta, Jacques’a Saya i Roberta Montala i nagrany w 1956 roku. 
Piosenka była jedną z dwóch debiutanckich propozycji reprezentujących Belgię podczas pierwszego Konkursu Piosenki Eurowizji w 1956 roku. 24 maja 1956 roku utwór został wykonany przez Leclerca podczas koncertu finałowego jako trzeci w kolejności, jednak z powodu niezachowania się oficjalnych wyników konkursu, nieznany jest jego końcowy rezultat. Dyrygentem podczas występu wokalisty został Léo Souris.

</doc>
<doc id="1372152" url="https://pl.wikipedia.org/wiki?curid=1372152" title="Sümeg">
Sümeg

Sümeg – miasto powiatowe na Węgrzech w Komitacie Veszprém. Na początku 2011 roku liczyło 6226 mieszkańców.

</doc>
<doc id="1372155" url="https://pl.wikipedia.org/wiki?curid=1372155" title="Żyj mój świecie">
Żyj mój świecie

Żyj mój świecie – pierwszy album Maryli Rodowicz, wydany w 1970 przez wytwórnię Polskie Nagrania „Muza”. 
Płyta zyskała dużą popularność, największe przeboje na niej zawarte to „Ballada wagonowa”, „Chcę mieć syna”, „Mówiły mu” (z VII Krajowego Festiwalu Piosenki Polskiej w Opolu (1969). Na płycie są też dwie piosenki z filmu "Kulig". 
Album został ponownie wydany na płycie winylowej i po raz pierwszy na CD w serii „Antologia Maryli Rodowicz” (2012–2013) nakładem Universal Music Polska.

</doc>
<doc id="1372158" url="https://pl.wikipedia.org/wiki?curid=1372158" title="Nowe Miasto (okręg poniewieski)">
Nowe Miasto (okręg poniewieski)

Nowe Miasto (lit. "Naujamiestis") – miasteczko znajdujące się w okolicy Poniewieża, w przeszłości centrum życia kulturalnego i społecznego litewskich karaimów. Obecnie siedziba starostwa w okręgu poniewieskim, Rejon poniewieski.
Historia.
Miejscowość otrzymała prawa miejskie w XVI wieku. Początkowo była miejscem osiedlania się ewangelików reformowanych, którzy już pod koniec XVI stulecia mieli tu swoją świątynię. Od XV wieku mieszkali tu litewscy karaimi, którzy w XIX i XX stuleciu ulegli asymilacji lub opuścili tereny Nowego Miasta.

</doc>
<doc id="1372162" url="https://pl.wikipedia.org/wiki?curid=1372162" title="Olga Bołądź">
Olga Bołądź

Olga Maria Bołądź (ur. 29 lutego 1984 w Toruniu) – polska aktorka filmowa i teatralna, reżyser.
Wykształcenie.
Pochodzi z rodziny budowlańców. Wychowywała się na toruńskich Wrzosach, gdzie uczęszczała do szkoły podstawowej. Naukę kontynuowała w liceum humanistycznym. Biegle komunikuje się w kilku językach: angielskim, włoskim i hiszpańskim, uczyła się także rosyjskiego.
W 2007 ukończyła studia na PWST w Krakowie, gdzie dostała się za pierwszym razem, a jej autorytetem aktorskim był Jan Peszek.
W trakcie ostatniego roku studiów złożyła podanie o półroczne stypendium na wyjazd do Barcelony, gdzie zagrała w przedstawieniu dyplomowym „Dell Arte no es trista”. Następnie studiowała w akademii imienia Stelli Adler (Stella Adler Academy of Acting and Theatre) w Los Angeles.
Kariera aktorska.
Występowała na deskach Narodowego Starego Teatru, warszawskiego Teatru „Polonia” i innych. W Barcelonie grała po hiszpańsku.
Kilka filmów z udziałem Bołądź zyskało międzynarodowe uznanie. Na 7. Festiwalu Filmów Polskich „Wisła” w Moskwie (15–22 maja 2014), Swietłogorsku (12–15 czerwca) i innych miastach Rosji sala kina wypełniła się po brzegi publicznością, dla której rozpoczął się pokaz filmów "Dziewczyna z szafy" i "Nad życie", w których aktorka zagrała główną rolę.
Pozostałe przedsięwzięcia.
Była uczestniczką jedenastej edycji programu rozrywkowego TVN "Taniec z gwiazdami" (2010); w parze z Łukaszem Czarneckim zajęła czwarte miejsce, odpadając w odcinku ćwierćfinałowym.
W 2020 zadebiutowała jako reżyser filmem "Alicja i żabka".
Życie prywatne.
Była związana z Maxem Ryanem. Ma syna Brunona (ur. 2013). Do września 2018 była w związku z aktorem Sebastianem Fabijańskim.
Role.
Filmy i seriale.
reżyseria
"Alicja i Żabka"
Scenariusz
"Alicja i Żabka"
Nagrody i wyróżnienia.
Olga Bołądź była wielokrotnie nominowana do prestiżowych nagród za role kobiece i zdobyła m.in.:

</doc>
<doc id="1372163" url="https://pl.wikipedia.org/wiki?curid=1372163" title="Okręg wyborczy West Fife">
Okręg wyborczy West Fife

Okręg wyborczy West Fife powstał w 1885 r. i wysyłał do brytyjskiej Izby Gmin jednego deputowanego. Okręg obejmował zachodnią część hrabstwa Fife. Został zlikwidowany w 1974 r.

</doc>
<doc id="1372169" url="https://pl.wikipedia.org/wiki?curid=1372169" title="Alfabet mafii">
Alfabet mafii

Alfabet mafii – polski serial dokumentalny z roku 2004 w reżyserii Artura Kowalewskiego, Lidki Kazen i Krzysztofa Spiechowicza. Osoby te są również autorami scenariuszy poszczególnych odcinków produkcji. Lektorem był Piotr Borowiec, a dziennikarzami występującymi w serialu – Piotr Pytlakowski i Ewa Ornacka.
Tematem poszczególnych odcinków jest świat przestępczości zorganizowanej, działającej w Polsce w latach 90. XX wieku. Pojawiają się w serialu takie postacie świata przestępczego, jak:
Lista odcinków.
Serial składa się z 11 odcinków:

</doc>
<doc id="1372176" url="https://pl.wikipedia.org/wiki?curid=1372176" title="Polis (Cypr)">
Polis (Cypr)

Polis (gr. "Πόλις") − miasto w Republice Cypryjskiej, w dystrykcie Pafos. W 2011 roku liczyło 2018 mieszkańców.

</doc>
<doc id="1372177" url="https://pl.wikipedia.org/wiki?curid=1372177" title="Caran d’Ache">
Caran d’Ache

Caran d’Ache właśc. Emmanuel Poiré (ur. 6 listopada 1858 w Moskwie, zm. 25 lutego 1909 w Paryżu) – francuski satyryk oraz karykaturzysta polityczny. Pseudonim artysty jest francuską transliteracją rosyjskiego słowa карандаш (czyt. karandasz), oznaczającego ołówek. Caran d’Ache chciał tworzyć „opowieści bez słów”. Jego pierwsza praca gloryfikowała erę Napoleona. Swoje rysunki zamieszczał m.in. w dzienniku „Le Figaro”. były to jedne z pierwszych historii ilustrowanych.
Życiorys.
Caran d’Ache urodził się w Moskwie w 1858 roku jako Emmanuel Poiré. Był wnukiem oficera, grenadiera, który służył w Wielkiej Armii Napoleona; podczas bitwy pod Borodino, grenadier został ranny, a po wyzdrowieniu osiedlił się w Rosji. Po śmierci dziadka Caran d’Ache został adoptowany przez polską rodzinę. Jego przybrana wówczas siostra później została jego żoną.
W 1877 roku Caran d’Ache wyemigrował do Francji, gdzie przyjął francuskie obywatelstwo oraz wstąpił do armii na okres pięciu lat. W armii był odpowiedzialny za projektowanie mundurów, a zadanie to powierzył mu sam ówczesny minister wojny. Oprócz tego pisał oraz rysował do dziennika La Vie militaire, m.in. rysował karykatury żołnierzy niemieckiej armii.
Caran d’Ache zmarł 25 lutego 1909 w Paryżu w wieku 50 lat.
Prace i dzieła.
W 1898 roku Caran d’Ache oraz Jean-Louis Forain zaczęli wydawać magazyn „Pssst...!”. w którym obaj zamieszczali karykatury społeczeństwa i skandali, prezentując poglądy antysemickie i prowojskowe.
Obiad rodzinny.
Jednym z najbardzej znanych rysunków Caran d'Ache'a jest „Obiad rodzinny” (obok z prawa), opublikowany 13 lub 14 lutego 1898 r. e „Le Figaro” i odnoszący się do sprawy Dreyfusa, która radykalnie podzieliła społeczeństwo Francji w końcu XIX wieku.&lt;br&gt;
Rysunek składa się z dwóch części. Pod pierwszą jest podpis „Przede wszystkim nie rozmawiajmy o sprawie Dreyfusa”, natomiast pod drugą podpis głosi „(Po)rozmawiali”.

</doc>
<doc id="1372178" url="https://pl.wikipedia.org/wiki?curid=1372178" title="Leu">
Leu

Osoby o nazwisku Leu
Nazwy miejscowości
Saint Leu to w języku francuskim św. Lupus

</doc>
<doc id="1372179" url="https://pl.wikipedia.org/wiki?curid=1372179" title="Meatlantis">
Meatlantis

Meatlantis – trzeci album studyjny kanadyjskiego zespołu heavy metalowego Sons of Butcher, wydany w 2006 roku. Na albumie mieści się 18 utworów, które były wykorzystane w kanadyjskim serialu animowanym Sons of Butcher.

</doc>
<doc id="1372183" url="https://pl.wikipedia.org/wiki?curid=1372183" title="Jorgos Kostikos">
Jorgos Kostikos

Jorgos Kostikos grec. Γιώργος Κωστίκος (ur. 26 kwietnia 1958) – były grecki piłkarz.
Kostikos podczas kariery występował w Pierikosie (1976-1978), PAOK-u Saloniki (1978-1986) oraz Olympiakosie Pireus (1986-1988) oraz Diagoras Rodos, gdzie zakończył piłkarską karierę w 1989 roku. Z PAOK-iem w 1985 oraz Olympiakosem w 1987 zdobył mistrzostwo Grecji.
W reprezentacji Grecji w latach 1977-1984 wystąpił 35 razy, strzelając 3 bramki.
W 1980 roku uczestniczył z Grecją w Mistrzostwach Europy.

</doc>
<doc id="1372184" url="https://pl.wikipedia.org/wiki?curid=1372184" title="Pagart">
Pagart

Pagart, właściwie Przedsiębiorstwo Państwowe Polska Agencja Artystyczna „Pagart” – agencja artystyczna powstała w Warszawie 31 grudnia 1956, mająca na celu m.in. promowanie polskich artystów. Początkowo siedziba agencji mieściła się w Warszawie przy ulicy Senatorskiej 13/15, natomiast od 6 lutego 1970 przy warszawskim pl. Zwycięstwa 9.
Agencja organizowała występy gwiazdom polskiej estrady – krajowe i zagraniczne, była współorganizatorem festiwali w Sopocie i pośredniczyła w sprowadzaniu do kraju artystów zagranicznych.
Pagart został zlikwidowany na podstawie zarządzenia Ministerstwa Kultury i Sztuki z 15 listopada 1992 – w celu jego prywatyzacji powołano Polską Agencję Artystyczną „Pagart” spółka z o.o. w Warszawie.

</doc>
<doc id="1372185" url="https://pl.wikipedia.org/wiki?curid=1372185" title="MTX">
MTX



</doc>
<doc id="1372188" url="https://pl.wikipedia.org/wiki?curid=1372188" title="Trapy">
Trapy



</doc>
<doc id="1372194" url="https://pl.wikipedia.org/wiki?curid=1372194" title="Peja (Cypr)">
Peja (Cypr)

Peja (gr. "Πέγεια") − miasto w Republice Cypryjskiej, w dystrykcie Pafos. W 2011 roku liczyło 3953 mieszkańców.
Leży w południowej części półwyspu Akamas.

</doc>
<doc id="1372195" url="https://pl.wikipedia.org/wiki?curid=1372195" title="Wyznanie (album)">
Wyznanie (album)

Wyznanie – album Maryli Rodowicz wydany w 1972 roku nakładem wytwórni Pronit. Jest to drugi album Maryli Rodowicz, na której znajduje się jednak muzyka repertuarowo inna. Największy przebój z tej płyty to „Gdy piosenka szła do wojska” z festiwalu kołobrzeskiego (1972 r.). 
Album został ponownie wydany na płycie winylowej i po raz pierwszy na CD w serii „Antologia Maryli Rodowicz” (2012−2013) nakładem wytwórni Universal Music Polska i Polskie Nagrania „Muza”.
Twórcy.
Muzycy towarzyszący:

</doc>
<doc id="1372198" url="https://pl.wikipedia.org/wiki?curid=1372198" title="Środki znieczulające miejscowo">
Środki znieczulające miejscowo

Środki znieczulające miejscowo – substancje wywołujące znieczulenie miejscowe poprzez zablokowanie przewodzenia impulsów nerwowych w wybranym fragmencie ciała. Powodują zniesienie odczuwania bólu i często innych bodźców czuciowych oraz hamują odruchy i możliwość poruszania znieczulaną częścią ciała. W przeciwieństwie do środków znieczulających ogólnie nie wpływają na świadomość i funkcje mózgu.
Zastosowanie.
Środki znieczulające miejscowo stosuje się do przeprowadzania zabiegów chirurgicznych, stomatologicznych, okulistycznych i diagnostycznych bez narażenia pacjenta na silny ból towarzyszący tym zabiegom.
Najczęściej stosuje się je razem ze środkami obkurczającymi naczynia krwionośne, głównie sympatykomimetykami (np. epinefryną, norepinefryną). Ma to na celu zmniejszenie ich wchłaniania do krwiobiegu, a więc przedłużenie działania miejscowego i zmniejszenie działań niepożądanych ogólnoustrojowych. Dodatkowo zmniejsza się ukrwienie pola operacyjnego co ułatwia zabieg i zmniejsza ryzyko krwawienia.
Działania niepożądane.
Środki znieczulające (głównie typu estrowego) miejscowo mogą wywoływać reakcje alergiczne, od łagodnych (np. osutka w miejscu podania) do ciężkich (wstrząs anafilaktyczny).
Mogą dostać się również w dużej dawce do krążenia systemowego przez przypadkowe podanie dożylne, podanie zbyt dużej dawki lub zbyt szybkie wchłanianie z miejsca podania.
Po dostaniu się do krwi mogą wpływać hamująco na pracę serca:
Działanie arytmogenne niektórych środków znieczulających, np. lidokainy wykorzystuje się leczniczo, w terapii arytmii.
W wyższych dawkach mogą porażać mięśnie szkieletowe, przez hamowanie przewodzenia w synapsach nerwowo-mięśniowych. Mogą też wpływać na ośrodkowy układ nerwowy.
Działanie toksyczne po przedawkowaniu objawia się zaburzeniami ze strony ośrodkowego układu nerwowego. W pierwszej fazie jest to pobudzenie psychoruchowe, które wynika z blokowania neuronów hamujących. Później może dochodzić do niepokoju, lęków, omamów, majaczenia, wymiotów, drętwienia języka, odczuwania metalicznego posmaku w ustach, zaburzeń widzenia, drgawek. Poważne zatrucia prowadzą do utraty świadomości, drgawek klonicznych, porażenia ośrodka oddechowego i naczynioruchowego (co prowadzi do zgonu przez uduszenie).
Leczenie w przypadku zatrucia.
W pierwszej kolejności należy podać tlen i wykonać masaż serca. Przy braku efektu po 2 min. podać dożylnie 0,5-1mg adrenaliny. Przy drgawkach podaje się chlorek suksametonium, a diazepam (10-20mg), gdy drgawki nie są spowodowane niedotlenieniem i zatrzymaniem pracy serca.
Podział ze względu na zastosowanie.
Środki znieczulające miejscowo można podzielić według zastosowania farmakologicznego, na środki znieczulenia powierzchniowego, nasiękowego, przewodowego (do znieczuleń przewodowych należą także znieczulenie rdzeniowe, nadoponowe i przykręgosłupowe).
Środki stosowane do znieczulenia powierzchniowego.
substancje pochodzenia naturalnego, działające drażniąco:

</doc>
<doc id="1372200" url="https://pl.wikipedia.org/wiki?curid=1372200" title="Zoé Félix">
Zoé Félix

Zoé Félix (ur. 7 maja 1976 w Paryżu) – francuska aktorka filmowa i teatralna.

</doc>
<doc id="1372201" url="https://pl.wikipedia.org/wiki?curid=1372201" title="Kiepscy">
Kiepscy



</doc>
<doc id="1372202" url="https://pl.wikipedia.org/wiki?curid=1372202" title="Canon Power Shot A590 IS">
Canon Power Shot A590 IS



</doc>
<doc id="1372203" url="https://pl.wikipedia.org/wiki?curid=1372203" title="Alfabet mafii. Dekada mafijnej Warszawy">
Alfabet mafii. Dekada mafijnej Warszawy

Alfabet mafii. Dekada mafijnej Warszawy – polski film dokumentalny zrealizowany w 2004 roku przez Artura Kowalewskiego, Lidkę Kazen i Krzysztofa Spiechowicza (reżyserzy i autorzy scenariusza).
O filmie.
Jest to podsumowanie telewizyjnego serialu dokumentalnego tych samych twórców zrealizowanego pod tytułem "Alfabet mafii" (2004). Tematem produkcji jest wojna gangów działających w Polsce w latach 90. XX wieku.
W produkcji tej występują dziennikarze Piotr Pytlakowski i Ewa Ornacka (którzy są też autorami komentarza filmowego), a także bohaterowie filmu - przestępcy należący do mafii (m.in. Jarosław Sokołowski „Masa”, który został świadkiem koronnym). 
Lektorem jest Piotr Borowiec.

</doc>
<doc id="1372204" url="https://pl.wikipedia.org/wiki?curid=1372204" title="Portobelo">
Portobelo

Portobelo (dawniej "Puerto Bello", "Porto Bello") – miasto portowe w prowincji Colón w Panamie, w północnej części Przesmyku Panamskiego.
Historia.
Portobelo zostało założone przez Hiszpanów w 1597 roku. Między XVI a XVIII wiekiem był to ważny port eksportujący srebro, znajdujący się na szlaku hiszpańskiej floty skarbów.
W 1668 roku miasto zostało zdobyte i złupione przez piratów pod przywództwem Henry'ego Morgana.
21 listopada 1739 roku Portobelo zostało zaatakowane i zdobyte przez flotę brytyjską, dowodzoną przez admirała Edwarda Vernona, podczas tzw. wojny o ucho Jenkinsa. Bitwa obnażyła słabość hiszpańskiego sposobu prowadzenia handlu pomiędzy metropolią a koloniami i stała się przyczyną wprowadzenia zmian. Zamiast dużych flot kursujących jedynie do kilku ważnych portów, zaczęto wysyłać mniejsze floty do większej liczby miast. Wytyczono również nowy szlak morski do zachodnich wybrzeży Ameryki wiodący wokół przylądka Horn.
Obecnie Portobelo jest niewielkim miastem zamieszkanym przez 4559 mieszkańców (2010). W 1980 roku ruiny fortyfikacji wraz z fortem San Lorenzo wpisane zostały na listę światowego dziedzictwa UNESCO. W kościele pw. Św. Filipa znajduje się otoczona kultem figura Czarnego Chrystusa ("El Cristo Negro").

</doc>
<doc id="1372205" url="https://pl.wikipedia.org/wiki?curid=1372205" title="Puerto Bello">
Puerto Bello



</doc>
<doc id="1372206" url="https://pl.wikipedia.org/wiki?curid=1372206" title="Porto Bello">
Porto Bello



</doc>
<doc id="1372207" url="https://pl.wikipedia.org/wiki?curid=1372207" title="Chorągiew tatarska Daniela Szablowskiego">
Chorągiew tatarska Daniela Szablowskiego



</doc>
<doc id="1372208" url="https://pl.wikipedia.org/wiki?curid=1372208" title="Streptococcus agalactiae">
Streptococcus agalactiae

Streptococcus agalactiae – Gram-dodatni β-hemolizujący paciorkowiec zaliczany do ziarniaków. Według podziału Lancefield, opierającego się na wytwarzaniu specyficznego wielocukru C, należy do grupy serologicznej B.
Diagnostyka.
Do diagnostyki używa się agaru z krwią, gdzie wywołuje słabą hemolizę typu beta. Hemoliza jest indukowana bliską obecnością gronkowca złocistego, co jest wykorzystywane w diagnostyce ("CAMP-test").
Inna metoda diagnostyczna polega na wykrywaniu przeciwciał dla antygenów bakteryjnych w surowicy krwi pacjentów.
Bakteria posiada hialuronową otoczkę, która jest głównym czynnikiem zjadliwości, nie wytwarza natomiast przetrwalników.
Chorobotwórczość.
"Streptococcus agalactiae" kolonizuje przewód pokarmowy oraz układ moczowo-płciowy osób dorosłych. Ze względu na bliskie sąsiedztwo cewki moczowej i pochwy, bakteria obecna jest często w drogach rodnych kobiety. Może mieć to tragiczne skutki podczas porodu - przyjmuje się, że drobnoustrój ten zajmuje drugie miejsce (po koagulazo-ujemnych gronkowcach) wśród czynników etiologicznych bakteriemii u noworodków. Czynnikami sprzyjającymi zakażeniu podczas porodu obok kolonizacji pochwy, jest poród przedwczesny, niskie stężenie przeciwciał przeciwko bakterii w surowicy u matki oraz poród trwający dłużej niż 18 godzin (dłuższa ekspozycja noworodka na bakterię). Poza sepsą bakteria wywołuje często zapalenie płuc, prowadzące do ostrej niewydolności oddechowej oraz zapalenie opon mózgowych rozwijające się typowo 1-3 tygodnie po porodzie.
Drobnoustrój jest czynnikiem etiologicznym infekcji u kobiet po porodzie - od zapalenia kosmówki i błony śluzowej macicy, po poważniejsze ogólnoustrojowe zakażenia (z sepsą włącznie). 
U pozostałych osób powoduje zakażenie wyłącznie przy osłabionej odporności (zakażenia oportunistyczne).
Leczenie.
Bakteria jest wrażliwa na antybiotyki z grupy penicylin. Uważa się, że pojedyncza profilaktyczna dawka ampicyliny podana matce tuż przed porodem zapobiega ryzyku zakażenia okołoporodowego. Osoby uczulone mogą brać linkozamidy lub makrolidy, z tym że istnieje ryzyko oporności na tę grupę leków.
Alternatywnym lekiem podczas poważnych zakażeń u osób uczulonych na penicyliny jest wankomycyna.

</doc>
<doc id="1372214" url="https://pl.wikipedia.org/wiki?curid=1372214" title="Voimasta Ja Kunniasta">
Voimasta Ja Kunniasta

Voimasta Ja Kunniasta (pol. "Honor i Chwała") to drugi album studyjny fińskiego zespołu Moonsorrow, wydany 3 grudnia 2001 roku.
O płycie.
Tematyka odwołuje się do Hávamál (pol. Pieśni Najwyższego) czyli sentencji wypowiadanych przez Odyna, a także własnych przemyśleń kuzynów Sorvali. Baśniowy, hipnotyczny charakter utworów efekt tworzą m.in. wplecione w muzykę odgłosy natury. Album powstał w ciągu zaledwie niespełna roku.
Lista utworów.
W nawiasie podano tłumaczenie tytułu utworu.

</doc>
<doc id="1372219" url="https://pl.wikipedia.org/wiki?curid=1372219" title="Rok (album)">
Rok (album)

Rok – album Maryli Rodowicz wydany w 1974 roku nakładem wytwórni Pronit. Album został ponownie wydany na winylu i po raz pierwszy na CD w serii Antologia Maryli Rodowicz (2012-2013), nakładem Universal Music Polska.
Twórcy.
Muzycy towarzyszący:

</doc>
<doc id="1372225" url="https://pl.wikipedia.org/wiki?curid=1372225" title="Charalambos Ksantopulos">
Charalambos Ksantopulos

Charalambos „Babis” Ksantopulos (gr. Μπάμπης Ξανθόπουλος; ur. 29 sierpnia 1956 w Salonikach) – były grecki piłkarz grający na pozycji obrońcy.
Prawie całą karierę piłkarską Ksantopulos spędził w Iraklisie Saloniki, w którym wystąpił w 283 meczach w lidze greckiej w latach 1974-1987. Ostatnie lata kariery spędził w Pierikosie (1987-1988).
Z reprezentacją Grecji, w której rozegrał 27 meczów w latach (1978-1985), uczestniczył w Mistrzostwach Europy w 1980.

</doc>
<doc id="1372227" url="https://pl.wikipedia.org/wiki?curid=1372227" title="Antagonisty receptorów nikotynowych">
Antagonisty receptorów nikotynowych

Antagonisty receptorów nikotynowych, antagonisty nikotynowe – leki antycholinergiczne działające na ganglioplegiki.

</doc>
<doc id="1372229" url="https://pl.wikipedia.org/wiki?curid=1372229" title="Manuel Enrique Mejuto Gonzalez">
Manuel Enrique Mejuto Gonzalez



</doc>
<doc id="1372230" url="https://pl.wikipedia.org/wiki?curid=1372230" title="Pano Arodes">
Pano Arodes

Pano Arodes (gr. "Πάνω Αρόδες") – wieś w Republice Cypryjskiej, w dystrykcie Pafos. W 2011 roku liczyła 135 mieszkańców.
Pano Arodes jest zamieszkane przez Greków, a sąsiednie Kato Arodes zamieszkiwali cypryjscy Turcy.

</doc>
<doc id="1372231" url="https://pl.wikipedia.org/wiki?curid=1372231" title="Józef Mateusz Birnbaum">
Józef Mateusz Birnbaum

Józef Mateusz (Joel Mojżesz) Birnbaum (ur. 1798 w Warszawie, zm. 15 sierpnia 1831 tamże) – kupiec i szpieg, syn warszawskiego szynkarza.
Przebywał u krewnych w Galicji i w Rosji u stryja w guberni chersońskiej. Po powrocie do Warszawy założył skład win na Nowym Świecie. Zajmował się pracą policyjno-szpiegowską. Śledził m.in. rosyjskich dezerterów i używany był do śledzenia defraudacji tabaki i tytoniu. Przyjęty został przez Mateusza Lubowidzkiego do policji miejskiej. Cieszył się zaufaniem gen. Aleksandra Rożnieckiego, który go wysyłał w tajne misje szpiegowskie za granicą. Polecono mu przeniknięcie do organizacji studenckich i zdobycie zaufania wśród studentów Polaków. Śledząc krajowe defraudacje dopuszczał się wielu nadużyć, terroryzując kupców żydowskich. Na własną rękę prowadził dochodzenie, znęcał się nad aresztowanymi. Już w czasie służby w 1824 zmienił wyznanie i przyjął chrzest. W tymże roku oddany pod sąd. Sprawa jego licząca 105 woluminów akt ciągnęła się z powodu jego możnych protektorów. W czasie powstania listopadowego 15 sierpnia 1831 (noc sierpniowa) zrewoltowany tłum wywlókł go z więzienia i powiesił na latarni.

</doc>
<doc id="1372232" url="https://pl.wikipedia.org/wiki?curid=1372232" title="Joel Mojżesz Birnbaum">
Joel Mojżesz Birnbaum



</doc>
<doc id="1372236" url="https://pl.wikipedia.org/wiki?curid=1372236" title="Suden Uni">
Suden Uni

Suden Uni (fin."Wilczy Sen") – pierwszy studyjny album fińskiego zespołu Moonsorrow. Został wydany w lutym 2001 roku oraz zremasterowany w 2003, z inną okładką i dodatkowym utworem ("Tulkaapa äijät!").
Pierwsze wydanie albumu przez Plasmatica Records ukazało się w liczbie 1000 kopii.
W 2010 Drakkar Records wydało zremasterowaną wersję albumu na płycie winylowej w liczbie 150 sztuk.
Lista utworów.
W nawiasie podano tłumaczenie tytułu utworu.
Wydanie z DVD.
15 grudnia 2003 wytwórnia Spikefarm Records wydała zremasterowany album CD wraz z zapisem z koncertu zarejestrowanego 11 lipca 2003 roku w Helsinkach.

</doc>
<doc id="1372237" url="https://pl.wikipedia.org/wiki?curid=1372237" title="Halina Sembrat">
Halina Sembrat

Halina Franciszka Romualda Sembrat (ur. 14 maja 1908 w Krakowie, zm. 15 lutego 1974 w Londynie) – polska pianistka i kompozytorka.
Młodsza siostra Kazimierza Sembrata, córka Romualdy z domu Suchcitz i Franciszka, właściciela zakładu wychowawczego dla chłopców – uczniów szkół średnich w Krakowie. Uczęszczała do gimnazjum urszulanek i św. Jadwigi w Krakowie, gdzie uzyskała maturę w 1925. Potem do 1929 pobierała nauki w krakowskim konserwatorium, które ukończyła ze złotym medalem; jej nauczycielem był pianista Egon Petri. Dalsze studia muzyczne podjęła w Berlinie, gdzie u Artura Schnabla doskonaliła swój warsztat gry na fortepianie, a u Hugona Leichtentritta pobierała nauki teorii i kompozycji.
Koncertowała już w młodości (pierwszy występ miała w 1924 w Bielsku); w 1927 dała w Bielsku koncert Es-dur Ferenca Liszta, w 1929 w Polskim Radiu w Krakowie grała Liszta, Prokofjewa i Albéniza. W 1932 w konkursie radia krakowskiego otrzymała II nagrodę, a rok później – II dyplom w międzynarodowym konkursie w Wiedniu. Od 1932 do 1939 koncertowała w Krakowie, Krynicy, Warszawie, Berlinie, Brukseli i Oslo. Grała też często, szczególnie w latach 1938-1939 w Polskim Radio (przeważnie w Krakowie), ale nie brała udziału w konkursach chopinowskich.
Podczas wojny mieszkała w Krakowie; od marca 1941 w Filharmonii Generalnego Gubernatorstwa grała utwory Liszta, Chopina, Mozarta i Beethovena w "koncertach dla Polaków"; w 1944 grała koncerty charytatywne organizowane przez Radę Główną Opiekuńczą, a 5 maja tego roku publicznie wykonała po raz pierwszy własną kompozycję fortepianową.
Po wojnie mieszkała nadal w Krakowie; koncertowała – prócz miasta rodzinnego – także w Łodzi, Katowicach i Toruniu, w Polskim Radio oraz w Czechosłowacji (Karlowe Wary i Praga) i w 1946 w Oslo. W następnych latach koncertowała coraz mniej (ostatnie koncerty dała w Polskim Radiu w Krakowie w 1949 i 1950); krytykowano sposób jej gry, zarzucano jej także współpracę z niemieckim okupantem w czasie wojny (koncerty w GG), a nawet berlińskie studia przed wojną. Po kilku nieudanych próbach wyjazdu z Polski wyjechała w końcu do Anglii, gdzie uzyskała azyl polityczny. Zamieszkała w Londynie, gdzie w 1974 zmarła w wyniku obrażeń odniesionych podczas pożaru.
Napisane przez Halinę Sembrat kompozycje nie były (oprócz Elegii d-moll) nigdy jeszcze publicznie wykonywane i nie zostały nigdy wydane.

</doc>
<doc id="1372238" url="https://pl.wikipedia.org/wiki?curid=1372238" title="Maciej Puchalak">
Maciej Puchalak

Maciej Puchalak (ur. 13 lutego 1871 w Mościskach, zm. 16 sierpnia 1929 w Poznaniu) – generał brygady Wojska Polskiego.
Życiorys.
Urodził się 13 lutego 1871 roku w Mościskach, ówczesnym mieście powiatowym Królestwa Galicji i Lodomerii, w rodzinie Jana i Agnieszki z Marków. Ukończył osiem klas gimnazjum i cztery semestry studiów prawniczych.
25 stycznia 1892 rozpoczął służbę wojskową w cesarskiej i królewskiej armii, w charakterze jednorocznego ochotnika. Na stopień podporucznika został mianowany ze starszeństwem z 1 stycznia 1894 roku w korpusie oficerów rezerwy piechoty. Posiadał przydział w rezerwie do Galicyjskiego Pułku Piechoty Nr 77 w Przemyślu. W tym samym roku został powołany do służby zawodowej w c. k. Obronie Krajowej i wcielony do Pułku Piechoty Obrony Krajowej Stanisławów Nr 20 w Stanisławowie. Jako oficer zawodowy otrzymał starszeństwo w stopniu podporucznika z dniem 1 listopada 1895 roku. Na stopień porucznika został mianowany ze starszeństwem z 1 listopada 1898 roku. W latach 1898–1905 był przydzielony do Komendy Okręgu Uzupełnień Obrony Krajowej Nr 20 w Stanisławowie, pozostając oficerem LIR 20. Na stopień podpułkownika został mianowany ze starszeństwem z 1 lutego 1918 roku,
W 1907 ukończył Szkołę Korpuśną. W 1909 kapitan. Do 1912 dowodził kompanią. Potem służył w komendzie uzupełnień w Wiedniu. Podczas I wojny światowej w 1915 dowódca batalionu na froncie rosyjskim, potem dowódca batalionu marszowego Landsturmu, batalionu polowego i zapasowego. Na stopień podpułkownika został mianowany ze starszeństwem z 1 listopada 1915 roku. W latach 1916–1918 jego oddziałem macierzystym był 1 Pułk Piechoty Obrony Krajowej (w 1917 roku przemianowany na Pułk Strzelców Nr 1).
W Wojsku Polskim od listopada 1918, komendant Stacji Zbornej Wolska Polskiego w Bohuminie. Od 30 grudnia 1918 do 17 września 1919 roku oraz od 15 maja do 7 lipca 1920 dowodził 17 pułkiem piechoty. 5 kwietnia 1919 roku został formalnie przyjęty do Wojska Polskiego z byłej armii austro-węgierskiej, z zatwierdzeniem posiadanego stopnia pułkownika ze starszeństwem z dniem 1 lutego 1918 roku i mianowany dowódcą 17 pp z dniem 1 listopada 1918 roku. 22 maja 1920 roku został zatwierdzony z dniem 1 kwietnia tego roku w stopniu pułkownika, w piechocie, w grupie oficerów byłej armii austro-węgierskiej. W międzyczasie (od września 1919 roku do maja 1920 roku) był członkiem Komisji Regulaminowej Centralnej Komisji Wyszkolenia w Ministerstwie Spraw Wojskowych. 24 listopada 1920 roku ponownie w składzie Komisji Regulaminów. 15 grudnia tego roku powierzono mu pełnienie obowiązków szefa Sekcji I Piechoty w Departamencie I Broni Głównych i Wojsk Taborowych MSWojsk. W 1921 ukończył kurs dowódców.
1 września 1921 został mianowany dowódcą piechoty dywizyjnej 20 Dywizji Piechoty w Słonimie. Od 20 marca 1922 dowódca piechoty dywizyjnej 25 Dywizji Piechoty w Kaliszu. 3 maja 1922 roku zweryfikowany został w stopniu pułkownika ze starszeństwem z dniem 1 czerwca 1919 roku w korpusie oficerów piechoty. 1 grudnia 1924 roku Prezydent RP Stanisław Wojciechowski awansował go na generała brygady ze starszeństwem z dniem 15 sierpnia 1924 roku i 16. lokatą w korpusie generałów. Z dniem 1 marca 1927 roku został mu udzielony dwumiesięczny urlop z zachowaniem uposażenia, a z dniem 30 kwietnia 1927 tego roku został przeniesiony w stan spoczynku. Mieszkał w Poznaniu. Tam zmarł 16 sierpnia 1929 roku.
Był żonaty z Pauliną z Mandlów.

</doc>
<doc id="1372239" url="https://pl.wikipedia.org/wiki?curid=1372239" title="Eudoksja Izjasławówna">
Eudoksja Izjasławówna

Eudoksja Izjasławówna (ur. ok. 1140, zm. po 1187) – księżniczka ruska, zdaniem części literatury córka wielkiego księcia kijowskiego Izasława II i jego pierwszej, nieznanej z imienia żony. Między 1151 a 1154 została drugą żoną Mieszka III Starego, z którym doczekała się trzech synów: Bolesława Mieszkowica, Mieszka Młodszego i Władysława Laskonogiego oraz dwóch córek: Salomei i Anastazji.

</doc>
<doc id="1372242" url="https://pl.wikipedia.org/wiki?curid=1372242" title="Wąż koci">
Wąż koci

Wąż koci, zaskroniec koci ("Telescopus fallax") – gatunek gada z rodziny połozowatych.
Charakterystyka.
Morfologia.
Wygląd zewnętrzny
Grzbiet ciała ma zabarwienie szare, szarożółte lub żółtobrązowe. Rysunek na ciele składa się rzędu owalnych, ciemnych (najczęściej brązowych) plam wzdłuż grzbietu. Po bokach ciała biegnie rząd brązowych, poprzecznych plam, leżących naprzemianlegle w stosunku do plam na grzbiecie. Wszystkie plamy ułożone są w przybliżeniu w równych odstępach. Grzbiet głowy jest pokryty ciemnymi plamami, w skrajnych przypadkach cała głowa może być smolistoczarna (podgatunek "Telescopus fallax hoogstraali"). Brzuch jest zabarwiony żółtobiało, jasnoróżowo lub kremowo, pokryty ciemnymi, ułożonymi w kształcie szachownicy plamami. Ciało tego węża jest delikatne, wysmukłe i wysokie, w przekroju trapezokszałtne. Głowa jest duża, wrzecionowata, wyraźnie wyodrębniona z tułowia. Oczy węża kociego są bardzo duże, wystające, o pionowej wąskiej źrenicy i jasnozielonożółtej matowej tęczówce. Łuski na grzbiecie są błyszczące i gładkie, ułożone po 17 lub po 21 w każdym ukośnie załamanym rzędzie. Zęby jadowe są znacznie większe od pozostałych i położone w tylnej części szczęki, między nimi a ostatnimi zębami chwytnymi występuje przerwa.
Rozmiary
Dojrzałe płciowo osobniki tego gatunku osiągają przeważnie długość 60–70 cm, rzadziej do 100 cm.
Występowanie.
Środowisko
Żyje na suchych, kamienistych, porośniętych roślinnością stepową terenach. Aktywny w nocy dzień spędza w ukryciu. Jest gatunkiem nizinnym, wyżynnym i górskim. Pionowy zasięg tego węża dochodzi do 1500 m n.p.m. Zamieszkuje suche, dobrze nasłonecznione stoki pagórków i gór porośnięte krzaczastą roślinnością, o podłożu kamienistym i skalistym, kamieniołomy, a także lasy dębowe. Chętnie przebywa w pobliżu wód płynących. Podgatunek "Telescopus fallax hoogstraali" zamieszkuje wyłącznie pustynie, natomiast podgatunek "Telescopus fallax syriacus" związany jest z obszarami wybrzeży morskich.
Zasięg występowania
Wąż koci zamieszkuje wschodnie wybrzeże Adriatyku, Grecję, Kretę i wiele innych wysp greckich, Maltę, południową Bułgarię, Turcję i południową część europejskiej części Rosji. Poza Europą wąż ten występuje w północnym Iranie, Syrii, Libanie, Izraelu i we wschodnim Egipcie.
Pożywienie.
Głównie jaszczurki, a także myszy oraz pisklęta ptaków. W trakcie ataku przybiera charakterystyczną pozycję – tylną część ciała zwija w ciasny krążek, a wyprostowaną przednią część ciała unosi do góry ukośnie do podłoża i z tej pozycji wykonuje nagły skok w kierunku ofiary. Po jej pochwyceniu oplata ją ciałem. Jadowity, śmierć jaszczurki następuje już po około 1 minucie. Młode węże kocie jedzą owady i małe jaszczurki.
Tryb życia.
Gatunek ten prowadzi lądowy, naziemny tryb życia. Wykazuje aktywność o zmierzchu i nocną. W dzień ukrywa się w szczelinach skalnych, szczelinach murów i między kamieniami. Sen zimowy tego gatunku trwa 4–6 miesięcy. Zęby jadowe tego węża osadzone są głęboko w paszczy. Dla człowieka jest on warunkowo jadowity, co znaczy, iż mimo posiadania zębów jadowych trudno mu nimi dosięgnąć i ukąsić człowieka, ponieważ są one drobne i umieszczone głęboko w tyle w stosunkowo małych szczękach. Przed ludźmi ucieka. Schwytany, gryzie mocno i w pewnych przypadkach może dosięgnąć skóry człowieka także zębami jadowymi. Przy obcowaniu z nim wskazana jest więc ostrożność. Nazwa „wąż koci” odnosi się między innymi do sposobu, w jaki ten gatunek poluje: podkrada się ostrożnie do upatrzonej ofiary, wyrzuca przednią część ciała w nagłym skoku wbijając w nią zęby jadowe i trzyma tak długo, aż schwytane zwierzę zdechnie.
Rozród.
Samica składa jednorazowo 7–8 jaj.
Podgatunki.
W obrębie tego gatunku wyróżnia się siedem podgatunków:
Część badaczy wyróżnia jeszcze "Telescopus fallax cyprianus" (na Cyprze) i "Telescopus fallax rhodicus" (na Rodos).

</doc>
<doc id="1372245" url="https://pl.wikipedia.org/wiki?curid=1372245" title="Heartland (geografia)">
Heartland (geografia)

Heartland – jeden z elementów koncepcji "geograficznej osi historii", przedstawionej przez Halforda Johna Mackindera na posiedzeniu Royal Geographical Society w 1904 roku.Heartland miał być według niej jądrem Wyspy Świata, naturalną fortecą, obszarem warunkującym panowanie nad resztą globu. Tworzyć go miały terytoria obejmujące Rosję, zachodnie Chiny, Mongolię, Afganistan, Beludżystan oraz Iran. Na słabe strony tej teorii wskazywał m.in. Nicholas Spykman, formułując koncepcję Rimlandu.

</doc>
<doc id="1372246" url="https://pl.wikipedia.org/wiki?curid=1372246" title="Hala Wołoszyn">
Hala Wołoszyn



</doc>
<doc id="1372247" url="https://pl.wikipedia.org/wiki?curid=1372247" title="Czarna Woda (dopływ Grajcarka)">
Czarna Woda (dopływ Grajcarka)

Czarna Woda – potok, prawostronny dopływ Grajcarka o długości 6,99 km.
Potok płynie w Beskidzie Sądeckim. Jego źródło znajduje się pod Przełęczą Długą położoną między masywami Radziejowej oraz Złomistego Wierchu w głównym grzbiecie Pasma Radziejowej; na wysokości ok. 1130 m n.p.m. Stąd płynie na południe, pomiędzy grzbietami Mokrej na zachodzie i Wielkiego Rogacza na wschodzie. Na tym odcinku uchodzi kilka potoków spływających z okolic Radziejowej i Wielkiego Rogacza. Za ujściem największego dopływu – wpadającego z prawej strony Kotelniczego Potoku – dolinę otaczają od zachodu grzbiet Świniarek, natomiast od wschodu – grupa Ruskiego Wierchu. Następnie przepływa przez miejscowość Czarna Woda, usytuowaną w jego dolinie część wsi Jaworki, a potem, już w centrum Jaworek (ok. 570 m n.p.m.), łączy się z Białą Wodą.

</doc>
<doc id="1372249" url="https://pl.wikipedia.org/wiki?curid=1372249" title="Japońska Czerwona Armia">
Japońska Czerwona Armia



</doc>
<doc id="1372253" url="https://pl.wikipedia.org/wiki?curid=1372253" title="Lista pomników narodowych Stanów Zjednoczonych">
Lista pomników narodowych Stanów Zjednoczonych

Lista pomników narodowych Stanów Zjednoczonych zawiera amerykańskie federalne pomniki narodowe (ang. "national monument"). Lista nie zawiera innych jednostek, w szczególności pomników narodowych określanych w Stanach Zjednoczonych jako "national memorials". Lista nie zawiera również nieistniejących już pomników narodowych, które zostały na przykład rozwiązane lub przekształcone w parki narodowe.
Spośród 100 pomników narodowych istniejących w czerwcu 2009 roku w Stanach Zjednoczonych 74 było zarządzanych przez National Park Service, a pozostałe 22 przez inne agencje federalne takie jak Bureau of Land Management, Fish and Wildlife Service i Forest Service. Część pomników zarządzanych jest wspólnie przez kilka agencji.

</doc>
<doc id="1372254" url="https://pl.wikipedia.org/wiki?curid=1372254" title="Tulimyrsky">
Tulimyrsky

Tulimyrsky – minialbum zespołu Moonsorrow, wydany 30 kwietnia 2008 roku. Wszystkie kompozycje zostały nagrane i zmiksowane w helsinskim studio Jive, należącym do Jukki Varmo i Henri Sorvaliego.

</doc>
<doc id="1372257" url="https://pl.wikipedia.org/wiki?curid=1372257" title="Marek Bryx">
Marek Bryx

Marek Ignacy Bryx (ur. 4 lipca 1953 w Wąbrzeźnie) – profesor w Szkole Głównej Handlowej, były wiceminister infrastruktury, były prezes Urzędu Mieszkalnictwa i Rozwoju Miast, pierwszy dyrektor Warszawskiego Biura Programu ONZ do spraw Osiedli Ludzkich, w latach 2003–2007 doradca INTA ds. polityki mieszkaniowej, od 2007 r. członek zarządu INTA, od 2008 do 2016 r. prorektor Szkoły Głównej Handlowej w Warszawie ds. rozwoju. Autor ponad 200 publikacji naukowych poświęconych rynkowi nieruchomości, polityce mieszkaniowej i rewitalizacji.
Życiorys.
W 1976 ukończył studia w Szkole Głównej Planowania i Statystyki na kierunku ekonomika produkcji, tam pracuje od 1978. W 1983 obronił doktorat pt. „Racjonalizacja kosztów i cen wielorodzinnego budownictwa mieszkaniowego”. W kolejnych latach, aż do 1989 r. był aktywnym publicystą Tygodnika Społeczno-Ekonomicznego „Fundamenty”. Po 1989 pracę naukową łączył z działalnością publiczną i gospodarczą. Pełnił m.in. następujące funkcje:
W 1999 r. obronił habilitację pt. „Finansowanie rozwoju budownictwa mieszkaniowego w miastach”, w której przedstawił zarys systemu finansowania polityki mieszkaniowej państwa. Tematyka ta powraca w jego kolejnych publikacjach, zarówno dotyczących rynku nieruchomości, jak i rewitalizacji. Od 1999 r. kieruje Katedrą Inwestycji i Nieruchomości w Szkole Głównej Handlowej, w 2000 r. został profesorem SGH.
W kolejnych latach łączył pracę naukową (m.in. od 2002 r. członek Rady Naukowej Instytutu Rozwoju Miast) z działalnością publiczną, pełniąc szereg funkcji związanych z kształtowaniem polityki przestrzennej i mieszkaniowej:
Od 2005 jest zaangażowany w administracyjne życie SGH. W latach 2005–2008 jako dziekan kierował Studium Niestacjonarnym, a w latach 2008–2016 pełnił funkcję prorektora Szkoły Głównej Handlowej ds. Rozwoju. W 2007 r. uzyskał tytuł profesora nauk ekonomicznych. Od 2011 r. jest członkiem Komitetu Naukoznawstwa PAN. Prowadzi aktywną działalność międzynarodową, od 2003 r. jest członkiem International Urban Development Association (od 2007 r. jako członek zarządu), a od 2008 r. – członkiem Komitetu Sterującego i Monitorującego mechanizmy finansowe The United Nations Habitat Innovative Financial Mechanisms (ERSO).
Działalność naukowa.
Od 2000 r. kieruje jako redaktor serią „Nieruchomości” wydawaną przez Poltext, w której do tej pory ukazało się 13 podręczników, które przedstawiają najistotniejsze zależności i zasady funkcjonowania rynku nieruchomości:
  1. Inwestowanie na rynku nieruchomości, Warszawa 2011;
  2. Prawo nieruchomości, Warszawa 2009;
  3. Obrót nieruchomościami, Warszawa 2009;
  4. Nieruchomość, kredyt, Hipoteka, Warszawa 2008;
  5. Rynek Nieruchomości. System i funkcjonowanie, Warszawa 2006;
  6. Zarządzanie nieruchomością komercyjną. Warszawa 2006 (Wyróżnienie ministra infrastruktury za prace naukowe i publikacje);
  7. Wprowadzenie do zarządzania nieruchomością. Warszawa 2004 (Nagroda ministra infrastruktury za prace naukowe i publikacje);
  8. Ile jest warta nieruchomość. Warszawa 2003;
  9. Pośrednik na rynku nieruchomości, Warszawa 2002;
10. Finansowanie inwestycji mieszkaniowych, Warszawa 2001;
11. Inwestycje w nieruchomości Warszawa 2001;
12. Plany zarządzania nieruchomością Warszawa 2000;
13. Podstawy zarządzania nieruchomością, Warszawa 2000.
Rynek nieruchomości to wiodący temat większości jego publikacji z pierwszej dekady XXI wieku. Stopniowo jednak zainteresowanie rynkiem nieruchomości rozszerzyło się na zagadnienia związane z publiczną działalnością, przede wszystkim rewitalizację miast i stopniowo również ochronę zabytków materialnych.
W latach 2007–2010 kierował zespołem Szkoły Głównej Handlowej w konsorcjum sformowanym przez Instytut Rozwoju Miast (partner wiodący), Uniwersytet Jagielloński i Stowarzyszenie „Forum Rewitalizacji” w projekcie badawczym zamawianym pt. „Rewitalizacja miast polskich jako sposób zachowania dziedzictwa materialnego i duchowego oraz czynnik zrównoważonego rozwoju”. W wyniku projektu powstała seria publikacji „Rewitalizacja miast polskich”.
Prace badawcze dotyczące rewitalizacji miast kontynuuje w kolejnych badaniach, którymi kieruje w Szkole Głównej Handlowej (badania statutowe pt. „Rewitalizacja miast polskich jako czynnik kształtowania konkurencyjności przedsiębiorstw”). Doświadczenia z pracy badawczej wykorzystuje w pracy dydaktycznej jako przewodniczący Rady Programowej Studiów Podyplomowych „Rewitalizacja miast – organizacja i finansowanie” oraz jako ekspert w Radzie Inwestycyjnej Funduszu Powierniczego JESSICA w województwie mazowieckim.

</doc>
<doc id="1372259" url="https://pl.wikipedia.org/wiki?curid=1372259" title="Fritz Seidler">
Fritz Seidler

Fritz Seidler (ur. 18 lipca 1907, zm. 3 maja 1945) – SS-Hauptsturmführer, zbrodniarz hitlerowski, komendant obozu koncentracyjnego Gusen.
Członek NSDAP (nr legitymacji partyjnej: 3693999) i SS (nr identyfikacyjny: 135387). W latach 1940–1942 pełnił funkcję "2. Schutzhaftlagerführera" (kierownika obozu) w Auschwitz. Następnie od października 1942 do początków maja 1945 sprawował stanowisko komendanta "Gusen I", podobozu Mauthausen. Zarówno w Auschwitz, jak i w Gusen Seidler należał do najgorszych obozowych oprawców. Brał aktywny udział w egzekucjach i skazywał więźniów na najbardziej okrutne kary. Swym bezwzględnym zachowaniem dawał przykład innym esesmanom jak należy traktować więźniów. 
W swoim raporcie z czasów pobytu w Auschwitz Witold Pilecki tak opisał Fritza Seidlera: 
3 maja 1945 Seidler popełnił samobójstwo, unikając odpowiedzialności za swoje zbrodnie. Najpierw zastrzelił rodzinę, a następnie siebie. 

</doc>
<doc id="1372261" url="https://pl.wikipedia.org/wiki?curid=1372261" title="Devils Tower National Monument">
Devils Tower National Monument



</doc>
<doc id="1372262" url="https://pl.wikipedia.org/wiki?curid=1372262" title="Statue of Liberty National Monument">
Statue of Liberty National Monument



</doc>
<doc id="1372263" url="https://pl.wikipedia.org/wiki?curid=1372263" title="Fort Pulaski National Monument">
Fort Pulaski National Monument



</doc>
<doc id="1372264" url="https://pl.wikipedia.org/wiki?curid=1372264" title="Fort Sumter National Monument">
Fort Sumter National Monument



</doc>
<doc id="1372265" url="https://pl.wikipedia.org/wiki?curid=1372265" title="Wanderers F.C.">
Wanderers F.C.

Wanderers Football Club – amatorski klub piłkarski z Londynu, występujący w "Surrey South Eastern Combination Junior Division Four" – 17. ligowym poziomie piłkarskim w Anglii. Powstał w 1859 roku pod nazwą Forest Football Club, pięć lat później zmienił nazwę na Wanderers Football Club. Początkowo składał się głównie z absolwentów renomowanych szkół prywatnych. Był jednym z czołowych zespołów drugiej połowy XIX wieku w Anglii sięgając pięciokrotnie po Puchar Anglii. 
Przed zorganizowaniem turnieju o Puchar kraju zespół rozgrywał jedynie mecze towarzyskie według różnych zasad. W 1863 roku powołano "Football Association", a klub z Londynu był jednym z trzynastu założycieli. W latach siedemdziesiątych XIX wieku Wanderers wygrali rozgrywki pucharowe trzy razy z rzędu. Wśród znanych piłkarzy występujących w klubie byli między innymi C.W. Alcock (zwany wówczas ojcem współczesnego sportu) oraz Arthur Kinnaird, uważany za jednego z najlepszych piłkarzy tamtych lat. Przez cały okres istnienia klub nie posiadał własnego stadionu. Występował na różnych obiektach w Londynie i okolicach. Do momentu rozwiązania zespół rozgrywał jedno, charytatywne spotkanie w roku – w Boże Narodzenie – przeciwko Harrow School. 
W 2009 roku klub reaktywowano z inicjatywy potomków Charlesa i Johna Alcocków w celu pozyskiwania funduszy dla brytyjskiego oddziału UNICEF-u.
Historia.
Utworzenie klubu.
Klub założony został w 1859 z inicjatywy absolwentów londyńskiej szkoły publicznej w Harrow, m.in. przez C.W. Alcocka, jego brata Johna, J. Pardoe i braci A. i W. J. Thompson. Początkowo funkcjonował pod nazwą Forest Football Club. 
Przez pierwsze dwa lata istnienia zespół rozgrywał swoje mecze w północnej części Londynu – Snaresbrook na terenach należących prawdopodobnie do Hrabiego Mornington. Pierwszy mecz Forest F.C. miał miejsce 15 marca 1862 roku przeciwko Crystal Palace. Zarówno w tym spotkaniu jak i w rewanżu obydwa zespoły składały się z piętnastu piłkarzy. W tamtych czasach zasady gry w piłkę nożną nie były jeszcze ustalone więc istniało kilka wariantów gry; można było między innymi dotykać piłkę rękami czy wystawić dowolną (nieprzekraczającą piętnastu) liczbę graczy. W 1863 roku Forest F.C. był jednym z trzynastu założycieli Związku Piłkarskiego w Anglii (ang. "Football Association") i przyjął zatwierdzone przez niego reguły gry w piłkę nożną choć okazjonalnie grał według innych zasad.
W 1864 roku klub przyjął nazwę Wanderers Football Club i pod tym szyldem wystąpił przeciwko drużynie z Kilburn. Wkrótce potem Alcock zdecydował, prawdopodobnie ze względu na wysoki koszt utrzymania, że klub nie będzie posiadał swojego obiektu, co wywołało sprzeciw kilku członków zespołu. W sezonie 1864/65, zespół używał zamiennie dwóch nazw, jednak po 1865 roku nazwa Forest F.C. przestała być używana. W sezonie 1865/66 zespół przegrał zaledwie jedno z szesnastu rozegranych spotkań. Przez kolejne cztery lata miał za to trudności z zebraniem jedenastu piłkarzy więc zmuszony był do rozgrywania meczów z mniejszą ich ilością lub wypożyczał zawodników z innych klubów. W latach sześćdziesiątych XIX wieku drużyna występowała na Battersea Park i na krykietowym obiekcie Kennington Oval.
Sukces w Pucharze.
W sezonie 1870/71 Wanderers zwyciężyli w 32 meczach na 37 rozegranych. Rok później dzięki inicjatywie piłkarza "The Rovers" C.W. Alcocka zorganizowano po raz pierwszy turniej o Puchar kraju, który był otwarty dla wszystkich członków "Football Association". W 1. edycji tych rozgrywek Wanderers dotarli do finału wygrywając w poprzednich czterech rundach zaledwie jeden mecz, jeden zakończył się remisem (przy wyniku nierozstrzygniętym awans uzyskiwały obydwa zespoły), dwa spotkania nie odbyły się z powodu wycofania się przeciwnika. 16 marca 1872 roku pokonali Royal Engineers 1:0 i jako pierwszy zespół w historii zdobyli trofeum. Kolejny sukces przyszedł rok później. Według ówczesnych zasad zwycięzca poprzedniej edycji miał zagwarantowany udział w finale. Wanderers na Kennington Oval odnieśli zwycięstwo 2:0 nad Oxford University, głównie dzięki dobrej postawie Arthura Kinnairda. Przez następne dwie edycje zespół docierał najwyżej do trzeciej rundy zaliczając przy tym rekordowe zwycięstwo 16:0 nad Farningham.
W październiku 1875 roku Wanderers po raz pierwszy zagrali mecz w Szkocji z najlepszą ówcześnie drużyną tego kraju Queens Park. Mimo wystawienia najsilniejszego składu Szkoci zwyciężyli 5:0. W rewanżu rozegranym cztery miesiące później zespół z Londynu pokonał Queens Park 2:0. Była to pierwsza w historii porażka drużyny z Glasgow. W 1876 Wanderers po raz kolejny osiągnęli finał Pucharu. Ponownie na Kennington Oval "The Rovers" zagrali z drużyną Old Etonians, w której wystąpiło pięciu byłych piłkarzy Wanderers, w tym Kinnaird. Pierwszy mecz zakończył się remisem, w powtórce Wanderers zwyciężyli 3:0 zdobywając trofeum po raz trzeci.
Przed rozpoczęciem sezonu 1876/77 do drużyny powrócił Arthur Kinnaird, a Wanderers znowu awansowali do finału Pucharu Anglii, w którym pokonali Oxford University 2:1 po dogrywce. Rok później po raz trzeci z rzędu wygrali trofeum po zwycięstwie nad Royal Engineers. Według ówczesnych zasad turnieju po trzecim z rzędu triumfie w rozgrywkach zwycięski zespół mógł zachować puchar na własność, jednak Alcock zwrócił go Związkowi pod warunkiem, że zasada ta zostanie zmieniona i w przyszłości żaden zespół nie przejmie go na własność. Przed meczem finałowym Wanderers rozegrali mecz ze zwycięzcą Pucharu Szkocji Vale of Leven; ostatecznie przegrali 1:3.
Upadek klubu.
Po trzecim z rzędu triumfie w Pucharze reputacja klubu zaczęła spadać. W 1878 roku wielu absolwentów renomowanych szkół publicznych odchodziło do innych klubów; zmalała również liczba meczów. W sezonie 1878/79 "The Rovers" ulegli w pierwszej rundzie Pucharu drużynie Old Etonians, w której występował Kinnaird. W kolejnym dotarli do trzeciej przegrywając ponownie z Old Etonians. Po tym spotkaniu wielu piłkarzy opuściło klub.
Rok później klub wycofał się z rozgrywek o Puchar, gdyż nie był w stanie zebrać odpowiedniej ilości piłkarzy na mecz. Po 1881 roku drużyna rozgrywała zaledwie jedno, charytatywne spotkanie w roku, w Boże Narodzenie przeciwko Harrow School. W książce wydanej przez gazetę "The Sportsman" opublikowano informację, że klub uległ likwidacji w 1884; według "The Times" ostatni mecz Wanderers rozegrali przeciwko Harrow 25 grudnia 1887 roku.
Wanderers rozegrali w sumie 378 spotkań i zdobyli ponad 700 goli.
Wanderers obecnie.
Plany, które doprowadziły do odrodzenia się klubu powstały w październiku 2008 roku. Mark Wilson, obecny sekretarz, skontaktował się z Karen Gunnell wnuczką Johna Forstera Alcocka (1841–1910) – współzałożyciela oryginalnego klubu. Gunnell, jej syn Johaness (obecny piłkarz Wanderers) oraz inni potomkowie braci Alcocków poparli projekt reaktywowania klubu.
Mark Wilson skontaktował się także z brytyjskim oddziałem UNICEF-u. Postanowiono, że zespół pozyskiwać będzie fundusze dla tej organizacji.
Herb i barwy klubu.
Zespół Wanderers F.C. przez większą część swojego istnienia występował prawdopodobnie w koszulach w poprzeczne czarne, różowe i pomarańczowe pasy choć dokładne stroje nie są znane gdyż zachowała się zaledwie jedna fotografia zespołu. W programie z meczu wyjazdowego przeciwko Queens Park zawarta została informacja o białych strojach Wanderers. Dla odróżnienia poszczególnych zawodników zamiast numeracji, która wprowadzona została dopiero w roku 1938, przy nazwisku piłkarza podano kolor czapki jaką nosić miał w trakcie meczu.
Obecny herb, który pochodzi od szkoły publicznej w Harrow, prawdopodobnie także zdobił koszule oryginalnego, dziewiętnastowiecznego klubu.
Stadiony.
Wanderers początkowo występowali na boisku w północno-wschodniej dzielnicy Londynu Redbridge. W latach 1859–1887 najwięcej meczów rozegrali na krykietowym stadionie Kennigton Oval (151 spotkań). Występowali m.in. także na Vincent Square w Westminster (31 meczów), na boisku szkoły Harrow (15) oraz w Clapham Common (12). Między 1864 a 1867 rokiem korzystali również z boiska w Battersea Park w Wandsworth.
Rywalizacja.
Piłkarze Wanderers, którzy w większości byli absolwentami szkoły w Harrow, często spotykali się z jej reprezentacją; w latach 1865–1883 obydwa zespoły spotkały się 33 razy. Poza tym "Wędrowcy" regularnie rozgrywali mecze z Royal Engineers, Clapham Rovers i Civil Service.
Piłkarze, którzy wystąpili w kadrze narodowej.
Dla reprezentacji Anglii wystąpiło w sumie 15 piłkarzy Wanderers. Byli to:
Po jednym występie zaliczyli także:
Zarząd klubu.
Pierwszym sekretarzem klubu był A. W. Mackenzie (1859–1864). Jego następcami byli: były piłkarz Wanderers C. W. Alcock (1864–1875), Jarvis Kenrick (1875–1879) i Charles Wollaston (1879–1883). Od 2009 roku prezesem jest Jamie Harvey, funkcję sekretarza pełni Mark Wilson.

</doc>
<doc id="1372267" url="https://pl.wikipedia.org/wiki?curid=1372267" title="Zakwaszanie wód">
Zakwaszanie wód

Zakwaszenie wód – proces zwiększania kwasowości wód w zbiornikach naturalnych w wyniku procesów naturalnych i sztucznych. Jego miarą jest spadek średniej wartości pH wody.
Geneza.
Antropogeniczne zakwaszanie rzek i jezior.
Zakwaszenie jezior i rzek jest procesem najczęściej wywoływanym działaniem człowieka. Powodowany jest najczęściej kwasem siarkowym oraz azotowym pochodzenia przemysłowego głównie ze spalin i procesów technologicznych. W większej części Europy pH opadów jest mniejsze niż 4,7 (kwaśne deszcze). Do wód powierzchniowych substancje te docierają nie tylko z opadami, ale również ze spływami ze zlewni. Te ostatnie mogą być jednak zobojętnione, dzięki buforującym właściwościom gleb zawierających związki o charakterze zasadowym, głównie wapnia. Na obszarze Polski kwaśne spływy ze zlewni występują na terenach górskich, gdzie podłoże wykształcone jest na kwaśnych, granitowych skałach.
Naturalne zakwaszanie wód.
Zakwaszanie wód może mieć także charakter naturalny. Zachodzi ono w zbiornikach o wodzie miękkiej (zawierającej mało jonów wapnia i magnezu), w których zlewni powstaje dużo kwaśnych substancji humusowych. Dotyczy to jezior lobeliowych i humotroficznych na wczesnym etapie, których sukcesja określana jako dystrofizacja prowadzi do przekształcenia w kwaśne jeziora polihumusowe. Również zlewnie porośnięte przez lasy iglaste mogą wprowadzać poprzez spływ powierzchniowy substancje humusowe wpływając na dystrofizację zbiorników – najczęściej niewielkich rozmiarów i bezodpływowych.
Zakwaszanie oceanu.
Zwiększanie kwasowości zaobserwowano także w wodach oceanicznych, prawdopodobnie jako skutek absorbowania zwiększonych ilości dwutlenku węgla tworzącego kwas węglowy. Zakwaszanie oceanu wynika przede wszystkim ze zwiększenia koncentracji dwutlenku węgla w atmosferze a w rezultacie – nasilonego rozpuszczania się tego gazu w wodzie morskiej. Zjawisko może być wzmacniane przez występowanie kwaśnych deszczów lub spływ nawozów. Obecne zakwaszanie oceanu jest efektem działalności człowieka, jednak w historii Ziemi zdarzały się epizody zakwaszania wynikającego z przyczyn naturalnych.
Skutki.
Spadkowi pH towarzyszy zmiana rozpuszczalności oraz stopnia utlenienia wielu metali. W środowisku kwaśnym wzrasta przede wszystkim rozpuszczalność glinu, miedzi, cynku, żelaza niklu oraz ołowiu, a rtęci i wanadu maleje. Wzrastająca rozpuszczalność glinu prowadzi do powstawania jego toksycznych jonów, co w efekcie doprowadza do zubożenia flory i fauny. Glin wytrąca się również w kompleksach z substancjami humusowymi, przez co woda w zbiorniku robi się coraz bardziej przezroczysta, ale staje się szkodliwa dla zwierząt, roślin i zdrowia ludzkiego (w rejonie górnej Wisły – rezerwacie pstrąga, ryba ta wyginęła wskutek zakwaszenia wody).
Zakwaszenie gleb wiąże się także ze zwiększonym eksportem do wód pierwiastków, takich jak: wapń, magnez, a zwłaszcza fosfor, który potęguje eutrofizację. Dochodzi również do bujnego rozwoju glonów, szczególnie z rodzaju mużocja, co spowodowane jest między innymi zmniejszającą się presją roślinożerców wskutek ustępowania licznych bezkręgowców. Rośliny naczyniowe są często wypierane przez torfowce, dochodzi również do wypierania np. okrzemek. Okrzemki mają specyficzne preferencje w stosunku do pH, na podstawie ich pancerzyków próbuje się rekonstruować historię zmian pH w wodach.
Trwały powrót jeziora do właściwego pH może nastąpić tylko wówczas, gdy redukcji ulegnie emisja przemysłowa, ciepłownicza i motoryzacyjna. Obecnie na terenach Europy między innymi w Skandynawii prowadzone są zabiegi neutralizujące, polegające na wapnowaniu oraz wprowadzaniu NaOH do wody jeziornej.
W przypadku oceanu ważnym skutkiem zakwaszania jest zmiana względnych koncentracji jonów hydroniowych (H3O+), wodorowęglanowych (HCO3-) i węglanowych (CO32-). Utrudnia to tworzenie i utrzymywania w dobrym stanie skorupek oraz szkieletów organizmów pobierających z otoczenia węglan wapnia (CaCO3), na przykład małży czy koralowców.

</doc>
<doc id="1372269" url="https://pl.wikipedia.org/wiki?curid=1372269" title="Przewodniczący parlamentu Gruzji">
Przewodniczący parlamentu Gruzji

Przewodniczący kieruje pracami parlamentu, reprezentuje go na zewnątrz i zastępuje prezydenta w sytuacji gdy jest on niezdolny do pełnienia funkcji.

</doc>
<doc id="1372270" url="https://pl.wikipedia.org/wiki?curid=1372270" title="Środki zwiotczające">
Środki zwiotczające



</doc>
<doc id="1372271" url="https://pl.wikipedia.org/wiki?curid=1372271" title="Huta cynku &quot;Wilhelmina&quot;">
Huta cynku &quot;Wilhelmina&quot;



</doc>
<doc id="1372274" url="https://pl.wikipedia.org/wiki?curid=1372274" title="Marszczelec pierścieniowy">
Marszczelec pierścieniowy

Marszczelec pierścieniowy ("Siphonops annulatus") – gatunek płaza z rodziny Siphonopidae.
Występowanie.
Brazylia, Ekwador, Peru, Gujana. Podmokłe tereny w lasach tropikalnych w pobliżu wód oraz środowiska antropogeniczne (ogrody, plantacje i inne). Żyje w glebie, w której ryje korytarze do głębokości 20 cm, lub przebywa pod grubą warstwą ściółki.
Opis.
Dorasta do 40 cm długości. Ciało silnie wydłużone o średnicy około 1,5 cm, pozbawione kończyn i ogona. Powierzchnie ciała pokrywają poprzecznie głębokie bruzdy tworzące regularne pierścienie w liczbie 85–95. Na żuchwie tylko 1 rząd zębów. Oczy lepiej wykształcone niż u innych marszczelcowatych. Czułki dotykowe położone w pobliżu oczu.
Ubarwienie ciemnografitowe lub niebieskoszare o stalowym połysku, bruzdy białawe i dobrze widoczne.
Odżywianie.
Żywi się bezkręgowcami.
Rozród.
Zapłodnienie wewnętrzne. Samica składa około 5 jaj w ziemi, w wygrzebanych przez siebie jamkach. Jaja są owalne o średnicy 8,5–10 mm i sklejone ze sobą lepką substancją. Samica pozostaje owinięta wokół jaj aż do wylęgu kijanek.

</doc>
<doc id="1372277" url="https://pl.wikipedia.org/wiki?curid=1372277" title="Obi (wyspa)">
Obi (wyspa)

Obi (, inne nazwy: "Obira", "Utara") – wyspa w Indonezji położona na południe od Halmahery. Wyspa położona jest w prowincji Moluki Północne, a jej powierzchnia wynosi 2542 km². Najwyższy punkt na Obi wznosi się na 1611 m n.p.m.
Ludność zróżnicowana etnicznie. Według danych z lat 70. XX wieku mieszkańcy wyspy posługują się językami tobelo, ternate, buton i malajskim Moluków Północnych (malajskim wyspy Ternate).

</doc>
<doc id="1372280" url="https://pl.wikipedia.org/wiki?curid=1372280" title="Parlament Gruzji">
Parlament Gruzji

Parlament Gruzji składa się ze 150 deputowanych wybieranych według ordynacji mieszanej na 4-letnią kadencję. Sprawuje władzę ustawodawczą, zatwierdza rząd i uchwala budżet.
Od 26 maja 2012 roku siedzibą Parlamentu było drugie pod względem wielkości miasto Gruzji – Kutaisi. 1 stycznia 2019 roku Parlament powrócił do swojej dawnej siedziby w Tbilisi.
Spikerem parlamentu jest aktualnie Arczil Talakwadze z frakcji Gruzińskie Marzenie-Republikanie.
Frakcje parlamentarne.
Koalicja rządowa - 85
Opozycja - 65

</doc>
<doc id="1372281" url="https://pl.wikipedia.org/wiki?curid=1372281" title="Mateusz Eustachy Lubowidzki">
Mateusz Eustachy Lubowidzki

Mateusz Eustachy Michał Lubowidzki (ur. 13 września 1789 w Dylewie, zm. 17 grudnia 1874 roku w Drzewicy) – wiceprezydent Warszawy, senator Królestwa Kongresowego, radca stanu, dyrektor Wydziału Przemysłu i Handlu w Komisji Rządowej Spraw Wewnętrznych, Duchownych i Oświecenia Publicznego w 1834 roku, członek Rady Stanu Królestwa Polskiego od 1837 roku.
Życiorys.
4 listopada 1817 został mianowany przez namiestnika gen. Józefa Zajączka wiceprezydentem Warszawy. Po utworzeniu z inicjatywy Nikołaja Nowosilcowa i Aleksandra Rożnieckiego (nie bez chęci Lubowidzkiego) Biura Centralnego Policji dla Warszawy i Królestwa Polskiego, wszedł do rady tego biura jako szef policji municypalnej.
Z powodu pełnienia tej funkcji był znienawidzony szczególnie przez mniej zamożną ludność Warszawy i biedotę żydowską. Pozwalał na tortury w śledztwie, w czym odznaczał się jego zausznik Józef Mateusz Birnbaum. Posądzany był o ciągnięcie zysków z funduszy przeznaczonych na utrzymanie więźniów.
Prowadził dom otwarty, co ułatwiało mu pozyskiwanie potrzebnych informacji. Raporty składał bezpośrednio wielkiemu księciu Konstantemu w Belwederze. Odznaczony Orderem Świętego Stanisława II klasy w 1825 roku.
Wieczorem 29 listopada 1830 roku, podczas ataku na Belweder, Lubowidzki został ciężko raniony przez powstańców. Umieszczony w szpitalu w koszarach ujazdowskich miał być współoskarżony w procesie Birnbauma. 1 stycznia 1831 jego brat Józef Lubowidzki uzyskał od nowego gubernatora Warszawy gen. Stanisława Wojczyńskiego pozwolenie na umieszczenie go dla dalszego leczenia w domu, co pozwoliło mu zbiec. Lubowidzki przebywał następnie w Bytomiu i Wrocławiu.
Po upadku powstania powrócił do Warszawy. Był członkiem masonerii oraz mówcą loży Astrea i jej reprezentantem w Wielkim Wschodzie Narodowym Polski (1819).

</doc>
<doc id="1372283" url="https://pl.wikipedia.org/wiki?curid=1372283" title="Mezőkovácsháza">
Mezőkovácsháza

Mezőkovácsháza – miasto na Węgrzech, w Komitacie Békés, siedziba władz powiatu Mezőkovácsháza.

</doc>
<doc id="1372284" url="https://pl.wikipedia.org/wiki?curid=1372284" title="Wiązówka bulwkowata">
Wiązówka bulwkowata



</doc>
<doc id="1372285" url="https://pl.wikipedia.org/wiki?curid=1372285" title="Emba (Cypr)">
Emba (Cypr)

Emba (gr. "Έμπα") – wieś w Republice Cypryjskiej, w dystrykcie Pafos. W 2011 roku liczyła 4855 mieszkańców.
Emba w dialekcie cypryjskim oznacza "wejście". W centrum miejscowości znajduje się datowany na XII wiek kościół Panaja Chriseleusa, zbudowany w stylu bizantyjskim.

</doc>
<doc id="1372286" url="https://pl.wikipedia.org/wiki?curid=1372286" title="Grzebiuszka syryjska">
Grzebiuszka syryjska

Grzebiuszka syryjska ("Pelobates syriacus") – gatunek płaza z rodziny grzebiuszkowatych.
Występuje na Półwyspie Bałkańskim, w Azji Mniejszej, w Syrii.
Opis.
Dorasta do 8 cm. Skóra gładka, źrenice szparowate, pionowe. Grzbiet jasnoszary lub żółtawy z nieregularnymi,ciemnozielonymi plamami. Brzuch biały. Modzele podeszwowe jasno ubarwione.
Odporna na susze. Żyje na terenach o twardej, suchej i kamienistej glebie w której zagrzebuje się do 25 cm. Zimuje na lądzie w glebie o wilgotności zaledwie 3-5%. Odżywia się chrząszczami, ślimakami, gąsienicami, dżdżownicami.

</doc>
<doc id="1372287" url="https://pl.wikipedia.org/wiki?curid=1372287" title="Tour de Pologne 1976">
Tour de Pologne 1976

33. edycja wyścigu kolarskiego Tour de Pologne odbyła się w dniach 25 sierpnia – 5 września 1976. Rywalizację rozpoczęło 101 kolarzy, a ukończyło 72. Łączna długość wyścigu – 1541 km.
Pierwsze miejsce w klasyfikacji generalnej zajął Janusz Kowalski (Polska), drugie Jan Brzeźny (Stal I), a trzecie Hans Joachim Vogel (NRD). 
W wyścigu nie startowali wszyscy najlepsi polscy zawodnicy, którzy równolegle z TdP ścigali się w RFN, w Nadrenii. Zwycięzca prologu i pierwszego etapu Stanisław Szozda wycofał się 28 września z przyczyn zdrowotnych (planowana operacja przepukliny). Z zagranicznych ekip w wyścigu startowały reprezentacje NRD, Czechosłowacji, Kuby i Austrii (Włosi, Norwegowie i Belgowie mimo wcześniejszych zapowiedzi nie przyjechali do Polski). Sędzią głównym wyścigu był Zbigniew Kubisiak.

</doc>
<doc id="1372288" url="https://pl.wikipedia.org/wiki?curid=1372288" title="Peret">
Peret

Peret ("prt") – w starożytnym Egipcie druga pora kalendarza egipskiego, w którym wzrastały rośliny. Odpowiadał naszej zimie. Pora peret trwała 120 dni od 16 listopada do 15 marca. W skład pory peret wchodziły cztery miesiące. Po porze peret następowała pora żniw – szemu.
Linki zewnętrzne.
opis kalendarza egipskiego

</doc>
<doc id="1372290" url="https://pl.wikipedia.org/wiki?curid=1372290" title="Griselda Pollock">
Griselda Pollock

Griselda Pollock (ur. 11 marca 1949 w Związku Południowej Afryki) – brytyjska historyczka, krytyczka sztuki i feministka. Autorka ważnych prac analizujących sztuki wizualne w perspektywie teorii feministycznej. Profesor społecznej i krytycznej historii sztuki na Uniwersytecie w Leeds.
Życiorys.
Urodziła się w Związku Południowej Afryki, jako córka Alana Wintona Setona Pollocka i Kathleen Alexandry (z domu Sinclair). Dorastała w Kanadzie. W wieku kilkunastu lat przeniosła się do Wielkiej Brytanii. Studiowała historię nowożytną na Uniwersytecie Oksfordzkim (1967"–"1970) i historię sztuki europejskiej w Courtauld Institute of Art (1970"–"1972). W 1980 obroniła doktorat poświęcony sztuce Vincenta van Gogha. Na Uniwersytecie w Leeds wykłada od 1977. W 2001 została profesorem społecznej i krytycznej historii sztuki na tej uczelni. Otrzymała honorowy tytuł doktora na Courtauld Institute of Art w 2019. W tym samym roku Estońska Akademia Sztuk pięknych również przyznała jej honorowy tytuł doktora. 
W 2020 otrzymała Nagrodę Holberga za wyjątkowy wkład w feministyczną historię sztuki i analizę kulturoznawczą. 

</doc>
<doc id="1372291" url="https://pl.wikipedia.org/wiki?curid=1372291" title="Mezőhegyes">
Mezőhegyes

Mezőhegyes − miasto na Węgrzech, w Komitacie Békés, w powiecie Mezőkovácsháza.
Znajduje się tu państwowa stadnina koni.

</doc>
<doc id="1372295" url="https://pl.wikipedia.org/wiki?curid=1372295" title="Szemu">
Szemu

Szemu ("Smw") – w starożytnym Egipcie trzecia pora kalendarza egipskiego będąca porą żniw. Odpowiednik naszego lata. Pora szemu trwała 120 dni od 16 marca do 13 lipca. W skład pory szemu wchodziły cztery miesiące. Po porze szemu następowało pięć dni epagomenalnych.
Linki zewnętrzne.
opis kalendarza egipskiego

</doc>
<doc id="1372296" url="https://pl.wikipedia.org/wiki?curid=1372296" title="Staroszwedzkie">
Staroszwedzkie

 (ukr. Старошведське, ros. Старошведское, szwedz. Gammalsvenskby, miejsc. Gammölsvänskbi) – dawna wieś szwedzka na Ukrainie obecnie stanowiąca część wsi Zmijiwka w obwodzie chersońskim.
Po podboju Noworosji, w 1782 roku podjęto próbę przesiedlenia tam części Szwedów, żyjących na bałtyckiej wyspie Dago (obecnie Hiuma), od czasów pokoju w Nystad należącej do Rosji. Zdania co do charakteru tych przesiedleń są podzielone, część historyków uważa, że były one wymuszone przez zaborcę, część zaś – że były dobrowolne, motywowane ciężką sytuacją ekonomiczną chłopstwa. W drodze zginęła blisko połowa przesiedlanych. Ponadto, po przybyciu na miejsce przesiedleńcy nie zastali żadnych obiecanych im domostw, skutkiem czego w marcu 1783 roku w Staroszwedzkim mieszkało tylko 135 osób. W późniejszym okresie do wsi przesiedlono także 30 szwedzkich jeńców wojennych.
Pomimo tego, że mogli wybrać sobie nadziały ziemi, koloniści zajmowali się głównie rybołówstwem. We wsi nie było jednak ani pastora, ani nauczyciela. W 1804 roku w najbliższej okolicy powstały trzy wsie niemieckie, które okrążyły osadę szwedzką. W latach 60. XIX wieku rozpoczęła się emigracja ekonomiczna Szwedów do Kanady. W końcu tego wieku odnowiono więzi z macierzą, czego widocznym skutkiem stał się kościół pobudowany w 1885 roku ze składek tamtejszych wiernych. Ponieważ we wsi nie było szwedzkiego pastora, nabożeństwa odprawiał nieznający szwedzkiego niemiecki pastor, używając w tym celu przysłanych ze Szwecji ksiąg liturgicznych. We wsi założono także bibliotekę z woluminami w języku szwedzkim. Choć w szkole językiem wykładowym był język rosyjski, prowadzono także lekcje języka ojczystego oraz katechezy.
I wojna światowa oznaczała ponowne zerwanie więzi ze Szwecją. W tej sytuacji ponowiła się fala emigracji nie tylko do Szwecji, ale także do Kanady. W 1927 roku we wsi żyło 895 potomków pierwszych kolonistów. Wskutek ciężkiej sytuacji ekonomicznej w Szwecji część z emigrantów podjęła decyzję o powrocie, za którym agitowała Szwedzka Partia Komunistyczna. Kiedy 25 sierpnia 1941 roku jednostki armii hitlerowskiej wkroczyły do wsi, były tam witane jako wyzwoliciele. Odwrót Niemców wiązał się z ewakuacją Szwedów na zachód.
Współcześnie na terytorium dawnej wsi żyje około 200 osób, kultywujących szwedzką tożsamość narodową, w tym około 20 z nich używa języka szwedzkiego. Istnieje stowarzyszenie mieszkańców wsi. Pewną pomoc finansową oferują: szwedzki Kościół oraz samorząd regionu Gotland.

</doc>
<doc id="1372299" url="https://pl.wikipedia.org/wiki?curid=1372299" title="NRA">
NRA



</doc>
<doc id="1372300" url="https://pl.wikipedia.org/wiki?curid=1372300" title="Battonya">
Battonya

Battonya – miasto na Węgrzech, w Komitacie Békés, w powiecie Mezőkovácsháza.

</doc>
<doc id="1372303" url="https://pl.wikipedia.org/wiki?curid=1372303" title="Nadczynność przytarczyc">
Nadczynność przytarczyc

Nadczynność przytarczyc (łac. "hyperparathyreosis") – nadaktywność przytarczyc, w wyniku której dochodzi do nadmiernej produkcji parathormonu (PTH). Parathormon jest hormonem regulującym poziom wapnia i fosforanów. Nadczynność przytarczyc dzieli się na:

</doc>
<doc id="1372306" url="https://pl.wikipedia.org/wiki?curid=1372306" title="Ratownik WOPR">
Ratownik WOPR

Ratownik WOPR – uprawnienie obowiązujące do roku 2012 do pracy na kąpieliskach, pływalniach krytych i odkrytych oraz w czasie imprez na wodach i nad wodami zgodnie z obowiązującymi przepisami. Ustawą o bezpieczeństwie osób przebywających na obszarach wodnych od 1 stycznia 2012 wprowadzono tylko jedno uprawnienie – ratownik wodny, zastępując wszystkie istniejące uprawnienia z zakresu ratownictwa wodnego.
Historia.
Przed 2012 rokiem do nadawania stopni w ratownictwie oraz określania uprawnień do prowadzenia działań ratowniczych były uprawnione specjalistyczne organizacje ratownicze. W przypadku ratownictwa wodnego katalog stopni i uprawnień w ratownictwie wodnym został ustanowiony przez Zarząd Główny WOPR, wymieniając aż 6 stopni ratowniczych:
1) młodszy ratownik WOPR;
2) ratownik WOPR;
3) ratownik wodny pływalni;
4) ratownik wodny śródlądowy;
5) ratownik wodny morski;
6) starszy ratownik wodny.
Powyższe stopnie zachowały ważność w ratownictwie wodnym, jeśli zostały nadane bądź też ich uzyskiwanie zostało rozpoczęte przed 1 stycznia 2012. Od 2012 roku, a ściślej od dnia 3 lipca 2012, obowiązują przepisy rozporządzenia Ministra Spraw Wewnętrznych z dnia 21 czerwca 2012 r. w sprawie
szkoleń w ratownictwie wodnym. Przewidują one jedno minimum 63-godzinne szkolenie ratownika wodnego. 
Uprawnienia (do 2012).
Ratownik WOPR był asystentem starszego ratownika wodnego stopniem i mógł:
Liczba zatrudnionych ratowników WOPR nie mogła przekraczać połowy stanu zatrudnionych
ratowników a co najmniej 50% zatrudnionych ratowników musiało posiadać wyższe
uprawnienia.
Ratownicy WOPR podlegali weryfikacji asystenckiej raz na 3 lata.
Aktualne uregulowania prawne.
Stopień ratownika WOPR znajdował umocowanie prawne w uchwale nr 5/6/09 Prezydium Zarządu Głównego Wodnego Ochotniczego Pogotowia Ratunkowego z dnia 5 grudnia 2009 roku w sprawie stopni ratowników i instruktorów WOPR. Po wejściu w życie w 2012 roku ustawy o bezpieczeństwie osób przebywających na obszarach wodnych jest tylko jedno obowiązujące uprawnienie – ratownik wodny, które zastąpiło wszystkie dotychczasowe uprawnienia z zakresu ratownictwa wodnego. Jednakże Wodne Ochotnicze Pogotowie Ratunkowe zachowało wszystkie dotychczasowe stopnie, które należy traktować jako wewnętrzną hierarchię organizacji (potwierdzenie utrzymania stopni można znaleźć m.in. w uchwale ZG WOPR z dnia 28 marca 2015 r.).

</doc>
<doc id="1372309" url="https://pl.wikipedia.org/wiki?curid=1372309" title="Amok (film 1998)">
Amok (film 1998)

Amok – polski film fabularny, dramat z roku 1998 w reżyserii Natalii Korynckiej-Gruz, która napisała do niego scenariusz wspólnie z Robertem Brutterem.
Opis fabuły.
Maciek (Rafał Maćkowiak), młody dziennikarz pracujący w radiu, otrzymuje polecenie zrealizowania reportażu na temat giełdy. W trakcie zbierania materiałów o tej instytucji poznaje Maksa (Mirosław Baka), człowieka obciążonego poważnymi problemami, który wprowadza Maćka w zagadnienia finansowe i zapoznaje z mechanizmem rządzącym giełdą. Wkrótce między mężczyznami zawiązuje się przyjaźń.
Maćka szybko wciąga giełda, co powoduje utratę dotychczasowych wartości - satysfakcjonującej pracy i ukochanej kobiety. Stając na rozdrożu, musi wybrać, którą drogę życiową wybierze. Okazuje się, że jest to sprawa życia i śmierci.

</doc>
<doc id="1372312" url="https://pl.wikipedia.org/wiki?curid=1372312" title="Đỗ Mười">
Đỗ Mười

Đỗ Mười, właśc. Nguyễn Duy Cống (ur. 2 lutego 1917 w Hanoi, zm. 1 października 2018 tamże) – wietnamski polityk, w latach 1968–1988 wicepremier, w latach 1988–1991 premier Wietnamu, a w latach 1991–1997 sekretarz generalny Komunistycznej Partii Wietnamu.
W 1939 wstąpił do Komunistycznej Partii Indochin. Od 1955 był członkiem Komitetu Centralnego, a od 1982 członkiem Biura Politycznego.
Do momentu śmierci był najstarszym żyjącym byłym przywódcą państwowym.

</doc>
<doc id="1372313" url="https://pl.wikipedia.org/wiki?curid=1372313" title="Synagoga w Siadach">
Synagoga w Siadach

Synagoga w Siadach – bóżnica znajdująca się w Siadach (lit. "Seda") na Żmudzi. 
Synagoga jest drewnianym budynkiem oszalowanym i parterowym wzniesionym na początku XX wieku. Charakteryzuje się dachem naczółkowym, nad oknami znajdują się trójkątne nadokienniki.

</doc>
<doc id="1372315" url="https://pl.wikipedia.org/wiki?curid=1372315" title="Komorowice (gmina)">
Komorowice (gmina)

Komorowice – dawna gmina wiejska istniejąca w latach 1973–1976 w województwie katowickim i bielskim. Siedzibą władz gminy były Komorowice (obecnie dzielnica Bielska-Białej).
Gmina "jednostkowa" Komorowice (Krakowskie) istniała od 23 grudnia 1920 do 31 lipca 1934 w woj. krakowskim (powiat bialski). 1 sierpnia 1934 roku została włączona do nowo utworzonej gminy zbiorowej Biała Krakowska.
Gminę zbiorową Komorowice utworzono 1 stycznia 1973 roku w powiecie bielskim w woj. katowickim, z połączenia gromad Komorowice i Hałcnów. 1 czerwca 1975 gmina znalazła się w nowo utworzonym woj. bielskim.
1 stycznia 1977 roku jednostka została zniesiona przez włączenie jej terenów do miasta Bielska-Białej.

</doc>
<doc id="1372316" url="https://pl.wikipedia.org/wiki?curid=1372316" title="Synagoga w Poniewieżu">
Synagoga w Poniewieżu

Synagoga w Poniewieżu – zabytkowa bóżnica żydowska znajdująca się w Poniewieżu, położona obok budynku dawnej jesziwy zaadaptowanego na piekarnię. 
Synagoga jest małym parterowym budynkiem wzniesionym na planie prostokąta, murowanym, nakrytym dwuspadowym dachem. Po 1945 zamknięta i przebudowana (m.in. zamurowano arkady w oknach).

</doc>
<doc id="1372318" url="https://pl.wikipedia.org/wiki?curid=1372318" title="Stare Bielsko (gmina)">
Stare Bielsko (gmina)

Stare Bielsko – dawna gmina wiejska istniejąca w latach 1945–1954 i 1973–1976 w województwie śląskim (śląsko-dąbrowskim), katowickim i stalinogrodzkim, a następnie w katowickim i bielskim. Siedzibą władz gminy było Stare Bielsko (obecnie dzielnica Bielska-Białej).
Gmina "jednostkowa" Stare Bielsko (lub "Bielsko Stare") istniała od 28 lipca 1920 do 30 listopada 1945 roku w woj. śląskim (powiat bielski). 1 grudnia 1945 roku została przekształcona w gminę "zbiorową" w tymże powiecie i województwie, obejmującą poza siedzibą dotychczasowe gminy: Komorowice (Śląskie) i Mazańcowice. Według stanu z 1 lipca 1952 roku gmina składała się z 3 gromad: Komorowice, Mazańcowice i Stare Bielsko.
Gmina została zniesiona 29 września 1954 roku wraz z reformą znoszącą gminy – z jej terenu powstały gromady: Stare Bielsko, Mazańcowice i część gromady Komorowice.
Gminę przywrócono 1 stycznia 1973 roku w województwie katowickim z połączenia gromad Stare Bielsko i Mazańcowice. 1 czerwca 1975 gmina znalazła się w nowo utworzonym województwie bielskim.
1 stycznia 1977 roku gmina została zniesiona przez włączenie sołectwa Stare Bielsko do miasta Bielsko-Biała i sołectwa Mazańcowice do gminy Jasienica.

</doc>
<doc id="1372319" url="https://pl.wikipedia.org/wiki?curid=1372319" title="Starszy ratownik WOPR">
Starszy ratownik WOPR

Starszy ratownik WOPR – uprawnienie do pracy na kąpieliskach, pływalniach krytych i odkrytych oraz w czasie imprez na wodach i nad wodami oraz do pełnienia funkcji kierownika grupy ratowników zgodnie z obowiązującymi przepisami, obowiązujące do roku 2012. Ustawą o bezpieczeństwie osób przebywających na obszarach wodnych od 1 stycznia 2012 jest tylko jedno uprawnienie – ratownik wodny, zastępując wszystkie istniejące uprawnienia z zakresu ratownictwa wodnego.
Starszym ratownikiem wodnym zostaje osoba, która minimum 3 lata działała w stopniu ratownika wodnego oraz po pozytywnym zaliczeniu szeregu testów m.in.:
Aktualne uregulowania prawne.
Stopień ratownika WOPR znajdował umocowanie prawne w uchwale nr 5/6/09 Prezydium Zarządu Głównego Wodnego Ochotniczego Pogotowia Ratunkowego z dnia 5 grudnia 2009 roku w sprawie stopni ratowników i instruktorów WOPR. Po wejściu w życie w 2012 roku ustawy o bezpieczeństwie osób przebywających na obszarach wodnych jest tylko jedno obowiązujące uprawnienie – ratownik wodny, które zastąpiło wszystkie dotychczasowe uprawnienia z zakresu ratownictwa wodnego[a][2]. Jednakże Wodne Ochotnicze Pogotowie Ratunkowe zachowało wszystkie dotychczasowe stopnie, które należy traktować jako wewnętrzną hierarchię organizacji (potwierdzenie utrzymania status quo można znaleźć m.in. w uchwale ZG WOPR z dnia 28 marca 2015 r.)).

</doc>
<doc id="1372324" url="https://pl.wikipedia.org/wiki?curid=1372324" title="Kostrzewa czerwonawa">
Kostrzewa czerwonawa



</doc>
<doc id="1372325" url="https://pl.wikipedia.org/wiki?curid=1372325" title="Wapienica (gmina)">
Wapienica (gmina)

Wapienica – dawna gmina wiejska istniejąca w latach 1973–1976 w województwie katowickim i bielskim. Siedzibą władz gminy była Wapienica (obecnie dzielnica Bielska-Białej).
Gmina "jednostkowa" Wapienica istniała od 28 lipca 1920 do 30 listopada 1945 roku w woj. śląskim (powiat bielski). 1 grudnia 1945 roku włączona została do nowo utworzonej gminy zbiorowej Jaworze.
Gminę zbiorową Wapienica utworzono 1 stycznia 1973 roku w powiecie bielskim w województwie katowickim z terenu gromad: Wapienica, Jaworze i Międzyrzecze (Międzyrzecze Dolne i Górne). 1 czerwca 1975 znalazła się w nowo utworzonym województwie bielskim.
1 stycznia 1977 roku została zniesiona przez włączenie sołectwa Wapienica do miasta Bielsko-Biała oraz sołectw: Jaworze, Międzyrzecze Dolne i Międzyrzecze Górne do gminy Jasienica. 2 kwietnia 1991 Jaworze utworzyło osobną gminę.

</doc>
<doc id="1372326" url="https://pl.wikipedia.org/wiki?curid=1372326" title="Synagoga w Telszach">
Synagoga w Telszach

Synagoga w Telszach – żydowska bóżnica znajdująca się w Telszach. 
Jest drewnianym jednopiętrowym budynkiem, który po 1940 roku odebrano gminie żydowskiej. Została zbudowana najprawdopodobniej w XIX wieku. 
Obok cmentarza żydowskiego zamienionego na park jest jedną z pamiątek przypominających o wielokulturowym obliczu dawnych Telsz.

</doc>
<doc id="1372327" url="https://pl.wikipedia.org/wiki?curid=1372327" title="Dziewczyna i chłopak, czyli heca na 14 fajerek">
Dziewczyna i chłopak, czyli heca na 14 fajerek

Dziewczyna i chłopak, czyli heca na 14 fajerek – powieść dla młodzieży, autorstwa Hanny Ożogowskiej, wydana po raz pierwszy w roku 1961. W roku 1978, nakręcono na jej podstawie miniserial telewizyjny pt. "„Dziewczyna i chłopak”", a w 1980, z powstałego materiału złożono film kinowy.
Fabuła.
Bohaterami są Tosia i Tomek, rodzeństwo, bardzo podobni do siebie. Zbliżają się wakacje, każdy na odpoczynek wybiera sobie inne miejsce i cel podróży: mama do Ciechocinka do sanatorium, Tosia do cioci Isi do Białegostoku, by pomóc w opiece nad młodszymi dziećmi, Tomek do wuja do leśniczówki, gdzie ma być trzymany „męską ręką” i przygotowywać się do egzaminu poprawkowego z historii, a tata zostaje w domu, żeby pracować nad ważnym projektem. Pierwsza wyjechała mama, martwiąc się czy wszyscy na pewno poradzą sobie bez jej opieki. Zapewniają, że tak. Chłopak tuż przed samym wyjazdem musiał jednak niezwłocznie załatwić „męską” sprawę. Żeby nic się nie wydało, siostra pojechała za niego do leśniczówki, a on musiał odgrywać rolę niańki u cioci Isi. Tosia, która pojechała zamiast brata przeżyła bardzo wiele: nocowała sama w ciemnym pokoju, jeździła na koniu, a Tomek został specjalistą w dziedzinie mody, uczesania, stoczył nawet bitwę z kuzynkami przeciw okolicznym chłopakom i cały czas zachwalał bardzo swojego brata. Ciocia Isia i wujek bardzo chwalili swoich podopiecznych. W końcu jednak Tosia musiała ujawnić swoją prawdziwą tożsamość, ponieważ wuj, u którego przebywała, postanowił ściąć jej włosy. 

</doc>
<doc id="1372328" url="https://pl.wikipedia.org/wiki?curid=1372328" title="Dziewczyna i chłopak czyli Heca na czternaście fajerek">
Dziewczyna i chłopak czyli Heca na czternaście fajerek



</doc>
<doc id="1372330" url="https://pl.wikipedia.org/wiki?curid=1372330" title="Piramida Sechemcheta">
Piramida Sechemcheta

Piramida Sechemcheta – niedokończona piramida schodkowa w Sakkarze faraona z III dynastii – Sechemcheta. Prawdopodobnie zbudowana przez architekta Dżesera – Imhotepa.
Konstrukcja piramidy.
Piramidę Sechemcheta odkrył Zakaria Goneim w 1951 roku. W latach 1963–1976 ograniczone prace prowadził tu także Jean-Philippe Lauer. Piramida miała mieć siedem stopni, ale tylko pierwszy został ukończony. Pierwotnie mur otaczający miał wymiary 263×189 m, lecz został powiększony, tak by dorównywał murowi piramidy Dżesera. Do części podziemnej piramidy prowadzi oddalona od niej na znaczną odległość pochylnia, która osiągnąwszy głębokość 12 m od poziomu podłoża przechodzi w korytarz 9 metrowej długości, kończący się ślepo. Prawdopodobnie z powodu niestabilności gruntu zaprzestano dalszego drążenia korytarza, a samą pochylnię zasypano do połowy jej głębokości.
Powyżej rozpoczęto drążenie innego tunelu, którego podłoga opada w głąb podłoża pod takim samym kątem jak zasypana pochylnia, a jego sufit wydrążono poziomo na długości 11,5 m, dochodząc do końca, na którym wydrążono arkadę wysokości 3,96 m i głębokości 90 cm. Poza arkadą sufit korytarza opada już dalej pod takim samym kątem jak podłoga. Mniej więcej w jednej trzeciej długości korytarza za arkadą, w jego suficie znajduje się otwór pionowego szybu, przechodzącego ze skał podłoża w górę poprzez rdzeń piramidy. Szyb ten był zablokowany wielkimi głazami oraz zasypany drobnymi odłamkami skalnymi, gliną i piaskiem, spoczywającymi na dnie szybu, na podłodze korytarza. W czasie oczyszczania szybu natrafiono na cztery znaleziska. Na pierwszej od góry warstwie zasypanej czystym piaskiem leżały kości zwierzęce: baranów, gazeli i bydła domowego. Pod nimi znaleziono sześćdziesiąt dwa papirusy spisane demotyką – niektóre z czasów XXVI dynastii.
Poniżej, w warstwie drobnych odłamków skalnych, gliny i piasku znaleziono wielką ilość kamiennych naczyń spoczywających warstwą w szybie oraz zalegających usypiskiem na podłodze korytarza. Pod tym usypiskiem przy wschodniej ścianie wylotu szyby znaleziono dwadzieścia jeden złotych bransolet i naramiennic, złotą ozdobę w kształcie muszli skorupiaka, złotą okładzinę w kształcie sierpa, bardzo liczne złote i fajansowe – złocone paciorki oraz igłę i szczypczyki z elektronu. W zachodniej ścianie korytarza przy wylocie szybu znajduje się przejście do innego tunelu, prowadzącego poprzez pasaż w kształcie litery L do drugiego korytarza, ciągnącego się równolegle do północnego boku piramidy, załamującego się pod kątem prostym w kierunku południowym po obu stronach piramidy, wzdłuż jej zachodniego i wschodniego boku. W ścianach tego korytarza wykuto sto trzydzieści dwie nisze, rozmieszczone naprzemiennie po obu jego stronach.
Poniżej wejścia do korytarza z niszami, główny korytarz opada nadal w głąb podłoża, przechodzi w odcinek poziomy, prowadząc do komory grobowej. Komora grobowa jest niedokończonym, wykutym w skale pomieszczeniem, w którego ścianach zachodniej i wschodniej, pośrodku, wykuto dwa metrowe uskoki niewiadomego przeznaczenia. Otwór drzwiowy w południowej ścianie komory prowadzi do ślepo zakończonej galerii. Jeszcze dwie ślepe galerie znajdują się po obu stronach komory grobowej, a wejścia do nich znajdują się przy wlocie korytarza głównego do komory grobowej. Wejście do komory grobowej było zatarasowane wielkimi głazami i ścianami nie noszącymi śladów przebijania przejść. W samej komorze znajdował się alabastrowy sarkofag o niezwykłej konstrukcji. Wykuty został w jednym bloku alabastru bez pokrywy, a zamknięcie stanowił jeden z krótszych jego boków, będąc ruchomą płytą wysuwaną do góry za pomocą liny, przewlekanej przez wycięcie w kształcie litery U. Płaskie wypusty wystające po obu stronach ślizgały się w wycięciach w dłuższych bokach sarkofagu. Ślady gipsu w miejscach połączeń zamknięcia sarkofagu oraz wieniec suchych kwiatów na wierzchu, wskazywały na jego nienaruszony stan. Po otwarciu okazało się jednak, że był pusty.
Kompleks grobowy.
Pierwotne wymiary muru okalającego cały kompleks grobowy wynosiły 263 m (pn.–pd.) × 189 m (wsch.–zach.). Zgodnie z tym projektem piramida znajdowałaby się w samym środku kompleksu. Dokonano zmian w planie i ostatecznie rozmiary kompleksu grobowego osiągnęły wymiary 545 × 189 m. Mur został wzniesiony z rdzenia kamiennego, oblicowanego wapieniem z Tura z ozdobami w formie płycin i bastionów. Zewnętrzne oblicowanie składa się z jednej warstwy płyt wapiennych o grubości ok. 30 cm i boku ok. 50 cm. Po zmianie planu budowy, część gotowego już muru północnego wykorzystano jako mur oporowy tarasu mającego ciągnąć się aż do muru północnego, budowanego według nowego planu. Przedłużenie północne, murów zachodniego i wschodniego kompleksu, zostało przesunięte do wewnątrz kompleksu o ok. 1,8 m. Podczas wykopalisk ustalono, iż cały obszar kompleksu grobowego poprzedzielany jest murami oporowymi, a przestrzenie pomiędzy nimi wypełnione są gruzem skalnym i mieszaniną gliny i piasku. Dokonano tego prawdopodobnie w celu zniwelowania oraz podniesienia terenu o ok. 9 m, tak aby powstałe tam budowle widoczne były z Memfis. Sama piramida wzniesiona została na litej skale.
Na południe od piramidy Sechemcheta znajduje się mastaba, w której prawdopodobnie pochowane było dziecko (prawdopodobnie syn Sechemcheta). Wzniesiono ją pomiędzy piramidą a murem kompleksu, pośrodku na osi wschód – zachód. Zbudowana jest z kamiennych bloków. Jej wymiary wynoszą 31 × 15,5 m. Jej część naziemna przetrwała do naszych czasów w bardzo zniszczonej części. Część podziemna składa się z pionowego szybu po stronie zachodniej, korytarza opadającego w dół oraz poziomego korytarza prowadzącego do komory grobowej o wymiarach 3,5 × 2,6 m. Mastaba, pomimo zasypania szybu wejściowego głazami i gruzem została w czasach starożytnych doszczętnie obrabowana. W komorze grobowej odkryto drewniana trumnę ze szkieletem dziecka wewnątrz – prawdopodobnie syna Sechemcheta.

</doc>
<doc id="1372332" url="https://pl.wikipedia.org/wiki?curid=1372332" title="Polonica.net">
Polonica.net

Polonica.net – skrajnie nacjonalistyczny portal internetowy działający w latach 2002–2010, firmowany przez Katolicko-Narodowy Ruch Oporu Kontrjudaizacji i Kontrdepolonizacji, Polski Związek Patriotyczny i Ogólnoświatowy Ruch Katolickiej Awangardy Narodowej.
Publikowane treści.
Na stronach portalu znajdowało się kilkadziesiąt artykułów (autorem ich był m.in. ksiądz Henryk Jankowski) propagujących treści antysemickie oraz Lista Żydów, do której twórcy strony zaliczyli m.in. Donalda Tuska, Ludwika Dorna, Lecha Kaczyńskiego, Lecha Wałęsę, Adama Michnika, Monikę Olejnik, Sebastiana Imbierowicza, czy nawet Dorotę Rabczewską, Gosię Andrzejewicz, Jolantę Rutowicz i innych, przy czym niektóre krótkie biogramy odsyłają do innych, obszerniejszych. Tak jest np. w przypadku Tadeusza Mazowieckiego czy Adama Michnika, który ma biogram zaczerpnięty z dwóch książek Jerzego Roberta Nowaka.
Autorzy strony przyznawali, że pochodzenie większości osób było ustalane "z postawy, powiązań, działalności, dokonań i wypowiedzi".
Na podstawie listy zaprezentowano w Koszalinie plakat „Żydzi won z katolickiego kraju” mający zachęcać do obejrzenia wystawy na temat antysemityzmu, który spowodował duże kontrowersje i doprowadził do przedwczesnego zamknięcia ekspozycji przez policję.
Redaktorzy portalu sprzeciwiali się kanonizacji Jana Pawła II. Na głównej stronie portalu można było przeczytać: "z przykrym niesmakiem Prawdy, musimy stwierdzić, że Jan Paweł II zasługuje jedynie na miano „Wielkiego Żyda”, lub „Wielkiego Rabina Rzymu” – za całokształt, ale broń Panie Boże, z całą pewnością nie, na pewno nie świętego, nie na świętego Kościoła katolickiego! To JPII zjudeizował Rzymsko-Katolicki Kościół, to JPII dopuścił do wielu odstępstw i herezji, do panoszenia się żydostwa i żydzizmów w Kościele".
W sekcji „Czerwone żydorysy” publicyści witryny przygotowali „prawdziwe życiorysy” polskich polityków, łącznie z ich „faktycznymi”, żydowskimi nazwiskami. Przykładowo, były prezydent Aleksander Kwaśniewski określany był jako „Izaak Stoltzman”. Jacek Kuroń, „prawdziwe” nazwisko "Icek Kordblum" uważany był za „wroga nr 1”, polskości, stalinowca, fanatycznego komunistę, alkoholika, świnię Orwellowską” itd.
Główna teza.
Dominantą tematyczną serwisu było stwierdzenie, że polska polityka i gospodarka zostały opanowane przez osoby pochodzenia żydowskiego. Osoby te dążą do zniszczenia polskiej tradycji, a także zdecydowanie opowiadają się przeciw konserwatyzmowi obyczajowemu i silnej pozycji Kościoła katolickiego. To, zdaniem autorów, sprawia, że osoby pochodzenia żydowskiego stanowią główne zagrożenie dla Polski, dlatego też autorzy opowiadają się za „wygnaniem Żydów z kraju”.
Osoby tworzące serwis wycofały poparcie dla takich organizacji jak Narodowe Odrodzenie Polski (oskarżenie o „kryptożydowstwo, quasi i kryptonazizm, żydowskie przywództwo”) czy Liga Polskich Rodzin (oskarżenie o „pro-rosyjskość, pro-UE, filosemityzm i powiązania z "kryptomasońską lożą Opus Dei”").
Zamknięcie portalu.
Mimo rozpoczęcia śledztwa ws. strony przez wydział wywiadu kryminalnego łódzkiej Komendy Wojewódzkiej Policji (m.in. na podstawie Art. 256 i Art. 257 Kodeksu Karnego), ewentualne zatrzymanie autorów i zamknięcie strony było utrudnione ze względu na to, że strona znajdowała się na amerykańskim serwerze. W 2010 roku strona została zawieszona.

</doc>
<doc id="1372333" url="https://pl.wikipedia.org/wiki?curid=1372333" title="Dziewczyna i chłopak czyli heca na 14 fajerek">
Dziewczyna i chłopak czyli heca na 14 fajerek



</doc>
<doc id="1372336" url="https://pl.wikipedia.org/wiki?curid=1372336" title="Trangan">
Trangan

Trangan – wyspa we wschodniej Indonezji, największa w archipelagu Wysp Aru na Morzu Arafura (pozostałe wyspy to Kobroor i Wokam). Znajduje się w prowincji Moluki. Ma powierzchnię 2148,5 km². Długość wybrzeża to 403,1 km, a maksymalna wysokość to 91 m n.p.m. Leży najdalej na południe z 3 głównych wysp archipelagu.

</doc>
<doc id="1372337" url="https://pl.wikipedia.org/wiki?curid=1372337" title="Juan Baptista de Pastene">
Juan Baptista de Pastene

Juan Baptista de Pastene – włoski żeglarz i podróżnik pochodzący z Genui, jako pierwszy wpłynął do Cieśniny Magellana od strony zachodniej. 
Juan Baptista de Pastene służył pod rozkazami gubernatora Chile Pedra de Valdivii. W 1544 roku na czele dwóch okrętów zbadał zachodnie wybrzeża Ameryki Południowej - od Valparaiso do Cieśniny Magellana. Rok później zorganizował komunikację pomiędzy portem La Serena w Chile a Callao w Peru. W 1553 roku prawdopodobnie jako pierwszy wpłynął do Cieśniny Magellana od zachodniej strony. 

</doc>
<doc id="1372338" url="https://pl.wikipedia.org/wiki?curid=1372338" title="Synagoga przy ul. Smilgos w Kiejdanach">
Synagoga przy ul. Smilgos w Kiejdanach

Synagoga przy ul. Smilgos w Kiejdanach () – jedna z trzech zachowanych kiejdańskich bóżnic, znajdująca się przy ul. Smilgos 13. 
Bóżnica jest wolno stojącym budynkiem, obecnie użytkowanym jako dom mieszkalny. Na tablicy odsłoniętej na budynku widnieje informacja o Elijahu ben Szlomo Zalmanie, który spędził dzieciństwo w Kiejdanach.

</doc>
<doc id="1372339" url="https://pl.wikipedia.org/wiki?curid=1372339" title="Skarby stolinów">
Skarby stolinów

Skarby stolinów – zbiór opowiadań fantasy autorstwa Rafała Ziemkiewicza, który ukazał się w 1990. Składa się z trzech części: "Hrebor Cudak", "Skarby stolinów" i "Uwagi tłumacza".
Treścią książki jest wyprawa trzech bohaterów, do krainy, w której uchronić mają świat od triumfu sił zła. Świat wykreowany przez Ziemkiewicza przypomina Polskę z czasów Mieszka I, a stworzone na potrzeby książki słownictwo nawiązuje do kultury Słowian epoki przedchrześcijańskiej.
Według Jacka Inglota, choć jej akcja została przeprowadzona sprawnie – książka była wtórna i w warstwie fabularnej powielała schematy z "Władcy Pierścieni". Inglot docenił jednak oryginalność w kreacji świata powieści – krajobrazu, rekwizytorni i tła kulturowego.

</doc>
<doc id="1372340" url="https://pl.wikipedia.org/wiki?curid=1372340" title="Agualva-Cacém">
Agualva-Cacém

Agualva-Cacém − miasto w Portugalii. Według danych szacunkowych na rok 2008 liczy 105 249 mieszkańców. Prawa miejskie otrzymało 12 lipca 2001.

</doc>
<doc id="1372342" url="https://pl.wikipedia.org/wiki?curid=1372342" title="Achelia (Cypr)">
Achelia (Cypr)

Achelia (gr. "Αχέλεια") – wieś w Republice Cypryjskiej, w dystrykcie Pafos. Miejscowość leży 7 km na południe od Pafos na wysokości 35 m n.p.m. W pobliżu Achelii znajduje się międzynarodowy port lotniczy Pafos. W 2011 roku liczyła 145 mieszkańców.
W Achelii znajduje się XVIII-wieczny kościół Ajos Jeorios. Nazwa miejscowości pochodzi od francuskiego słowa "L'Eschelle" i oznacza "port".

</doc>
<doc id="1372344" url="https://pl.wikipedia.org/wiki?curid=1372344" title="Grand Prix Danii na Żużlu 2008">
Grand Prix Danii na Żużlu 2008

Grand Prix Danii 2008, była czwartą eliminacją mistrzostw świata Grand Prix w sezonie 2008.
Był to czternasty turniej o Wielką Nagrodę Danii. Po raz szósty zawody rozegrano na torze w Kopenhadze.
Lista startowa.
Stawkę piętnastu stałych uczestników uzupełni jeden zawodnik z dziką kartą Kenneth Bjerre oraz dwóch tzw. rezerwy toru (Nicolai Klindt i Patrick Hougaard). "Lista stałych uczestników (z numerami):"
Opis.
Zawody na jednodniowym torze w Kopenhadze należały do najciekawszych w sezonie 2008. Dzięki zwycięstwu na Parken Tomasz Gollob zapewnił sobie awans do finału Super Prix. Drugim wielkim wygranym GP Danii był Nicki Pedersen, który dzięki skutecznej jeździe przez cały wieczór dopisał do swojego konta 20 punktów.

</doc>
<doc id="1372346" url="https://pl.wikipedia.org/wiki?curid=1372346" title="Międzynarodowy Trybunał Karny ds. zbrodni w byłej Jugosławii">
Międzynarodowy Trybunał Karny ds. zbrodni w byłej Jugosławii



</doc>
<doc id="1372347" url="https://pl.wikipedia.org/wiki?curid=1372347" title="Sons of Butcher (album)">
Sons of Butcher (album)

Sons of Butcher – debiutancki album studyjny kanadyjskiego zespołu heavy metalowego Sons of Butcher, wydany 8 listopada 2005 roku.

</doc>
<doc id="1372348" url="https://pl.wikipedia.org/wiki?curid=1372348" title="Stare Miasto (Jerozolima)">
Stare Miasto (Jerozolima)

Stare Miasto (, trb. "Ha'ir Ha'atika"; arab. ) – obszar o powierzchni 0,9 km² w obrębie współczesnej Jerozolimy. Do 1860 teren ten stanowił całe miasto Jerozolimę. Stare Miasto ma tereny o kluczowym znaczeniu religijnym dla chrześcijaństwa, judaizmu i islamu: Wzgórze Świątynne z Kopułą na Skale, meczetem Al-Aksa i Murem Zachodnim, oraz bazylika Grobu Świętego i wiele innych.
Tradycja dzieli Stare Miasto na cztery dzielnice, pomimo że ich nazwy były używane tylko w XIX wieku. Współcześnie Stare Miasto dzieli się na dzielnice: muzułmańską, chrześcijańską, żydowską i ormiańską.
Geografia.
Stare Miasto leży we wschodniej części Jerozolimy. Na wschód od niego wznosi się Góra Oliwna, na północ znajduje się arabska Wschodnia Jerozolima, na zachód jest Zachodnia Jerozolima (nazywana także Nową Jerozolimą).
UNESCO.
W 1980 roku Jordania zaproponowała wpisanie Starego Miasta Jerozolimy na listę światowego dziedzictwa UNESCO. Podczas V sesji UNESCO w 1981 nastąpiło wpisanie Starego Miasta na Listę. W 1982 Jordania poprosiła, aby Stare Miasto Jerozolimy umieścić na Liście światowego dziedzictwa UNESCO w zagrożeniu.
Zabytki.
Stare Miasto jest otoczone murami obronnymi, które mają długość 4,5 km i są wzmocnione 35 basztami oraz cytadelą. W okresie Królestwa Jerozolimskiego mury miejskie miały cztery bramy, po jednej z każdej strony. W XVI wieku Sulejman I Wspaniały odbudował mury miejskie, które od tego momentu miały jedenaście bram. Obecnie tylko siedem z nich jest otwartych (Damasceńska, Nowa, Jafy, Dawida, Gnojna, Lwia i Heroda). Ósma, zwana Złotą, pozostaje zamurowaną od czasów Sulejmana.
Całość murów obronnych z bramami poddano gruntownej renowacji. Utworzono tu Jerozolimski Park Narodowy. Po murach prowadzi szlak turystyczny. Trasa dzieli się na dwie części: od Bramy Jafy na północ przez Bramę Nową, Damasceńską i Heroda do Bramy Lwów oraz od Bramy Jafy na południe przez Bramę Dawida do Bramy Gnojnej. Ze względów bezpieczeństwa zamknięty jest odcinek wzdłuż Wzgórza Świątynnego.
Dzielnica chrześcijańska.
Dzielnica Chrześcijańska jest usytuowana w północno-zachodniej części Starego Miasta. Ciągnie się od Nowej Bramy wzdłuż zachodniego muru do Bramy Jafy. Graniczy od południa z kwartałami żydowskim i ormiańskim, a od wschodu z kwartałem muzułmańskim.
Znajduje się tutaj jedno z najświętszych miejsc chrześcijaństwa: bazylika Grobu Świętego.
Dzielnica muzułmańska.
Dzielnica Muzułmańska jest największym i najludniejszym ze wszystkich kwartałów. Jest usytuowana w północno-wschodniej części Starego Miasta. Ciągnie się od Bramy Lwów na wschodzie wzdłuż północnego muru Wzgórza Świątynnego do Bramy Damasceńskiej na zachodzie.
Dzielnica żydowska.
Dzielnica Żydowska jest usytuowana w południowo-wschodniej części Starego Miasta. Ciągnie się od Bramy Gnojnej na południu wzdłuż kwartału ormiańskiego na zachodzie do Cardo na północy i Wzgórza Świątynnego na wschodzie.
Po 1948 Arabowie prawie doszczętnie zniszczyli wszystkie zabytki kultury żydowskiej znajdujące się wcześniej w tym kwartale. Po 1967 Izraelczycy wielkim wysiłkiem odbudowali dzielnicę, ostrożnie odkopując pod nadzorem archeologów zniszczone zabytki. Liczne archeologiczne pozostałości można podziwiać schodząc podziemnymi tunelami do dolnych poziomów miasta.
Dzielnica ormiańska.
Dzielnica Ormiańska jest najmniejszym ze wszystkich kwartałów. Jest ona usytuowana w południowo-zachodniej części miasta. Pomimo swojej niewielkiej wielkości i małej populacji Ormianie i ich patriarchat wyraźnie zaznaczają swoją obecność na Starym Mieście.

</doc>
<doc id="1372349" url="https://pl.wikipedia.org/wiki?curid=1372349" title="Objętość końcoworozkurczowa">
Objętość końcoworozkurczowa

Objętość późnorozkurczowa, objętość końcoworozkurczowa (ang. "End-Diastolic Volume", w skrócie: EDV) – objętość krwi znajdująca się w komorach serca tuż przed fazą ich skurczu. Objętość ta ma wpływ na siłę skurczu komór. Zależność tę opisuje prawo Franka-Starlinga, im większa objętość tym większa siła skurczu.
Przeciętnie objętość późnorozkurczowa wynosi 120 ml. Norma EDV wynosi 65-240 ml

</doc>
<doc id="1372350" url="https://pl.wikipedia.org/wiki?curid=1372350" title="Brody (gmina w województwie bielskim)">
Brody (gmina w województwie bielskim)

Brody (od 1976 "Kalwaria Zebrzydowska") – dawna gmina wiejska istniejąca do 1934 roku i w latach 1973–1976 w woj. krakowskim i bielskim (obecnie woj. małopolskie). Siedzibą władz gminy były Brody.
"Gmina jednostkowa" Brody istniała za II RP od 23 grudnia 1920 do 31 lipca 1934 roku w woj. krakowskim (powiat wadowicki). 1 sierpnia 1934 roku została włączona do nowo utworzonej gminy zbiorowej Kalwaria Zebrzydowska.
"Gminę zbiorową" Brody utworzono 1 stycznia 1973 roku (jak wcześniej, przynależała do powiatu wadowickiego woj. krakowskiego). 1 czerwca 1975 znalazła się w nowo utworzonym woj. bielskim.
2 lipca 1976 roku siedziba gminy została przeniesiona z Brodów do miasta Kalwaria Zebrzydowska, z jednoczesną zmianą nazwy gminy na "gmina Kalwaria Zebrzydowska".

</doc>
<doc id="1372352" url="https://pl.wikipedia.org/wiki?curid=1372352" title="Amora (Portugalia)">
Amora (Portugalia)

Amora − miasto w Portugalii. Według danych szacunkowych na rok 2008 liczy 54 474 mieszkańców. Prawa miejskie otrzymało 2 lipca 1993.

</doc>
<doc id="1372353" url="https://pl.wikipedia.org/wiki?curid=1372353" title="Terry Richardson">
Terry Richardson

Terry Richardson, właśc. Terrence Richardson (ur. 14 sierpnia 1965 w Nowym Jorku) – amerykański fotograf mody i portretów, który zasłynał z prowokacyjnego stylu fotografowania, a zwłaszcza z użycia aparatów kompaktowych w kampaniach reklamowych znaczących firm Aldo Group, Supreme i Sisley, Marca Jacobsa, Toma Forda i Yvesa Sainta Laurenta, a także magazynów takich jak „Rolling Stone”, „GQ”, „Vogue”, „Vanity Fair”, „Harper’s Bazaar”, „i-D” i „Vice”.
Życiorys.
Wczesne lata.
Urodził się w Nowym Jorku jako syn aktorki Normy Kessler i fotografa mody Roberta George’a „Boba” Richardsona (ur. 3 czerwca 1928, zm. 5 grudnia 2005), który walczył ze schizofrenią i narkomanią. Jego ojciec był pochodzenia irlandzkiego, a matka żydowskiego. Większą część dzieciństwa spędził w Paryżu, gdzie jego ojciec pracował dla francuskiego magazynu „Vogue”. W 1969, gdy wyszedł na jaw romans ojca z 17-letnią wtedy modelką a później aktorką Anjeliką Houston, jego rodzice się rozwiedli. Richardson wraz z matką i ojczymem, Jackie Lomaxem przeniósł się do Woodstock w Nowym Jorku. Gdy miał 9 lat, jego matka uległa wypadkowi drogowemu i zapadła w śpiączkę, po tygodniu wybudziła się, lecz wymagała stałej opieki.
Uczęszczał do Nordhoff High School w Ojai w Kalifornii. W wieku 17 lat naukę kontynuował w Hollywood High School. Początkowo chciał być muzykiem. Grał przez cztery lata na gitarze basowej w zespole punkrockowym The Invisible Government, a także w wielu innych zespołach w południowej Kalifornii, w tym Signal Street Alcoholics (SSA), Doggy Style, Baby Fist i Middle Finger.
Kariera.
W 1982, gdy miał 17 lat dostał od matki w prezencie swój pierwszy aparat. W 1992 Richardson rzucił muzykę i przeniósł się do East Village, dzielnicy na nowojorskim Manhattanie, gdzie zaczął fotografować sceny z młodymi ludźmi bawiącymi się i nocne życie Nowego Jorku. Po raz pierwszy opublikował zdjęcia mody w 1994 dla magazynu „Vibe”; były to prowokacyjne obrazy pary obejmującej się w barze. Jego zdjęcia reklamowe do kampanii letniej 1995 brytyjskiej projektantki Katharine Hamnett, ukazywały dokumentalne, bezpośrednie ujęcia obściskujących się młodych ludzi i prezentowane były na międzynarodowym festiwalu w Paryżu International Festival de la Mode. Kolejne sesje odbywały się w Londynie dla magazynów „Arena”, „i-D”, „Details” czy „The Face”. Przełom w jego komercyjnej działalności miał miejsce dwa lata później, gdy rozpoczął współpracę z magazynem „Vogue” i był autorem okładki brazylijskiej edycji z Millą Jovovich. Wkrótce fotografował też dla „Vanity Fair”, „Harper’s Bazaar”, „Rolling Stone”, „GQ” i „Vice”. W 2001 zrealizował pierwszą wielką kampanię reklamową dla domu mody Gucci kierowanego wówczas przez Toma Forda. W 2004 zaprezentował niektóre ze swoich prac na wystawie w galerii w Nowym Jorku wraz z książką ze zdjęciami.
Sukcesem, który utorował mu drogę do najbardziej kasowych zleceń komercyjnych, była kampania dla francuskiej marki Sisley ze zdjęciem modelki Josie Maran dojącej krowę do swoich ust. W kolejnych latach tworzył kampanie reklamowe m.in. dla takich marek jak: Yves Saint Laurent, Marc Jacobs, Tom Ford, Gucci, Jimmy Choo, Dolce &amp; Gabbana, Mercedes-Benz, Sisley, Diesel, H&amp;M, Levi’s, Nike, Mango czy Belvedere.
Fotografował takie sławy jak Aaron Paul, Abbey Lee Kershaw, Adam Driver, Adam Levine, Adrian Grenier, Agyness Deyn, Alison Lohman, Amy Winehouse, Andrés Velencoso, Angela Lansbury, Anja Rubik, A$AP Rocky, Belladonna, Ben Stiller, Beyoncé, Britney Spears, Cameron Diaz, Candice Swanepoel, Cara Delevingne, Chloë Sevigny, Christian Bale, Cindy Crawford, Daft Punk, David Agbodji, David Gandy, Emilia Clarke, Emily Ratajkowski, Eminem, Evan Rachel Wood, François Sagat, Gaspar Noé, Gwen Stefani, Gwyneth Paltrow, Jake Gyllenhaal, James Franco, January Jones, Jared Leto, Jay-Z, Jennifer Aniston, Jessica Alba, Johnny Knoxville, Jon Bon Jovi, Jon Kortajarena, Joaquin Phoenix, Josh Hartnett, Justin Bieber, Justin Timberlake, Justin Theroux, Kanye West, Kat Dennings, Kate Moss, Kate Upton, Katerina Graham, Katy Perry, Kim Kardashian, Kirsten Dunst, Kobe Bryant, Kylie Jenner, Lady Gaga, LeBron James, Lil’ Kim, Lil Wayne, Lily Donaldson, Lindsay Lohan, Liza Minnelli, Macaulay Culkin, Madonna, Magdalena Frąckowiak, Marilyn Manson, Marlon Teixeira, Mary-Kate i Ashley Olsen, Matthew Gray Gubler, Megan Fox, Mike Tyson, Mila Kunis, Miley Cyrus, Miranda Kerr, Nicolas Cage, Norman Reedus, Odette Yustman, Paul Rudd, Penn Badgley, Pia Mia, Pharrell Williams, Red Hot Chili Peppers, Rihanna, Robert Downey Jr., Robin Thicke, Ron Jeremy, Samuel L. Jackson, Sarah Shahi, Sasha Grey, Sean O’Pry, Sharon Stone, Shaun White, Stephen Colbert, Steve-O, Tracy Morgan, Tyson Ballou, Usher, Will Ferrell, Woody Allen, Vincent Gallo, Young Jeezy, Zach Galifianakis, a także prezydent USA Barack Obama. Wyreżyserował również teledyski, m.in.: Death in Vegas, Primal Scream czy Miley Cyrus „Wrecking Ball” (2013).
Kontrowersje.
Richardson był wielokrotnie oskarżany o nadużycia, jakich miał się dopuszczać na modelkach, z którymi współpracował. Kilka modelek związanych z organizacją Model Alliance Sara Ziff i Alise Shoemaker oskarżyło go o molestowanie seksualne, wykorzystanie swoich wpływów, zmuszanie modelek do angażowania się w niepożądane zachowania seksualne, w tym angażowanie samego siebie w akty seksualne, a także napaści seksualne i wykorzystywanie młodych modelek. Richardson w odpowiedzi na zarzuty stwierdził, iż są nieprawdziwe, a on sam uważa siebie za „rozważnego i pełnego szacunku” do fotografii. W jego obronie stanęły modelki: Noot Seear, Daisy Lowe i Charlotte Free oraz projektant mody Marc Jacobs.
W 2017, ze względu na zarzuty o niewłaściwe zachowanie seksualne Richardsona, wiele marek modowych i magazynów modowych zdecydowało się nie zlecać już jego pracy, w tym magazyny Valentino, Bulgari i Condé Nast: „Vogue”, „Glamour”, „Wired”, „Vanity Fair” i „GQ”. W związku z reperkusjami zawodowymi od 2018 nie pracuje czynnie.
Życie prywatne.
Romansował z aktorkami porno Avy Scott i Vanessą del Rio. W 1996 ożenił się z modelką i makijażystką Nikki Uberti. Jednak trzy lata później, w 1999 małżeństwo zakończyło się rozwodem, krótko po tym, jak u Uberti zdiagnozowano raka piersi. Spotykał się z modelką Susan Eldridge (2003), biznesmenką Audrey Gelman (2010–2013), Lindsay Lohan (2012) i Demi Moore (w grudniu 2012). W 2004 związał się z Alexandrą ‘Skinny’ Bolotow, która 19 marca 2016 urodziła bliźniaki – Rexa i Romana. W lipcu 2017 w Taos poślubił Alex Bolotow.

</doc>
<doc id="1372354" url="https://pl.wikipedia.org/wiki?curid=1372354" title="Jakub Murrey">
Jakub Murrey

Jakub Murrey (wł. James Murray ur. XVI w., zm. XVII w.) – szkocki imigrant, budowniczy okrętów, kontradmirał w bitwie pod Oliwą w służbie króla Zygmunta III Wazy.
Do Polski przybył prawdopodobnie w końcu XVI w. z falą szkockich imigrantów. Od roku 1601 przebywał w otoczeniu Zygmunta III Wazy. Z rachunków królewskich wiadomo, że od 1609 pracował przy budowie okrętów. W 1621 król zlecił mu budowę i wyposażenie pierwszego okrętu swojej floty. W 1622 roku wodował pierwszy okręt wojenny Zygmunta III – dwumasztową pinkę „Żółty Lew”. W lipcu 1623 omawiał z królem sprawę budowy dalszych 10 okrętów.
Do 1627 roku flota królewska wzrosła do 10 okrętów wybudowanych, zakupionych bądź zdobytych w tym czasie. Był wówczas dowódcą kompanii piechoty oraz otrzymał nominację na dowódcę jednego z dwu największych galeonów floty „Króla Dawida”.
28 listopada 1628 został kontradmirałem polskiej floty i w tym stopniu, jako dowódca „Króla Dawida”, wziął udział w zwycięskiej bitwie z flotą szwedzką na redzie Gdańska, zwanej Bitwą pod Oliwą. Po bitwie, prawdopodobnie na skutek oskarżeń części dowódców floty o zaniechanie ścigania uciekających okrętów szwedzkich, przestał być dowódcą okrętu. Jego dalsze losy nie są znane. Przypuszcza się, że osiadł w Poznaniu, gdzie na liście obywateli z 1649 roku figuruje niejaki Jacobus Mora.
Jako "kapitan Mora" jest bohaterem cyklu powieści marynistycznych Jerzego Bohdana Rychlińskiego, jest też jednym z bohaterów książki "Galeony Wojny" Jacka Komudy.

</doc>
<doc id="1372355" url="https://pl.wikipedia.org/wiki?curid=1372355" title="Natuna Besar">
Natuna Besar

Natuna Besar – indonezyjska wyspa, największa w archipelagu Wysp Natuna, położona w Prowincji Wyspy Riau. Powierzchnia wyspy wynosi 1720 km².
Najwyższym wzniesieniem na wyspie jest Ranai ("Gunung Ranai") o wysokości 1035 m n.p.m.

</doc>
<doc id="1372356" url="https://pl.wikipedia.org/wiki?curid=1372356" title="Instruktor ratownictwa WOPR">
Instruktor ratownictwa WOPR

Instruktor ratownictwa WOPR – osoba uprawniona do pracy w ratownictwie wodnym oraz do prowadzenia zajęć na kursach szkoleniowych WOPR do stopnia Starszego ratownika Wodnego włącznie.
Instruktor ratownictwa WOPR musi posiadać co najmniej wykształcenie średnie oraz minimum 2-letnią działalność w stopniu Starszego ratownika Wodnego. Uprawnienia instruktora otrzymuje się po pozytywnym zaliczeniu szeregu egzaminów teoretycznych i praktycznych; m.in.:

</doc>
<doc id="1372357" url="https://pl.wikipedia.org/wiki?curid=1372357" title="Timi">
Timi

Timi (gr. "Τίμη") – wieś w Republice Cypryjskiej, w dystrykcie Pafos. W 2011 roku liczyła 1220 mieszkańców.
W pobliżu Timi znajduje się międzynarodowy port lotniczy Pafos. Miejscowość słynie z lokalnego specjału kulinarnego - sera halloumi.

</doc>
<doc id="1372358" url="https://pl.wikipedia.org/wiki?curid=1372358" title="Coś mocniejszego">
Coś mocniejszego

Coś mocniejszego – zbiór opowiadań autorstwa Rafała Ziemkiewicza, który ukazał się w 2006 roku nakładem wydawnictwa Fabryka Słów. Wstęp do antologii napisał Maciej Parowski. Książka jest częścią serii wydawniczej "Bestsellery Polskiej Fantastyki".
Książka gromadzi opowiadania Ziemkiewicza napisane w różnych latach, część z nich była publikowana wcześniej w innych zbiorach, takich jak "Czerwone dywany, odmierzony krok" oraz "Cała kupa wielkich braci".
Opowiadania.
Książka podzielona jest na trzy części, zawiera ona łącznie dwadzieścia opowiadań:
Opis.
W pierwszej części narratorem jest alter ego pisarza, Rafał Aleksandrowicz – zdolny i nieco cyniczny dziennikarz, który staje się świadkiem wielu nierealnych wydarzeń. Ta część zawiera głównie opowiadania o tematyce politycznej. W jednym z opowiadań pojawia się postać Jakuba Wędrowycza.
Druga część składa się z opowiadań o tematyce społecznej. Jest to część bardziej poważna od pierwszej, przedstawia alternatywne wersje historii Europy, między innymi konsekwencje zderzeń cywilizacji na tle religijnym. Głównymi bohaterami tej części są różne postacie, zazwyczaj wpływowe.
W trzeciej części zawarto mniej lub bardziej klasyczne horrory. Dwa pierwsze opowiadania obracają się w kręgach militarnych. Pozostałe dotyczą różnej tematyki.
Niektóre z opowiadań zawartych w zbiorze były nominowane w różnych latach do Nagrody Zajdla.

</doc>
<doc id="1372359" url="https://pl.wikipedia.org/wiki?curid=1372359" title="Rio Tinto (miasto)">
Rio Tinto (miasto)

Rio Tinto − miasto w Portugalii. Według danych szacunkowych na rok 2008 liczy 52 327 mieszkańców. Prawa miejskie otrzymało 30 sierpnia 1995.

</doc>
<doc id="1372363" url="https://pl.wikipedia.org/wiki?curid=1372363" title="Gorzyce (gmina w województwie bydgoskim)">
Gorzyce (gmina w województwie bydgoskim)

Gorzyce (do 1954 "Żarczyn") – dawna gmina wiejska istniejąca w latach 1973–1976 w woj. bydgoskim (dzisiejsze woj. kujawsko-pomorskie). Siedzibą władz gminy były Gorzyce.
Gmina została utworzona w dniu 1 stycznia 1973 roku w woj. bydgoskim (powiat żniński). 1 czerwca 1975 gmina znalazła się w nowo utworzonym mniejszym woj. bydgoskim.
15 stycznia 1976 roku gmina została zniesiona a jej obszar włączony do gmin Żnin i Kcynia.

</doc>
<doc id="1372365" url="https://pl.wikipedia.org/wiki?curid=1372365" title="Władimir Baranowski">
Władimir Baranowski

Władimir Baranowski (ur. w Helsinkach, zm. w Petersburgu) – rosyjski konstruktor broni artyleryjskiej z oporopowrotnikiem i amunicji polskiego pochodzenia, syn Stefana Baranowskiego – polskiego językoznawcy, pisarza, wynalazcy i geografa.
Otrzymał wykształcenie domowe, nie podjął jednak studiów, poza uczestnictwem jako wolny słuchacz w niektórych wykładach uczelni Petersburga i Paryża. W latach 1867-75 opracował nowy model kartaczownicy Gatlinga, ze zwiększoną szybkostrzelnością (z 300 do 600 strzałów na minutę). Broń ta została wprowadzona do uzbrojenia armii rosyjskiej pod nazwą kartaczownicy Gatlinga-Baranowskiego.
W 1872 roku skonstruował 38 mm lekką armatę polową ("armata Baranowskiego") z oporopowrotnikiem i odrzutem lufy wzdłuż kołyski, o szybkostrzelności 10 strzałów na minutę, przy zastosowaniu naboju zespolonego. Armata została wprowadzona na uzbrojenie armii rosyjskiej podczas wojny rosyjsko-tureckiej 1877-1878.
Zginął podczas eksperymentów z amunicją.

</doc>
<doc id="1372366" url="https://pl.wikipedia.org/wiki?curid=1372366" title="Raoul De Keyser">
Raoul De Keyser

Raoul De Keyser (ur. 29 sierpnia 1930 w Deinze, zm. 6 października 2012 tamże) – belgijski malarz.

</doc>
<doc id="1372368" url="https://pl.wikipedia.org/wiki?curid=1372368" title="Algueirão - Mem Martins">
Algueirão - Mem Martins

Algueirão - Mem Martins − miasto w Portugalii. Według danych szacunkowych na rok 2008 liczy 85 364 mieszkańców. Prawa miejskie otrzymało 1 lutego 1988.

</doc>
<doc id="1372371" url="https://pl.wikipedia.org/wiki?curid=1372371" title="Rio de Mouro">
Rio de Mouro

Rio de Mouro − miasto w Portugalii. Według danych szacunkowych na rok 2008 liczy 62 471 mieszkańców. Prawa miejskie otrzymało 2 lipca 1993.

</doc>
<doc id="1372376" url="https://pl.wikipedia.org/wiki?curid=1372376" title="Hans Kizero">
Hans Kizero

Hans Kizero (zm. 6 lipca 1628) – kapitan polskiego okrętu królewskiego. 
Życiorys.
Był dowódcą Żółtego Lwa, nazywanego także przez marynarzy "Starą Pinką", będącego pierwszą polską jednostką przeznaczoną do służby na morzu. Kapitan wsławił się skutecznym polowaniem na statki przewożące kontrabandę dla Szwedów – m.in. dopadł na pełnym morzu i zarekwirował holenderską fluitę „Feniks” (później wcieloną do floty polskiej), a także statki z Lubeki. 
Kizero zginął wraz 6 innymi marynarzami nad ranem 6 lipca 1628 roku w czasie bitwy pod Latarnią, gdy „Żółty Lew” eksplodował po trafieniu w komorę prochową szwedzkim pociskiem.

</doc>
<doc id="1372378" url="https://pl.wikipedia.org/wiki?curid=1372378" title="Corroios">
Corroios

Corroios − miasto w Portugalii. Według danych szacunkowych na rok 2008 liczy 57 687 mieszkańców.

</doc>
<doc id="1372379" url="https://pl.wikipedia.org/wiki?curid=1372379" title="Piotr Bardowski">
Piotr Bardowski

Piotr W. Bardowski, ps. „Jeż”, „Miłkowski”, „Rosjanin” (ur. 1846 w Sankt Petersburgu, zm. 28 stycznia 1886 w Warszawie) – sędzia pokoju, rosyjski działacz ruchu rewolucyjnego, współpracownik Pierwszego Proletariatu i Narodnej Woli.
Życiorys.
Urodził się w rodzinie szlacheckiej. W 1866 ukończył studia na wydziale prawa uniwersytetu w Sankt Petersburgu. Po ukończeniu studiów, do 1875 pracował w Petersburgu jako pomocnik sekretarza, a następnie jako sekretarz Komisji Likwidacyjnej I Wydziału, 3 Departamentu Senatu Rządzącego. W tym czasie pozostawał pod wpływem narodników. Jego brat Grigorij był znanym obrońcą narodników w głośnych procesach politycznych.
W 1875 roku, na własne życzenie przeszedł do pracy sądowniczej. Przybył do Płocka jako sędzia sądu okręgowego. Popadł w konflikt z miejscowym oddziałem żandarmerii ponieważ wraz z innymi pracownikami sądu wysłał kondolencje rodzinie zmarłego radykalnego pisarza i poety Nikołaja Niekrasowa.
W 1880 roku został przeniesiony do Warszawy, gdzie został sędzią pokoju pierwszego cyrkułu. Zajmowane stanowisko pozwoliło mu na wypełnianie roli łącznika między środowiskami rewolucyjnymi w armii rosyjskiej stacjonującej w Królestwie kongresowym a działaczami ruchu Narodnaja Wola w Rosji. Poprzez sędziego pokoju Michaiła Dobrowolskiego, wraz z żoną Natalią Poll nawiązał współpracę z Socjalno-Rewolucyjną Partią „Proletariat”. Od 1883 jego mieszkanie służyło jako lokal partyjny.
W jego mieszkaniu znajdowały się sekretariat i archiwum partii. Z ramienia Komitetu Centralnego założył kółko rewolucyjne wśród oficerów twierdzy modlińskiej. Był autorem „Odezwy do oficerów”, oraz artykułu w 5 numerze pisma „Proletaryat”.
W kwietniu 1884 roku policja wpadła na trop lokalu konspiracyjnego. Od tej pory był śledzony. Został zadenuncjowany przez chorego psychicznie Agatona Zagórskiego, wskutek czego dokonano u niego 10 lipca 1884 roku rewizji znajdując szereg nielegalnych wydawnictw, listy składek oraz pisany jego ręką list do żołnierzy. Wskutek zasadzki w jego mieszkaniu, aresztowano Stanisława Kunickiego, Zofię Płaskowicką-Dziankowską i M. Formińskiego. Na wniosek prokuratora z 12 marca 1885 został przekazany sądowi wojskowemu.
Podczas procesu 29 działaczy I Proletariatu, wyrokiem z 20 grudnia 1885 roku skazany na karę śmierci (najpoważniejszym oskarżeniem było autorstwo rewolucyjnej odezwy do oficerów rosyjskich) i 28 stycznia 1886 roku stracony razem z Janem Pietrusińskim, Stanisławem Kunickim i Michałem Ossowskim na stokach Cytadeli Warszawskiej.

</doc>
<doc id="1372384" url="https://pl.wikipedia.org/wiki?curid=1372384" title="USS Galena (1862)">
USS Galena (1862)

USS Galena – amerykańska kanonierka pancerna z okresu wojny secesyjnej, później przebudowana na nieopancerzony slup wojenny. Była jednym z trzech pierwszych okrętów pancernych zamówionych przez marynarkę wojenną Unii na potrzeby wojny secesyjnej, pozostając jedynym okrętem swojego typu. Brała udział między innymi w bitwie pod Drewry’s Bluff 15 maja 1862 roku, gdzie odniosła poważne uszkodzenia, oraz w bitwie w zatoce Mobile 5 sierpnia 1864 roku.
Historia.
Po rozpoczęciu wojny secesyjnej marynarka Unii dostrzegła potrzebę budowy będących wówczas nowością na świecie okrętów pancernych (określanych oryginalnie terminem "ironclad"). Dopiero jednak po podjęciu przez konfederatów latem 1861 roku przebudowy fregaty „Merrimack” na okręt pancerny CSS „Virginia”, sekretarz do spraw marynarki Gideon Welles zdołał przekonać do tej idei Kongres Unii, który 3 sierpnia 1861 roku powołał komitet do spraw budowy okrętów pancernych i przeznaczył na ten cel kwotę półtora miliona dolarów. 7 sierpnia 1861 roku departament marynarki ogłosił konkurs na projekt takiego okrętu, zakreślając jedynie bardzo ogólne charakterystyki. 
Budowę kanonierki pancernej „Galena” zaproponował przedsiębiorca z Connecticut Cornelius Scranton Bushnell, który odegrał uprzednio istotną rolę dla przekonania kongresmenów do finansowania programu budowy okrętów pancernych. Wystąpił on z konwencjonalnym projektem średniej wielkości drewnianego okrętu parowo-żaglowego, pokrytego jedynie nietypowym warstwowym pancerzem żelaznym, którego autorem był Samuel Hartt Pook. Pierwotny projekt został następnie nieco zmieniony i powiększony. Z powodu obaw komisji o stabilność okrętu, Bushnell 9 września skonsultował plany z Johnem Ericssonem (poznając go przy tej okazji i zapoznając się z jego awangardowym projektem „Monitora”, który wywarł na Bushnellu takie wrażenie, że następnie osobiście zaangażował się w jego promowanie). Komitet wybrał 16 września 1861 roku spośród 17 zgłoszonych propozycji trzy projekty, co doprowadziło do zamówienia pierwszych morskich okrętów pancernych Unii: „Galeny”, „New Ironsides” i „Monitora”, zbudowanych według różnych koncepcji (kanonierki, dużej fregaty pancernej i okrętu wieżowego). Po uzyskaniu kontraktu, Bushnell zlecił budowę kanonierki małej stoczni Williama Ellery’ego Maxsona i Nathana Fisha w Mystic w stanie Connecticut, której był to dopiero drugi budowany okręt. 
Kadłub wodowano 14 lutego 1862 roku. W toku wykańczania zmieniono jeszcze nieco grubość i rozkład pancerza. Okręt wcielono do służby 21 kwietnia 1862 roku pod nazwą „Galena”, pochodzącą od miast i miejscowości w USA nazwanych Galena od rudy ołowiu, przede wszystkim miasta Galena w Illinois.
Opis.
Okręt był konstrukcji drewnianej, z opancerzeniem żelaznym na części kadłuba. Konstrukcja i rozmiary były zbliżone do budowanych w tym okresie nieopancerzonych tzw. 90-dniowych kanonierek, projektu tego samego konstruktora (S.H. Pooka), lecz nieco powiększone. Długość kadłuba na linii wodnej wynosiła 181 stóp (55,17 m), a szerokość 36 stóp (11 m), przy czym wartości te uległy zwiększeniu ze 162 stóp i 32 stóp w pierwotnym projekcie. Długość całkowita wynosiła 210 stóp (64 m). Burty były nachylone mocno do wewnątrz. Wyporność wynosiła 950 ton. Załoga liczyła według różnych źródeł 164 lub 150 ludzi.
Z powodu niewytwarzania przez ówczesny przemysł amerykański walcowanych płyt pancernych o większych grubościach, konstruktorzy wczesnych okrętów pancernych szukali innych rozwiązań. Na „Galenie” zastosowano skomplikowany system opancerzenia z wąskich poziomych listew żelaznych ułożonych na drugiej warstwie zachodzących na siebie żelaznych poziomych kształtowników, których występy wchodziły w wycięcie na wewnętrznej powierzchni listew. Łączna grubość pancerza wynosiła 3⅛ cala żelaza (79 mm); spotykana w publikacjach jest jednak także wartość 3¼ lub 3½ cala. Początkowo zaprojektowano pancerz o grubości 2½" (63,5 mm) na 1½" podkładzie z kauczuku, lecz w trakcie budowy zamiast kauczuku zastosowano dodatkową blachę ⅝". Drewniane – dębowe burty pod pancerzem miały grubość 18 cali (ok. 46 cm). Pancerz sięgał 4½ stopy poniżej linii wodnej (1,37 m). Osłonę uzupełniał pancerz żelazny grubości 1¼ cala (32 mm) pokrywający górny pokład (według niektórych publikacji, pokład jednak nie był opancerzony). Szczegóły pancerza były zmieniane jeszcze podczas budowy i nie są one pewne (w celu skompensowania zwiększonej masy zamierzano pocienić go do ½ cala – 12,7 mm na dziobie i rufie, lecz nie jest jasne, w jakim zakresie go pocieniono). W praktyce pancerz „Galeny” okazał się zupełnie nieefektywny i w 1863 roku został usunięty, poza osłoną kotłów i maszyn.
Uzbrojenie również podlegało zmianom w trakcie projektowania, a ostatecznie stanowiły je dwa działa gwintowane 100-funtowe Parrota (kaliber 6,4 cala – 163 mm) i cztery gładkolufowe działa 9-calowe (229 mm) (Dahlgrena) w bateriach burtowych. Działa 100-funtowe były umieszczone w baterii burtowej na dziobie i rufie i mogły być przesuwane z jednej burty na drugą (według niektórych publikacji, zamontowane tak były również działa Dahlgrena). Ambrazury miały furty dwudzielne, otwierające się do góry i na dół, z okrągłym wycięciem na lufę, opancerzone tak jak burty. Po przebudowie w 1863 roku uzbrojenie stanowiło 8 dział 9-calowych i jedno 100-funtowe.
Napęd według projektu stanowiła maszyna parowa patentu Johna Ericssona, jednocylindrowa, o dwóch przeciwbieżnych tłokach, o średnicy cylindra 48 cali (1219 cm) i skoku 36 cali (914 cm), produkcji Delamater Ironworks. Jako maksymalna prędkość podawana jest 8 węzłów. 
Okręt początkowo oprócz maszyny parowej miał pomocnicze ożaglowanie typu dwumasztowy szkuner (zamiast przewidywanych planami trzech masztów), jednakże wkrótce po wejściu do służby i dołączeniu do eskadry Unii pod Richmond zostało ono usunięte. Później po zdjęciu pancerza ponownie otrzymał ożaglowanie, jako trzymasztowa barkentyna.
Służba.
Bezpośrednio po wejściu do służby, 22 kwietnia 1862 roku kanonierka wyszła pod żaglami na Hampton Roads, dołączając 24 kwietnia do Północnoatlantyckiej Eskadry Blokady. Pierwszym dowódcą był komandor por. ("Commander") Alfred Taylor, lecz już 24 kwietnia zamienił go kmdr por. John Rodgers. W dniach 4 i 7 maja „Galena” gotowa była do podjęcia walki podczas krótkich wypadów okrętu pancernego CSS „Virginia”, lecz do starć ostatecznie nie doszło. Już wówczas dowództwo wyrażało zresztą obawy co do szans kanonierki przeciwko „Virginii” z uwagi na słabe opancerzenie. W ramach wsparcia kampanii półwyspowej gen. McClellana, „Galena” weszła do akcji 8 maja, wpływając z drewnianymi kanonierkami „Port Royal” i „Aroostook” na rzekę James i walcząc skutecznie z konfederackimi bateriami nadbrzeżnymi na Rock Wharf i Mother Tynes’ Bluff chroniącymi dostępu do Richmond (inne publikacje określają konfederackie pozycje jako Fort Boykin i Fort Huger). 15 maja „Galena” wzięła udział w bitwie pod Drewry’s Bluff, gdzie została poważnie uszkodzona przez konfederackie baterie nadbrzeżne, tracąc 12 zabitych i 15 rannych (według innych źródeł, 13 zabitych i 11 rannych). Jej pancerz okazał się słaby, między innymi 13 strzałów przebiło lewą burtę. Mimo to, kanonierka kontynuowała służbę na rzece James, ostrzeliwując w maju i czerwcu (m.in. 27 czerwca) pozycje konfederackie w City Point (obecnie część Hopewell), a w lipcu kanonierka osłaniała odwrót armii Unii. Służbę we Flotylli Rzeki James pełniła do września 1862 roku, a następnie dozorowała na Hampton Roads i pod Newport News. 
21 maja 1863 roku „Galena” rozpoczęła remont połączony z przebudową w Filadelfii, podczas którego usunięto nieefektywne opancerzenie. Została przeklasyfikowana wówczas na slup wojenny. Powróciła do służby 15 lutego 1864 roku, działając od 20 maja w Zachodniej Eskadrze Blokady Zatoki pod Mobile. Ostrzeliwała tam Fort Morgan i łamacze blokady. „Galena” brała następnie udział w bitwie w zatoce Mobile 5 sierpnia 1864 roku, do której weszła, podobnie jak inne okręty Unii, połączona w parę dla wzajemnego ubezpieczania się ze slupem „Oneida”, przywiązana do jego lewej burty. „Galena” została siedem razy trafiona, tracąc jednego zabitego, lecz odholowała spod ognia „Oneidę”, której uszkodzono kocioł. 23 sierpnia 1864 roku wspierała ogniem zdobycie Fortu Morgan. Od 31 sierpnia 1864 roku służyła we Wschodniej Eskadrze Blokady Zatoki pod Key West. Między 4 listopada 1864 roku a 29 marca 1865 roku była remontowana w Filadelfii. Służyła następnie w Północnoatlantyckiej Eskadrze Blokady dozorując na rzekach Nansemond i James do 5 czerwca 1865 roku.
Po zakończeniu wojny „Galena” została wycofana ze służby 17 czerwca 1865 roku w Portsmouth. 9 kwietnia 1869 roku na krótko powróciła do służby w celu przejścia na Hampton Roads, gdzie ponownie została wycofana ze służby 2 czerwca 1869 roku. W 1870 roku podjęto decyzję o skasowaniu jednostki, po czym została rozebrana w 1872 roku w stoczni Norfolk Navy Yard.

</doc>
<doc id="1372386" url="https://pl.wikipedia.org/wiki?curid=1372386" title="Łaźna Struga">
Łaźna Struga



</doc>
<doc id="1372388" url="https://pl.wikipedia.org/wiki?curid=1372388" title="Turles">
Turles



</doc>
<doc id="1372389" url="https://pl.wikipedia.org/wiki?curid=1372389" title="Projekt socjalny">
Projekt socjalny

Projekt socjalny – zespół zaplanowanych działań mających na celu poprawę sytuacji społecznej, oparty na założeniach teoretycznych oraz diagnozie społecznej. Opis projektu jest podstawą do wdrożenia oraz jego ewaluacji (oceny).
Inaczej, projekt socjalny jest "ograniczonym w czasie i przestrzeni społecznej przedsięwzięciem o charakterze pomocowym". Głównym założeniem planowanego działania powinno stać się dążenie do pozytywnej zmiany. Projekt jest systemem wielu interwencji, które przebiegają etapowo i są ze sobą powiązane.
Projekt oprócz samego planu i wizji działania jest też dokumentem zawierającym opis celów i środków działania pracownika socjalnego oraz szczegóły realizacji. Wywodzi się z koncepcji pracy socjalnej zorientowanej zadaniowo i tworzony jest w celu usystematyzowania interakcji pomiędzy pracownikiem socjalnym a grupą odbiorców.
Projekt jest jednym z wielu narzędzi, którymi posługuje się pracownik socjalny podczas wykonywania profesjonalnej pracy socjalnej. Projekt na ogół odnosi się do jednostek, grup, społeczności lokalnej, które znajdują się czasowo lub trwale w trudnej sytuacji życiowej. Działania mogą być podejmowane wobec różnych odbiorców, zależnie od tego można mówić o projektach:
Projekt socjalny, który powstaje w toku działania spełnia funkcję społeczną. Mianowicie dynamizuje społeczność, sprzyja integracji i koordynacji podmiotów działających oraz może oddziaływać terapeutycznie.
Geneza metody.
Projekt socjalny wywodzi się z metody pracy socjalnej skupionej na aktywizowaniu, pobudzaniu i organizowaniu środowiska lokalnego do życia społecznego.
O projektowaniu działań społecznych pisał już A. Podgórecki (1962), wskazując na bardzo ważną cechę, którą jest postępowanie celowościowe składające się z diagnozy, uzasadnienie, konstruowania projektu, jego realizacji oraz oceny. Samą realizację uznaje się za element pozanaukowy.
Projekt socjalny może być określany zarówno w kategorii samodzielnej metody działania, ale także sposobu działania w ramach wykształtowanych już metod pracy socjalnej, jak metoda pracy z grupą, metoda pracy ze społecznością lokalną czy jednostką.
Projekty mogą służyć celom społecznym, przy jednoczesnej realizacji celów edukacyjnych. Początki projektów w kontekście pedagogicznym sięgają XVI wieku. Metoda uczenia przyszłych adeptów (np. architektury) przez realizacje określonych zadań-projektów była stosowana w Akademii Świętego Łukasza, kształcącej osoby zdobywające wolne zawody.
Uczniów aktywizowano do działalności w środowisku lokalnym poprzez regularnie rozpisywane konkursy na najlepszy projekt. Głównym celem nie była jednak rywalizacja, lecz ćwiczenie umiejętności i zdobywanie wiedzy.
Projekty w kontekście pedagogicznego kształcenia do zawodu wskazuje również John Dewey, odwołując się do filozofii pragmatyzmu. Założenia kształcenia z wykorzystaniem praktycznie realizowanych projektów, o charakterze prospołecznym. Jak podkreśla J. Dewey korzyści edukacyjne przy uczeniu się z wykorzystaniem projektowania wynikają z myśli refleksyjnych, które powodują świadomy wysiłek, pobudza potrzebę zdobycia wiedzy i wykorzystania jej w doświadczanej praktyce projektu.
Wielowymiarowość projektowania socjalnego.
Realizowane projekty socjalne mają charakter wielowymiarowy. Wiąże się to z interdyscyplinarnym charakterem pracy socjalnej, jako pomocowej działalności społecznej. Projektowanie socjalne można rozpatrywać w aspektach:
Aspekt socjologiczny projektowania opiera się na założeniu, że działania nastawione na pobudzanie i aktywizowanie społeczności ku rozwojowi społecznemu są akceptowane przez ogół ludności. W tym przypadku praca socjalna czerpie z ogromnego dorobku wiedzy socjologicznej dotyczącej społeczeństwa. Dodatkowo dorobek socjologiczny pomaga poprzez różne konstrukcje teoretyczne w interpretowaniu rzeczywistości oraz tworzeniu skutecznych sposobów jej rozwoju.
Projektowanie socjalne w aspekcie psychologicznym nastawia twórcę projektu (pracownika socjalnego) na uwzględnianie nie tylko ogólnej idei, zamysłu, który chce zrealizować, ale także pragnień, potrzeb i oczekiwań środowiska, jednostek i grup społecznych, do których projekt swój kieruje. Wymiar psychologiczny poddaje pytania dotyczące zasadności konkretnego działania, całego projektu, a także efektów jego wdrożenia, jak planowane działanie wpłynie na odbiorców (klientów pomocy społecznej).
Aspekt pedagogiczny odwołuje się do wychowawczej roli pracowników socjalnych w kształtowaniu oraz rozwoju społeczności lokalnej, a także grup i jednostek. Wynika to z charakteru pracy socjalnej jako celowych i intencjonalnych działań o charakterze wychowawczym.
Tworzenie projektu socjalnego.
Fazy projektu.
Kompleksowa praca z wykorzystaniem projektowania socjalnego opiera się na trzech podstawowych fazach:
Konceptualizacja polega na spojrzeniu na sytuację problemową od strony racjonalnego działania, stworzeniu koncepcji działania w oparciu o diagnozę problemu społecznego oraz poszerzeniu wiedzy na jego temat, wyznaczeniu celów do realizacji, zaplanowaniu metod i środków niezbędnych do ich realizacji. Na etapie operacjonalizacji następuje wdrożenie zaplanowanych działań, sukcesywne osiąganie celu głównego i celów szczegółowych. Ewaluacja natomiast jest systematycznie realizowana w trakcie projektowania socjalnego, a także po realizacji projektu. Ocena dotyczy osiągnięcia celów, zastosowanych metod, uzyskanych efektów oraz dokonanych zmian u uczestników projektu.
Etapy projektu.
Metoda ta jako w formie zapisu służącego późniejszej realizacji określonych w planie celów jest usystematyzowana i podzielona na etapy. Ewa Kantowicz wyróżnia dziesięć etapów:
Inni autorzy określają projekt socjalny w ramach sześcioetapowego procesu, przebiegającego w następujących etapach:
Elementy dokumentacji projektu socjalnego.
Pracownik socjalny w ramach swoich zadań powinien dokonać odpowiedniego dokumentowania opracowanych zamierzeń, koncepcji, celów i planu działania. Wśród osób korzystających z tej techniki pracy zauważalne są dwa nurty – zwolenników rygorystycznego określonego szablonu działania (w tym szablonu dokumentu opisującego projekt), a także zwolenników twórczego i kreatywnego podejścia do projektowania, w ramach którego dokument projektu socjalnego nie musi spełniać sztywnych z góry określonych ram. Można także wypracować własny dostosowany do potrzeb wzór dokumentu projektu. Ma on służyć usystematyzowaniu planu i osobom zaangażowanym w jego realizacje. Przykładowa konstrukcja dokumentacji projektu socjalnego może zawierać:
Zastosowanie projektu socjalnego.
Projekty socjalne mają swoje rozliczne zastosowanie ze względu na szerokie spectrum odbiorców, form realizacji, cel ich użycia. Projektowanie może być elementem działania społecznego, intencjonalnego pobudzania do aktywności społeczności lokalnej, a także metodą wspomagającą proces kształcenia umiejętności wśród studentów pracy socjalnej i kandydatów na inne kierunki pomocowe.
Projektowanie w działaniu społecznym w pracy socjalnej.
Praktyczne zastosowanie projektu socjalnego podczas wykonywania pracy socjalnej ma na celu uwzględnienie pomocniczego, wychowawczego, resocjalizacyjnego, rewalidacyjnego oraz terapeutycznego charakteru podejmowanego działania. Stosowanie projektowania socjalnego nastawione jest na pobudzanie lokalnej społeczności do aktywności, do wykazywania inicjatywy społecznej oraz przeciwdziałać problemom społecznym obecnym w danym środowisku. Projektowanie socjalne realizuje podstawową w pracy socjalnej zasadę pomocniczości, w ramach której instytucje nadrzędne (państwo, pomoc społeczna) powinny wspomagać, a nie wyręczać jednostki i grupy oraz mobilizować ich potencjał do samodzielnego przezwyciężania trudności.
Projektowanie w kształceniu do pracy socjalnej.
Metoda projektowania socjalnego może służyć nie tylko pracownikom pomocy społecznej w realizacji celów związanych z rozwojem społeczności lokalnej, ale także w kształceniu pracowników socjalnych w ramach uczelni wyższych. Metoda ta wykorzystywana w kształceniu posiada trzy cechy:
Przykłady projektów socjalnych.
Spora część projektów tworzona jest w ramach dotacji i różnych programów unijnych. Jednym z nich jest Europejski Fundusz Społeczny. Polska w latach 2004–2006 mogła wydać z EFS ponad 2 mld euro. W kolejnym okresie, 2007–2013 wykorzystanie środków ujęte zostało w ramach Programu Operacyjnego Kapitał Ludzki.
Projekty socjalne realizowane przez Ośrodki Pomocy Społecznej dotykają kwestii zarówno problemowych, jak i mobilizujących, kreujących pozytywną rzeczywistość, pobudzających do aktywności i działania.
Projekt socjalny: Pomocna Dłoń II.
Projekt realizowany przez Miejski Ośrodek Pomocy Społecznej w Nowym Sączu. Został zainicjowany na początku 2011 roku. Był realizowany przy współpracy z Sądeckim Urzędem Pracy. Projekt miał na celu reintegrację społeczna długotrwale bezrobotnych, którzy do tej pory byli stałymi klientami pomocy społecznej. Działania projektu obejmowały prowadzenie 4 grup, po dziesięć osób.
Podejmowane przez realizatorów projektu działania miały doprowadzić do:
Druga edycja projektu została zbudowana w oparciu o pozytywne doświadczenia z edycji I. w ramach poprzedniej edycji, jak pokazała ewaluacja projektu, udało się:
Dodatkowo osiągnięto:
Projekt socjalny: Zdobądź dotację – zostań przedsiębiorcą.
Projekt był realizowany w ramach środków Programu Operacyjnego Kapitał Ludzki przez firmę Systema Sp. z o.o. Przeznaczony był dla osób z województwa małopolskiego, dotkniętych negatywnymi skutkami powodzi z roku 2010. Realizacja projektu obejmowała różnorodne formy wsparcia, jak szkolenie, doradztwo indywidualne i grupowe oraz pozyskiwanie środków kapitałowych.
Projekt socjalny: Jesienna Szkoła dla rodziców zastępczych.
Projekt zakładał realizacje dwudniowego cyklu szkoleniowego dla spokrewnionych rodzin zastępczych będących pod opieką Miejskiego Ośrodka Pomocy Społecznej w Nowym Sączy. Szkolenie objęło 15 opiekunów oraz 25 dzieci i jego celem była integracja rodzin, budowanie poczucia wsparcia społecznego oraz podnoszenie kompetencji opiekuńczo-wychowawczych rodziców. Po zajęciach były zaplanowane różnorodne atrakcje, budujące atmosferę współpracy.
Spotkania realizowane w trzech grupach (rodzicem, dzieci do 12. rż. i dzieci powyżej 12. rż.) obejmowały dyskusje na takie tematy jak: komunikacja z wychowankami, budowanie i wzmocnienie poczucia wartości i więzi emocjonalnej z dzieckiem, sposoby wspierania dzieci w trudnych sytuacjach życiowych, rozpoznawanie uczuć i metody radzenia sobie z nimi, zagrożenia płynące z Internetu.
Projekt socjalny: Czas na kawę.
Projekt opracowany i wdrażany od marca 2011 roku przez MOPS w Zgorzelcu skierowany do osób starszych, emerytów i rencistów. Założeniem projektu jest umożliwienie beneficjentom możliwości spotykania się w wybranych w mieście kawiarniach na kawie czy herbacie za cenę 1 zł. Celem projektu jest umożliwienie kontaktów z rówieśnikami w atrakcyjnym miejscu, miłe spędzenie wolnego czasu, a przede wszystkim dążenie do integracji i bycia z ludźmi osób starszych, często wyizolowanych ze społeczeństwa.
Zalety stosowania projektów socjalnych.
Pobudzanie do aktywności społeczności lokalnej, a także metodyczne organizowanie środowiska krok po kroku przyczynia się do wzmacniania współpracy członków tej społeczności, umożliwia podejmowanie odpowiedzialności za jakość życia w najbliższym otoczeniu. Daje możliwość mobilizowaniu sił społecznych w celu ich samoorganizacji i przeciwdziałania problemom społecznym także w przyszłości.
Zależnie od zamierzonych działań projektu socjalnego efekty można oceniać przez pryzmat trzech wymienionych wcześniej aspektów: socjologicznego, psychologicznego oraz pedagogicznego. Na podstawie projektu "Usamodzielniania rodzin dotkniętych długotrwałym bezrobociem przez podjęcie własnej działalności gospodarczej" (J. Kowalczyk) dostrzeżono następujące skutki w poszczególnych aspektach:
Wśród zalet projektowania socjalnego wymienia się również refleksyjny charakter metody, ujawniający się w konieczności stałego monitorowania i ewaluacji podejmowanych działań. Ich ciągłe dopracowywanie podczas kolejnych realizacji wymusza jednocześnie na osobach podejmujących się realizacji rozwijanie swojego doświadczenia zawodowego i dążenie do profesjonalizacji działań.

</doc>
<doc id="1372392" url="https://pl.wikipedia.org/wiki?curid=1372392" title="Armia Cesarstwa Niemieckiego">
Armia Cesarstwa Niemieckiego

Armia Cesarstwa Niemieckiego (niem. "Deutsches Heer") – wojska lądowe Cesarstwa Niemieckiego w latach 1871–1919, pod zwierzchnictwem cesarza niemieckiego.
Składały się z czterech kontyngentów: pruskiego, obejmującego także mniejsze kraje Rzeszy, bawarskiego, saskiego i wirtemberskiego. Formalnie, mimo przejścia pod dowództwo pruskie, królowie tych trzech krajów zachowali pewną kontrolę nad wojskiem. Dotyczyło to zwłaszcza Bawarii. Żołnierze składali przysięgę na wierność cesarzowi, ale bawarskich wojskowych ta przysięga obowiązywała jedynie w czasie wojny, gdyż w czasie pokoju zwierzchnictwo nad armią bawarską sprawował król bawarski. Ponadto wojska bawarskie różniły się nieco umundurowaniem i istniały wyodrębnione korpusy bawarskie. W skład wojsk lądowych Cesarstwa Niemieckiego wchodziły także Siły powietrzne.
Podstawy prawne.
Podstawami prawnymi funkcjonowania armii Cesarstwa były:

</doc>
<doc id="1372394" url="https://pl.wikipedia.org/wiki?curid=1372394" title="Michaël Borremans">
Michaël Borremans

Michaël Borremans (ur. 1963 w Geraardsbergen) – belgijski malarz.

</doc>
<doc id="1372400" url="https://pl.wikipedia.org/wiki?curid=1372400" title="Rezerwat Mazury">
Rezerwat Mazury



</doc>
<doc id="1372411" url="https://pl.wikipedia.org/wiki?curid=1372411" title="Mendi Mengjiqi">
Mendi Mengjiqi

Mendi Mengjiqi (ur. 3 czerwca 1958 w Lupç të Epërm w rejonie Podujeva) – albański kompozytor, kontrabasista i pedagog mieszkający i tworzący w Kosowie.
Życiorys.
W latach 1976–1980 uczył się w szkole muzycznej II stopnia, w Prisztinie (klasa kontrabasu i teorii muzyki), a następnie studiował w Akademii Muzycznej w Prisztinie (Wydział Teorii Muzyki), uzyskując dyplom w 1987. W latach 1988-1990 kontynuował studia muzyczne w Mariborze, ale musiał je przerwać i w 1991 przyjechał do Polski.
Ukończył studia na Akademii Muzycznej w Krakowie, w klasie prof. Zbigniewa Bujarskiego. Studia podyplomowe odbywał w latach 1996–1999 pod kierunkiem Krzysztofa Pendereckiego. Po ukończeniu studiów powrócił do Kosowa, gdzie prowadzi zajęcia na Wydziale Sztuki Uniwersytetu w Prisztinie. 
Jego debiutem kompozytorskim był utwór "Pokan Qika" na chór żeński, wkrótce potem napisał "Medytacje na kontrabas i fortepian". Początkowo komponował lekkie utwory, nawiązujące do albańskiego folkloru. 23 kwietnia 2001 w Krakowie wykonano utwór "Homagium Matri Teresiae", autorstwa Mengjiqiego. Jego dorobek artystyczny w ciągu 10 lat działalności kompozytorskiej obejmuje utwory symfoniczne, utwory orkiestrowe, a także oratoria i tańce. Jest także autorem muzyki do filmów: "Anatema" i "Agnus Dei", w reżyserii Agima Sopiego oraz do filmu "Osły na granicy" Jetona Ahmetaja. 11 czerwca 2008 Parlament Kosowa przyjął nową wersję hymnu Kosowa, do którego muzykę skomponował Mengjiqi.

</doc>
<doc id="1372412" url="https://pl.wikipedia.org/wiki?curid=1372412" title="AWRSP">
AWRSP



</doc>
<doc id="1372415" url="https://pl.wikipedia.org/wiki?curid=1372415" title="Stanisławów (powiat legionowski)">
Stanisławów (powiat legionowski)

Stanisławów – nieistniejąca wieś w Polsce położona w województwie mazowieckim, w powiecie legionowskim, w gminie Nieporęt przy drodze wojewódzkiej nr 633. Obecnie wieś podzielona jest na dwie miejscowości:

</doc>
<doc id="1372426" url="https://pl.wikipedia.org/wiki?curid=1372426" title="VI Inspekcja Armii Cesarstwa Niemieckiego">
VI Inspekcja Armii Cesarstwa Niemieckiego

VI Inspekcja Armii Cesarstwa Niemieckiego (niem. "VI. Armeeinspektion") – jedna z inspekcji armii Cesarstwa Niemieckiego.

</doc>
<doc id="1372429" url="https://pl.wikipedia.org/wiki?curid=1372429" title="Konrad Wunsche">
Konrad Wunsche



</doc>
<doc id="1372434" url="https://pl.wikipedia.org/wiki?curid=1372434" title="Zdzisław Siewierski">
Zdzisław Siewierski

Zdzisław Siewierski (ur. 11 maja 1952 w Bystrzycy) – polski polityk, były wicewojewoda rzeszowski i wojewoda podkarpacki.
Życiorys.
Zdzisław Siewierski urodził się w Bystrzycy, liceum ogólnokształcące ukończył w Sędziszowie Małopolskim. Następnie studiował na Wydziale Prawa i Administracji rzeszowskiej filii Uniwersytetu Marii Curie-Skłodowskiej; studia ukończył z tytułem zawodowym magistra administracji. Od ukończenia studiów do rozwiązania był członkiem PZPR. Działał też w Związku Socjalistycznej Młodzieży Polskiej, przewodniczył ZSMP w województwie rzeszowskim. Był też zatrudniony w wojewódzkim zespole poselskim.
W latach 1993–1997 był zastępcą dyrektora Wydziału Gospodarki i Przekształceń Własnościowych Urzędu Wojewódzkiego w Rzeszowie. Od maja 1997 był wicewojewodą rzeszowskim. W latach 1998–2001 pełnił funkcję prezesa zarządu Zakładów Ceramicznych w Biegonicach. Kierował też spółką akcyjną Autostrada Wschód. W październiku 2001 został powołany na stanowisko wojewody podkarpackiego, w lutym 2003 złożył rezygnację, a w marcu 2003 został prezesem Agencji Własności Rolnej Skarbu Państwa w Warszawie. Po jej przekształceniu od 16 lipca 2003 do 30 czerwca 2005 był prezesem Agencji Nieruchomości Rolnych.
W 1999 został prezesem Koła Łowieckiego „Podgorzałka” w Rzeszowie. Został również przewodniczącym zarządu i łowczym okręgowym w Polskim Związku Łowieckim Okręgu Rzeszowskiego.
W 1997 otrzymał Krzyż Kawalerski Orderu Odrodzenia Polski.

</doc>
<doc id="1372435" url="https://pl.wikipedia.org/wiki?curid=1372435" title="VII Inspekcja Armii Cesarstwa Niemieckiego">
VII Inspekcja Armii Cesarstwa Niemieckiego

VII Inspekcja Armii Cesarstwa Niemieckiego (niem. "VII. Armeeinspektion") - jedna z inspekcji armii Cesarstwa Niemieckiego.
&lt;br&gt;&lt;br&gt;

</doc>
<doc id="1372436" url="https://pl.wikipedia.org/wiki?curid=1372436" title="VIII Inspekcja Armii Cesarstwa Niemieckiego">
VIII Inspekcja Armii Cesarstwa Niemieckiego

VIII Inspekcja Armii Cesarstwa Niemieckiego (niem. "VIII. Armeeinspektion") - jedna z inspekcji armii Cesarstwa Niemieckiego.
&lt;br&gt;&lt;br&gt;

</doc>
<doc id="1372440" url="https://pl.wikipedia.org/wiki?curid=1372440" title="Park stanowy Chain O'Lakes (Indiana)">
Park stanowy Chain O'Lakes (Indiana)

Park stanowy Chain O'Lakes (ang. "Chain O'Lakes State Park") to park stanowy w hrabstwie Noble w amerykańskim stanie Indiana. Został ustanowiony w 1960 roku.
Park ma około 1,5 kilometra szerokości i około 6 kilometrów długości. Zajmuje powierzchnię całkowitą 2 718 akrów (11,00 km²), z czego 212 akrów (0,86 km²) stanowi woda. Łączna długość linii brzegowej na terenie parku wynosi ponad 11 kilometrów. 
Nazwa parku, którą dosłownie można przetłumaczyć jako "park stanowy łańcucha jezior", wynika z faktu, że w jego obrębie znajduje się jedenaście jezior polodowcowych, z których osiem jest połączonych ze sobą. Powstały one około 10 tysięcy lat temu podczas ostatniej epoki lodowcowej.

</doc>
<doc id="1372444" url="https://pl.wikipedia.org/wiki?curid=1372444" title="USS Galena">
USS Galena

Okręty US Navy o nazwie USS "Galena":

</doc>
<doc id="1372447" url="https://pl.wikipedia.org/wiki?curid=1372447" title="Instruktor-wykładowca ratownictwa WOPR">
Instruktor-wykładowca ratownictwa WOPR

Instruktor-wykładowca ratownictwa WOPR – najwyższy stopień w Wodnym Ochotniczym Pogotowiu Ratunkowym. Instruktor-wykładowca uprawniony jest do pracy w ratownictwie wodnym oraz prowadzenia kursów szkoleniowych wszystkich stopni.
Instruktor-wykładowca ratownictwa WOPR musi posiadać wykształcenie wyższe oraz 2-letnią działalność w stopniu Instruktora WOPR. Decyzję o nadaniu stopnia podejmuje Prezydium Zarządu Głównego WOPR.

</doc>
<doc id="1372448" url="https://pl.wikipedia.org/wiki?curid=1372448" title="Grzebiuszka gibraltarska">
Grzebiuszka gibraltarska

Grzebiuszka giblartarska ("Pelobates cultripes") – gatunek płaza bezogonowego z rodziny grzebiuszkowatych.
Występowanie.
Północno-zachodnia Afryka, Półwysep Iberyjski, południowa Francja. Tereny piaszczyste. Prowadzi nocny tryb życia.
Opis.
Dorasta do 9 cm długości. Skóra gładka. Źrenice szparowate, pionowe. Grzbiet szarożółty z nieregularnymi, ciemnobrązowymi, częściowo zlewającymi się ze sobą plamami. Modzele podeszwowe bardzo duże, czarne i błyszczące.
Odżywianie.
Głównie owady.

</doc>
<doc id="1372449" url="https://pl.wikipedia.org/wiki?curid=1372449" title="Jan Kurp">
Jan Kurp

Jan Stanisław Kurp (ur. 14 września 1945 w Brąszewicach) – polski polityk, nauczyciel, wojewoda podkarpacki w latach 2003–2005.
Życiorys.
Ukończył w 1970 studia na Wydziale Fizyki Wyższej Szkoły Pedagogicznej w Rzeszowie, skończył też informatykę na Politechnice Warszawskiej. Pracował m.in. jako kierownik Powiatowego Komitetu Kultury Fizycznej i Turystyki w Leżajsku. Był dyrektorem szkoły podstawowej w Wierzawicach (1970–1972), dyrektorem Zespołu Szkół Ogólnokształcących w Leżajsku (1975–1978), dyrektorem Technikum Mechaniczno-Elektrycznego w Rzeszowie (1987) i dyrektorem V LO w Rzeszowie (1990–1995). W latach 1977–1980 i 1994–1997 pełnił funkcję rzeszowskiego kuratora oświaty, a w latach 2002–2003 pełnił funkcję podkarpackiego kuratora oświaty.
Związany z Sojuszem Lewicy Demokratycznej, w 2005 bez powodzenia kandydował z listy tej partii do parlamentu. Był członkiem władz regionalnych i krajowych SLD. Zasiadał jako radny tej partii w sejmiku podkarpackim I i II kadencji (1998–2003), w latach 2002–2003 pełniąc funkcję jego przewodniczącego. 3 marca 2003 został powołany na stanowisko wojewody podkarpackiego, został odwołany z niego 30 listopada 2005.

</doc>
<doc id="1372455" url="https://pl.wikipedia.org/wiki?curid=1372455" title="Ewa Draus">
Ewa Draus

Ewa Maria Draus (ur. 3 kwietnia 1960 w Kolbuszowej) – polska socjolog, politolog, ekonomistka i samorządowiec, wojewoda podkarpacki (2005–2007), wykładowca akademicki, radna sejmiku podkarpackiego, od 2018 wicemarszałek województwa.
Życiorys.
Córka Władysława i Heleny. Jest absolwentką Liceum Ogólnokształcącego im. Janka Bytnara w Kolbuszowej. Ukończyła socjologię na Wydziale Nauk Społecznych Katolickiego Uniwersytetu Lubelskiego, uzyskując tytuł zawodowy magistra. Następnie wyjechała do Francji, gdzie studiowała w Instytucie Nauk Ekonomicznych i Społecznych Instytutu Katolickiego w Paryżu, a później w Wyższej Szkole Handlowej w Lille na kierunku zarządzanie przedsiębiorstwami międzynarodowymi. Po powrocie do kraju odbyła staż zawodowy w Herbapolu w Lublinie, następnie pracowała w Wojewódzkim Urzędzie Pracy w Lublinie. W latach 1997–1999 była dyrektorem Instytutu Badań Marketingowych i Społecznych w Lublinie, a w latach 2000–2003 kierowała Wojewódzkim Urzędem Pracy w Rzeszowie. W 2002 została wykładowcą akademickim w Państwowej Wyższej Szkole Zawodowej w Przemyślu, gdzie rektorem był jej brat Jan Draus, którą później przemianowano na Państwową Wyższą Szkołę Wschodnioeuropejską w Przemyślu. W wyborach do Parlamentu Europejskiego w 2004 bez powodzenia ubiegała się o mandat z listy Prawa i Sprawiedliwości.
30 listopada 2005 została powołana na stanowisko wojewody podkarpackiego, który to urząd sprawowała do 29 listopada 2007.
W 2010 uzyskała mandat radnej sejmiku podkarpackiego IV kadencji z listy PiS. Od 16 lipca 2013 do 27 czerwca 2014 była wiceprzewodniczącą sejmiku podkarpackiego. W 2011 bezskutecznie kandydowała do Sejmu. W 2014 utrzymała mandat radnej sejmiku podkarpackiego V kadencji po rezygnacji złożonej przez Lucjusza Nadbereżnego. Została wiceprzewodniczącą Komisji Rozwoju Regionalnego i członkiem Komisji Bezpieczeństwa Publicznego i Zatrudnienia. W 2018 ponownie została wybrana na radną sejmiku, po czym objęła funkcję wicemarszałka województwa.
Działa społecznie w organizacjach pozarządowych. Była w zarządzie Lubelskiego Obserwatorium Problemów Społecznych w Lublinie. W Kolbuszowej współtworzyła Stowarzyszenie na Rzecz Rozwoju Powiatu Kolbuszowskiego „NIL”, pełniąc funkcje jego pierwszego prezesa. W 2010 utworzyła Stowarzyszenie Rewitalizacji i Promocji Kolbuszowej, a w 2012 z jej inicjatywy powstało Stowarzyszenie na rzecz Rozwoju Społecznego „Colbusovia”, które zorganizowało Festiwal Nauki i Techniki dla powiatu kolbuszowskiego.

</doc>
<doc id="1372456" url="https://pl.wikipedia.org/wiki?curid=1372456" title="Sing-Sing (album)">
Sing-Sing (album)

Sing-Sing – album Maryli Rodowicz wydany w 1976 roku nakładem wytwórni Pronit. Album został ponownie wydany na winylu i po raz drugi na CD w serii Antologia Maryli Rodowicz (2012−2013), nakładem Universal Music Polska.

</doc>
<doc id="1372460" url="https://pl.wikipedia.org/wiki?curid=1372460" title="HMS Coventry (1974)">
HMS Coventry (1974)

HMS Coventry (D118) – brytyjski niszczyciel rakietowy typu 42. Wszedł do służby w 1978 roku jako czwarta jednostka pierwszej serii produkcyjnej. Wziął udział w wojnie o Falklandy, gdzie 25 maja 1982 został zatopiony przez argentyńskie lotnictwo.
Historia.
Stępkę pod budowę HMS „Coventry” położono 29 stycznia 1973 w stoczni Cammell Laird w Birkenhead. Wodowanie nastąpiło 21 czerwca 1974, wejście do służby 20 października 1978. Początkowo okręt pomagał przy testowaniu bezpiecznych metod wykorzystania śmigłowca pokładowego Westland Lynx. W 1980 popłynął na Daleki Wschód, gdzie uczestniczył w ćwiczeniach wraz z jednostkami marynarki wojennej Francji, Pakistanu, Omanu i USA. We wrześniu 1980 odwiedził port w Szanghaju, co było pierwszą tego rodzaju wizytą od ponad 30 lat.
Po wybuchu wojny irańsko-irackiej przez 6 tygodni patrolował wody w rejonie Zatoki Perskiej.
W kwietniu 1982 po wybuchu wojny o Falklandy, wraz z innymi brytyjskimi okrętami, został skierowany w rejon spornych wysp w celu odbicia zajętych przez Argentynę terenów. Do pierwszego kontaktu z nieprzyjacielem doszło 3 maja, kiedy śmigłowiec stacjonujący na HMS „Coventry” wystrzelił w kierunku argentyńskiego okrętu dwa pociski przeciwokrętowe Sea Skua, z których jeden trafił w cel. 9 maja okręt wystrzelił w kierunku argentyńskich samolotów trzy pociski przeciwlotnicze typu Sea Dart. W efekcie dwa samoloty typu A-4 Skyhawk zostały zestrzelone, natomiast C-130 Hercules uniknął trafienia, ponieważ znajdował się poza zasięgiem maksymalnym pocisku. Za pomocą pocisku Sea Dart został zestrzelony 9 maja także śmigłowiec Aérospatiale Puma. 22 maja namierzono kolejny cel, którym był samolot rozpoznawczy Boeing 707, jednak z powodu awarii technicznej nie doszło do wystrzelenia w jego kierunku pocisku przeciwlotniczego.
25 maja HMS „Coventry” i HMS „Broadsword” miały zapewnić ochronę przeciwlotniczą zespołowi desantowemu. Oddziały desantowe i ich eskorta stały się celem zmasowanego ataku argentyńskiego lotnictwa. W pierwszej fazie ataku Brytyjczykom udało się zestrzelić trzy samoloty A-4, z których dwa zostały trafione przez pociski Sea Dart wystrzelone z „Coventry”.
W decydującym ataku wzięły udział cztery samoloty A-4B, należące do Grupo 5 Fuerza Aérea Argentina. Samoloty zbliżały się na niewielkiej wysokości, w dwóch grupach oddalonych od siebie o 90 sekund (do kluczy przypisano po trzy samoloty, ale z powodu awarii tylko cztery brały udział w misji). Radar „Coventry” nie był w stanie ich namierzyć, ale wykrył je „Broadsword”, dlatego odwołał Sea Harriery na patrolu bojowym. System kierowania ogniem Sea Wolf na „Broadsword” namierzył nadlatujący cel, ale uległ chwilowej awarii i nie był gotowy do strzału w momencie ataku. Pierwsza para zrzuciła dwie bomby wagomiaru 450 kg, z których jedna wpadła do morza, a druga odbiła się od wody, przebijając lądowisko „Broadsworda”, niszcząc dziób śmigłowca Lynx i nie wybuchając, wpadła do morza. „Coventry” w kierunku zbliżających się samolotów wystrzelił niecelny pocisk Sea Dart, a także otworzył do nich ogień z działek przeciwlotniczych Oerlikon 20 mm. W tym samym czasie jeden z argentyńskich samolotów ostrzelał „Coventry” z działek 30 mm, trafiając w rejon hangaru śmigłowca. „Broadsword” był gotowy do wystrzelenia Sea Wolfów w kierunku drugiej fali Skyhawków, wykorzystując optyczny system namierzania, gdy „Coventry” wszedł na linię ognia między „Broadsworda” i samoloty. Drugi klucz A-4 zrzucił po 3 bomby wagomiaru 250 kg, z których trzy trafiły „Coventry”, a dwie eksplodowały we wnętrzu okrętu. W wyniku eksplozji okręt doznał poważnych uszkodzeń, wybuchł na nim pożar, a w jego pomieszczeniach zginęło wielu członków załogi. W ciągu dwudziestu minut cała załoga opuściła okręt, który następnie odwrócił się do góry dnem i zatonął kolejnego dnia. Załoga okrętu oczekująca na ratunek śpiewała w tym czasie piosenkę z filmu "Żywot Briana" „Always Look on the Bright Side of Life”. Zginęło 19 osób, 280 uratowano, w tym 30 rannych. „Broadsword” podjął 170 rozbitków.

</doc>
<doc id="1372461" url="https://pl.wikipedia.org/wiki?curid=1372461" title="Ropniak podtwardówkowy">
Ropniak podtwardówkowy

Ropniak podtwardówkowy (łac. "empyema subdurale") – nagromadzenie treści ropnej pomiędzy oponami mózgu: oponą twardą i pajęczynówką.
Etiologia i patogeneza.
Najczęściej występuje w 2 i 3 dekadzie życia jako następstwo zakażeń w obrębie twarzoczaszki. W ponad połowie przypadków występuje jako powikłanie zapalenia zatok przynosowych, w 30% jako powikłanie zapalenia ucha albo urazu głowy, może wikłać też zapalenie opon mózgowo-rdzeniowych, wyrostka sutkowatego, kości lub jego przyczyną może być rozsiew krwiopochodny (w mniej niż 5% przypadków). Zakażenie szerzy się najczęściej przez układ żylny, choć jest też możliwe szerzenie się przez ciągłość.
Czynnikiem etiologicznym zakażenia najczęściej są:
Objawy kliniczne.
W pierwszym okresie objawy są niecharakterystyczne i zwykle ograniczają się do 2 objawów:
W późniejszym okresie występują bardziej charakterystyczne objawy, takie jak:
i wreszcie dopiero w przypadku nagromadzenia większej ilości treści ropnej pojawiają się
Rozpoznanie.
Pewne rozpoznanie można postawić na podstawie charakterystycznego obrazu tomografii komputerowej lub magnetycznego rezonansu jądrowego. Należy podkreślić, że w około 25% przypadków (u co czwartego chorego) badania te nie wykazują zmian w obrębie OUN. Dopiero powtórnie wykonane badanie rezonansem magnetycznym po podaniu gadolinu zwiększa czułość tych badań i tym samym umożliwia rozpoznanie.
Leczenie.
Drenaż ropniaka jest wskazany w przypadku grubości ropniaka powyżej 9 milimetrów, choć należy go rozważyć także, gdy zmiana jest mniejsza. W leczeniu stosuje się także 3 antybiotyki w dawkach maksymalnych podawane dożylnie: penicylinę G (gdy czynnikiem etiologicznym jest MRSA – wankomycynę), cefalosporynę III generacji i metronidazol. Antybiotyki powinno się stosować 2–4 tygodnie po leczeniu operacyjnym i 6–8 tygodni przy leczeniu zachowawczym. Stosuje się leczenie objawowe (przeciwpadaczkowe i przeciwobrzękowe) oraz rehabilitację.
Rokowanie.
Im później choroba zostaje rozpoznana, tym większe ryzyko wystąpienia trwałych ubytków neurologicznych (padaczka, niedowład, afazja) pomimo wyleczenia ropniaka. Śmiertelność wynosi około 40%.

</doc>
<doc id="1372462" url="https://pl.wikipedia.org/wiki?curid=1372462" title="Makrela królewska">
Makrela królewska

Makrela królewska ("Scomberomorus regalis") – gatunek morskiej ryby z rodziny makrelowatych (Scombridae).
Występowanie.
Ciepłe wody zachodniej części Oceanu Atlantyckiego i w Morzu Karaibskim. 
Charakterystyka.
Charakterystycznym znakiem rozpoznawczym gatunku są pomarańczowe i żółte pręgi na bokach, pozwalające odróżnić ją od makreli hiszpańskiej. Osiąga wagę 2,27 do 4,54 kg.

</doc>
<doc id="1372463" url="https://pl.wikipedia.org/wiki?curid=1372463" title="Kanał alfa">
Kanał alfa

Kanał alfa () – dodatkowy kanał, definiujący przezroczystość wyświetlanych informacji graficznych. Jest on zapisywany razem z trzema wartościami barw składowych RGB ( – czerwony, zielony i niebieski). Wartość zerowa tego kanału oznacza pełną przezroczystość, zaś maksymalna – całkowitą nieprzezroczystość (czyli barwę jak bez kanału alfa).
Sposób zapisu kanału alfa.
W 24-bitowym formacie zapisu barw kanał alfa ma postać liczby 8-bitowej (0 do 255), trzy pozostałe kanały, również 8-bitowe, przeznaczone są na informacje o poziomie nasycenia kolorów składowych RGB. Utworzony w ten sposób format RGBA (RGB+Alfa) pozwala precyzyjnie określić stopień przezroczystości oraz udział poszczególnych kolorów składowych w wyświetlanym obrazie.
Na stronach internetowych, a ściślej wykorzystując CSS, kanał alfa jest zapisywany w sposób ciągły jako liczba od 0 do 1. Czyli w tym wypadku codice_1 to w pełni przeźroczysty czerwony, a codice_2 półprzeźroczysty czerwony. Różni się to od ustawienia przeźroczystości elementu ("opacity"), ponieważ nie wpływa na elementy, które się w nim znajdują. To znaczy element z pełną przeźroczystością nie będzie w ogóle widoczny, a element z tłem, które ma kanał alfa ustawiony na zero może mieć widoczne obramowanie i inne elementy wewnętrzne (np. tekst).
Pliki graficzne.
Nie wszystkie formaty plików graficznych pozwalają na zapis kanału alfa. Dla przykładu popularny JPEG w ogóle go nie obsługuje, a GIF umożliwia zapisanie jedynie dwóch stopni – albo pełna przeźroczystość, albo pełna barwa. Jednym z popularnych formatów graficznych obsługujących pośrednie stopnie przezroczystości jest format PNG – kanał alfa może mieć w nim 256 poziomów.
Programy graficzne.
W programach do obróbki grafiki rastrowej 2D operuje się zwykle nie tyle kanałem alfa co przeźroczystością warstw. Dopiero po spłaszczeniu i zapisie w formacie typu PNG barwy są nakładane na siebie i otrzymywana jest konkretna wartość piksela. W takich aplikacjach kanałem alfa operuje się jedynie przy wybieraniu barwy narzędzia (np. pędzla).
W programach do obróbki grafiki wektorowej w tym w grafice 3D częściej operuje się pojęciem kanału alfa. Barwa każdego elementu, a nawet osobno jego obramowania i wypełnienia może być zapisana jako RGBA. W nich także może osobno występować pojęcie przeźroczystości elementów lub grup elementów (analogicznie jako opisane powyżej dla CSS).
Historia.
Koncepcja kanału alfa została wprowadzona przez Alvy’ego Raya Smitha pod koniec lat siedemdziesiątych, następnie w pełni rozwinięta w artykule z 1984 roku autorstwa Thomasa Portera, wiceprezesa ds. strategii produkcji w Pixar oraz amerykańskiego programisty Toma Duff'a.

</doc>
<doc id="1372467" url="https://pl.wikipedia.org/wiki?curid=1372467" title="Strategia marketingowa">
Strategia marketingowa

Strategia marketingowa – reakcja na zadania stojące przed przedsiębiorstwem w sferze produkcji i sprzedaży jego wyrobów, a także (pośrednio) na „kłopoty” związane z wygospodarowaniem zysku pozwalającego na dynamiczny rozwój lub utrzymanie pozycji rynkowej. Nie oznacza to, że strategia marketingowa ma być opracowywana tylko w sytuacjach zagrożeń. Jest ona potrzebna w każdej sytuacji. Jest również bardzo ważne, aby była ona traktowana jako część ogólnej strategii rozwojowej przedsiębiorstwa.
Strategia powstaje w wyniku odpowiedzi na stawiane sobie pytanie: jakie cele sobie stawiamy i co trzeba zrobić, aby je osiągnąć. Należy również pamiętać, że w konkretnej sytuacji i konkretnym przedsiębiorstwie mogą istnieć różne cele pośrednie, ale zawsze prowadzą one do celu głównego (końcowego) – maksymalizacji zysku.
Charakterystyka.
Jak podaje Jerzy Altkorn „strategia marketingowa w odniesieniu do określonego przedsiębiorstwa oznacza zestaw średnio- i długookresowych zasad oraz wytycznych postępowania, które wyznaczają ramy dla rynkowych działań operacyjnych” [J. Altkorn, "Podstawy marketingu"]. Są to zatem problemy na jakie mogą napotkać przedsiębiorstwa, oraz ogół wytycznych, które odgrywają kluczową rolę przy podejmowaniu decyzji. Muszą pozostawać w zgodzie z wcześniej ustaloną misją przedsiębiorstwa. Aby stworzyć strategię marketingową należy przede wszystkim określić tę część, która dotyczy kształtowania pola rynkowej aktywności przedsiębiorstwa.
Opcje strategiczne.
Przedsiębiorstwo ma do wyboru cztery opcje ujęte w macierzy Ansoffa:
Zawartość strategii marketingowej.
Przedsiębiorstwo staje także przed wyborem nabywców, oraz programu marketingowego. Strategia marketingu masowego – proponująca jednolity program marketingowy dla całego rynku bądź określonej części, oraz strategia marketingu zróżnicowanego – proponująca poszczególnym grupom nabywców zróżnicowane programy marketingowe.
Ogół strategicznych decyzji dotyczących rynku tworzy tzw. marketingowy profil strategiczny przedsiębiorstwa, który stanowi podstawę planowania marketingu w długim okresie. Profil ten może podlegać zmianom na skutek przemian w przedsiębiorstwie oraz poza nim.

</doc>
<doc id="1372468" url="https://pl.wikipedia.org/wiki?curid=1372468" title="39,5">
39,5



</doc>
<doc id="1372478" url="https://pl.wikipedia.org/wiki?curid=1372478" title="Elefterios Pupakis">
Elefterios Pupakis

Elefterios (Lefteris) Pupakis (gr.; Λευτέρης Πουπάκης; ur. 28 grudnia 1946) – grecki piłkarz grający na pozycji bramkarza.
Pupakis podczas kariery piłkarskiej grał w: AO Egaleo (1970–1973), Olympiakosie SFP (1973–1978), OFI 1925 (1978–1981), Panathinaikosie AO (1981–1982), ponownie w Olympiakosie (1982–1983) oraz Apollonie Smyrnis (1983–1986), gdzie zakończył karierę. Podczas tego okresu zdobył jedynymi sukcesami były mistrzostwo i Puchar Grecji w 1975, zdobyte z Olympiakosem.
W reprezentacji Grecji rozegrał 6 meczów w latach 70., będąc w 1980 roku rezerwowym na Mistrzostwach Europy.

</doc>
<doc id="1372479" url="https://pl.wikipedia.org/wiki?curid=1372479" title="Karl Chmielewski">
Karl Chmielewski

Karl Chmielewski (ur. 16 lipca 1903 we Frankfurcie nad Menem, zm. 1 grudnia 1991 w Bernau am Chiemsee) – SS-Hauptsturmführer, komendant obozów koncentracyjnych Gusen i Herzogenbusch, zbrodniarz hitlerowski.
Życiorys.
Członek SS od 1932 i NSDAP od 1933. W 1935 rozpoczął karierę obozową w KZ Columbia. W latach 1936–1939 Chmielewski pełnił służbę w komendanturze obozu w Sachsenhausen (od 1938 jako "Schutzhaftlagerführer"). Od 1940 do 1942 sprawował stanowisko komendanta "Gusen I", podobozu Mauthausen. Jako że osobiście mordował i maltretował więźniów na każdym kroku, Chmielewski otrzymał pseudonim „diabła z Gusen”. Szczególnie znęcał się nad więźniami polskimi i hiszpańskimi. To on był pomysłodawcą osławionych "Totbadeaktionen".
Od października 1942 do października 1943 Chmielewski pełnił funkcję komendanta obozu Hertogenbosch. W okresie tym w obozie panowały okropne warunki sanitarne i żywnościowe, co skutkowało śmiercią wielu więźniów. Pod zarzutem korupcji i grabieży na dużą skalę Chmielewski został odwołany ze stanowiska, a następnie aresztowany. W 1944 został skazany przez Sąd SS ("SS-Gericht") na 15 lat pozbawienia wolności. Umieszczono go najpierw w obozie Sachsenhausen, a następnie w Dachau (między innymi w podobozie "Allach", gdzie pełnił funkcję starszego obozu do kwietnia 1945).
W 1953 Chmielewski został skazany przez sąd zachodnioniemiecki za morderstwa dokonywane w Gusen na jeden rok więzienia. Kolejny jego proces odbył się w 1961 przed Sądem w Ansbach. Za dokonanie 282 zabójstw i inne zbrodnie Karl Chmielewski skazany został na dożywotnie pozbawienie wolności. Z więzienia zwolniono go w marcu 1979.

</doc>
<doc id="1372483" url="https://pl.wikipedia.org/wiki?curid=1372483" title="Taurus (Dragon Ball)">
Taurus (Dragon Ball)



</doc>
<doc id="1372484" url="https://pl.wikipedia.org/wiki?curid=1372484" title="Menu (klawisz)">
Menu (klawisz)

Menu – klawisz na klawiaturze komputerowej wywołujący menu kontekstowe dla aktualnie zaznaczonego obiektu. Został wprowadzony razem z klawiszem Windows w Windowsie 95.
Taką samą funkcję wykonują sekwencje: 

</doc>
<doc id="1372488" url="https://pl.wikipedia.org/wiki?curid=1372488" title="Metody portfelowe">
Metody portfelowe

Metody portfelowe – zbiór narzędzi umożliwiających dokonanie oceny różnych możliwości działania oraz określenie przyszłej pozycji przedsiębiorstwa. Przedstawiają one w sposób graficzny w przestrzeni dwuwymiarowej przewidywane rezultaty wzajemnego oddziaływania na siebie czynników kontrolowanych i niekontrolowanych przez firmę. Czynniki kontrolowane są z reguły prezentowane na osi odciętych a czynniki niekontrolowane na osi rzędnych. Relacje między tymi czynnikami w układzie współrzędnych tworzą tzw. macierz strategiczną (strategic matrix). Jest to siatka umożliwiająca ocenę pozycji różnych dziedzin działalności przedsiębiorstwa według dwóch zmiennych. 
Metody portfelowe stwarzają możliwości dość dokładnej oceny sytuacji konkurencyjnej przedsiębiorstwa w różnych segmentach rynku. Są one uniwersalnym i użytecznym sposobem analizy możliwości rozwojowych przedsiębiorstwa, a także stanowią ważny instrument planowania strategicznego. Dzięki nim przedsiębiorstwa mogą ustalić, z którymi towarami (domenami) mogą wiązać większe nadzieje na zbyt w przyszłości, a które powinny być wycofane z ich asortymentu. Wybór taki zależy od pozycji rynkowej przedsiębiorstwa. 
Wybrane metody.
Do najbardziej znanych i praktycznie stosowanych metod portfelowych można zaliczyć:

</doc>
<doc id="1372489" url="https://pl.wikipedia.org/wiki?curid=1372489" title="Wakuom">
Wakuom

Wakuom ("vacuome") - termin historyczny z zakresu cytologii oznaczający całość systemu wakuolarnego komórki, do którego w przeszłości zaliczano także aparat Golgiego. Termin ten został wprowadzony przez M. Parata w 1924 r. przy dyskusji o znaczeniu i funkcji aparatu Golgiego. Parat i niektórzy cytolodzy z lat dwudziestych XX w. uważali aparat Golgiego za artefakt powstały w miejscu wakuoli. Cechą wyróżniającą wakuole systemu wakuolarnego (wakuomu) była zdolność do przyżyciowego barwienia się czerwienią obojętną. Obecnie wiadomo, że wakuole sródplazmatyczne i aparat Golgiego są morfologicznie i czynnościowo odmiennymi organellami komórkowymi. 
Badaniami wakuomu i aparatu Golgiego zajmował się w Polsce m.in. w swoich wczesnych pracach (lata 30. XX wieku) Kazimierz Sembrat, później profesor Uniwersytetu Lwowskiego i Uniwersytetu Wrocławskiego, który wbrew panującym powszechnie wówczas poglądom stwierdził, że synteza substancji deutoplazmatycznej odbywa się wewnątrz mitochondriów, co zostało później potwierdzone przy pomocy mikroskopu elektronowego.

</doc>
<doc id="1372490" url="https://pl.wikipedia.org/wiki?curid=1372490" title="Trio (album)">
Trio (album)

Trio – album zespołu String Connection wydany w 1984 roku nakładem wytwórni Polton.
Lista utworów.
źródło:.
Twórcy.
źródło:.

</doc>
<doc id="1372501" url="https://pl.wikipedia.org/wiki?curid=1372501" title="Ostrá Lúka">
Ostrá Lúka

Ostrá Lúka – wieś (obec) w powiecie zwoleńskim w kraju bańskobystrzyckim na Słowacji.
Położenie.
Położona jest na północnym skraju Kotlinie Plieszowskiej, na styku Gór Szczawnickich i Javoria, ok. 13 km na południowy zachód od Zwolenia. Leży na wysokości 462 m n.p.m.
Historia.
Pierwsze wzmianki o wsi (pod nazwą "Stroluca") pochodzą z wykazów dziesięcin kościelnych z lat 1332–1337. W roku 1393 dostała nową nazwę "Ostralica". Na początku XV w. wchodziła w skład „państwa” feudalnego z siedzibą w zamku Dobrá Niva, natomiast od końca tego wieku należała do rodziny Ostroluckých. W latach 1582 i 1668 płaciła daniny Turkom. Mieszkańcy zajmowali się głównie rolnictwem. W XVIII w. uzyskała status miasteczka.
W dawnych wydawnictwach podawane są z Ostrej Lúki ruiny gotyckiego kościoła z XIV w. Został on opuszczony zapewne już z końcem XVII w. Godnym uwagi obiektem był we wsi jeden z tzw. kościołów artykularnych, który miejscowi protestanci zbudowali tu w 1742 r., prawdopodobnie na miejscu jakiejś starszej budowli z 1682 r. Kościół, przebudowany na początku XX w., spłonął w czasie II wojny światowej.
Zabytki.
Z zabytków zachował się we wsi późnorenesansowy kasztel, wybudowany w latach 1636–1641 przez Melichara Ostrolucký'ego. W II połowie XVIII w. częściowo przebudowany. Murowany, czworoboczny, nakryty dachem łamanym. Zachowały się dwie okrągłe narożne wieże ze strzelnicami. Po roku 1813 kasztel posiadał Mikulaš Ostrolucký, którego córka Adela była przyjaciółką Ľudovíta Štúra. Ich związek opisuje Ľudo Zúbek w swojej książce pt. „Jar Adely Ostroluckej” ("Wiosna Adeli Ostroluckiej", 1957). We wsi, na cmentarzu w miejscu wspomnianego kościoła artykularnego, znajduje się współczesny grób, w którym spoczywają szczątki owej Adeli(31.03.1824 – 17.3.1853).
We wsi zachował się także drugi kasztel, barokowo-klasycystyczny z drugiej połowy XVIII w., przebudowany w wiekach XIX i XX.
We wsi znajduje się znane źródło wody, nazywane „Červený kameň” ("Czerwony Kamień"), o niespotykanym gdzie indziej w Europie składzie chemicznym rozpuszczonych w niej minerałów. Tu rośnie również na najbardziej na północ wysuniętym stanowisku na Słowacji okaz kasztana jadalnego.

</doc>
<doc id="1372504" url="https://pl.wikipedia.org/wiki?curid=1372504" title="Pelobates cultripes">
Pelobates cultripes



</doc>
<doc id="1372506" url="https://pl.wikipedia.org/wiki?curid=1372506" title="Pelobates syriacus">
Pelobates syriacus



</doc>
<doc id="1372507" url="https://pl.wikipedia.org/wiki?curid=1372507" title="Kiejdany (stacja kolejowa)">
Kiejdany (stacja kolejowa)

Kiejdany (, ) – stacja kolejowa w Kiejdanach, w rejonie kiejdańskim, w okręgu kowieńskim, położona na linii Koszedary-Radziwiliszki.
Historia.
Stacja Kiejdany została otwarta w XIX w. na drodze żelaznej libawsko-romeńskiej, pomiędzy stacjami Datnów i Żejmy.

</doc>
<doc id="1372509" url="https://pl.wikipedia.org/wiki?curid=1372509" title="V Inspekcja Armii Cesarstwa Niemieckiego">
V Inspekcja Armii Cesarstwa Niemieckiego

V Inspekcja Armii Cesarstwa Niemieckiego (niem. "V. Armeeinspektion") - jedna z inspekcji armii Cesarstwa Niemieckiego.
&lt;br&gt;&lt;br&gt;

</doc>
<doc id="1372511" url="https://pl.wikipedia.org/wiki?curid=1372511" title="Amaury Leveaux">
Amaury Leveaux

Amaury Leveaux (ur. 2 grudnia 1985 w Belfort) – francuski pływak specjalizujący się w stylu dowolnym, mistrz olimpijski (2012), mistrz świata i wielokrotny mistrz Europy, były rekordzista świata na krótkim basenie.
Kariera pływacka.
Do największych sukcesów Leveauxa zalicza się zdobycie mistrzostwa olimpijskiego w 2012 roku w Londynie w sztafecie 4 × 100 m stylem dowolnym. W Londynie Francuz wywalczył również srebrny medal w sztafecie 4 × 200 m stylem dowolnym. Ponadto Leveaux ma w swoim dorobku dwa srebrne medale z igrzysk olimpijskich w Pekinie, na długościach 50 m stylem dowolnym oraz 4 × 100 m stylem dowolnym.
Startując na mistrzostwach świata francuski pływak wygrał trzy brązowe medale, pierwszy w sztafecie 4 × 100 m stylem dowolnym w 2007 roku w Melbourne, a kolejne dwa lata później w Rzymie ponownie w wyścigu 4 × 100 m stylem dowolnym oraz 50 m stylem dowolnym.
Na mistrzostwach Europy na basenie długim Leveaux zdobył łącznie osiem medali, w tym jeden złoty w 2012 roku w Debreczynie w sztafecie 4 × 100 m stylem dowolnym. Podczas mistrzostw Europy na krótkim basenie Francuz wygrał osiem medali, w tym sześć złotych. W 2008 roku w Rijece ustanowił trzy rekordy świata, na 50 m i 100 m stylem dowolnym oraz 50 m stylem motylkowym.

</doc>
<doc id="1372519" url="https://pl.wikipedia.org/wiki?curid=1372519" title="Jerzy Adamik">
Jerzy Adamik

Jerzy Aleksander Adamik (ur. 1 października 1955 w Kluczach) – polski polityk i samorządowiec, w latach 2001–2005 wojewoda małopolski.
Życiorys.
Ukończył studia z zakresu historii na Uniwersytecie Jagiellońskim. W latach 80. był członkiem PZPR. W okresie PRL działał też w Socjalistycznym Związku Studentów Polskich i Związku Socjalistycznej Młodzieży Polskiej. Przewodniczył ZSMP w województwie krakowskim, zasiadał też w zarządzie głównym tej organizacji. Był radnym rady narodowej miasta Krakowa (1988–1990). W 1999 został członkiem Sojuszu Lewicy Demokratycznej.
W latach 90. prowadził własną działalność gospodarczą, kierował też krakowskim oddziałem Ruchu. Od 1994 zasiadał w radzie miejskiej Krakowa. W latach 2001–2005 sprawował urząd wojewody małopolskiego. Został powołany w skład Społecznego Komitetu Odnowy Zabytków Krakowa.
W kwietniu 2007 został zatrzymany przez funkcjonariuszy Agencji Bezpieczeństwa Wewnętrznego, po czym prokurator przedstawił mu zarzuty złożenia obietnicy udzielenia korzyści majątkowej i nakłonienia urzędników samorządowych do działania na szkodę gminy Kraków. W sprawie tej w 2016 sąd I instancji nieprawomocnie uznał go za winnego korupcji i niegospodarności w tym przyjęcia 200 tys. zł łapówki, skazując go m.in. na karę trzech lat pozbawienia wolności oraz na karę grzywny. W II instancji karę pozbawienia wolności obniżono mu w październiku 2017 do dwóch lat i sześciu miesięcy
Odznaczenia.
Odznaczony Krzyżem Kawalerskim (2000) i Oficerskim (2005) Orderu Odrodzenia Polski.

</doc>
<doc id="1372520" url="https://pl.wikipedia.org/wiki?curid=1372520" title="Downtown no Gaki no Tsukai ya Arahende!!">
Downtown no Gaki no Tsukai ya Arahende!!

Downtown no Gaki no Tsukai ya Arahende!! (ダウンタウンのガキの使いやあらへんで!!, "Downtown's "I'm Not An Errand Boy!"" ("Downtown "Nie jestem chłopcem na posyłki!!"), alternatywne tłumaczenie "Downtown's 'This Is No Job For Kids!!'" ("Downtown 'To nie jest robota dla dzieci!!'")) – japoński program rozrywkowy prowadzony przez popularny japoński duet owarai, Downtown. Program zaczął być emitowany 3 października, 1989, i jest popularnym komediowym show w Japonii.
Odcinki.
Gry batsu.
Prawdopodobnie najbardziej znanymi epizodami "Gaki" są te, w których występują gry batsu, inaczej gry kary, w których bierze udział jeden lub więcej członków obsady po przegranym zakładzie, specjalnej grze lub grze psychologicznej.
Gry No-Laughing (Żadnego-śmiechu).
Założeniem każdej "No-Laughing"-gry kary jest wyłonienie uczestników obsady poprzez wstępną próbę, komu nie uda się jej sprostać zostanie obiektem kompromitacji, absurdu i generalnie niedorzecznych sytuacji przez długi czas (do 24 godzin, czasami dłużej), lecz każdy z nich musi powstrzymywać się od śmiechu. Gdy ktokolwiek się zaśmieje i zostanie zauważony przez Obserwatora, spiker gry zadeklaruje że ta osoba "odpadła" (out, アウト lub "a-u-to" po japońsku ); następnie natychmiast wkracza wyznaczona liczba ludzi wymierzających kary dla łamiących reguły. (Do dzisiaj, karę wykonuje się pojedynczym uderzeniem w pośladki (lub w okolicach) bronią - inną w każdej grze i nie zmienianą podczas).
(Każda z tych gier jest emitowana w Sylwestra jako odcinek specjalny, trwający godzinę lub dłużej).
Pierwsza gra batsu tego typu, przygotowana jako kara dla Matsumoto, Yamasakiego, Endō i Tanaki, za przegranie z Hamadą meczu gry w kręgle, 4 przeciw 1.
Śmianie się podczas tej gry było karane strzałką z dmuchawki w pośladki. 
Jako nowy pomysł, ta gra kary była wykonana w nieco "prymitywny" sposób: Obserwatorzy byli bardziej pobłażliwi w przestrzeganiu "zasad" i dźwięk "auto" ryczał w głośnikach jakby były umieszczone w środku fabryki. 
Druga uzdrowiskowo-tematyczna gra batsu, nakręcona w Yuguwarze, Kanagawa. Yamasaki, Tanaka i Hamada są ofiarami. (W tej grze batsu występuje Endō jako Dynamite Shikoku, wrestler luchador. 
W tej grze, cała obsada (oprócz Hamady), zostaje wysłana do 'liceum' na jeden dzień. Bronią używaną do wymierzenia kar jest shinai.
Ta gra batsu była premierą jako trzygodzinny odcinek specjalny. Graczami byli Yamasaki, Hamada i Endō. Kary wymierzane były policyjną, gumową pałą. Ludzie wymierzający kary byli wyjątkowo gorliwi w wykonywaniu swojego zadania.
Tym razem, pięcioro uczestników Gaki no Tsukai było zmuszonych ubrać się w stroje pielęgniarek. Yamasaki, który dopiero co wyszedł ze szpitala po leczeniu zapalenia jelit, miał dozwolone przerwy podczas gry. Sonny Chiba był najsławniejszym pośród gości biorących udział w grze. (Na marginesie: osobą która dostała najwięcej kar był Matsumoto, ich liczba wynosiła 258).
Odcinek został wyemitowany w sylwestra 2008 roku. Pięcioro uczestników było zmuszonych pracować w redakcji gazety "Ga-Su Kurobikari". Kolejny raz osobą, która została najczęściej karana był Matsumoto (około 200 razy).
Odcinek został wyemitowany jako 6-godzinny special w sylwestra 2009. Tym razem uczestnicy zostali hotelarzami. Miejscem gry był Księżniczkowy Hotel Gasu Kurobikari.
Inne gry batsu.
Haunted Hotel
"24-Hour Tag"/Onigokko (鬼ごっこ)
No-Reaction Pie Hell (ノーリアクションパイ地獄) (Żadnej-reakcji Ciasteczkowe Piekło) W tej grze, Matsumoto został ukarany za przegranie zakładu z Hamadą o Mistrzostwo Japonii w baseballu. Hamada postawił na Yomiuri Giants, gdy Matsumoto postawił na Seibu Lions; Giants wygrało 4 mecze, Lions ani jednego. Karą dla Matsumoto było spędzenie całego dnia w domu, gdy Hamada, Endō, Tanaka i Yamasaki rzucali w niego kremowymi ciastami i we wszystko co dotykał (włączając telewizor i toster), non stop. Matsumoto jest zmuszony to wszystko ignorować i wykonywać polecenia narratora z głośników.
Gakitanic (Gaki no Tsukai — Hamada L.A. de Okan to TITANIC!!) Hamada przegrał z resztą obsady grę w golfa, przez co musiał jechać do Los Angeles wraz z matką Matsumoto by nakręcić scenę miłosną z "Titanica".
Hama-chan France Evian Trip W lipcu 1993, Hamada przegrał z Matsumoto zawody w skoku o tyczce i musiał jechać do Évian-les-Bains, we Francji, wraz z obsadą by zdobyć dla Matsumoto butelkę wody mineralnej Evian, prosto ze źródła.
Hama-chan New York City Mechanical Pencil Trip 
Matsumoto Family Rangers (Gaki no tsukai - Souchou Matsumoto RENJAI SHOW!!) (Strażnicy Rodzinni Matsumoto) Matsumoto przegrał z Hamadą w skoku w dal i musiał stworzyć wraz z jego ojcem, matką, starszym bratem i siostrą drużynę Sentai/Power Rangers. 
Yamazaki's Hitori Bocchino piano concert
Silent Library (Cicha Biblioteka).
W tym odcinku, obsada i szósty uczestnik, zazwyczaj Heipō, znajdują się w bibliotece gdzie jeden z nich zostaje poddany karze poprzez wylosowanie karty z czaszką i skrzyżowanymi kośćmi (podobnej do Rosyjskiej ruletki). Reguły wymagają zachowanie ciszy podczas całego odcinka, aczkolwiek członkowie gry wydają z siebie serie zduszonego śmiechu wystarczająco głośne by słyszeli ich wszyscy użytkownicy biblioteki. Były mistrz K-1 Ernesto Hoost pojawił się raz gościnnie w tej grze.
7 Henge.
Shichi-henge (七変化, dosłownie Siedem Objawień) jest odcinkiem show, gdzie obsada siada do stołu i stara się być rozśmieszana przez komika. Za każde zaśmianie się uczestnik musi wrzucać 1,000 jenów do pudełka; zebrane pieniądze trafiają do kieszeni komika. Odmiana tej gry, "Horror Shichi-henge", polega na wciąganiu Heipō w zasadzkę w celu zachwiania jego zimnej krwi i wymuszenia pieniędzy. Bob Sapp pojawił się raz w tym odcinku, zgarniając 53,000 yenów.
Absolutely Tasty series (Seria Absolutnie Smakowite).
W tej serii odcinków kucharskich komicy przygotowują jedzenie, najczęściej tradycyjne japońskie potrawy jak taiyaki i chawanmushi lub inne, np. pizze, dodając do tego niezwykłe składniki jako nadzienie lub dodatki, później są konsumowane i oceniane, od "dwóch czaszek" do dziesięciu gwiazdek. Endō notorycznie używa Frisk, rodzaju bardzo mocnego cukierka miętowego. Matsumoto zazwyczaj dodaje bardzo nietypowe składniki, jak łapę niedźwiedzia do takikomi gohan, głowę tuńczyka do pizzy, suszoną kobrę do nabemono i pastę do zębów do makaronu.
Yamazaki vs. Moriman.
Jest to seria komediowych walk pomiędzy Yamasakim i komiczką Moriman, która jest parodią popularnych zawodów Mieszanych sztuk walki.
Five Rangers Game (Gra Pięciu Strażników).
Seria skeczy, w których Hamada gra zły charakter (Dokuro), a reszta drużynę Sentai (taki gatunek historii o superbohaterach, do którego należy np. "Power Rangers"). Każdy odcinek ma mniej więcej podobną fabułę. Dokuro przybywa do mieszkania zwykłej japonki, która razem z koleżanką rozmawia o swoim romansie biurowym. Rozmawia z nimi przez chwilę, a później atakuje jedną z nich i udaje molestowanie. Wtem wypada pięciu Sentai Members w kostiumach i krzyczy "Rangers Five!", oswobadzając dziewczyny i zmuszając Dokuro do walki. Niestety chłopaki mylą stroje lub w ogóle rozmijają się z koncepcją sentai (np. jeden z nich wypada w stroju kelnerki). Wkurzony Dokuro zaczyna im wyjaśniać na czym polega jedność i wizerunek Sentai i odsyła ich na kolejny tydzień, by tym razem się dobrze przygotowali. Tydzień później (już w kolejnym skeczu)znowu wpada do mieszkania, gada z dziewczynami i molestuje jedną z nich, by po chwili pojawili się Sentai Members, znowu myląc stroje (np. wypada dwóch żółtych i trzech czerwonych rangerów). Dokuro coraz bardziej wkurzony posuwa się do rękoczynów (Hamada znany jest z sadyzmu) i tak w kółko. Jedna z zabawniejszych serii skeczy.

</doc>
<doc id="1372521" url="https://pl.wikipedia.org/wiki?curid=1372521" title="Gimnazjum w Kiejdanach">
Gimnazjum w Kiejdanach

Gimnazjum w Kiejdanach, lit. "Kėdainių Šviesioji gimnazija" – litewskie gimnazjum istniejące w Kiejdanach, znajdujące się przy ul. Didžioji 62. 
Liceum kiejdańskie zostało założone w 1625 roku przez Krzysztofa Radziwiłła jako szkoła kalwińska prowadząca zajęcia w języku polskim. W 1864 roku władze carskie zadecydowały o zamknięciu szkoły w odwecie za wybuch powstania styczniowego na Litwie. W 1922 roku gimnazjum zostało ponownie otwarte, tym razem jako szkoła z litewskim językiem nauczania. 

</doc>
<doc id="1372523" url="https://pl.wikipedia.org/wiki?curid=1372523" title="Gospodarstwo Rybackie Lasów Państwowych w Niemodlinie">
Gospodarstwo Rybackie Lasów Państwowych w Niemodlinie

Gospodarstwo Rybackie Lasów Państwowych w Niemodlinie – jednostka organizacyjna Lasów Państwowych podległa Regionalnej Dyrekcji Lasów Państwowych w Katowicach. Siedzibą Gospodarstwa jest miejscowość Niemodlin.
Historia i współczesność.
Tradycje hodowli ryb w okolicach Niemodlina sięgają XVI wieku. Duże znaczenie w dobrach niemodlińskich (jak i na całym Górnym Śląsku) miała gospodarka stawowa, czemu sprzyjały warunki naturalne, duża powierzchnia gruntów podmokłych i stosunkowo łagodny klimat. Urbarz z 1534 roku wymienia następujące, istniejące do dzisiaj stawy: Wołowice, Magnusowski, Maciejowi, Tasznica, Grzędowski.
Na początku XVII wieku w dobrach niemodlińskich było 15 stawów głównych z obsadą 800 kop narybku i ponad 40 stawów odrostowych z obsadą tysiąca kop narybku. Odławiano w nich wówczas rocznie ponad 300 kop karpi. Zachowały się dane z 1647 roku o liczbie sprzedanych ryb. Sprzedano wówczas 130 kop i jeden mendel karpi, 21 kop i 3 mendle szczupaków oraz 50 kop ryb różnych. Dochód z ich sprzedaży wyniósł 1221 talarów. W następnych latach nastąpił dalszy wzrost.
Największym odbiorcą ryb w pierwszej połowie XVIII wieku byli kupcy z Brzegu i Wrocławia, ważnymi odbiorcami byli również nyscy kapucyni. Transport ryb z dóbr niemodlińskich do Wrocławia odbywał się Odrą. Jako odbiorców wymienia się także kupców z Grodkowa i Strzelec.
Największe dochody przynosiła hodowla karpia królewskiego (w 1913 roku odłowiono 500 cetnarów). Duże znaczenie miała też hodowla lina i szczupaka.
W obecnej chwili Państwowe Gospodarstwo Leśne Lasy Państwowe Gospodarstwo Rybackie Niemodlin prowadzi działalność na obszarze 708,5 ha położonych na terenie nadleśnictw Opole oraz Tułowice. Zgrupowane w sześciu obiektach stawy to zbiorniki śródleśne, zasilane wodami opadowymi. Podstawą działalności jest chów i hodowla karpia. Prowadzony jest pełny 3-letni cykl hodowlany, od tarła naturalnego, poprzez odchów materiału zarybieniowego, aż do produkcji ryby handlowej przeznaczonej na zaopatrzenie rynku. Dodatkowo hodowane są takie gatunki ryb jak: amur, tołpyga biała i pstra, sum, szczupak oraz lin z karasiem. 

</doc>
<doc id="1372525" url="https://pl.wikipedia.org/wiki?curid=1372525" title="Christian Hein">
Christian Hein

Christian Hein (ur. 6 września 1982 w Würzburgu) – niemiecki pływak, zdobywca srebrnego medalu na 5 km i brązowego medalu na 10 km na Mistrzostwach Europy w pływaniu w Budapeszcie na otwartym akwenie.

</doc>
<doc id="1372530" url="https://pl.wikipedia.org/wiki?curid=1372530" title="Valentīns Lobaņovs">
Valentīns Lobaņovs

Valentīns Lobaņovs (ur. 23 października 1971 w Rydze) – łotewski piłkarz grający na pozycji defensywnego pomocnika.
Kariera klubowa.
Lobaņovs pochodzi z Rygi. Karierę piłkarską rozpoczął w najbardziej utytułowanym klubie w kraju, Skonto Ryga. W 1992 roku zadebiutował w jego barwach w pierwszej lidze łotewskiej i już w swoim pierwszym sezonie wywalczył tytuł mistrza Łotwy. Zdobył też swój pierwszy w karierze Puchar Łotwy. W latach 1993–1996 Łotysz jeszcze czterokrotnie z rzędu zostawał mistrzem kraju, a w 1995 roku zdobył kolejny krajowy puchar.
W 1997 roku Valentīns wyjechał do Rosji i został zawodnikiem Metalurga Lipieck. Przez jeden sezon występował w Pierwszej Dywizji i zajął 2. miejsce, jednak nie awansował do Premier Ligi. W 1998 roku wrócił na rok do Skonto i sięgnął po kolejny tytuł mistrzowski oraz łotewski puchar. W 1999 roku występował w rosyjskim Szynniku Jarosław, z którym spadł z Premier Ligi do Pierwszej Dywizji. Lata 2000–2001 Lobaņovs ponownie spędził w Skonto i dwa razy wygrywał z tym klubem Virsligę. W 2002 roku odszedł z zespołu i znów występował w rosyjskiej Pierwszej Dywizji, w drużynie Metalurga Krasnojarsk, z którym przeżył degradację do Drugiej Dywizji.
W 2003 roku Lobaņovs znów wrócił do Skonto i ostatni raz został z nim mistrzem kraju. W zimowym oknie transferowym wyjechał na Ukrainę i do końca sezonu 2004 roku reprezentował barwy tamtejszego Metałurha Zaporoże. W 2005 roku przeszedł do Venty Kuldiga, ale już po pół roku odszedł z zespołu, który przeżywał kłopoty finansowe. Jego ostatnim klubem w karierze była FK Jūrmala, w której grał do końca 2007 roku.
Kariera reprezentacyjna.
W reprezentacji Łotwy Lobaņovs zadebiutował w 7 września 1994 roku w przegranym 0:3 meczu eliminacji Euro 96 z Irlandią. W 2004 roku został powołany przez Aleksandrsa Starkovsa do kadry na Euro 2004. Tam zagrał we wszystkich trzech spotkaniach: przegranych 1:2 z Czechami i 0:3 z Holandią oraz zremisowanym 0:0 z Niemcami. Karierę reprezentacyjną zakończył w 2005 roku. W kadrze narodowej rozegrał 58 spotkań i zdobył 1 gola.

</doc>
<doc id="1372532" url="https://pl.wikipedia.org/wiki?curid=1372532" title="Valentins Lobanovs">
Valentins Lobanovs



</doc>
<doc id="1372536" url="https://pl.wikipedia.org/wiki?curid=1372536" title="Włodzimierz Wójcik">
Włodzimierz Wójcik

Włodzimierz Wójcik (ur. 12 lutego 1953 w Pińczowie, zm. 19 listopada 2015 w Kielcach) – polski polityk i prawnik, od 2001 do 2006 wojewoda świętokrzyski.
Życiorys.
Syn Józefa i Marianny. Ukończył studia na Wydziale Prawa Uniwersytetu Jagiellońskiego, uzyskał następnie uprawnienia radcy prawnego. W latach 1980–1998 był zatrudniony w Kieleckim Urzędzie Wojewódzkim, zajmując m.in. stanowisko zastępcy dyrektora wydziału. W latach 1998–2001 był członkiem zarządu województwa świętokrzyskiego. Od 1999 należał do Sojuszu Lewicy Demokratycznej.
W latach 2001–2005 sprawował urząd wojewody świętokrzyskiego.
Był żonaty, miał dwoje dzieci. Pochowany na cmentarzu komunalnym w Cedzynie.

</doc>
<doc id="1372538" url="https://pl.wikipedia.org/wiki?curid=1372538" title="Fregaty rakietowe typu Kortenaer">
Fregaty rakietowe typu Kortenaer

Fregaty rakietowe typu Kortenaer – holenderskie fregaty rakietowe, w służbie od 1978, przystosowane do zwalczania celów podwodnych, nawodnych i powietrznych. W latach 1978–1982 zbudowano 12 okrętów tego typu: 10 jednostek weszło w skład holenderskiej marynarki wojennej, 2 trafiły do greckiej marynarki wojennej.
Historia.
Na początku lat 70. XX wieku w Holandii rozpoczęły się prace nad nowymi uniwersalnymi fregatami rakietowymi, które miały zastąpić w służbie niszczyciele typów "Holland" i "Friesland". Zamówienie na pierwsze 8 okrętów typu zostało złożone w 1974. W 1976 złożono zamówienie na kolejne 4. Planowano zbudować dodatkową jednostkę, która mogłaby pełnić funkcję okrętu flagowego zespołu eskortowego NATO, jednak ostatecznie do realizacji tego planu nie doszło.
Przy projektowaniu okrętów, w celu obniżenia kosztów, wykorzystano rozwiązania wypracowane w ramach unifikacji uzbrojenia NATO. Z tego powodu pod względem konstrukcyjnym do fregat typu "Kortenaer" podobne są opracowane nieco później niemieckie fregaty rakietowe typu "122". Typy te różnią się między sobą jedynie zastosowanym napędem, uzbrojeniem i wyposażeniem elektronicznym.
Stępkę pod budowę pierwszego okrętu serii, "Kortenaer" (F 807), położono 8 kwietnia 1975. Wodowanie nastąpiło 18 grudnia 1976, wejście do służby 26 października 1978. 15 września 1980 podpisano umowę o sprzedaży jednej z budowanych fregat Grecji. Przekazanie okrętu nastąpiło 16 listopada 1981. Zgodnie z warunkami umowy drugi z budowanych okrętów Grecy przejęli w październiku 1982. Fregaty dla Grecji otrzymały powiększony hangar dla śmigłowców, a także inny zestaw uzbrojenia. W miejsce okrętów sprzedanych marynarce greckiej, flota holenderska otrzymała dwie fregaty typu "Jacob van Heemskerck", będące przeciwlotniczą odmianą typu "Kortenaer".
Do 2003 wszystkie holenderskie okręty zostały wycofane ze służby, a następnie sprzedane Grecji (9 fregat) i Zjednoczonym Emiratom Arabskim (2 fregaty, obecnie przebudowywane na luksusowe jachty). W styczniu 2015 roku Marynarka wojenna Grecji zakończyła modernizację 3 z 9 fregat typu Elli polegała ona na przystosowaniu do operowania z nich śmigłowców morskich S-70B Aegean Hawk.
Zbudowane okręty.
Lista fregat używanych przez Koninklijke Marine:
Grecja.
Lista fregat zakupionych przez grecką marynarkę wojenną:

</doc>
<doc id="1372539" url="https://pl.wikipedia.org/wiki?curid=1372539" title="Heavy Duty">
Heavy Duty



</doc>
<doc id="1372540" url="https://pl.wikipedia.org/wiki?curid=1372540" title="Kalinine">
Kalinine

Kalinine (ukr. Калініне, ros. Калинино) — wieś w rejonie krasnohwardijskim w Republice Autonomicznej Krymu na Ukrainie.

</doc>
<doc id="1372542" url="https://pl.wikipedia.org/wiki?curid=1372542" title="Andrzej Korski">
Andrzej Korski

Andrzej Korski (ur. 1 grudnia 1954 w Przedczu) – polski polityk, inżynier, były wojewoda lubuski.
Życiorys.
Ukończył w 1978 studia na Wydziale Mechanicznym Politechniki Poznańskiej. Podjął pracę w Zakładach Mechanicznych „Ursus”. Od 1982 do 1994 był wiceprezesem i następnie prezesem zarządu spółdzielni mieszkaniowej w Gorzowie Wielkopolskim.
Od 1994 zajmował stanowisko zastępcy prezydenta tego miasta. W latach 2001–2004 sprawował urząd wojewody lubuskiego. 

</doc>
<doc id="1372543" url="https://pl.wikipedia.org/wiki?curid=1372543" title="Grzybica stóp">
Grzybica stóp



</doc>
<doc id="1372544" url="https://pl.wikipedia.org/wiki?curid=1372544" title="Małżeństwo osób tej samej płci w Norwegii">
Małżeństwo osób tej samej płci w Norwegii

Małżeństwa osób tej samej płci w Norwegii zostały zalegalizowane (poprzez zmianę definicji małżeństwa na neutralną płciowo) 11 czerwca 2008 roku. Prawo weszło w życie 1 stycznia 2009. Norwegia jest szóstym krajem na świecie, który wprowadził w swoim systemie prawnym małżeństwa homoseksualne.
Historia.
Pomysł wprowadzenia małżeństw homoseksualnych w Norwegii w miejsce rejestrowanych związków partnerskich (dostępnych w kraju od 1993 roku) pojawił się w 2004 roku, ale został wówczas odrzucony przez krajowy parlament.
Ostatecznie przyjęta ustawa została zaproponowana przez norweski rząd 14 marca 2008 roku. Projekt zapowiadał zrównanie praw par homo- i heteroseksualnych poprzez zmianę definicji małżeństwa na neutralną płciowo, co miało umożliwić parom jednopłciowym zawieranie ślubów kościelnych, adopcję dzieci i dostęp do zapłodnienia in vitro. Prawa te były dla par jednopłciowych wcześniej niedostępne, nawet w ramach rejestrowanego związku partnerskiego. Anniken Huitfeldt, minister ds. dzieci i równości, podkreśliła, że przepisy są gwarancją poszanowania praw par wszystkich orientacji, a także ich dzieci:
W ramach nowej regulacji prawnej pary homoseksualne będą miały możliwość zawarcia ślubu w kościele. Ślub taki nie musi zostać poprowadzony przez pastora (Norwegia jest krajem tradycyjnie luterańskim), para może dowolnie wybrać osobę, która go udzieli.
Ustawę zmieniającą definicję małżeństwa norweski jednoizbowy parlament Storting przyjął w pierwszym czytaniu 11 czerwca 2008 roku stosunkiem głosów 81 za i 41 przeciw. Przeciwne ich wprowadzeniu były Chrześcijańska Partia Ludowa i skrajnie prawicowa Partia Postępu.

</doc>
<doc id="1372545" url="https://pl.wikipedia.org/wiki?curid=1372545" title="Mołodiżne (Krym)">
Mołodiżne (Krym)

Mołodiżne (ukr. "Молодіжне", ros. "Молодёжное") — osiedle typu miejskiego w rejonie symferopolskim w Republice Autonomicznej Krymu na Ukrainie. Położone 5 km na północ od Symferopola.

</doc>
<doc id="1372546" url="https://pl.wikipedia.org/wiki?curid=1372546" title="Beta (film)">
Beta (film)

Beta (hindi: बेटा, urdu: بیٹا, tłumaczenie: "Syn") to bollywoodzki dramat miłosny i rodzinny z 1992 roku wyreżyserowany przez Indra Kumara, autora "Dil", "Ishq", czy "Mann". W rolach głównych Madhuri Dixit i Anil Kapoor, para z "Tezaab" i "Parinda". Tematem filmu jest walka matki i żony o serce mężczyzny. W historii tej pokazano manipulowanie czyimś uczuciem, intrygi wokół pieniądza i ostateczne zwycięstwo miłości nad chciwością. Film znany z piosenki "Dhak Dhak Karne Laga", po której Madhuri nazwano "Dhak-Dhak Girl" ("dhak-dhak" - bicie serca). Uzyskał 4 nagrody Filmfare (m.in. za obie główne role). W drugoplanowej roli nagrodzona została siostra reżysera Aruna Irani.
Fabuła.
Mały Raju nie może się pogodzić ze śmiercią swojej matki, szuka jej, czeka na nią, próbuje z nią porozmawiać przez telefon. Ojciec, widząc jego ból i tęsknotę, w prezencie urodzinowym sprowadza kobietę, którą poślubia, aby mogła zastąpić chłopcu matkę. Uszczęśliwiony Raju przywiązuje się do niej z całego serca. Z radością spełnia każde jej życzenie. Macocha (Aruna Irani) ze swoim bratem (Anupam Kher), marząc o przejęciu pieniędzy odziedziczonych przez Raju po matce, wykorzystują tę miłość. Macocha, przejąwszy kontrolę nad uznanym za chorego psychicznie mężem, pozbawia Raju możliwości wykształcenia, oczekując od niego tylko pracy na roli. Liczy, że gdy Raju dorośnie, jego analfabetyzm i miłość do niej umożliwi jej przejęcie majątku. Jej plany zaczynają się jednak walić, gdy Raju (Anil Kapoor) poślubia piękną i mądrą Saraswati (Madhuri Dixit).

</doc>
<doc id="1372547" url="https://pl.wikipedia.org/wiki?curid=1372547" title="Wyższa Szkoła Ekonomii i Administracji w Bytomiu">
Wyższa Szkoła Ekonomii i Administracji w Bytomiu

Wyższa Szkoła Ekonomii i Administracji w Bytomiu (skrót: "WSEiA w Bytomiu") – nieistniejąca polska wyższa uczelnia niepubliczna założona i wpisana decyzją Ministra Edukacji Narodowej do Rejestru Uczelni Niepaństwowych 23 grudnia 1996 roku. Postawiona w stan likwidacji przez założyciela 1 lutego 2016 r., a przez Ministra Nauki i Szkolnictwa Wyższego 29 czerwca 2016 roku, zlikwidowana w 2017 roku.

</doc>
<doc id="1372549" url="https://pl.wikipedia.org/wiki?curid=1372549" title="Maribel Verdú">
Maribel Verdú

María Isabel Verdú Rollán, Maríbel Verdú (ur. 2 października 1970 w Madrycie) – hiszpańska aktorka filmowa i telewizyjna. Zdobywczyni hiszpańskiej nagrody filmowej Goya i meksykańskiej nagrody filmowej Ariel.

</doc>
<doc id="1372550" url="https://pl.wikipedia.org/wiki?curid=1372550" title="Jonas Šimkus">
Jonas Šimkus

Jonas Šimkus (ur. 25 kwietnia 1873 w Sūrupis koło Telszów, zm. 4 czerwca 1944 w Majroniszkach koło Kowna) - litewski działacz społeczny i polityczny, profesor i pierwszy rektor Uniwersytetu Witolda Wielkiego w Kownie. 
Życiorys.
Uczył się w gimnazjach w Telszach, Połądze, Szawlach i Lipawie. W 1900 roku ukończył chemię na Uniwersytecie Moskiewskim, w 1906 roku studiował farmację na Uniwersytecie w Genewie. 
Od 1904 do 1905 roku wykładał na Uniwersytecie w Kazaniu, by w 1906 roku podjąć pracę jako docent na Uniwersytecie Moskiewskim, którą kontynuował do 1916 roku. Podczas pobytu w Rosji działał w litewskich organizacjach społecznych i kulturalnych. 
W 1918 roku wrócił na Litwę obejmując tekę ministra przemysłu i handlu w rządzie Mykolasa Sleževičiusa. Od 1921 do 1922 roku piastowął urząd ministra obrony narodowej. 
W 1922 roku został profesorem na Uniwersytecie Litewskim w Kownie oraz jego pierwszym rektorem (1922-23), później stał na czele katedry chemii. 
Angażował się w działalność społeczną i polityczną - od 1924 roku przewodził Litewsko-Łotewskiemu Towarzystwu Przyjaźni, w latach 1926-40 sprawował urząd konsula litewskiego w Norwegii.

</doc>
<doc id="1372551" url="https://pl.wikipedia.org/wiki?curid=1372551" title="I Inspekcja Armii Cesarstwa Niemieckiego">
I Inspekcja Armii Cesarstwa Niemieckiego

I Inspekcja Armii Cesarstwa Niemieckiego (niem. "I. Armeeinspektion") - jedna z inspekcji armii Cesarstwa Niemieckiego.
&lt;br&gt;&lt;br&gt;

</doc>
<doc id="1372553" url="https://pl.wikipedia.org/wiki?curid=1372553" title="José Baeza">
José Baeza

José Baeza y Vincentello, hrabia de Cantillana (ur. 1712, zm. 1770) – neapolitański dyplomata i polityk.
W latach 60. XVIII wieku był ambasadorem Królestwa Neapolu w Paryżu. 15 marca 1766 roku na uroczysty obiad-naradę korpusu dyplomatycznego zaprosił go poseł duński Carl Heinrich Gleichen. Na obiedzie tym byli też ambasador holenderski Mattheus Lestevenon i poseł polski Feliks Franciszek Łoyko.
W swych "Pamiętnikach" o José Baeza y Vincentello, wielokrotnie wspomina Casanova.

</doc>
<doc id="1372558" url="https://pl.wikipedia.org/wiki?curid=1372558" title="Schoenus ferrugineus">
Schoenus ferrugineus



</doc>
<doc id="1372559" url="https://pl.wikipedia.org/wiki?curid=1372559" title="Druha liha ukraińska w piłce nożnej mężczyzn">
Druha liha ukraińska w piłce nożnej mężczyzn

Druha liha (, dosł. Druga liga) – trzeci poziom w hierarchii ligowych rozgrywek w piłce nożnej mężczyzn na Ukrainie. Utworzona w 1992 roku i zarządzana przez Profesjonalną Futbolową Ligę Ukrainy (PFL), a wcześniej do 1996 przez Ukraiński Związek Piłki Nożnej (FFU). Od sezonu 2013/2014 nazywana Favbet Liga 2. Zmagania w jej ramach toczą się cyklicznie (co sezon) w systemie mecz i rewanż. Przeznaczone są dla 20 ukraińskich klubów piłkarskich, które są podzielone na dwie grupy według położenia geograficznego. Najlepsze drużyny ligi uzyskują awans do Perszej lihi, zaś najsłabsze zespoły relegowane są do rozgrywek Amatorskiej Lihi. Jeśli klub odmówi awansu do Perszej lihi, klub, który zajął następne miejsce w klasyfikacji, będzie promowany. Jeśli druga drużyna tego samego klubu (np. Dynamo II) zajmie pierwsze lub drugie miejsce to awansuje klub, który zajął następne miejsce po nim.
Najbardziej utytułowaną drużyna ligi jest druga drużyna klubu Desna Czernihów, która zdobyła 3 tytuły mistrzowskie.
Historia.
Jej początki sięgają 1992 roku, kiedy to po odzyskaniu niepodległości w 1991 Ukraina zaczęła organizować własne rozgrywki piłkarskie. Wcześniej zespoły ukraińskie występowały w Pierwoj lidze ZSRR. Pierwszy niepełny sezon ukraińskiej Perszej lihi rozegrano wiosną 1992, kiedy to 18 zespołów podzielono na dwie grupy, w których walczono systemem dwurundowym. Wtedy liga nazywała się Perechidna Liha. Była podzielona na 2 grupy po 9 zespołów. Spadkowicze z Perszej Lihi oraz po 4 najlepsze zespoły z obydwu grup zostali w Druhiej Lidze, a spadkowicze w następnym sezonie występowali w Perechidnej Lidze. Od sezonu 1992/93 mecze ligowe rozgrywano systemem jesień – wiosna.
Od sezonu 2017/18 liga jest podzielona na dwie grupy A i B.
Skład ligi w sezonie 2021/22.
31 zespół zostały podzielone na 2 grupy:
W związku z okupacją Krymu klub Tawrija Symferopol rozgrywa swoje mecze domowe w Chersoniu.
Medaliści ligi.
Kluby które awansowały do Perszej Lihi są zaznaczone czcionką pogrubioną.
 
 
Uwaga:
Statystyka.
Tabela medalowa.
Mistrzostwo ligi zostało do tej pory zdobyte przez 49 różnych drużyn.
Stan na 12 czerwca 2021.
Klasyfikacja według regionów.
Siedziby klubów: Stan na czerwiec 2021.
Uczestnicy.
Są 221 zespół, które wzięli udział w 30 sezonach Druhiej lihi Ukrainy, które były prowadzone od 1992 aż do sezonu 2020/21 łącznie. Żaden z zespołów nie był zawsze obecny w każdej edycji.
Pogrubione zespoły biorące udział w sezonie 2020/21.

</doc>
<doc id="1372561" url="https://pl.wikipedia.org/wiki?curid=1372561" title="Petras Leonas">
Petras Leonas

Petras Leonas (ur. 16 listopada 1864 w Leskawie koło Prenów, zm. 12 maja 1938 w Kownie) – litewski profesor prawa, sędzia i adwokat, minister sprawiedliwości oraz spraw wewnętrznych Republiki Litewskiej. 
Ukończył gimnazjum w Mariampolu, by kontynuować naukę na Wydziale Matematyczno-Przyrodniczym Uniwersytetu Moskiewskiego. Po roku zdecydował się na studiowanie prawa na tej samej uczelni, którą ukończył w 1889 roku. 
W latach 1890-1893 pracował w sądzie rejonowym w Suwałkach, by w latach 1893-1905 podjąć pracę w sądach Taszkentu i Samarkandy. Angażował się w działalność polityczną – w 1907 roku wybrano go członkiem II Dumy z okręgu Suwałki z listy partii kadetów. Był autorem projektu autonomii Litwy w ramach imperium rosyjskiego. 
W gabinecie Mykolasa Sleževičiusa pełnił funkcję ministra sprawiedliwości, później sprawował urząd ministra spraw wewnętrznych i administracji. Od 1922 roku był czynny na Uniwersytecie Litewskim w Kownie, stanął na czele tamtejszego Wydziału Prawa. 

</doc>
<doc id="1372562" url="https://pl.wikipedia.org/wiki?curid=1372562" title="Skwer im. Henryka Dubaniewicza w Łodzi">
Skwer im. Henryka Dubaniewicza w Łodzi

Skwer im. Henryka Dubaniewicza (potocznie "Skwer Dubaniewicza", dawniej "Skwer Młodości") – obszar zieleni miejskiej położonej w Łodzi w dzielnicy Górna między ulicami Paderewskiego, Strycharską, Ciołkowskiego, a Zakopiańską. Powierzchnia skweru wynosi około 5 hektarów.
Skwer powstał w 1964 roku. Od strony ulicy Paderewskiego znajduje się biała rzeźba przedstawiająca młodą kobietę (Monika). Centralnym punktem skweru jest zmodernizowana w latach 1998 – 1999 fontanna. W pobliżu znajduje się plac zabaw dla dzieci. Od strony ulicy Strycharskiej do skweru przylega boisko sportowe i odkryta siłownia na świeżym powietrzu (ustawiona w 2002 roku, jest to jedna z pierwszych takich siłowni w Łodzi). Ze względu na bliskość szkół, skwer jest miejscem wypoczynku dla dzieci i młodzieży.
Do skweru najwygodniej dojechać tramwajami nr 15 i 11A.
Otoczenie skweru.
Od strony wschodniej parku znajduje się budynek IX Liceum Ogólnokształcącego im. Jarosława Dąbrowskiego oraz Liceum Ogólnokształcącego dla Dorosłych. Od strony północnej – Kościół pw. św. Łukasza Ewangelisty i św. Floriana Męczennika. Od strony zachodniej – Szkoła Podstawowa nr 51 im. Stefana Linkego. Po drugiej stronie ulicy Paderewskiego (na południe) znajduje się stadion Klubu Sportowego "Tęcza" i Gimnazjum nr 37.

</doc>
<doc id="1372564" url="https://pl.wikipedia.org/wiki?curid=1372564" title="Gatunek (film)">
Gatunek (film)

Gatunek (ang. "Species") – amerykański film science fiction z roku 1995 w reżyserii Rogera Donaldsona.
Fabuła.
Naukowcom udaje się nawiązać kontakt radiowy z inną cywilizacją we wszechświecie. Kosmici przesyłają na Ziemię dwie istotne informacje. Pierwsza z nich pozwala na rozwiązanie problemów energetycznych Ziemi. Druga zawierad zapis obcego łańcucha DNA wraz z sugestią, by połączono go z ludzką komórką. W tajnym ośrodku badawczym na pustyni w stanie Utah wybitny genetyk Xavier Fitch (Ben Kingsley) dokonuje tego eksperymentu i udaje mu się stworzyć nowy organizm, którym jest Sil – dziewczynka przypominająca ziemskie dziecko. Kiedy ucieka ona spod obserwacji, Fitch wraz z grupą ekspertów rozpoczyna jej poszukiwania. Załoga, która składa się z mordercy (Michael Madsen), empaty (Forest Whitaker), biologa (Marg Helgenberger) i antropologa (Alfred Molina), tropi swą ofiarą w Los Angeles, gdzie istota, przybierając postać pięknej kobiety (Natasha Henstridge), próbuje poznać nic nie podejrzewających ludzi i wydać potomstwo, które zniszczy ludzkość. Biologiczny zegar obcej tyka bardzo szybko, a Fitch i jego drużyna zostają wciągnięci w grę, w której los ludzkości wisi na włosku.

</doc>
<doc id="1372566" url="https://pl.wikipedia.org/wiki?curid=1372566" title="Siphonops annulatus">
Siphonops annulatus



</doc>
<doc id="1372567" url="https://pl.wikipedia.org/wiki?curid=1372567" title="Vincas Čepinskis">
Vincas Čepinskis

Vincas Čepinskis (ur. 3 maja 1871 w Dargaičiai koło Janiszek, zm. 22 sierpnia 1940 w Kownie) – litewski fizyk, profesor Uniwersytetu Witolda Wielkiego, poseł na Sejm Ustawodawczy Litwy (1920-22).
Życiorys.
W 1890 roku ukończył gimnazjum w Szawlach, później studiował fizykę i chemię na Uniwersytecie w Sankt Petersburgu (1890-94). Naukę kontynuował w Getyndze, Lipsku i Zurychu.
W latach 1894-96 pracował jako asystent Dmitrija Mendelejewa, później był nauczycielem w Lipawie.
Po powrocie na Litwę w 1918 roku został posłem w Londynie. W latach 1920-22 pracował na tzw. wyższych kursach jako wykładowca fizyki, po utworzeniu w 1922 roku Uniwersytetu Litewskiego w Kownie objął na nim katedrę. W latach 1922-23 i 1928-29 prorektor, a w okresie 1923-24 i 1929-33 rektor Uniwersytetu Witolda Wielkiego.
W 1926 roku był krótko ministrem edukacji z nominacji socjaldemokratów w rządzie powstałym po wyborach z maja 1926 roku. Przyczynił się do stworzenia dobrych warunków rozwoju polskiej oświaty na Litwie, za co był krytykowany przez litewskich nacjonalistów.

</doc>
<doc id="1372568" url="https://pl.wikipedia.org/wiki?curid=1372568" title="Pobieda (samochód)">
Pobieda (samochód)



</doc>
<doc id="1372573" url="https://pl.wikipedia.org/wiki?curid=1372573" title="Live 1981–82">
Live 1981–82

'Live 1981-82' – album zawierający nagrania zarejestrowane w czasie koncertów w początkach lat osiemdziesiątych przez zespół The Birthday Party. Poszczególne utwory nagrano odpowiednio:
Wydawnictwo ukazało się 20 kwietnia 1999 nakładem wydawnictwa 4AD.

</doc>
<doc id="1372574" url="https://pl.wikipedia.org/wiki?curid=1372574" title="II Inspekcja Armii Cesarstwa Niemieckiego">
II Inspekcja Armii Cesarstwa Niemieckiego

II Inspekcja Armii Cesarstwa Niemieckiego (niem. "II. Armeeinspektion") - jedna z inspekcji armii Cesarstwa Niemieckiego.
&lt;br&gt;&lt;br&gt;

</doc>
<doc id="1372576" url="https://pl.wikipedia.org/wiki?curid=1372576" title="Antimos Kapsis">
Antimos Kapsis

Anthimos Kapsis (grec. Άνθιμος Καψής; ur. 3 września 1950 w Atenach) – grecki piłkarz, występował na pozycji pomocnika.
Kapsis całą swoją karierę piłkarską spędził w Panathinaikosie AO, gdzie grał w latach 1968-1985, występując 319 razy w lidze greckiej. Z Panathinaikosem zdobył pięciokrotnie mistrzostwo Grecji 1969, 1970, 1972, 1977, 1984 oraz czterokrotnie Puchar Grecji 1969, 1977, 1982, 1984. W 1971 osiągnął swój największy sukces w karierze - finał Pucharu Mistrzów, gdzie Panathinaikos uległ Ajaxowi Amsterdam 0–2. Blisko powtórzenia tego sukcesu był w 1985, kiedy to Panathinaikos dotarł do półfinału Puchar Mistrzów, gdzie minimalnie uległ owi]. W Panathinaikosie dwukrotnie Kapsis był trenowany przez polskich trenerów: Kazimierza Górskiego 1976-1977 oraz Jacka Gmocha 1983-1985.
W reprezentacji Grecji Kapsis wystąpił 36 razy, w tym na Mistrzostwa Europy 1980, który był pierwszym międzynarodowym sukcesem w historii greckiego futbolu reprezentacyjnego.
Również syn Kapsisa, Michalis został znanym piłkarzem. Tak jak ojciec grał w reprezentacji Grecji, z którą osiągnął największy sukces w historii greckiego futbolu, jakim było Mistrzostwo Europy 2004. Kapsis w tamtym turnieju był wyróżniającą się postacią greckiej reprezentacji.

</doc>
<doc id="1372577" url="https://pl.wikipedia.org/wiki?curid=1372577" title="Thomas Doughty">
Thomas Doughty

Thomas Doughty (ur. 19 lipca 1793 w Filadelfii, zm. 22 lipca 1856) – amerykański malarz pejzażysta, prekursor Hudson River School.
Urodził się w Filadelfii, początkowo do 26. roku życia prowadził biznes związany z garbarstwem. Ok. 1819 r. zainteresował się malarstwem, nigdy nie studiował, wziął jedynie kilka lekcji i wyjechał do Europy, przebywał w Paryżu i Londynie. Po powrocie do Ameryki zajął się wyłącznie malarstwem. Od 1826 wystawiał w National Academy of Design, od 1833 w Boston Ateneum. Posiadał studio w Bostonie, pracował też w Filadelfii, a pod koniec życia w Nowym Jorku. Odbywał krótkie podróże do Europy, wiele podróżował po Stanach Zjednoczonych w poszukiwaniu plenerów malarskich. Był członkiem honorowym National Academy of Design.
Doughty malował krajobrazy Pensylwanii, stanu Nowy Jork, Nowej Anglii i doliny rzeki Hudson. Był obok Alvana Fishera jednym z pierwszych amerykańskich artystów zajmujących się wyłącznie pejzażem. Początkowo tworzył realistyczne prace, odznaczające się fotograficzną dokładnością, później jego krajobrazy stały się bardziej wyidealizowane. Krytycy zwracali uwagę, że wpływ na jego twórczość miała szkoła malarstwa angielskiego, Francuz Claude Lorrain i malarze związani ze szkołą z Barbizon m.in. John Constable.

</doc>
<doc id="1372578" url="https://pl.wikipedia.org/wiki?curid=1372578" title="Petras Avižonis">
Petras Avižonis

Petras Avižonis (ur. 17 kwietnia 1875 w Pasvalys, zm. 17 października 1939 w Kownie) - litewski lekarz okulista, działacz społeczny, polityk i profesor. 
W 1894 roku ukończył gimnazjum w Mitawie, gdzie założył m.in. litewskie towarzystwo "Kūdikis". Po opuszczeniu murów szkoły podjął naukę na Wydziale Przyrodniczym Uniwersytetu Petersburskiego, jednak tytuł magistra uzyskał na Uniwersytecie Dorpackim (1900). W 1914 roku uzyskał tytuł doktora na tej uczelni, po czym zatrudnił się jako lekarz w Ariogale, Żagarach, Szawlach i Kownie. 
W czasie I wojny światowej przebywał w Moskwie, gdzie związał się z lokalną socjaldemokracją. Po powrocie na Litwę w 1918 roku kontynuował praktykę lekarską. Wstąpił do partii komunistycznej, jednak po kilku miesiącach przeszedł do litewskiej partii socjalistycznej. 
W latach 1920-22 współorganizował tzw. wyższe kursy naukowe w Kownie wykładając medycynę. Od 1922 do 1923 roku kierował Wydziałem Medycyny Uniwersytetu Litewskiego w Kownie. W latach 1925-26 był rektorem tej uczelni. 
Współpracował z pismami "Kultūra" i "Naujoji Gadynė".

</doc>
<doc id="1372580" url="https://pl.wikipedia.org/wiki?curid=1372580" title="Charles-Augustin de Ferriol d’Argental">
Charles-Augustin de Ferriol d’Argental

hrabia Charles-Augustin de Ferriol d'Argental (ur. 20 grudnia 1700, zm. 5 stycznia 1788) – francuski dyplomata i administrator.
Jego ojcem był Augustin de Ferriol d'Argental, prezydent trybunału w Metz, stryjem – Charles de Ferriol d'Argental, ambasador Francji w Konstantynopolu, a młodszym bratem – administrator i dramaturg Antoine de Fériol de Pont-de-Veyle. Matką Charlesa-Augustina de Ferriol była Marie-Angélique de Tencin, siostra kardynała Pierre Guérin de Tencin i Mme de Tencin, słynnej sawantki.
Charles-Augustin de Ferriol d'Argental był od 1721 roku radcą parlamentu Paryża. W 1737 poślubił Jeanne-Gâce Bosc du Bouchet. Potem był intendentem Saint-Domingue od roku 1738, następnie ambasadorem Francji w Księstwie Parmy i Piacenzy (w latach 1759–1788). W tym czasie był też przejściowo ministrem pełnomocnym księcia Parmy w Paryżu. W tej funkcji poznał go Feliks Franciszek Łoyko 15 marca 1766 roku.
Charles-Augustin de Ferriol d'Argental znany jest ze swej przyjaźni i długoletniej korespondencji z Wolterem.

</doc>
<doc id="1372583" url="https://pl.wikipedia.org/wiki?curid=1372583" title="Stasys Šalkauskis">
Stasys Šalkauskis

Stasys Šalkauskis (ur. 16 maja 1886 w Ariogale, zm. 4 grudnia 1941 w Szawlach) – litewski filozof i pedagog, profesor i rektor Uniwersytetu Witolda Wielkiego w Kownie.
Życiorys.
Ukończył gimnazjum w Szawlach, po czym studiował na Uniwersytecie Moskiewskim (do 1911) i we Fryburgu (1915-1920), gdzie uzyskał tytuł doktora filozofii.
W latach 1922–1940 nauczał filozofii na Wydziale Filozofii i Teologii Uniwersytetu Witolda Wielkiego. Pełnił funkcję ostatniego rektora uczelni przed aneksją kraju przez ZSRR.

</doc>
<doc id="1372586" url="https://pl.wikipedia.org/wiki?curid=1372586" title="Choroba Fabry’ego">
Choroba Fabry’ego

Choroba Fabry’ego (choroba Andersona-Fabry’ego) – ultrarzadka lizosomalna choroba spichrzeniowa z grupy mukopolisacharydoz, opisana w 1898 roku niezależnie przez niemieckiego dermatologa Johannesa Fabry’ego i angielskiego dermatologa Williama Andersona. Na obraz kliniczny choroby składają się m.in. bóle mięśniowo-kostne o natężeniu od słabego do bardzo silnego (wymagającego podawania opiatów), zmiany skórne typu angiokeratoma, białkomocz i niewydolność nerek. Choroba spowodowana jest mutacją w genie "GLA" w locus Xq22 kodującym białko enzymu α-galaktozydazy (EC 3.2.1.22). Niedobór enzymu powoduje odkładanie się globotriaozyloceramidu w naczyniach krwionośnych i innych tkankach, a także narządach. Prowadzi to do upośledzenia ich prawidłowej funkcji. Choroba dziedziczona jest recesywnie w sposób sprzężony z płcią.
Objawy i przebieg.
Objawy dotyczące układu krążenia i nerek występują w wieku dorosłym, pozostałe mogą pojawiać się w wieku młodzieńczym. Choroba wyraźniej objawia się u mężczyzn. Chorzy najczęściej umierają z powodu udaru mózgu i zawału serca. Zgon występuje zwykle w 40–50 r.ż.
Leczenie.
Stosuje się wytworzoną metodami inżynierii genetycznej α-galaktozydazę A w postaci dożylnej. Istnieją dwa preparaty: agalzydaza beta (Fabrazyme firmy Genzyme) oraz agalzydaza alfa (Replagal firmy TKT). Oba leki są dostępne w Polsce. Leczenie spowalnia postęp choroby i w części przypadków ogranicza objawy. Średni roczny koszt leczenia agalzydazą beta jednego pacjenta w Polsce (według danych z 2011 roku) wynosi 300 tysięcy dolarów.
Od maja 2016 roku dostępny jest również preparat migalastat (Galafold firmy Amicus Therapeutics) do podawania doustnego. Jest to szaperon farmakologiczny (ang. "pharmacological chaperones") do doustnego podawania.. Lek może być stosowany u pacjentów z chorobą Fabry`ego w wieku powyżej 16 r.ż i potwierdzoną mutacją wrażliwą. Migalastat jako farmakologiczny szaperon umożliwia selektywne i odwracalne wiązanie z wysokim powinowactwem z miejscami aktywnymi niektórych zmutowanych form α-Gal A, których genotypy określa się jako mutacje wrażliwe. Wiązanie migalastatu powoduje stabilizację tych zmutowanych form α-Gal A w ergastoplazmie i przyspiesza ich odpowiednie kierowanie do lizosomów. Po ich przejściu do lizosomów, dysocjacja migalastatu przywraca aktywność α-Gal A, prowadząc do katabolizmu GL-3 i powiązanych substratów (MIG ChPL).
Jest lekiem podawanym doustnie, w przeciwieństwie do leczenia enzymatyczną terapią zastępczą podawaną w infuzji dożylnej. Migalastat wymaga obecności mutacji wrażliwej na jego działanie, które są stwierdzone u około 35-50% wszystkich chorych na chorobę Fabry’ego (Hughes 2017).

</doc>
<doc id="1372589" url="https://pl.wikipedia.org/wiki?curid=1372589" title="Kjeld Thorst">
Kjeld Thorst

Kjeld Thorst (ur. 13 maja 1940 w Øster Svenstrup) – duński piłkarz grający podczas kariery na pozycji napastnika.
Kariera klubowa.
Thorst po grze w Skovsgaard IF i Ranum IF (1957-1961), prawie całą piłkarską karierę spędził w Aalborg BK, gdzie grał w latach (1961-1971). W Aalborgu rozegrał 265 meczów i strzelił 78 goli.
Kariera reprezentacyjna.
W reprezentacji Danii w latach 1963-1969 rozegrał 26 meczów, strzelając 6 bramek.
W 1964 Thorst odniósł swój największy sukces międzynarodowy, kiedy to wystąpił z reprezentacją Danii wystąpił w finałach Mistrzostwach Europy i zajęła 4. miejsce. Trzeba przyznać, że był to sukces w dużej mierze przypadkowy i nieodzwierciedlający rzeczywistej siły Duńczyków, dość powiedzieć w meczach decydujących o wejściu do finałów, Dania męczyła się niemiłosiernie z reprezentacją Luksemburga, awans uzyskując w dodatkowym trzecim meczu.
Kariera trenerska.
Po zakończeniu kariery piłkarskiej Thorst był trenerem m.in. Sulsted IF i Aalborg 1975-1976.

</doc>
<doc id="1372591" url="https://pl.wikipedia.org/wiki?curid=1372591" title="Wiener Werkstätte">
Wiener Werkstätte

Wiener Werkstätte ("Produktiv-Gemeinschaft von Kunsthandwerkern", pol. "Spółdzielnia Produkcyjna Rzemieślników Artystycznych", skr. "Warsztaty Wiedeńskie") – pracownia rzemieślnicza, założona w 1903 roku przez Josefa Hoffmana oraz Kolomana Mosera. Inspirowana Secesją Wiedeńską, oraz brytyjskim nurtem Arts &amp; Crafts, szczególnie Guild and School of Handicraft Charlesa Ashbee. Głównym założeniem Warsztatów było równe traktowanie rzemieślnika i projektanta, którzy wspólnie mieli sygnować ukończony produkt. 
Po roku 1905 styl Wiener Werkstätte wyparł secesję i stał się głównym nurtem ówczesnego Wiednia. Charakteryzował się on prostymi formami i kunsztowną konstrukcją. Jednak po 1915 gusta klientów wymusiły intensywniejsze zdobnictwo. Początkowe założenia Wiener Werkstätte zakładały produkcję prostych i dostępnych dla każdego produktów do domu, jednak szybko porzucono tę wizję i w rezultacie pracownie wytwarzały jedynie modne dekoracje dla zamożnych.

</doc>
<doc id="1372592" url="https://pl.wikipedia.org/wiki?curid=1372592" title="Albigowa (gmina)">
Albigowa (gmina)

Albigowa – dawna gmina wiejska istniejąca w latach 1973–1976 w woj. rzeszowskim (dzisiejsze woj. podkarpackie). Siedzibą władz gminy była Albigowa.
Gmina została utworzona 1 stycznia 1973 roku w woj. rzeszowskim (powiat łańcucki). 1 czerwca 1975 roku gmina znalazła się w nowo utworzonym mniejszym woj. rzeszowskim.
2 lipca 1976 roku gmina została zniesiona przez połączenie jej terenów z gminami Kosina i Łańcut w gminę Łańcut.

</doc>
<doc id="1372593" url="https://pl.wikipedia.org/wiki?curid=1372593" title="Kosina (gmina)">
Kosina (gmina)

Kosina – dawna gmina wiejska istniejąca w latach 1934–1954 i 1973–1976 w woj. lwowskim i rzeszowskim (dzisiejsze woj. podkarpackie). Siedzibą władz gminy była Kosina.
Gmina zbiorowa Kosina została utworzona 1 sierpnia 1934 roku w powiecie łańcuckim w woj. lwowskim z dotychczasowych jednostkowych gmin wiejskich: Białobrzegi, Budy Łańcuckie, Dębina, Głuchów, Korniaktów, Kosina i Rogóźno. Po wojnie gmina znalazła się w powiecie łańcuckim w nowo utworzonym woj. rzeszowskim. Według stanu z dnia 1 lipca 1952 roku gmina składała się z 7 gromad: Białobrzegi, Budy Łańcuckie, Dębina, Głuchów, Korniaktów, Kosina i Rogóżno. Gmina została zniesiona 29 września 1954 roku wraz z reformą wprowadzającą gromady w miejsce gmin.
Gmina została reaktywowana w dniu 1 stycznia 1973 roku w powiecie łańcuckim w woj. rzeszowskim. 1 czerwca 1975 roku gmina znalazła się w nowo utworzonym (mniejszym) woj. rzeszowskim. 2 lipca 1976 roku gmina została zniesiona przez połączenie jej terenów z gminami Albigowa i Łańcut w gminę Łańcut.

</doc>
<doc id="1372594" url="https://pl.wikipedia.org/wiki?curid=1372594" title="Thomas Stafford (dyplomata)">
Thomas Stafford (dyplomata)

Thomas Stafford - dyplomata żyjący w XVI wieku.
Zygmunt August, król Polski wysłał tego poddanego angielskiego w 1553 roku jako polskiego posła do królowej Anglii Marii Tudor.

</doc>
<doc id="1372595" url="https://pl.wikipedia.org/wiki?curid=1372595" title="Domenico Alamani">
Domenico Alamani

Domenico Alamani herbu własnego (zm. w 1595 roku) – Florentyńczyk w polskiej służbie dyplomatycznej, żupnik olkuski w latach 1588-1595, kuchmistrz koronny w latach 1577-1588, stolnik lubelski w latach 1570-1578.
Życiorys.
Był zaufanym Jana Zamoyskiego. Wraz z Andrzejem Tęczyńskim (wówczas wojewodą bełskim) brał udział w przededniu sejmu 1578 roku z ramienia Zamoyskiego w rozmowach z podkomorzym chełmskim Mikołajem Sienickim dotyczących zapewne aktu protestacji wobec układu króla Stefana Batorego z margrabią brandenburskim Jerzym Fryderykiem w sprawie Prus Książęcych. Zimą 1581/1582 proponował królowi nadanie Zamoyskiemu gubernatorstwa zdobytych Inflant. Propozycja ta została przez kanclerza bardzo źle odebrana, obraził się on dodatkowo na kuchmistrza, a sam Alamani został zmuszony do napisania listu przepraszającego. W 1582 roku Stefan Batory wysłał go jako posła polskiego do Sztokholmu, gdzie wraz z Krzysztofem Warszewickim zabiegał u Jana III Wazy o uznanie władzy polsko-litewskiej w Inflantach.

</doc>
<doc id="1372596" url="https://pl.wikipedia.org/wiki?curid=1372596" title="Ibrahim Bej (dyplomata)">
Ibrahim Bej (dyplomata)

Ibrahim Bej - Urodził się jako Polak o nazwisku Strasz. Był polskim renegatem, który przeszedł na służbę turecka i na islam.
W 1569 był już przyjmowany przez króla Polski jako poseł turecki.

</doc>
<doc id="1372597" url="https://pl.wikipedia.org/wiki?curid=1372597" title="Choroba Anderssona-Fabry'ego">
Choroba Anderssona-Fabry'ego



</doc>
<doc id="1372598" url="https://pl.wikipedia.org/wiki?curid=1372598" title="Lizosomalna choroba spichrzeniowa">
Lizosomalna choroba spichrzeniowa



</doc>
<doc id="1372599" url="https://pl.wikipedia.org/wiki?curid=1372599" title="Choroba Sanfilippo">
Choroba Sanfilippo



</doc>
<doc id="1372603" url="https://pl.wikipedia.org/wiki?curid=1372603" title="Muzeum Sztuk Pięknych im. Puszkina w Moskwie">
Muzeum Sztuk Pięknych im. Puszkina w Moskwie

Muzeum Sztuk Pięknych im. A.S. Puszkina (Музей изобразительных искусств им. А.С. Пушкина) – największe muzeum sztuki europejskiej w Moskwie mieszczące się w czterech budynkach przy ul. Wołchonka, nieopodal Kremla i Soboru Chrystusa Zbawiciela oraz dwóch dalszych w innych częściach miasta.
Muzeum określa się czasem jako Muzeum Puszkina, co może być mylące, bowiem ekspozycja nie ma żadnego związku z postacią słynnego rosyjskiego poety Aleksandra Puszkina.
Organizacja.
Na kompleks Muzeum Puszkina składają się budynek główny, Galeria Europejskiej i Amerykańskiej Sztuki XIX i XX wieku, Muzeum Prywatnych Kolekcji, Edukacyjne Muzeum Sztuki Odlewów Gipsowych im. Iwana Cwietajewa, Mieszkanie Swiatosława Richtera oraz Ośrodek Edukacyjny MUSEYON.
Od 1981 roku Muzeum Puszkina gości doroczny międzynarodowy festiwal muzyki Wieczory Grudniowe Swiatosława Richtera.
Początki Muzeum.
Uroczysta ceremonia położenia kamienia węgielnego pod budowę muzeum odbyła się 17 sierpnia 1898, przy udziale cara Mikołaja II oraz członków rodziny carskiej. Otwarcia dokonano 31 maja 1912, nadając muzeum nazwę Muzeum Sztuk Pięknych im. Aleksandra III na cześć cara Rosji. Do 1923 działało ono jako jednostka organizacyjna Uniwersytetu Moskiewskiego. Pierwszym dyrektorem i założycielem był prof. Iwan Cwietajew, ojciec poetki Mariny Cwietajewej, będący wówczas dziekanem Wydziału Teorii i Historii Sztuki na Uniwersytecie Moskiewskim. Instytucję przemianowano na Muzeum Sztuk Pięknych im. Puszkina w 1937, dla uczczenia setnej rocznicy śmierci poety. W czasie II wojny światowej znaczną część zbiorów ewakuowano do Nowosybirska i Solikamska. Odbudowę zniszczonych w wyniku bombardowań gmachów rozpoczęto w 1944.
Kolekcja.
Pierwotnym składnikiem kolekcji Muzeum Puszkina stał się zbiór kopii antycznych posągów, makiet i odlewów należących uprzednio do zbiorów Uniwersytetu, a wykorzystywanych dla celów dydaktycznych. Jedynymi eksponatami mającymi prawdziwie historyczną wartość były dwa papirusy podarowane trzy lata wcześniej przez rosyjskiego egiptologa Władimira Goleniszczewa: "Podróże Wenamona" i tzw. moskiewski papirus matematyczny.
Po przeniesieniu stolicy w 1918 rząd sowiecki zdecydował o przeniesieniu tysięcy dzieł sztuki do Moskwy. Początkowo, w 1918, do Muzeum Puszkina przeniesiono część zbiorów Ermitażu, a w późniejszym czasie dodano także inne bezcenne dzieła – m.in. płótna Van Gogha, Gauguina, Picassa oraz Matisse'a z zasobów Państwowego Muzeum Sztuki Zachodu.
Po II wojnie światowej w Muzeum Puszkina przechowywano przez 10 lat zagrabione przez Armię Czerwoną dzieła sztuki należące do Galerii Drezdeńskiej. Chociaż je ostatecznie zwrócono, to w posiadaniu Muzeum nadal znajdują się liczne zrabowane podczas wojny dobra kultury – m.in. duża część tzw. skarbu Priama odkopanego przez Heinricha Schliemanna i należącego kiedyś do zbiorów Muzeum Pergamońskiego w Berlinie.
Znajduje się tam również wiele skarbów kultury zrabowanych przez Rosjan z terenu dzisiejszej Polski podczas m.in. drugiej wojny światowej, głównie obrazów i grafik. Należy do nich arcydzieło sztuki malarskiej pędzla Łukasza Cranacha Starszego z 1518 roku przedstawiające Maryję z Dzieciątkiem (tzw. Madonnę Głogowską – obraz pochodzi z kolegiaty głogowskiej). Wskutek działań wojennych wywieziono go w 1943 z Głogowa do Wrocławia, a następnie do Henrykowa i Lądka-Zdroju, gdzie w 1945 został wzięty w depozyt przez mjr. Mosiewa. W późniejszym czasie uważano go za zaginiony; dopiero w 2003 okazało się, że jest w posiadaniu moskiewskiego muzeum.

</doc>
<doc id="1372607" url="https://pl.wikipedia.org/wiki?curid=1372607" title="Giedlarowa (gmina)">
Giedlarowa (gmina)

Giedlarowa – dawna gmina wiejska istniejąca w latach 1934–1954 i 1973–1976 w woj. lwowskim i rzeszowskim (dzisiejsze woj. podkarpackie). Siedzibą władz gminy była Giedlarowa.
Gmina zbiorowa Giedlarowa została utworzona 1 sierpnia 1934 roku w powiecie łańcuckim w woj. lwowskim z dotychczasowych jednostkowych gmin wiejskich: Biedaczów, Brzóza Królewska, Giedlarowa, Gillershof, Gwizdów i Wierzawice.
Po wojnie gmina znalazła się w powiecie łańcuckim w nowo utworzonym woj. rzeszowskim. Według stanu z dnia 1 lipca 1952 roku gmina składała się z 5 gromad: Biedaczów, Brzóza Królewska, Giedlarowa, Gwizdów i Wierzawice. Gmina została zniesiona 29 września 1954 roku wraz z reformą wprowadzającą gromady w miejsce gmin.
Gmina została reaktywowana w dniu 1 stycznia 1973 roku w powiecie leżajskim w woj. rzeszowskim. 1 czerwca 1975 roku gmina znalazła się w nowo utworzonym (mniejszym) woj. rzeszowskim. 2 lipca 1976 roku gmina została zniesiona przez połączenie jej terenów z gminą Leżajsk w nową gminę Leżajsk.

</doc>
<doc id="1372610" url="https://pl.wikipedia.org/wiki?curid=1372610" title="Andrew Heywood">
Andrew Heywood

Andrew Heywood – brytyjski politolog, związany był z Orpington College oraz Croydon College, gdzie był dyrektorem studiów politologicznych. Przewodniczył także rządowej komisji egzaminacyjnej ds. polityki.
Autor podręczników z zakresu myśli politycznej: "Political Ideas and Concepts" (1994), "Key Concepts in Politics" (2000), "Political Ideologies. An Introduction" (2003) i "Political Theory. An Introduction" (2004).

</doc>
<doc id="1372611" url="https://pl.wikipedia.org/wiki?curid=1372611" title="Racławówka (gmina)">
Racławówka (gmina)

Racławówka – dawna gmina wiejska istniejąca w latach 1934–1954 i 1973–1976 w woj. lwowskim i rzeszowskim (dzisiejsze woj. podkarpackie). Siedzibą władz gminy była Racławówka.
Gminę Racławówka utworzono 1 sierpnia 1934 roku w województwo lwowskim, w powiecie rzeszowskim, z dotychczasowych drobnych gmin wiejskich: Błędowa Zgłobieńska, Boguchwała, Kielanówka, Lutoryż, Niechobrz, Nosówka, Racławówka, Staroniwa, Wola Zgłobieńska, Zgłobień i Zwięczyca.
Po wojnie gmina Racławówka weszła w skład woj. rzeszowskiego (nadal w powiecie rzeszowskim). Według stanu z dnia 1 lipca 1952 roku gmina składała się z 11 gromad: Błędowa Zgłobieńska, Boguchwała, Kielanówka, Lutoryż, Mogielnice, Niechobrz, Nosówka, Racławówka, Wola Zgłobieńska, Zgłobień i Zwięczyca. Gmina została zniesiona 29 września 1954 roku wraz z reformą wprowadzającą gromady w miejsce gmin.
Gminę Racławówka reaktywowano w dniu 1 stycznia 1973 roku w woj. rzeszowskim (powiat rzeszowski). 1 czerwca 1975 gmina znalazła się w nowo utworzonym mniejszym woj. rzeszowskim. 2 lipca 1976 roku gmina została zniesiona przez połączenie jej terenów z gminą Boguchwała w gminę Boguchwała.

</doc>
<doc id="1372612" url="https://pl.wikipedia.org/wiki?curid=1372612" title="Wola Zarczycka (gmina)">
Wola Zarczycka (gmina)

Wola Zarczycka (alt. "Wola Żarczycka") – dawna gmina wiejska istniejąca w latach 1973–1976 w woj. rzeszowskim (dzisiejsze woj. podkarpackie). Siedzibą władz gminy była Wola Żarczycka.
Po raz pierwszy gmina istniała przejściowo podczas II wojny światowej w powiecie Jaroslau. Utworzona została przez hitlerowców z obszaru gminy Jelna oraz ze wschodniej części gminy Kamień. Składała się z miejscowości Hucisko, Jelna, Łętownia, Łukowa, Ruda Łańcucka, Sarzyna, Wola Zarczycka i Wólka Niedźwiedzka. Zniesiona po wojnie, przekształcona w gminę Ruda Łańcucka.
Gmina Wola Zarczycka została utworzona 1 stycznia 1973 roku w woj. rzeszowskim (powiat leżajski). Składała się z 3 sołectw: Łętownia, Wola Zarczycka i Wólka Łętowska. 1 czerwca 1975 roku gmina znalazła się w nowo utworzonym mniejszym woj. rzeszowskim.
2 lipca 1976 roku gmina została zniesiona przez połączenie jej terenów z gminą Nowa Sarzyna w gminę Nowa Sarzyna.

</doc>
<doc id="1372613" url="https://pl.wikipedia.org/wiki?curid=1372613" title="Koparkoładowarka">
Koparkoładowarka

Koparkoładowarka ("koparka-ładowarka") – maszyna do robót ziemnych spełniająca zarówno funkcję koparki, jak i ładowarki. Koparkoładowarki są zwykle oparte na konstrukcji traktora o napędzie kołowym, rzadziej gąsienicowym.
Koparkoładowarka jest jedną z najbardziej uniwersalnych maszyn budowlanych. Służy m.in. do: przygotowania terenów budowy chodników i dróg dla rowerów, prac porządkowych, wykonywania wykopów melioracyjnych czy prac komunalnych. Maszyna ta znajduje również szerokie zastosowanie w gospodarstwach rolnych.
Budowa koparkoładowarki.
Podstawowe zespoły koparkoładowarki to:
Podwozie.
Podwozie stanowi rama spoczywająca na dwóch mostach napędowych. Most przedni skrętny zamocowany jest wahliwie do ramy, tylny zaś sztywnie. Zapewnia to uzyskanie poprzecznego przechyłu mostu przedniego i utrzymanie stałego kontaktu kół z podłożem.
Nadwozie.
Nadwozie składa się z kabiny operatora zamontowanej do ramy, maski silnika, błotników i podestów roboczych, zbiorników oleju i paliwa.
W kabinie znajdują się dźwignie sterujące osprzętem roboczym, kierownica do sterowania maszyną, pulpity ze wskaźnikami do kontroli prawidłowej pracy i przyciski.
Konstrukcja ROPS/FOPS zapewnia operatorowi bezpieczeństwo przed zgnieceniem pod ciężarem maszyny w przypadku jej przewrócenia się. Zabezpiecza go także przed spadającymi przedmiotami.
Układy robocze.
Układy robocze, ładowarkowy i koparkowy, zapewniają wysoką trwałość i niezawodność działania.
Ładowarkowy układ roboczy umożliwia osiąganie optymalnych kątów wysypu w całym zakresie pracy układu. Charakteryzuje się dużym udźwigiem, dużą siłą wyrywającą oraz dużą odpornością na obciążenia dynamiczne. Koparkowy układ roboczy jest typu podsiębiernego, obrotowy z amortyzacją obrotu, z przesuwem poprzecznym, o dużej wytrzymałości mechanicznej i stabilności.
Osprzęty robocze.
Koparkoładowarka stanowi solidną platformę dla szerokiego zakresu osprzętów takich, jak:
Szybkozłącze koparkowe oraz hydrauliczne szybkozłącze ładowarkowe umożliwiają szybką wymianę wyżej wymienionych osprzętów.
Konstrukcja wysięgnika osprzętu ładowarkowego umożliwia stabilne utrzymanie ładunku i jednocześnie zapewnia dużą siłę odspajania.
Wysięgnik teleskopowy osprzętu koparkowego zapewnia duże wartości głębokości kopania. Z kolei specjalna rama umożliwia boczny przesuw wysięgnika oraz jego obrót o 180°.
Uprawnienia.
W Polsce koparkoładowarki mogą być obsługiwane wyłącznie przez osoby, które ukończyły szkolenie i uzyskały pozytywny wynik sprawdzianu przeprowadzonego przez komisję powołaną przez Instytut Mechanizacji Budownictwa i Górnictwa Skalnego w Warszawie.

</doc>
<doc id="1372614" url="https://pl.wikipedia.org/wiki?curid=1372614" title="Brzóza Królewska (gmina)">
Brzóza Królewska (gmina)

Brzóza Królewska – dawna gmina wiejska istniejąca w latach 1973–1976 w woj. rzeszowskim (dzisiejsze woj. podkarpackie). Siedzibą władz gminy była Brzóza Królewska.
Gmina została utworzona 1 stycznia 1973 roku w woj. rzeszowskim (powiat leżajski). 1 czerwca 1975 roku gmina znalazła się w nowo utworzonym mniejszym woj. rzeszowskim.
2 lipca 1976 roku gmina została zniesiona, a jej tereny włączone do gmin Leżajsk i Sokołów Małopolski.
Zobacz też: gmina Brzóza

</doc>
<doc id="1372615" url="https://pl.wikipedia.org/wiki?curid=1372615" title="Ulica Wojska Polskiego w Słubicach">
Ulica Wojska Polskiego w Słubicach

Ulica Wojska Polskiego – jedna z głównych ulic w centrum Słubic, należąca do ciągu drogi krajowej , ciągnąca się aż do Drzecina. Przed 1945 rokiem występowała pod nazwą "Sonnenburger Straße" (w wolnym tłumaczeniu: "ulica Słońska").

</doc>
<doc id="1372616" url="https://pl.wikipedia.org/wiki?curid=1372616" title="Mrowla (gmina)">
Mrowla (gmina)

Mrowla – dawna gmina wiejska istniejąca w latach 1973–1976 w woj. rzeszowskim (dzisiejsze woj. podkarpackie). Siedzibą gminy była Mrowla.
Gmina została powołana w dniu 1 stycznia 1973 roku w woj. rzeszowskim (powiat rzeszowski). 1 czerwca 1975 gmina znalazła się w nowo utworzonym mniejszym woj. rzeszowskim.
2 lipca 1976 roku gmina została zniesiona, a jej obszar włączony do gmin Głogów Małopolski i Świlcza.

</doc>
<doc id="1372617" url="https://pl.wikipedia.org/wiki?curid=1372617" title="Włókna Rosenthala">
Włókna Rosenthala

Włókna Rosenthala (ang. Rosenthal fibers) – silnie kwasochłonne w barwieniu H-E, szkliste (hialinowe), wydłużone struktury widoczne w wypustkach astrocytów. Powstawanie włókien Rosenthala wiąże się ze zwyrodnieniem włókienek glejowych po uprzednim nasilonym ich tworzeniu. Jako pierwszy opisał je niemiecki patolog Werner Rosenthal w 1898 roku. Termin włókien Rosenthala wprowadzili Bielschowsky i Unger w 1920 roku.
Przejściowo obecne są w późnym okresie glejozy, np. wokół jam syringomielicznych. Występują w komórkach wysoko zróżnicowanych gwiaździaków o wolnym wzroście: gąbczaka, ganglioglioma, żółtakogwiaździaka pleomorficznego. Rzadką przyczyną jest choroba Alexandra, w przebiegu której włókna Rosenthala są szczególnie obfite. Mogą występować w niektórych chorobach nienowotworowych takich jak przewlekłe zmiany torbielowate, wady rozwojowe naczyń.
Włókna Rosenthala są poddane ubikwitynacji. Wykazują ekspresję αB-krystaliny i GFAP na obwodzie. Nie stwierdza się w nich wimentyny.

</doc>
<doc id="1372618" url="https://pl.wikipedia.org/wiki?curid=1372618" title="Jean Rapp">
Jean Rapp

Jean Rapp (ur. 27 kwietnia 1771 w Colmar w Alzacji, zm. 8 listopada 1821 w Rheinweiler w Badenii) – francuski generał epoki napoleońskiej.
Życiorys.
Rapp pochodził z biednej protestanckiej rodziny, jego ojciec był zamiataczem w ratuszu w Colmar; w domu mówiło się po niemiecku. Zaczął się kształcić w szkole parafialnej z zamiarem zostania pastorem, ale jego mocny, wybuchowy charakter predestynował go do kariery wojskowej. Zaczynając jako zwykły szeregowy w pułku "chasseurs de Cévennes", przeszedł wszystkie szczeble kariery, aż po stopień generała dywizji i adiutanta Napoleona Bonaparte. Reputację budowała mu szaleńcza odwaga oraz rany, jakie odnosił w bitwach. Jako pierwszy uczynił go swym "aide de camp" Louis Desaix, dzięki któremu otrzymał stopień kapitana i odznaczył się w czasie wyprawy do Egiptu, gdzie pod Sediman zdobył nieprzyjacielską baterię. Za ten wyczyn został dowódcą szwadronu, a wkrótce brygady z rozkazu Napoleona. 
Po zakończeniu kampanii egipskiej Rapp pozostał pod rozkazami Desaixa, aż do śmierci tego ostatniego 14 lipca 1800 w bitwie pod Marengo. Wówczas został adiutantem "Pierwszego Konsula", utrzymując się na tym stanowisku do 1814. Jako adiutantowi Napoleon powierzał mu wiele ważnych, tajnych misji, jak np. do Wandei, Szwajcarii i Belgii. W 1803 otrzymał stopień generała brygady, a w grudniu 1805 poprowadził sławetną szarżę szaserów i mameluków Gwardii w bitwie pod Austerlitz, dziesiątkując kawalerię carskiej Gwardii Imperialnej i biorąc do niewoli księcia Repnina. Awansowany do stopnia generała dywizji, walczył w bitwie pod Jeną 14 października 1806. Brał udział w kampanii w Polsce oraz Prusach i został ranny pod w bitwie pod Gołyminem. Był gubernatorem Torunia (28 lutego - 15 maja 1807) i Wolnego Miasta Gdańska (2 czerwca 1807 - 2 grudnia 1813).
Mianowany hrabią Cesarstwa, na wezwanie Napoleona wrócił 8 marca 1809 do czynnej służby wojskowej. W bitwie pod Aspern odznaczył się prowadząc do boju fizylierów cesarskiej Gwardii; podczas uroczystości zawarcia pokoju w Schönbrunn powstrzymał zamachowca chcącego pchnąć nożem Napoleona. W Rosji, w bitwie pod Borodino, został ranny od trafienia czterema kulami naraz. Powtórnie uratował życie cesarzowi odrzucając atak Kozaków pod Horodnią, ale został ponownie ranny w bitwie nad Berezyną, wspierając siły marszałka Neya w straży tylnej. Powróciwszy do Gdańska, Rapp wytrzymał oblężenie rosyjsko-pruskie do grudnia 1813. Wzięty do niewoli był więziony na Ukrainie do 1814, ale już w lipcu wrócił do Francji.
Po upadku cesarza pozostał w służbie czynnej jako dowódca II Korpusu. 16 marca 1815 odmówił księciu de Berry wykonania rozkazu zatrzymania marszu Napoleona na Paryż i wrócił pod sztandary cesarza na przeciąg Stu Dni, jako dowódca 20-tysięcznego V Korpusu (Armia Renu) operującego na granicy Niemiec. W dziesięć dni po bitwie pod Waterloo (w której jego korpus nie brał udziału), spotkał wojska sprzymierzonych koło Strasburga i pokonał je w bitwie pod La Suffel. Po ostatecznej abdykacji Napoleona składał kilkakrotnie rezygnację, ale nie została ona przyjęta. Rapp został 13 maja deputowanym do parlamentu z departamentu Haut-Rhin, a 2 czerwca parem Francji. W 1819 został ministrem skarbu króla Ludwika XVIII. 
Jego rodzinne miasto Colmar wzniosło na jego cześć posąg na Polu Marsowym w Paryżu, z napisem "Moje słowo honoru jest święte" (franc. "Ma parole est sacrée"). Serce Rappa złożone zostało w kościele Saint-Matthieu.

</doc>
<doc id="1372621" url="https://pl.wikipedia.org/wiki?curid=1372621" title="Hybrid Fibre-Coaxial">
Hybrid Fibre-Coaxial



</doc>
<doc id="1372624" url="https://pl.wikipedia.org/wiki?curid=1372624" title="Krzywin (gmina)">
Krzywin (gmina)

Krzywin – dawna gmina wiejska istniejąca w latach 1973–1976 w woj. szczecińskim (dzisiejsze woj. zachodniopomorskie). Siedzibą władz gminy był Krzywin.
Gmina Krzywin została utworzona 1 stycznia 1973 w powiecie gryfińskim w woj. szczecińskim. 1 czerwca 1975 gmina weszła w skład nowo utworzonego (mniejszego) woj. szczecińskigo.
2 lipca 1976 gmina została zniesiona, a jej obszar włączony do gmin Chojna i Widuchowa.

</doc>
<doc id="1372625" url="https://pl.wikipedia.org/wiki?curid=1372625" title="Pęzino (gmina)">
Pęzino (gmina)

Pęzino – dawna gmina wiejska istniejąca w latach 1945–1954 i 1973–1976 w woj. szczecińskim (dzisiejsze woj. zachodniopomorskie). Siedzibą władz gminy było Pęzino.
Gmina Pęzino powstała po II wojnie światowej na terenie tzw. Ziem Odzyskanych (tzw. III okręg administracyjny – "Pomorze Zachodnie"). 28 czerwca 1946 gmina – jako jednostka administracyjna powiatu stargardzkiego – weszła w skład nowo utworzonego woj. szczecińskiego.
Według stanu z 1 lipca 1952 gmina składała się z 7 gromad: Gogolewo, Pęzino, Strachocin, Święte, Trzebiatów, Tychowo i Żukowo. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego (mniejszego) woj. szczecińskiego. 2 lipca 1976 gmina została zniesiona, a jej obszar włączony do gmin Stargard Szczeciński i Suchań.

</doc>
<doc id="1372626" url="https://pl.wikipedia.org/wiki?curid=1372626" title="Ganglioglioma">
Ganglioglioma



</doc>
<doc id="1372627" url="https://pl.wikipedia.org/wiki?curid=1372627" title="Swobnica (gmina)">
Swobnica (gmina)

Swobnica – dawna gmina wiejska istniejąca w latach 1945–1954 i 1973–1976 w woj. szczecińskim (dzisiejsze woj. zachodniopomorskie). Siedzibą władz gminy była Swobnica.
Gmina Swobnica powstała po II wojnie światowej na terenie tzw. Ziem Odzyskanych (tzw. III okręg administracyjny – "Pomorze Zachodnie"). 28 czerwca 1946 gmina – jako jednostka administracyjna powiatu gryfińskiego – weszła w skład nowo utworzonego woj. szczecińskiego.
Według stanu z 1 lipca 1952 gmina składała się z 11 gromad: Baniewice, Dłusko Gryfińskie, Grzybno, Kamienny Jaz, Lisie Pole, Polesiny, Rurka, Strzelczyn, Strzeszów, Swobnica i Żelechowo. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego (mniejszego) woj. szczecińskiego. 2 lipca 1976 gmina została zniesiona, a jej obszar włączony do gmin Banie i Chojna.

</doc>
<doc id="1372628" url="https://pl.wikipedia.org/wiki?curid=1372628" title="Tanowo (gmina)">
Tanowo (gmina)

Tanowo – dawna gmina wiejska istniejąca w latach 1945–1954 i 1973–1976 w woj. szczecińskim (dzisiejsze woj. zachodniopomorskie). Siedzibą władz gminy było Tanowo.
Gmina Tanowo powstała po II wojnie światowej na terenie tzw. Ziem Odzyskanych (tzw. III okręg administracyjny – "Pomorze Zachodnie"). 28 czerwca 1946 gmina – jako jednostka administracyjna powiatu szczecińskiego – weszła w skład nowo utworzonego woj. szczecińskiego.
Według stanu z 1 lipca 1952 gmina składała się z 4 gromad: Pilchowo, Przęsocin, Siedlice i Tanowo. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego (mniejszego) woj. szczecińskiego. 2 lipca 1976 gmina została zniesiona a z jej terenów (oraz ze znoszonej gminy Trzebież) utworzono nową gminę Police.

</doc>
<doc id="1372630" url="https://pl.wikipedia.org/wiki?curid=1372630" title="Błotno (gmina)">
Błotno (gmina)

Błotno (do 1954 "Dąbrowa Nowogardzka") – dawna gmina wiejska istniejąca w latach 1973–1976 w woj. szczecińskim (dzisiejsze woj. zachodniopomorskie). Siedzibą władz gminy było Błotno.
Gmina Błotno została utworzona 1 stycznia 1973 w powiecie nowogardzkim w woj. szczecińskim. 1 czerwca 1975 gmina weszła w skład nowo utworzonego (mniejszego) woj. szczecińskiego.
2 lipca 1976 gmina została zniesiona przez połączenie z dotychczasową gminą Nowogard w nową gminę Nowogard.

</doc>
<doc id="1372631" url="https://pl.wikipedia.org/wiki?curid=1372631" title="Dębice (gmina)">
Dębice (gmina)

Dębice – dawna gmina wiejska istniejąca w latach 1945–54 i 1973–76 w woj. szczecińskim (dzisiejsze woj. zachodniopomorskie). Siedzibą władz gminy były Dębice.
Gmina Dębice powstała w czerwcu 1945 na terenie tzw. Ziem Odzyskanych (tzw. III okręg administracyjny – "Pomorze Zachodnie"), jako jedna z 12 gmin zbiorowych, na które podzielono powiat nowogardzki. 28 czerwca 1946 gmina weszła w skład nowo utworzonego woj. szczecińskiego.
Według stanu z 1 lipca 1952 gmina składała się z 8 gromad: Bagna, Bielice, Dębice, Godowo, Maszewko, Mokre, Nastazin i Sokolniki. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego (mniejszego) woj. szczecińskiego. 2 lipca 1976 roku gmina została zniesiona przez połączenie jej terenów z dotychczasową gminą Maszewo w nową gminę Maszewo.

</doc>
<doc id="1372634" url="https://pl.wikipedia.org/wiki?curid=1372634" title="Kolin (gmina)">
Kolin (gmina)

Kolin – dawna gmina wiejska istniejąca w latach 1973–1976 w woj. szczecińskim (dzisiejsze woj. zachodniopomorskie). Siedzibą władz gminy był Kolin.
Gmina Kolin została utworzona 1 stycznia 1973 w powiecie pyrzyckim w woj. szczecińskim. 1 czerwca 1975 gmina weszła w skład nowo utworzonego (mniejszego) woj. szczecińskigo.
2 lipca 1976 gmina została zniesiona przez połączenie jej terenów z dotychczasową gminą Dolice w nową gminę Dolice.

</doc>
<doc id="1372635" url="https://pl.wikipedia.org/wiki?curid=1372635" title="Kołczewo (gmina)">
Kołczewo (gmina)

Kołczewo – dawna gmina wiejska istniejąca w latach 1945–54 i 1973–76 w woj. szczecińskim (dzisiejsze woj. zachodniopomorskie). Siedzibą władz gminy było Kołczewo.
Gmina Kołczewo powstała w grudniu 1945 na terenie tzw. Ziem Odzyskanych (tzw. III okręg administracyjny – "Pomorze Zachodnie"), jako jedna z 3 gmin zbiorowych, na które podzielono powiat woliński. 28 czerwca 1946 gmina weszła w skład nowo utworzonego woj. szczecińskiego.
Według stanu z 1 lipca 1952 gmina składała się z 12 gromad: Chynowo, Domysłów, Kołczewo, Korzęcin, Łuskowo, Międzywodzie, Rabiąż, Sierosław, Warnowo, Wisełka, Zastań i Żółwino. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w powiecie kamieńskim (powiat woliński zniesiono tegoż dnia) w tymże województwie. 1 czerwca 1975 gmina weszła w skład nowo utworzonego (mniejszego) woj. szczecińskiego. 2 lipca 1976 roku gmina została zniesiona przez połączenie jej terenów z dotychczasową gminą Wolin w nową gminę Wolin.

</doc>
<doc id="1372637" url="https://pl.wikipedia.org/wiki?curid=1372637" title="Lubczyna (gmina)">
Lubczyna (gmina)

Lubczyna – dawna gmina wiejska istniejąca w latach 1945–54 i 1973–76 w woj. szczecińskim (dzisiejsze woj. zachodniopomorskie). Siedzibą władz gminy było początkowo Komarowo, a następnie Lubczyna.
Gmina Lubczyna powstała w czerwcu 1945 na terenie tzw. Ziem Odzyskanych (tzw. III okręg administracyjny – "Pomorze Zachodnie"), jako jedna z 12 gmin zbiorowych, na które podzielono powiat nowogardzki. 28 czerwca 1946 gmina weszła w skład nowo utworzonego woj. szczecińskiego.
1 maja 1948 do gminy Lubczyna przyłączono gromady Załom i Czarna Łąka ze zniesionej gminy Załom w powiecie gryfińskim.
Według stanu z 1 lipca 1952 gmina składała się z 8 gromad: Borzysławiec, Czarna Łąka, Kliniska Wielkie, Komarowo, Lubczyna, Łozienica, Rurzyca i Załom. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w powiecie goleniowskim (utworzonym w 1954 roku, bezpośrednio po zniesieniu gmin) w tymże województwie. 1 czerwca 1975 gmina weszła w skład nowo utworzonego (mniejszego) woj. szczecińskiego. 2 lipca 1976 roku gmina została zniesiona przez połączenie jej terenów z dotychczasową gminą Goleniów w nową gminę Goleniów.

</doc>
<doc id="1372638" url="https://pl.wikipedia.org/wiki?curid=1372638" title="Bożków (gmina)">
Bożków (gmina)

Bożków – dawna gmina wiejska istniejąca w latach 1945–1954 i 1973–1976 w woj. wrocławskim, a następnie wałbrzyskim (dzisiejsze woj. dolnośląskie). Siedzibą władz gminy był Bożków.
Gmina Bożków powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu kłodzkiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 8 gromad: Bożków, Czerwieńczyce, Gorzuchów, Łączna, Słupiec (1967–72 miasto), Święcko, Wilcza i Wojbórz. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w (utworzonym w 1954) powiecie noworudzkim w tymże województwie. 1 czerwca 1975 gmina weszła w skład nowo utworzonego woj. wałbrzyskiego. 2 lipca 1976 gmina została zniesiona, a jej obszar włączony do gmin Kłodzko i Nowa Ruda.

</doc>
<doc id="1372639" url="https://pl.wikipedia.org/wiki?curid=1372639" title="Domaszków (gmina)">
Domaszków (gmina)

Domaszków – dawna gmina wiejska istniejąca w latach 1945–1954 i 1973–1976 w woj. wrocławskim, a następnie wałbrzyskim (dzisiejsze woj. dolnośląskie). Siedzibą władz gminy był Domaszków.
Gmina Domaszków powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu bystrzyckiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 4 gromad: Długopole Górne, Domaszków, Gniewoszów i Nowa Wieś. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego woj. wałbrzyskiego. 2 lipca 1976 gmina została zniesiona, a jej obszar włączony do gmin Bystrzyca Kłodzka i Międzylesie.

</doc>
<doc id="1372640" url="https://pl.wikipedia.org/wiki?curid=1372640" title="Lubnów (gmina)">
Lubnów (gmina)

Lubnów (początkowo Łubniów) – dawna gmina wiejska istniejąca w latach 1945–1954 i 1973–1976 w woj. wrocławskim, a następnie wałbrzyskim (dzisiejsze woj. dolnośląskie). Siedzibą władz gminy był Lubnów.
Gmina "Łubniów" powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu ząbkowickiego – weszła w skład nowo utworzonego woj. wrocławskiego. W 1946 roku liczyła 4628 mieszkańców.
Według stanu z 1 lipca 1952 gmina Lubnów składała się z 8 gromad: Chałupki, Głęboka, Lubnów, Mrokocin, Niedźwiedź, Pomianów Dolny, Pomianów Górny i Starczówek. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego woj. wałbrzyskiego. 2 lipca 1976 gmina została zniesiona, a jej obszar włączony do gmin Kamieniec Ząbkowicki i Ziębice.

</doc>
<doc id="1372641" url="https://pl.wikipedia.org/wiki?curid=1372641" title="Żelazno (gmina)">
Żelazno (gmina)

Żelazno (do 1954 "Krosnowice") – dawna gmina wiejska istniejąca w latach 1973–1976 w woj. wrocławskim i woj. wałbrzyskim (dzisiejsze woj. dolnośląskie). Siedzibą władz gminy było Żelazno.
Gmina Żelazno została utworzona 1 stycznia 1973 w powiecie kłodzkim w woj. wrocławskim. 1 czerwca 1975 gmina weszła w skład nowo utworzonego woj. wałbrzyskiego.
2 lipca 1976 gmina została zniesiona przez połączenie jej terenów z dotychczasową gminą Kłodzko w nową gminę Kłodzko.

</doc>
<doc id="1372642" url="https://pl.wikipedia.org/wiki?curid=1372642" title="Ścinawka Średnia (gmina)">
Ścinawka Średnia (gmina)

Ścinawka Średnia – dawna gmina wiejska istniejąca w latach 1973–1976 w woj. wrocławskim i woj. wałbrzyskim (dzisiejsze woj. dolnośląskie). Siedzibą władz gminy była Ścinawka Średnia.
Gmina Ścinawka Średnia została utworzona 1 stycznia 1973 w powiecie noworudzkim w woj. wrocławskim. 1 czerwca 1975 gmina weszła w skład nowo utworzonego woj. wałbrzyskiego.
2 lipca 1976 gmina została zniesiona przez połączenie jej terenów z dotychczasową gminą Radków w nową gminę Radków.

</doc>
<doc id="1372643" url="https://pl.wikipedia.org/wiki?curid=1372643" title="Jurij Grigorowicz">
Jurij Grigorowicz

Jurij Nikołajewicz Grigorowicz (ros. Ю́рий Никола́евич Григоро́вич, ukr. Юрій Миколайович Григорович "Jurij Mykołajowycz Hryhorowycz"; ur. 2 stycznia 1927 w Leningradzie) – rosyjski tancerz i choreograf. 
Życiorys.
W 1946 ukończył leningradzką szkołę choreografii. W latach 1946-1961 był solistą leningradzkiego akademickiego teatru opery i baletu, a w latach 1962-1964 baletmistrzem w Teatrze Kirowskim. W latach 1964-1995 pełnił funkcję dyrektora artystycznego baletu Teatru Bolszoj w Moskwie. Był autorem widowiskowych przedstawień takich jak "Spartakus" (1968) czy "Iwan Groźny" (1975). Został uhonorowany tytułem Ludowego Artysty ZSRR (1973). Profesor Konserwatorium Sankt-Petersburskiego i Moskiewskiej Akademii Baletu.

</doc>
<doc id="1372644" url="https://pl.wikipedia.org/wiki?curid=1372644" title="Lutomia (gmina)">
Lutomia (gmina)

Lutomia (do 1954 "Bojanice") – dawna gmina wiejska istniejąca w latach 1973–1976 w woj. wrocławskim i woj. wałbrzyskim (dzisiejsze woj. dolnośląskie). Siedzibą władz gminy była Lutomia.
Gmina Lutomia została utworzona 1 stycznia 1973 w powiecie świdnickim w woj. wrocławskim. 1 czerwca 1975 gmina weszła w skład nowo utworzonego woj. wałbrzyskiego.
2 lipca 1976 gmina została zniesiona przez połączenie jej terenów z dotychczasową gminą Świdnica w nową gminę Świdnica.

</doc>
<doc id="1372645" url="https://pl.wikipedia.org/wiki?curid=1372645" title="Gmina Wierzchowo Złocienieckie">
Gmina Wierzchowo Złocienieckie



</doc>
<doc id="1372648" url="https://pl.wikipedia.org/wiki?curid=1372648" title="Cystynoza">
Cystynoza

Cystynoza (ang. cystinosis) – rzadka, uwarunkowana genetycznie choroba metaboliczna zaliczana do lizosomalnych chorób spichrzeniowych, w której przebiegu w lizosomach gromadzi się aminokwas cystyna. Dziedziczenie choroby jest autosomalne recesywne. Cystynoza związana jest z mutacjami genu kodującego białko enzymu cystynozyny. Częstość schorzenia szacuje się na 1:100 000-1:200 000 urodzeń.
Objawy i przebieg.
Wyróżnia się trzy typy choroby:
Cechy zespołu to:

</doc>
<doc id="1372651" url="https://pl.wikipedia.org/wiki?curid=1372651" title="Horst Skoff">
Horst Skoff

Horst Skoff (ur. 22 sierpnia 1968 w Klagenfurcie, zm. 7 czerwca 2008 w Hamburgu) – austriacki tenisista, reprezentant w Pucharze Davisa, olimpijczyk z Seulu (1988) i Barcelony (1992).
Przez pewien czas pozostawał prywatnie związany z modelką Ullą Weigestorfer, zwyciężczynią konkursu Miss World. Zmarł 7 czerwca 2008 roku w Hamburgu w wieku niespełna 40 lat. Początkowo poinformowano, że przyczyną śmierci był atak serca, lecz obrażenia twarzy oraz miejsce odnalezienia zwłok stały się przyczyną wszczęcia procedury sekcji zwłok.
Kariera tenisowa.
Skoff rozpoczął karierę zawodową w 1985 roku i już w kolejnym sezonie zanotował znaczące sukcesy na kortach ziemnych, dochodząc do półfinału turnieju ATP World Tour w Barcelonie i triumfując w dwóch imprezach ATP Challenger Tour (w Dortmundzie i Chartres). Pozwoliło mu to w sierpniu 1986 znaleźć się po raz pierwszy w najlepszej setce rankingu światowego. W sezonie 1987 był w półfinale turnieju w Monte Carlo, eliminując m.in. Yannicka Noaha i Andrésa Gómeza.
Pierwsze zwycięstwo turniejowe w głównym cyklu rozgrywkowym Skoff odniósł w roku 1988, kiedy w finale w Atenach pokonał Bruna Orešara. Jesienią tegoż roku wygrał też halowe zawody w Wiedniu, pokonując od ćwierćfinału kolejno 3 graczy z pierwszej dwudziestki na świecie – Jonasa Svenssona, Andrieja Czesnokowa i w meczu decydującym o tytule Thomasa Mustera 4:6, 6:3, 6:4, 6:2. Przez kolejne 20 lat żadnemu Austriakowi nie udało się powtórzyć wygranej w wiedeńskiej hali.
Sukcesy z 1989, a były to przede wszystkim 3 finały turniejowe na ziemi, pozwoliły Skoffowi znaleźć się na koniec sezonu na najwyższym rankingowym miejscu w karierze – 18. Najważniejszym osiągnięciem z tegoż roku był finał w Hamburgu, w którym Austriak nie sprostał ówczesnmu liderowi światowego tenisa Ivanowi Lendlowi. W półfinale Skoff pokonał wicelidera rankingu Borisa Beckera. W finale we Florencji w 1989 Skoff uległ Marcelo Filippiniemu, a w finale w Barcelonie przegrał z Andrésem Gomezem, we wcześniejszych rundach eliminując m.in. Thomasa Mustera i Alberta Mancini'ego.
W 1990 roku Skoff zwyciężył w Genewie, po finale z Sergim Bruguerą. Został także finalistą w Wiedniu, ponosząc porażkę z Andersem Järrydem. W latach 1991–1992 pozostawał bez turniejowych zwycięstw, chociaż w 1991 doszedł do półfinału w Monte Carlo, notując zwycięstwa z Andre Agassim i Jonasem Svenssonem oraz w tym samym roku uległ w dwóch finałach Thomasowi Musterowi – we Florencji i w Genewie.
Nieco słabsze wyniki osiągane w rozgrywkach zawodowych skutkowały stopniowym obsuwaniem się Skoffa w rankingu, chociaż praktycznie nie opuszczał on pierwszej setki. Jeszcze raz znacząco awansował w klasyfikacji w 1993 roku, kiedy wygrał swój 4 turniej, tym razem Båstad pokonując w finale Ronalda Agénora. Rok później w obronie tytułu doszedł w Båstad do finału, ale tym razem lepszy okazał się Bernd Karbacher. W tymże sezonie (1994) Skoff częściej startował w zawodach ATP Challenger Tour, wygrywając m.in. w Poznaniu (po finale z Christianem Miniussim). Po 1995 grał wyłącznie w turniejach ATP Challenger Tour i ITF Men's Circuit, by w roku 1999 ostatecznie zakończyć zawodową karierę.
Jako deblista Skoff wygrał 2 turnieje. W sezonie 1986, mając za partnera Loïca Courteau, triumfował w Buenos Aires, a 3 lata później wygrał w Pradze wspólnie z Jordim Arrese'em. Z 4 różnymi partnerami Skoff zanotował ponadto 4 turniejowe finały. We wrześniu 1989 znalazł się na 70. miejscu rankingu światowego gry podwójnej.
W latach 1986–1994 wystąpił w 39 pojedynkach (w tym 5 deblowych), notując w grze pojedynczej bilans 21 wygranych i 13 porażek. W 1989 przyczynił się do awansu Austriaków do ćwierćfinału Pucharu Davisa, pokonując Australijczyków Pata Casha i Marka Woodforde'a. W meczu ćwierćfinałowym odniósł swoje jedno z ważniejszych zwycięstw, pokonując lidera rankingu światowego Matsa Wilandera, po ponad 6–godzinnym spotkaniu (6:7, 7:6, 1:6, 6:4, 9:7). Był to najdłuższy pojedynek w Pucharze Davisa od czasu wprowadzenia do tych rozgrywek tie-breaka. Sukces Skoffa nie wystarczył Austrii do awansu, gdyż komplet punktów (2 singlowe i deblowy) uzyskał dla rywali Stefan Edberg, który pokonał Skoffa 6:3, 6:2, 6:1. Rok później Austria, ze Skoffem w składzie, osiągnęła półfinał Pucharu Davisa, a Skoff pokonał w tymże roku m.in. Hiszpana Sergiego Bruguerę oraz Włochów Diega Nargisa i Claudia Pistolesiego. W spotkaniu półfinałowym ze Stanami Zjednoczonymi Skoff przegrał zarówno z Andre Agassim, jak i Michaelem Changiem, ale z tym ostatnim dopiero w pojedynku pięciosetowym, rozgrywanym z powodu zapadających ciemności przez 2 dni, i to po początkowym prowadzeniu 2:0 w setach.
Dwukrotnie Skoff uczestniczył w igrzyskach olimpijskich. W obu przypadkach w grze pojedynczej na jego drodze stawali Szwedzi, w Seulu (1988) wyeliminował go w 1 rundzie Stefan Edberg, a w Barcelonie (1992) Magnus Larsson. W Seulu wystąpił także w deblu, w parze z Alexem Antonitschem, odpadając w 2 rundzie z Hiszpanami Sergiem Casalem i Emiliem Sánchezem.
Horst Skoff, wraz z Thomasem Musterem, Gilbertem Schallerem i Alexandrem Antonitschem, tworzył grupę 4 zawodników, którzy dominowali w austriackim tenisie od przełomu lat 80. po lata 90. XX wieku. Z tego grona najbardziej wyróżniał się Muster, triumfator French Open 1995, ale Skoff był jednym z jego najtrudniejszych przeciwników. Bilans pojedynków dwóch Austriaków wyniósł 6:5 na korzyść Mustera. Skoff wygrał w latach 1988–1991 5 gier z rządu, później ponosząc 6 kolejnych porażek.
Skoff, specjalista gry na kortach ziemnych, swój tenis opierał na regularnej grze z głębi kortu i solidnym bieganiu, któremu towarzyszyło nieodłączne charakterystyczne sapanie. Był praworęczny, operował bekhendem jednoręcznym.
Po zakończeniu kariery zawodniczej, w czasie której zarobił na światowych kortach przeszło półtora miliona dolarów, Skoff pracował m.in. w związku tenisowym Karyntii oraz prowadził własną akademię tenisową w Klagenfurcie.

</doc>
<doc id="1372653" url="https://pl.wikipedia.org/wiki?curid=1372653" title="Służewo (gmina)">
Służewo (gmina)

Służewo (od 1976 "Aleksandrów Kujawski") – dawna gmina wiejska istniejąca do 1954 roku oraz w latach 1973–1976 w woj. warszawskim, pomorskim, bydgoskim i włocławskim (dzisiejsze woj. kujawsko-pomorskie). Siedzibą władz gminy było Służewo.
Za Królestwa Polskiego gmina Służewo należała do powiatu radiejewskiego (od 1871 nieszawskiego) w guberni warszawskiej. 31 maja 1870 do gminy przyłączono pozbawione praw miejskich Służewo. W 1919 roku prawa miejskie otrzymał Aleksandrów Kujawski, zostając wyłączony z gminy Służewo.
W okresie międzywojennym gmina Służewo należała do powiatu nieszawskiego w woj. warszawskim. Była to gmina o ekstremalnie peryferyjnym położeniu względem jego stolicy – Warszawy. 1 kwietnia 1938 roku gminę wraz z całym powiatem nieszawskim przeniesiono do woj. pomorskiego.
Po wojnie gmina weszła w skład terytorialnie zmienionego woj. pomorskiego. 12 marca 1948 roku powiat nieszawski przemianowano na "powiat aleksandrowski", a woj. pomorskie 6 lipca 1950 roku na "woj. bydgoskie". Według stanu z 1 lipca 1952 roku gmina składała się z 18 gromad. Gmina została zniesiona 29 września 1954 roku wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 roku w powiecie aleksandrowskim w woj. bydgoskim wraz z kolejną reformą administracyjną. 1 czerwca 1975 roku gmina weszła w skład nowo utworzonego woj. włocławskiego. 2 lipca 1976 roku siedzibę gminy przeniesiono ze Służewa do Aleksandrowa Kujawskiego, a nazwę jednostki zmieniono na "gmina Aleksandrów Kujawski".

</doc>
<doc id="1372654" url="https://pl.wikipedia.org/wiki?curid=1372654" title="Wysokie (gmina w powiecie zamojskim)">
Wysokie (gmina w powiecie zamojskim)

Wysokie (w piśmie "Wysokie (Zamojskie)" – z nawiasem) – dawna gmina wiejska istniejąca do 1954 roku oraz w latach 1973–1976 w woj. lubelskim a następnie w woj. zamojskim (dzisiejsze woj. lubelskie). Siedzibą gminy było Wysokie. Forma z przymiotnikiem "Zamojskie" była używana aby nie mylić gminy z pobliską gminą Wysokie.
Gmina Wysokie powstała pod koniec XIX wieku, w Królestwie Polskim, w powiecie zamojskim w guberni lubelskiej z części obszaru gminy Nielisz.
W 1919 roku gmina weszła w skład woj. lubelskiego. Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 13 gromad. Gminę zniesiono 29 września 1954 roku wraz z reformą wprowadzającą gromady w miejsce gmin.
Gminę reaktywowano 1 stycznia 1973 roku. W jej skład weszły sołectwa: Białobrzegi, Borowina, Bortatycze, Bortatycze-Kolonia, Chyża, Łapiguz, Sitaniec, Sitaniec-Kolonia, Sitaniec Wolica, Wysokie, Wólka Złojecka, Zarudzie i Złojec w woj. lubelskim, w powiecie zamojskim.
9 grudnia 1973 większą część wsi Sitaniec-Błonie włączono do Zamościa.
1 czerwca 1975 roku gmina znalazła się w nowo utworzonym woj. zamojskim. 2 lipca 1976 roku gmina została zniesiona a jej tereny włączony do gmin Nielisz i Zamość.

</doc>
<doc id="1372656" url="https://pl.wikipedia.org/wiki?curid=1372656" title="Gmina Zawada">
Gmina Zawada

"Dawne gminy:"

</doc>
<doc id="1372657" url="https://pl.wikipedia.org/wiki?curid=1372657" title="Zawada (gmina w województwie zamojskim)">
Zawada (gmina w województwie zamojskim)

Zawada – dawna gmina wiejska istniejąca w latach 1973–1976 w woj. lubelskim, a następnie w woj. zamojskim (dzisiejsze woj. lubelskie). Siedzibą gminy była Zawada.
Gmina została utworzona w dniu 1 stycznia 1973 roku. W jej skład weszły sołectwa: Bodaczów, Kąty Drugie, Kąty Pierwsze, Niedzieliska, Niedzieliska-Kolonia, Siedliska, Siedliska-Kolonia, Wielącza, Wielącza-Kolonia, Wielącza Poduchowna i Zawada w woj. lubelskim, w powiecie zamojskim. 1 czerwca 1975 roku gmina znalazła się w nowo utworzonym woj. zamojskim. 
2 lipca 1976 roku gmina została zniesiona a jej teren włączony do gmin Szczebrzeszyn i Zamość.

</doc>
<doc id="1372659" url="https://pl.wikipedia.org/wiki?curid=1372659" title="Frederick Gilmore">
Frederick Gilmore

Frederick Garfield „Fred” Gilmore (ur. 22 maja 1887 w Montrealu, zm. 17 marca 1969 w Los Angeles) – amerykański bokser.
W 1904 na letnich igrzyskach olimpijskich w St. Louis zdobył brązowy medal w kategorii piórkowej po porażce w 1. walce z Frankiem Hallerem.

</doc>
<doc id="1372662" url="https://pl.wikipedia.org/wiki?curid=1372662" title="Farmakogenetyka">
Farmakogenetyka

Farmakogenetyka – dział nauki (z pogranicza farmakologii i genetyki) zajmujący się badaniem wpływu pojedynczych genów na reakcję organizmu na podanie określonych leków. Badania farmakogenetyczne mają istotne znaczenie dla prowadzenia prawidłowej i bezpiecznej farmakoterapii. W tych badaniach ocenia się: skuteczność, bezpieczeństwo leków (działania niepożądane), a także interakcje lekowe.
Przykładem działania pojedynczego genu na farmakodynamikę stosowanego w lecznictwie jest genetycznie uwarunkowane wydłużenie zwiotczającego mięśnie działania sukcynylocholiny związane z występowaniem u niektórych pacjentów wariantu genu dla pseudocholinoesterazy cholinowej.
Tego typu nieoczekiwane i nieprawidłowe reakcje na podanie leków można zaliczyć do osobnej grupy wrodzonych defektów metabolicznych. Mutacje (polimorfizm genu) odpowiedzialne za te efekty dotyczą zwykle białek enzymatycznych biorących udział w biotransformacji leku lub pośredniczących w jego działaniu (białka receptorowe). Podstawowe znaczenie w biotransformacji leków ma cytochrom P450. Tego typu defekty genetyczne nie powodują żadnych objawów, dopóki nie zastosuje się u obciążonej osoby danej substancji leczniczej.
W wyniku zaburzenia działania leku może dochodzić do:

</doc>
<doc id="1372663" url="https://pl.wikipedia.org/wiki?curid=1372663" title="Rejon trembowelski">
Rejon trembowelski

Rejon trembowelski – były rejon obwodu tarnopolskiego Ukrainy.
Został utworzony w 1940, jego powierzchnia wynosiła 1130 km2, a ludność rejonu liczyła 70 900 osób.
Na terenie rejonu znajdowała się 1 miejska rada, 2 osiedlowe rady i 41 silskich rad, obejmujących w sumie 75 miejscowości. Siedzibą władz rejonowych była Trembowla. Rejon został zlikwidowany 17 lipca 2020.

</doc>
<doc id="1372665" url="https://pl.wikipedia.org/wiki?curid=1372665" title="Newfoundland and Labrador Provincial Men’s Curling Championship 2008">
Newfoundland and Labrador Provincial Men’s Curling Championship 2008

Newfoundland and Labrador Provincial Men’s Curling Championship 2008, prowincjonalne mistrzostwa Nowej Fundlandii i Labradoru mężczyzn w curlingu odbyły się w dniach 13-10 lutego 2008 w Labrador City, na lodowisku Carol Curling Club.
W turnieju rywalizowało ze sobą 10 drużyn, zostały one wyłonione w rywalizacji strefowej (odbył się tylko turniej strefy centralnej, gdzie wyłoniono 2 drużyny) pozostałe zespoły zakwalifikowały się do mistrzostw prowincji z turnieju open. W NL Provincial Men’s Curling Championship 2008 brały udział drużyny z 2 stref.
Mistrzostwa wygrał ponownie Brad Gushue (mistrz olimpijski 2006) i reprezentował prowincję na Tim Hortons Brier 2008.
__BEZSPISU__
Wyniki.
Play-off.
Finał.
10 lutego; 19:00
Półfinał.
10 lutego; 11:00
Tie-breaker.
9 lutego; 14:30
Round Robin.
Sesja 1..
5 lutego; 14:30
Sesja 2..
5 lutego; 20:00
Sesja 3..
6 lutego; 9:30
Sesja 4..
6 lutego; 14:30
Sesja 5..
6 lutego; 20:00
Sesja 6..
7 lutego; 9:30
Sesja 7..
7 lutego; 14:30
Sesja 8..
7 lutego; 20:00
Sesja 9..
8 lutego; 9:30
Sesja 10..
8 lutego; 14:30
Sesja 11..
8 lutego; 20:00
Sesja 12..
9 lutego; 9:30

</doc>
<doc id="1372669" url="https://pl.wikipedia.org/wiki?curid=1372669" title="Stasys Salkauskis">
Stasys Salkauskis



</doc>
<doc id="1372671" url="https://pl.wikipedia.org/wiki?curid=1372671" title="Druha Liha">
Druha Liha



</doc>
<doc id="1372675" url="https://pl.wikipedia.org/wiki?curid=1372675" title="Odkupienie">
Odkupienie

Odkupienie – w chrześcijaństwie odkupienie związane jest ze zbawczym dziełem Jezusa Chrystusa, dokonanym w jego śmierci i zmartwychwstaniu, wiąże się z pierwszym dziełem Bożym – stworzeniem świata. Człowiek w swej wolności, danej mu przez Stwórcę, ciągle doświadcza jego pomocy i jego działania na przestrzeni dziejów. Historia Bożych interwencji wskazuje na to, że Bóg chce doprowadzić ludzką wolność do pierwotnego planu, który w syntetyczny sposób nakreślił w Liście do Efezjan św. Pawła: Odkupienie jest nie tylko wybawieniem z grzechu, ale także i przede wszystkim realizacją Bożych zamierzeń, które wszystkich ludzi powołują do tego, by w Chrystusie stali się umiłowanymi dziećmi Boga.
Odkupienie w Starym Testamencie.
Wiara Izraelitów w Starym Testamencie wskazuje, że bóg Jahwe jest odkupicielem. Określenie to pochodzi z prawa rodzinnego, klanowego, plemiennego: rodziny mogły uiścić okup, by uratować krewnego, który popadł w niewolę. Termin ten, przeniesiony na grunt religijny, nie ma już wydźwięku ściśle prawnego, a zwłaszcza nie wyraża idei okupu, który komuś należy zapłacić. Bóg jako Odkupiciel wybawia swój lud za darmo, nikomu nie będąc nic dłużnym. Akcent pada tu na solidarność, na więź pokrewieństwa, którą Bóg kreuje ze swym ludem, na wierność Boga wobec siebie i ludzi. Dla Izraelitów podstawowym doświadczeniem odkupienia było wyjście z Egiptu, jako początek powstania ludu wybranego i przymierza. Wyjście to nie nastąpiło po zapłaceniu jakiegokolwiek okupu, ale jest ono uważane jednoznacznie za wyzwalającą interwencję Boga, mającą swoje źródło w jego nieskończonej władzy i wierności raz złożonym obietnicom.
Jezus-Odkupiciel.
Pierwszym chrześcijanom całkiem naturalnym wydawało się, że zbawczy wymiar śmierci Jezusa można wyrazić słowem „odkupienie”. Jezus podczas Ostatniej Wieczerzy, za pomocą gestu sam wskazał, że jego śmierć ma walor zbawczy i że jest śmiercią dla odkupienia wszystkich. W Nowym Testamencie krzyż ukazywany jest jako decydujący akt wyzwolenia, którego dokonał Bóg. Śmierć Jezusa Chrystusa jest odkupieniem, wybawieniem, ofiarą. Św. Jan nawiązuje do symboliki baranka paschalnego. Chodzi o ofiarę, której celem nie jest zmiana woli zagniewanego Boga (gdyż Bóg stale pragnie aby człowiek pojednał się z Nim), ale wpisanie się w przymierze z Bogiem umożliwiające jego ludowi pojednanie się z Nim. 
Równocześnie Nowy Testament mówi o śmierci Jezusa jako odkupieniu. Jezus jest tym, który oddaje swe życie na okup za wielu – nie dlatego, że jest zobowiązany komukolwiek coś zapłacić, lecz dlatego, że w nim objawia się oblicze Boga, który jest wierny swym obietnicom, Boga, który nie może nas zostawić w niewoli grzechu i śmierci. To Jezus jest prawdziwym Odkupicielem człowieka i historii, tym, który uwalnia od grzechu, ukazuje miłość Boga troszczącego się o to, by żadne z jego dzieci nie zginęło.

</doc>
<doc id="1372677" url="https://pl.wikipedia.org/wiki?curid=1372677" title="Farmakogenomika">
Farmakogenomika

Farmakogenomika – dział nauki z pogranicza farmakologii i genomiki zajmujący się badaniem wpływu całego genomu danej osoby (polimorfizm genów) na odpowiedź na farmakoterapię, a także na badaniu genomu w celu wykrycia nowych potencjalnych punktów uchwytu dla leków.
Pokrewna dziedzina wiedzy to farmakogenetyka.

</doc>
<doc id="1372679" url="https://pl.wikipedia.org/wiki?curid=1372679" title="Ascona">
Ascona

Ascona – miasto i gmina w dystrykcie Locarno w kantonie Ticino w Szwajcarii.
W gminie mieszka ok. 5000 ludzi. Gmina znajduje się niedaleko jeziora Maggiore.
Miasteczko jest atrakcją turystyczną.
Monte Verità.
Monte Verità (dosłownie, Góra Prawdy) w Asconie ma wielkie znaczenie w historii, ponieważ na początku XX w., została tam założona miejscowość która ogłosiła powrót do natury.
Wielka liczba artystów i innych sławnych ludzi zostali zauroczeni tym wzgórzem. Na przykład: Hermann Hesse, Carl Jung, Erich Maria Remarque, Hugo Ball, Else Lasker-Schüler, Stephan George, Isadora Duncan, Carl Eugen Keel, Paul Klee, Rudolf Steiner, Mary Wigman, Max Picard, Ernst Toller, Henri van de Velde, Fanny von Reventlow, Rudolf Laban, Frieda i Else von Richthofen, Otto Gross, Erich Mühsam i Gustav Stresemann.
W Asconie odbywały się od 1933 roku spotkania grupy intelektualistów (Rudolf Otto, Gilles Quispel, Heinrich Zimmer, Karl Kerényi, Mircea Eliade, Carl Jung, Erich Neumann, Alfons Rosenberg, Gilles Quispel, Gershom Scholem, Henry Corbin, Adolf Portmann, Herbert Read, Joseph Campbell). Spotkaniom M. Eliade (fenomenolog religii), Gershoma Scholema (badacz mistyki żydowskiej) i Henry'ego Corbina (badacz mistyki islamu) Steven Wasserstrom poświęcił książkę „Religion after Religion: Gershom Scholem, Mircea Eliade, and Henry Corbin at Eranos” (Princeton University Press, 1999). Funkcjonowało czasopismo „Eranos–Jahrbuch”, w którym publikowali ludzie związani z kręgiem z Ascony.

</doc>
<doc id="1372682" url="https://pl.wikipedia.org/wiki?curid=1372682" title="Stegersbach">
Stegersbach

Stegersbach (węg. "Szentelek", burg.-chorw. "Santalek", rom. "Schtega") – gmina targowa w Austrii, w kraju związkowym Burgenland, w powiecie Güssing. Według danych Austriackiego Urzędu Statystycznego liczyła 2,56 tys. mieszkańców (1 stycznia 2014).

</doc>
<doc id="1372684" url="https://pl.wikipedia.org/wiki?curid=1372684" title="Synagoga Chewre-Tilim w Borysowie">
Synagoga Chewre-Tilim w Borysowie



</doc>
<doc id="1372685" url="https://pl.wikipedia.org/wiki?curid=1372685" title="The Accelerators">
The Accelerators

The Accelerators – amerykański zespół rockowy.
Grupa została założona w Karolinie Północnej w 1982 roku przez wokalistę i gitarzystę Geralda Duncana, a skład uzupełnili gitarzysta Chris Moran, basista Keller Anderson oraz perkusista Doug Whelchel. Debiutancki i jednocześnie najwyżej oceniany album zespołu, "Leave My Heart", wydany został w 1983 roku nakładem wytwórni Dolphin. Wkrótce zespół podpisał umowę z Profile Records, dla których wydał kolejne dwa albumy: "The Accelerators" w 1987 roku oraz "Dream Train" w 1991 roku ze zmienionym perkusistą i basistą.
Zespół reaktywował się w 2000 roku, wydając album "Nearer", jednak z oryginalnego składu pozostał jedynie Duncan. W 2007 roku wydany został album kompilacyjny "Road Chill" zawierający utwory z pierwszych trzech płyt.

</doc>
<doc id="1372689" url="https://pl.wikipedia.org/wiki?curid=1372689" title="Nasz patriotyzm">
Nasz patriotyzm

Nasz patriotyzm – broszura Romana Dmowskiego wydana w 1893 roku, prezentująca program dopiero co powstałej Ligi Narodowej. 
Opis.
Autor pracy głosił konieczność zerwania z programem powstańczym, ale też z niektórymi aspektami programu pracy organicznej (takimi jak np. asymilacja Żydów). Autor twierdził, że w miejsce z góry skazanych na klęskę powstań należy prowadzić działanie mające na celu wzmocnienie sił narodu. Inspiracją dla powstania opracowania były stosunki społeczno-polityczne, jakie panowały w Anglii, co fascynowało Dmowskiego. Autor mocno akcentował prymat interesów narodowych, stojących w opozycji do dążeń mających na celu korzyść dzielnicy lub klasy społecznej.
Bibliografia.
"Kronika powstań polskich", praca zbiorowa pod red. Mariana Michalika, Warszawa 1994, s. 268. 

</doc>
<doc id="1372690" url="https://pl.wikipedia.org/wiki?curid=1372690" title="Enrique Chimento">
Enrique Chimento

Enrique Chimento – piłkarz argentyński, obrońca.
Będąc piłkarzem klubu Barracas Central Buenos Aires był w kadrze reprezentacji Argentyny w finałach mistrzostw świata w 1934 roku, gdzie Argentyna odpadła już w pierwszej rundzie. W jedynym meczu ze Szwecją nie wystąpił, będąc tylko rezerwowym.
Nigdy nie wziął udziału w turnieju Copa América.

</doc>
<doc id="1372697" url="https://pl.wikipedia.org/wiki?curid=1372697" title="Piotr Brzychcy">
Piotr Brzychcy

Piotr Brzychcy (ur. 30 kwietnia 1978) – polski muzyk, kompozytor i gitarzysta. Współzałożyciel i gitarzysta grupy Kruk, znany także ze współpracy z Grzegorzem Kupczykiem oraz m.in. z grupami Crystal Viper i De Press. Brzychcy od 2007 do 2010 roku pracował jako zastępca redaktora naczelnego magazynu muzycznego Hard Rocker. W 2009 roku wydał pierwszy autorski album swojego zespołu Kruk pt." Before He'll Kill You". W czerwcu 2011 światło dzienne ujrzał drugi album Kruka "It Will Not Come Back", na którym gościnnie zaśpiewał Doogie White (ex-Rainbow, Yngwie Malmsteen) oraz Piotr Kupicha.

</doc>
<doc id="1372700" url="https://pl.wikipedia.org/wiki?curid=1372700" title="Nutrigenomika">
Nutrigenomika

Nutrigenomika – dział nauki zajmujący się badaniem wpływu składników żywności na regulację ekspresji genów, które mogą warunkować m.in. występowanie stanu zdrowia lub choroby. Jednym z celów nutrigenomiki jest opracowanie indywidualnej diety zmniejszającej ryzyko wystąpienia choroby i poprawiającej stan zdrowia poszczególnych osób i społeczeństw. Termin nutrigenomika często jest mylony z terminem nutrigenetyka.
Nutrigenomika jest nauką interdyscyplinarną obejmującą genetykę, żywienie molekularne, biologię molekularną, farmakogenomikę, medycynę molekularną i bioinformatykę. Aplikacyjny charakter nutrigenomiki uzależniony jest głównie od rozwoju narzędzi bioinformatycznych, umożliwiających analizę i prezentację licznych, powiązanych ze sobą danych biologicznych, generowanych w ramach prowadzonych prac badawczych. Narzędzia te wykorzystywane są do identyfikacji nowych genów, białek, badania mechanizmu choroby, a także interakcji gen-składnik pożywienia.

</doc>
<doc id="1372703" url="https://pl.wikipedia.org/wiki?curid=1372703" title="Lucius Clay">
Lucius Clay

Lucius Dubignon Clay (ur. 23 kwietnia 1898 w Marietta, zm. 16 kwietnia 1978 w Chatham) – amerykański generał US Army, szef amerykańskich sił zbrojnych w Europie i wojskowy gubernator amerykańskiej strefy okupacyjnej w Niemczech po II wojnie światowej (1946–1949). Autor planu mostu powietrznego mającego złamać blokadę Berlina (1948–1949).

</doc>
<doc id="1372705" url="https://pl.wikipedia.org/wiki?curid=1372705" title="Niezawodny system">
Niezawodny system

Niezawodny system – polski film obyczajowy z 2008 roku.
Zdjęcia do filmu rozpoczęły się 28 sierpnia 2007. Plenery: Warszawa.
Fabuła.
Bohaterką jest starsza pani, która chce odzyskać bezcenny naszyjnik grając w kasynie w ruletkę. Opracowała pewien niezawodny system, który ma w tym pomóc. Jej poczynania zwracają uwagę Juliana, młodego hazardzisty.

</doc>
<doc id="1372707" url="https://pl.wikipedia.org/wiki?curid=1372707" title="Kruk (zespół muzyczny)">
Kruk (zespół muzyczny)

Kruk – polska grupa muzyczna założona w 2001 roku, wykonująca muzykę z gatunku hard rock.
Historia.
Zespół Kruk powstaje w 2001 roku. Wspólne upodobanie muzyków do twórczości takich grup jak Deep Purple, Led Zeppelin, Black Sabbath czy też Uriah Heep sprawia, że charakter Kruka formuje się w klasyczno rockowych ramach.
W roku 2006 Kruk nagrywa płytę „Memories” z udziałem Grzegorza Kupczyka (wokalisty Ceti &amp; Turbo), która jest zbiorem coverów z repertuaru wspomnianych wyżej wykonawców.
W kolejnym okresie swojej działalności Kruk podąża śladami wspomnianych inspiracji i poszukuje ich we współczesnej muzyce rockowej, wypracowując własny charakter, który zauważony jest przez media po wydaniu debiutanckiej płyty ”Before He’ll Kill You” w 2009 roku. Album zyskuje status ”płyty miesiąca” w magazynie Metal Hammer, natomiast trasa ”Spring Blizzard Tour 2009” promująca ten album, cieszy się dużym zainteresowaniem wśród fanów muzyki rockowej.
Rok 2011 to przede wszystkim kolejny album zespołu, zatytułowany ”It Will Not Come Back”. Gościnnie na płycie pojawiają się Doogie White (ex.Rainbow, Yngwie Malmsteen, Tank) oraz Piotr Kupicha z zespołu Feel. Album dostępny jest w sprzedaży wraz z bonusowym krążkiem DVD, na którym zawarto 100 minutowy koncert zespołu. Album pod patronatem Programu Pierwszego Polskiego Radia szybko zyskuje zwolenników. Napływają liczne pozytywne recenzje z kraju i ze świata. W międzyczasie Kruk wyrusza w trasę koncertową ”It Will Not Come Back Tour”.
Zespół bierze udział w promocji filmu ”Chopin’s Story By Ian Gillan From Deep Purple” i wyrusza z akustycznym repertuarem w jesienną mini trasę u boku amerykańskiej damy bluesa Debbie Davies. W połowie 2012 roku ruszają prace zespołu nad kolejnym albumem w studiu Mama Music. Produkcją zajmują się Marcin Kindla i Michał Kuczera znani ze współpracy z czołówką artystów polskiego show biznesu. Premiera albumu odbywa się na 12 listopada 2012 roku. Gościnnie na płycie można usłyszeć Marcina 'Aumana' Rdesta, znanego z grupy Frontside i Marcina Kindlę. Album ponownie staje się „płytą miesiąca” w magazynie Metal Hammer, a napływające z kraju i ze świata recenzje są bardzo dobre.Pierwsza połowa roku 2013 to przede wszystkim czas koncertów. Kruk pojawia się m.in. podczas Cover Festivalu, grając utwory zespołów Deep Purple i Led Zeppelin.
Przełom lipca i sierpnia 2013 roku to bardzo ważny okres w historii zespołu. 30 lipca ponownie ma on możliwość zagrania u boku grupy Deep Purple w szczelnie wypełnionej wrocławskiej Hali Stulecia. Natomiast 3 sierpnia ponownie pojawia się już na 7. edycji Festiwalu Legend Rocka w Dolinie Charlotty otwierając koncert Carlosa Santany. Podczas występu zespołu sam mistrz Carlos Santana przeszedł przez cały amfiteatr do zespołu na scenę, kierując przy tym do Piotra słowa ‘Jesteś niesamowitym gitarzystą. Musiałem zejść i Cię zobaczyć.’ Pracujący z nim od 10 lat ochroniarze nie pamiętają, by kiedykolwiek zachowywał się w ten sposób. Również po swoim koncercie Carlos Santana odwiedza garderobę Kruka by pogratulować muzykom i podpisać Piotrowi gitarę.Kruk ma na swoim koncie wspólne występy z takimi gigantami rocka jak: Whitesnake, UFO, Thin Lizzy, Uriah Heep, Eric Burton, Artur Brown, Paul Rodgers, Alcatrazz, Saxon Oliver/Dowson. Jednak największym osiągnięciem w kwestii scenicznych wojaży zespołu są dwa wspólne koncerty u boku grupy Deep Purple, a także koncert przed Carlosem Santaną.

</doc>
<doc id="1372709" url="https://pl.wikipedia.org/wiki?curid=1372709" title="Kotelniczy Potok">
Kotelniczy Potok

Kotelniczy Potok – potok w Beskidzie Sądeckim, będący prawym dopływem Czarnej Wody. Źródła znajdują się na południowo-zachodnim stoku Złomistego Wierchu Południowego, na wysokości ok. 1050 m n.p.m. Obszar źródliska objęty jest ochroną rezerwatu przyrody Nad Kotelniczym Potokiem. Dolina potoku jest położona pomiędzy grzbietami Świniarek na zachodzie oraz Mokrej na wschodzie. Ujście znajduje się ok. 600 m na północ od ostatnich zabudowań miejscowości Czarna Woda, na wysokości ok. 690 m n.p.m.

</doc>
<doc id="1372712" url="https://pl.wikipedia.org/wiki?curid=1372712" title="Filip Sabaudzki">
Filip Sabaudzki

Filip Sabaudzki lub Filip I – (, ) (ur. 1278 w Pinerolo, zm. 25 września 1334), hrabia Piemontu od 1282 roku, książę Achai, w latach 1301 - 1306. Syn Tomasza III Piemonckiego i jego żony Guyonne Burgundzkiej.
Życiorys.
W dniu 12 lutego 1301 roku poślubił w Rzymie Izabelę Villehardouin (1263 † 1312) córkę Wilhelma II Villehardouina, zmarłego w 1278 roku księcia Achai. W wyniku zawarcia małżeństwa Karol II Kulawy, w którego władzy pozostawała Achaja, powierzył władzę w Księstwie Achai Filipowi i Izabeli. Filip odbił całą Lacedonie Bizantyjczykom. Nie był jednak w stanie zaprowadzić silnych rządów w targanych narastającymi tendencjami odśrodkowymi Księstwie. Jego apodyktyczny charakter doprowadził do konfliktu z baronami. Próby ułagodzenia nieporozumień nie powiodły się i ostatecznie był zmuszony zaakceptować w 1304 roku powstanie parlamentu księstwa. Wystąpili przeciw niemu również uciskani podatkami greccy poddani Achai. Animozje pomiędzy Filipem a Karolem II doprowadziły w 1306 roku do odwołania Filipa i Izabeli z Księstwa. Filip został oskarżony o nielojalność i nieudzielenie pomocy synowi Karola II, Filipowi z Tarentu podczas jego wyprawy przeciw Epirowi. Księstwo zostało powierzone Filipowi z Tarentu. Filip Sabaudzki zrzekł się swych praw do Achai otrzymując w 1307 roku księstwo Alby. W 1312 roku ożenił się powtórnie z Katarzyną de la Tour du Pin (umarła w 1337), córką Humberta I Viennois.
Ze związku z Izabelą narodziły się:
Ze związku z Katarzyną narodziły się następujące dzieci:
Filip miał jeszcze dzieci pozamałżeńskie:
Zmarł w 1334 roku.

</doc>
<doc id="1372713" url="https://pl.wikipedia.org/wiki?curid=1372713" title="Zdarzenie (film)">
Zdarzenie (film)

Zdarzenie − amerykańsko-indyjski thriller science-fiction z 2008 roku, napisany, wyreżyserowany i wyprodukowany przez M. Night Shyamalana. Występują Mark Wahlberg, Zooey Deschanel, John Leguizamo i Ashlyn Sanchez.
Fabuła.
Pewnego poranka w Central Parku Nowym Jorku dochodzi do fali masowych samobójstw, która błyskawicznie rozprzestrzenia się w inne miejsca. Schemat zawsze wygląda tak samo: przez okolicę przechodzi podmuch silnego wiatru; ludzie stają w miejscu; zaczynają mówić od rzeczy, by w końcu odebrać sobie życie w najszybszy − i często niezwykle brutalny − sposób.
Panika szybko się rozprzestrzenia. Mieszkańcy miasta, przekonani przez media że zostali zaatakowani przez nieznanych terrorystów, próbują uciekać w rejony, które − jak sądzą − są niedotknięte szaleństwem. Wśród nich znajduje się Elliot Moore (Mark Wahlberg), nauczyciel biologii w szkole średniej; wraz z nim ewakuuje się jego żona Alma (Zooey Deschanel), przyjaciel-matematyk Julian (John Leguizamo) i jego ośmioletnia córka Jess (Ashlyn Sanchez). Pociąg, którym podróżują, nieoczekiwanie zatrzymuje się w maleńkiej mieścinie Flibert tuż po tym, jak obsługa nagle traci kontakt radiowy z cywilizacją. Przerażeni pasażerowie decydują się przeczekać kryzys; jednak radio i telewizja informują, że epidemia samobójstw rozprzestrzenia się na coraz to mniejsze miejscowości. Elliot i jego towarzysze decydują się ratować przez ucieczkę w niezamieszkane przez ludzi rejony. Napotkany na ich drodze botanik twierdzi, że wie, co jest przyczyną tragedii: wierzy, że to rośliny i drzewa atakują ludzi przez wypuszczanie halucynogennych toksyn w powietrze. Początkowo traktując te informacje z niedowierzaniem, mała grupka stopniowo przekonuje się, że botanik ma rację. Dalsza ucieczka staje się coraz bardziej beznadziejna, a Elliot i jego towarzysze napotykają podczas ucieczki rozpacz i grozę.
Obsada.
i inni

</doc>
<doc id="1372715" url="https://pl.wikipedia.org/wiki?curid=1372715" title="Ropa za żywność">
Ropa za żywność

Program "Ropa za żywność" ang. "Oil-for-Food Programme" – program ONZ utworzony w 1995 roku dla złagodzenia sankcji nałożonych na Irak po inwazji tego kraju na Kuwejt w sierpniu 1990 roku.
Zgodnie z założeniami programu, Irak wymieniał swoje dochody pochodzące ze sprzedaży ropy naftowej na żywność, środki medyczne i inne artykuły służące ludności cywilnej. Pomocą zostało objętych 60% Irakijczyków. Program "Ropa za żywność" zawieszono 17 marca 2003 roku, kiedy to Sekretarz Generalny wycofał personel Narodów Zjednoczonych z Iraku tuż przed rozpoczęciem akcji militarnej. W ramach programu od 1995 zatwierdzono kontrakty na łączną sumę 42 miliardów dolarów. Do marca 2003 zrealizowano zamówienia o wartości 26 miliardów dolarów.
Rezolucją 1483 z maja 2003 roku Rada Bezpieczeństwa ONZ podjęła decyzję o zakończeniu programu "Ropa za żywność" w przeciągu sześciu miesięcy do 21 listopada. Posunięcie to miało związek ze zniesieniem sankcji gospodarczych nałożonych na Irak po pierwszej wojnie w Zatoce Perskiej.
Pod względem finansowym program "Ropa za żywność" był największym przedsięwzięciem, jakim Narody Zjednoczone kiedykolwiek administrowały. Za zyski ze sprzedaży ropy naftowej budowano szkoły, kliniki i budynki mieszkalne, utrzymywano sieć elektryczną i infrastrukturę przesyłu ropy, a także usprawniono oczyszczanie i dystrybucję wody.
Podstawowym zadaniem programu "Ropa za żywność" było dostarczanie 27 milionowemu społeczeństwu irackiemu żywności w formie tzw. "koszyków żywnościowych". Każdy mieszkaniec Iraku – mężczyzna, kobieta i dziecko – otrzymywał comiesięczne racje żywnościowe poprzez sieć 44 226 prywatnych sklepików, z czego 33 627 znajdowało się w 15 prowincjach środkowego i południowego Iraku, a 10 599 w trzech prowincjach północnego Iraku. W szczytowym momencie działania programu pracowało 893 zagranicznych i 3600 irackich członków projektu.
Comiesięczny koszyk żywnościowy dla jednego mieszkańca Iraku składał się ze zboża, mąki, cukru, ryżu, mleka w proszku, herbaty, soli, detergentów, mydła, fasoli, soczewicy i oleju do smażenia. Taki zestaw żywnościowy zapewniał 2470 kalorii dziennie, ale nie obejmował owoców, warzyw ani mięsa. Rodziny z niemowlętami i małymi dziećmi otrzymywały dodatkowo, między innymi, odżywki dla niemowląt i pokarm zastępczy. Od początku działania programu, czyli od 1996, wartość odżywcza "koszyka żywnościowego" podwoiła się.
Przyjmując Rezolucję 1483 Rada Bezpieczeństwa miała świadomość, że dostaw żywności nie można gwałtownie przerwać, dlatego zwróciła uwagę na odpowiedzialność Tymczasowych Władz Koalicyjnych ("Coalition Provisional Authority") za bezpieczeństwo i dobrobyt społeczeństwa irackiego. ONZ zapewnia, że pomoc materialna i żywnościowa będzie dostarczana do Iraku jeszcze przez większą część 2004 dzięki obowiązującym kontraktom o wartości 8,6 miliarda USD. Będzie więc można kontynuować dostawy żywności, której program "Ropa za żywność" przesyłał do Iraku około 500 000 ton każdego miesiąca. Obecnie 60% populacji Iraku jest zależna od comiesięcznych racji żywnościowych.
Z dniem 21 listopada 2003 cała dokumentacja programu "Ropa za żywność" została przekazana Tymczasowym Władzom Koalicyjnym w Iraku, a wszystkie niewykorzystane fundusze miały znaleźć się na koncie administrowanego przez te władze Funduszu Rozwoju Iraku ("Development Fund for Iraq"). Pod koniec listopada Tymczasowe Władze Koalicyjne otrzymały również wszystkie aktywa programu i stały się odpowiedzialne za wszelkie niedokończone projekty.
Po 21 listopada 2003 obecność agend ONZ w Iraku będzie ograniczać się do kontynuacji działań w zakresie pomocy humanitarnej, określonych ich mandatem. Są one finansowane ze środków otrzymanych od krajów – darczyńców z całego świata. Jak nakreślono w Rezolucji 1483, ONZ nie jest już w żaden sposób zaangażowana w działania humanitarne programu "Ropa za żywność". Tymczasowe Władze Koalicyjne zapewniają jednak, że większość z istniejących projektów oraz operacji będzie kontynuowana, a w przyszłości zostaną one przekazane władzom Iraku.

</doc>
<doc id="1372718" url="https://pl.wikipedia.org/wiki?curid=1372718" title="Ruiny (film)">
Ruiny (film)

Ruiny (tytuł oryg. "The Ruins") – amerykańsko-australijski horror z 2008 roku, zrealizowany na podstawie powieści Scotta Smitha.
Zarys fabuły.
Grupka przyjaciół wyrusza do Meksyku na wakacje. Pod koniec pobytu wyruszają na wycieczkę do Cobá, w którym można obejrzeć ruiny świątyni Majów. Tam odwiedzają ukryte w dżungli wykopaliska archeologiczne. Niestety, stare ruiny kryją krwiożerczą roślinę, która chętnie żywi się ludźmi.

</doc>
<doc id="1372719" url="https://pl.wikipedia.org/wiki?curid=1372719" title="Oil-for-Food Programme">
Oil-for-Food Programme



</doc>
<doc id="1372720" url="https://pl.wikipedia.org/wiki?curid=1372720" title="SimCity Creator">
SimCity Creator

SimCity Creator (lub SimCity DS 2) – symulacyjna gra komputerowa, która została wydana na konsolę Wii i Nintendo DS (jako SimCity DS 2). Oprócz najważniejszego elementu gry, czyli budowy miasta, gracz może zmieniać style swoich budynków np: styl egipski, europejski itp. Udostępniona jest również możliwość zwiedzenia miasta śmigłowcem lub samolotem. Miastami można się wymieniać za pośrednictwem WiiConnect24. Podobnie jak w SimCity 4 obecne są pory dnia i tak jak w SimCity DS - pory roku. Tradycyjnym elementem znanym z każdej gry z tej serii, są katastrofy m.in. dinozaury, ogień, UFO.

</doc>
<doc id="1372721" url="https://pl.wikipedia.org/wiki?curid=1372721" title="Michael Foot (historyk)">
Michael Foot (historyk)

Michael Richard Daniell Foot (ur. 14 grudnia 1919, zm. 18 lutego 2012), posługujący się inicjałami M.R.D. Foot – historyk brytyjski. 
Życiorys.
Syn zawodowego żołnierza, uczęszczał do Winchester College i New College, Oxford, po czym wstąpił do armii brytyjskiej z wybuchem drugiej wojny światowej i służył w artylerii (Royal Artillery). Walczył we Francji w ostatniej fazie wojny, także jako oficer wywiadu wojskowego, a przez pewien czas był jeńcem wojennym. Za swoją służbę został odznaczony medalem za udział we francuskim ruchu oporu w Bretanii w 1944 roku.
Po wojnie Foot wykładał przez osiem lat w uniwersytecie w Oxfordzie, po czym został profesorem historii nowożytnej w uniwersytecie w Manchester. Jego przeżycia z okresu wojny wywołały trwające całe życie zainteresowanie europejskimi ruchami oporu, zagadnieniami wywiadu i przeżyciami jeńców wojennych. Był znany ze swoich prac z dziedziny współczesnej historii wojskowości i operacji wywiadowczych.
Foot opuścił Partię Pracy w czasie, gdy jego imiennik Michael Foot (z którym nie jest on spokrewniony) był jej przywódcą, a następnie wstąpił do brytyjskiej Partii Socjaldemokratycznej.

</doc>
<doc id="1372729" url="https://pl.wikipedia.org/wiki?curid=1372729" title="Paranoid Park">
Paranoid Park

Paranoid Park – amerykańsko-francuski dramat filmowy z 2007 roku; powstał na podstawie powieści Blake'a Nelsona.

</doc>
<doc id="1372730" url="https://pl.wikipedia.org/wiki?curid=1372730" title="Wierch Poroniec">
Wierch Poroniec



</doc>
<doc id="1372735" url="https://pl.wikipedia.org/wiki?curid=1372735" title="Nutelówka">
Nutelówka



</doc>
<doc id="1372738" url="https://pl.wikipedia.org/wiki?curid=1372738" title="Incredible Hulk">
Incredible Hulk

Incredible Hulk (tytuł telewizyjny Niesamowity Hulk, oryg. ) – amerykański fantastycznonaukowy film akcji z 2008 roku na podstawie serii komiksów o superbohaterze o pseudonimie Hulk wydawnictwa Marvel Comics. Za reżyserię odpowiadał Louis Leterrier na podstawie scenariusza Zaka Penna. Tytułową rolę zagrał Edward Norton, a obok niego w rolach głównych wystąpili: Liv Tyler, Tim Roth, Tim Blake Nelson, Ty Burrell i William Hurt.
Główny bohater, Bruce Banner, w wyniku napromieniowania zyskuje umiejętność przemiany w Hulka. Od tego czasu ukrywa się i szuka antidotum na swoją przypadłość, ale zostaje wyciągnięty z kryjówki i musi się zmierzyć z potworem nazwanym Abomination.
"Incredible Hulk" wchodzi w skład I Fazy Filmowego Uniwersum Marvela. Jest to drugi film należący do tej franczyzy i stanowi część jej pierwszego rozdziału zatytułowanego "Saga Nieskończoności". Jest to reboot filmu "Hulk" z 2003 roku. W 2022 roku w serwisie Disney+ zadebiutował serialowy spin-off, "Mecenas She-Hulk", z Tatianą Maslany w tytułowej roli.
Światowa premiera filmu miała miejsce 8 czerwca 2008 roku w Los Angeles. W Polsce produkcja ta zadebiutowała 13 czerwca tego samego roku. "Incredible Hulk" zarobił prawie 265 milionów dolarów, a jego budżet wyniósł 150 milionów. Otrzymał on przeważnie pozytywne oceny od krytyków.
Streszczenie fabuły.
Na Culver University w Wirginii Generał Ross spotyka się z doktorem Bruce’em Bannerem, kolegą i chłopakiem jego córki Betty, w sprawie odtworzenia eksperymentu superżołnierza z czasów II wojny światowej. Próba powtórzenia eksperymentu jednak się nie powodzi, a Banner w wyniku działań promieni gamma przekształca się w Hulka. Hulk niszczy laboratorium oraz rani i zabija przy tym ludzi. Banner rozpoczyna ucieczkę przed armią Stanów Zjednoczonych i Rossem, który chce wykorzystać jego przemianę w celach militarnych.
Pięć lat później Banner pracuje w fabryce napojów w Rio de Janeiro w Brazylii oraz stara się wynaleźć antidotum na swoje przemiany w Hulka korzystając przy tym z pomocy nieznajomego, z którym kontaktuje się przez Internet. Bannerowi udaje się nie przekształcić w Hulka w ciągu ostatnich pięciu miesięcy dzięki ćwiczeniom technik medytacyjnych, jako że jego przemiany następują przy wzroście tętna powyżej 200. W wyniku skaleczenia się krew Bannera dostaje się do jednej z butelek. Starszy pan z Milwaukee kupuje i wypija ten napój, co wywołuje u niego objawy choroby popromiennej. Bruce zostaje namierzony przez Rossa i armię. Ross wysyła do Rio jednostkę SWAT dowodzoną przez Emila Blonsky’ego, aby schwytać Bannera. Jednak ten zamienia się w Hulka i pokonuje drużynę Blonsky’ego. Po akcji Blonsky zgadza się na przyjęcie małej dawki surowicy podobnej do tej, która była podana Bannerowi. Ta powoduje u niego wzrost siły i szybkości, szybsze gojenie się ran, ale także zniekształca jego szkielet i negatywnie wpływa na jego psychikę.
Banner wraca do Culver University i spotyka się z Betty Ross, która umawia się z doktorem Leonardem Samsonem. Tam zostaje zaatakowany przez Rossa i Blonsky’ego, co powoduje jego ponowne przekształcenie się w Hulka. Hulk mocno rani Blonsky’ego i ucieka z Betty. Banner i Betty wspólnie się ukrywają. Banner kontaktuje się z nieznajomym z Internetu i umawia się z nim na spotkanie w Nowym Jorku. Okazuje się on być doktorem biologii, Samuelem Sternsem. Sterns stworzył prawdopodobne antidotum na transformacje Bannera na podstawie próbek krwi, które mu wysyłał. Gdy ujawnia, że chce zastosować syntetyzowane próbki krwi Bannera w medycynie, Banner chce je zniszczyć, by nie wpadły w ręce wojska. W wyniku działania antidotum moc transformacji w Hulka zostaje osłabiona, a Banner zostaje wydany w ręce wojska.
Blonsky ujawnia, że jest całkowicie zdrowy i dołącza do sił Rossa, aby zabrać Bannera do aresztu. Banner razem z Betty zostaje zabrany helikopterem, a Blonsky pozostaje w laboratorium i zmusza Sterna do podania mu próbki krwi Bannera. Sterns ostrzega go, że połączenie surowicy superżołnierza z krwią Bannera może go przeistoczyć w coś „obrzydliwego”. Eksperyment przeistacza Blonsky’ego w stworzenie podobne wielkością i siłą do Hulka, ale doprowadza go do szaleństwa. Atakuje Sternsa, w wyniku czego do ciała naukowca dostaje się krew Bannera i wywołuje u niego mutację. Blonsky jako Abomination zaczyna niszczyć Harlem. Banner zdaje sobie sprawę, że Hulk jest jedynym, który może go powstrzymać. Przekonuje Rossa, aby go uwolnił i wyskakuje z helikoptera. Po uderzeniu w ziemię przeistacza się w Hulka. Po długiej walce Hulk pokonuje Blonsky’ego, a przed zabiciem go powstrzymuje go Betty. Hulk ucieka z Nowego Jorku.
Miesiąc później Banner mieszka w Kolumbii Brytyjskiej, gdzie okazuje się, że jest w stanie przekształcać się w Hulka w sposób kontrolowany. W końcowej scenie Tony Stark spotyka się z Rossem w miejscowym barze i informuje go o powstaniu drużyny.
Obsada.
W filmie ponadto wystąpili: Christina Cabot jako Kathleen Sparr, oficer armii Stanów Zjednoczonych; Peter Mensah jako Joe Greller, generał i przyjaciel Rossa; Débora Nascimento jako Martina, koleżanka Bannera z fabryki w Rio de Janeiro oraz Martin Starr jako Roger Harrington.
Paul Soles, który podkładał głos Bannerowi w serialu animowanym, "The Marvel Super Heroes" z 1966 roku, pojawia się jako Stanley Lieber, właściciel pizzerii i przyjaciel Bannera, a Lou Ferrigno, który grał Hulka w serialu "Incredible Hulk" z 1977 roku zagrał ochroniarza. Rickson Gracie wystąpił w roli instruktora sztuk walki. W rolach cameo pojawili się: twórca komiksów Marvela, Stan Lee, jako mężczyzna pijący napój zakażony krwią Bannera oraz w scenie po napisach Robert Downey Jr. jako Tony Stark.
Produkcja.
Rozwój projektu.
Po premierze filmu "Hulk" w 2003 roku jego scenarzysta, James Schamus, planował jego kontynuację. Miał się w niej pojawić Szary Hulk oraz złoczyńcy Leader i Abomination. Wstępnie planowano premierę sequela na 2005 rok. W związku z tym, że Universal Pictures nie zdążył nakręcić kontynuacji w wyznaczonym czasie, prawa do postaci powróciły do Marvel Entertainment. W styczniu 2006 roku Avi Arad poinformował, że Marvel Studios będzie odpowiedzialne za produkcję i budżet filmu , a Universal Pictures będzie jego dystrybutorem.
Stanowisko reżysera zaproponowano Louisowi Leterrierowi, który zainteresowany był tym stanowiskiem przy filmie "Iron Man", które powierzono Jonowi Favreau. Leterrier obawiał się, że nie będzie w stanie naśladować stylu Anga Lee, jednak przedstawiciele studia wyjaśnili mu, że chcieli by była to świeża wizja. Główną inspiracją dla reżysera był komiks "Hulk: Gray" autorstwa Jepha Loeba i Tima Sale’a. Leterrier ujawnił, że chciał pokazać, jak Bruce Banner zmaga się ze znajdującym się w jego ciele potworem.
Zak Penn, który pracował już nad scenariuszem do pierwszego filmu w 1996 roku, został zatrudniony do napisania scenariusza do . Zawarł w nim dwie sceny ze scenariusza z 1996 roku. Penn napisał łącznie trzy szkice scenariusza i zrezygnował w 2007 roku. Kiedy Edward Norton rozpoczął negocjacje ze studiem dotyczące głównej roli w 2006 roku, zaproponowano mu również napisanie scenariusza. Pierwszy szkic miał przedstawić studiu w ciągu miesiąca. Norton po jego oddaniu pracował nad scenariuszem dodając do niego nowe elementy jeszcze w momencie gdy wykonano już połowę zdjęć do filmu. W listopadzie studio wyznaczyło datę amerykańskiej premiery na 13 czerwca 2008 roku. Leterrier zaznaczył, że film jest rebootem, a Kevin Feige wyjawił, że nie planowano opowiedzenia kolejny raz genezy superbohatera, ponieważ uznano, że jest ona znana widzom, a jedynym powodem, dla którego powstał , było wprowadzenia postaci Hulka do Filmowego Uniwersum Marvela. Krótko po premierze filmu Gale Anne Hurd określiła go jako trochę reboot i po części sequel "Hulka" z 2003 roku. Gildia Scenarzystów zdecydowała się ostatecznie przypisać autorstwo scenariusza Pennowi argumentując, że zmiany dokonane przez Nortona nie były duże.
Casting.
W kwietniu 2006 roku Edward Norton rozpoczął negocjacje ze studiem dotyczące zagrania tytułowej roli. W kwietniu 2007 roku poinformowano, że zagra Bruce’a Bannera. David Duchovny i Mark Ruffalo również byli brani pod uwagę do tej roli. Ostatecznie Ruffalo zastąpił Nortona w kolejnych produkcjach Filmowego Uniwersum Marvela. W maju do obsady dołączyli: Liv Tyler jako Betty Ross i Tim Roth jako Abomination. W czerwcu ujawniono, że William Hurt zagra Thaddeusa Rossa. W lipcu do obsady dołączyli Tim Blake Nelson w roli Samuela Sternsa i Christina Cabot. W październiku poinformowano, że Ty Burrell wystąpi jako Leonard Samson.
Zdjęcia i postprodukcja.
Zdjęcia do filmu rozpoczęły się 8 lipca 2007 roku w Toronto w Kanadzie, gdzie nakręcono sceny na University of Toronto, w Morningside Park, na Yonge Street i w Financial District. Lokacje te posłużyły do scen na Culver University i walki w Harlemie. W opuszczonej fabryce w Hamilton zrealizowano sceny fabryki w Rio de Janeiro. Ekipa zdjęciowa pracowała również w bazie wojskowej CFB Trenton, na lodowcu Bella Coola w Kolumbii Brytyjskiej i w Toronto Film Studios. Przez tydzień realizowano zdjęcia w Nowym Jorku, a dwa ostatnie tygodnie w Rio de Janeiro, gdzie nakręcono sceny w dzielnicach Rocinha, Lapa i Santa Teresa oraz Parku Narodowym Tijuca Forest. Prace na planie zakończyły się pod koniec listopada. Za zdjęcia odpowiadał Peter Menzies Jr. Scenografią zajął się Kirk M. Petruccelli, a kostiumy zaprojektowały Denise Cronenberg i Renée Bravener.
Montażem zajęli się John Wright, Rick Shaine i Vincent Tabaillon. Prawie 70 minut nakręconego materiału przedstawiającego głównie genezę Hulka nie znalazło się w ostatecznej wersji filmu. Efekty specjalne zostały stworzone przez studia produkcyjne: Rhythm and Hues Studios, Soho VFX, Hydraulx i Image Engine, a odpowiadał za nie Kurt Williams. Image Engine przygotowało scenę wędrówki kropli krwi Bannera po piętrach fabryki. Soho VFX i Hydraulx pracowały nad scenami akcji, w tym sceną walki na kampusie uniwersyteckim i początkiem walki na Harlemie. Rhythm &amp; Hues zajęło się wyglądem Hulka i Abomination oraz przygotowało finałową część sceny walki w Harlemie.
Muzyka.
Craig Armstrong został zatrudniony do skomponowania muzyki do filmu. Ścieżka dźwiękowa została nagrana w ciągu czterech dni w Bastyr University Chapel w Kenmore w kwietniu 2008 roku przez 73-osobową orkiestrę Northwest Sinfonia pod kierownictwem Matta Dunkleya. Dwu-płytowy album z muzyką Armstronga, "The Incredible Hulk: Original Motion Picture Score", został wydany 10 czerwca 2008 roku przez Marvel Music.
Promocja.
W lipcu 2006 roku Louis Leterrier pojawił się na panelu studia podczas San Diego Comic-Conu. Pierwszy zwiastun filmu pojawił się w 12 marca 2008 roku, natomiast drugi udostępniono 30 kwietnia. 5 czerwca Sega wydała grę wideo "The Incredible Hulk". Edward Norton, Tim Roth, Liv Tyler, William Hurt i Tim Blake Nelson powtarzają w niej swoje role z filmu. Gra została wydana na konsolach: PlayStation 2, PlayStation 3, Wii i Xbox 360, na przenośnej konsoli Nintendo DS oraz na system operacyjny Microsoft Windows. 9 czerwca film był promowany podczas programu "American Gladiators", który prowadził Hulk Hogan z gościnnym udziałem Lou Ferrigno.
Partnerami promocyjnymi filmu były firmy: Burger King, 7-Eleven, Kmart, Kellogg Company, Sargento, AirHeads, Hasbro i General Nutrition Corporation.
9 i 15 października 2008 roku Marvel Comics wydało nieoficjalny dwu-zeszytowy komiks "The Incredible Hulk: The Fury Files", za którego scenariusz odpowiadał Frank Tieri, a za rysunki Salvadore Espin. Natomiast 21 października został wydany kolejny nieoficjalny, jedno-zeszytowy komiks "The Incredible Hulk: The Big Picture", który był dostępny dla klientów sieci Walmart kupujących film. Jego scenariusz napisał Peter David, a rysunki stworzył Dave Ross.
25 listopada 2015 roku został wydany cyfrowo "Guidebook to the Marvel Cinematic Universe: Marvel’s The Incredible Hulk", który zawiera fakty dotyczące filmu, porównania do komiksów oraz informacje produkcyjne. 5 kwietnia 2017 roku udostępniono drukiem wydanie zbiorcze, w którym znalazła się także treść tego przewodnika, zatytułowana "Marvel Cinematic Universe Guidebook: The Avengers Initiative".
Wydanie.
Światowa premiera filmu "Incredible Hulk" miała miejsce 8 czerwca 2008 roku w Gibson Amphitheatre w Los Angeles. W wydarzeniu tym uczestniczyła obsada, twórcy filmu oraz zaproszeni goście. Premierze towarzyszył czerwony dywan oraz szereg konferencji prasowych.
Dla szerszej publiczności film zadebiutował 11 czerwca na Ukrainie. Następnego dnia, 12 czerwca, pojawił się w Portugalii, Chile, Rosji, Australii, Nowej Zelandii i Korei Południowej. Od 13 czerwca dostępny był w Stanach Zjednoczonych, Kanadzie, Norwegii, Szwecji, Wielkiej Brytanii, Brazylii, Meksyku, na Filipinach i Tajwanie oraz w Polsce. Jeszcze w tym samym miesiącu zadebiutował w Szwajcarii, Holandii, Belgii, Izraelu, Zjednoczonych Emiratach Arabskich, Hiszpanii, Indiach i Kolumbii i we Włoszech. W lipcu pojawił się w Niemczech, Francji, Austrii i Wietnamie. W Japonii zadebiutował 1 sierpnia, a w Chinach dostępny był od 20 sierpnia.
Film został wydany na nośnikach DVD i Blu-ray 21 października 2008 roku w Stanach Zjednoczonych przez Universal Pictures Home Entertainment. W Polsce został wydany 2 lutego 2009 roku przez Tim Film Studio.
2 kwietnia 2013 roku został wydany również w 10-dyskowej wersji kolekcjonerskiej "Marvel Cinematic Universe: Phase One Collection", która zawiera 6 filmów Fazy Pierwszej, a 15 listopada tego samego roku został zawarty w specjalnej edycji zawierającej 23 filmy franczyzy tworzące "The Infinity Saga".
Odbiór.
Box office.
"Incredible Hulk" mając budżet wynoszący 150 milionów dolarów, zarobił w weekend otwarcia ponad 31 milionów dolarów debiutując w 38 krajach. W weekend otwarcia w Stanach Zjednoczonych i Kanadzie uzyskał przychód wynoszący ponad 55 milionów. Jego łączny przychód z biletów na świecie osiągnął prawie 265 milionów dolarów, z czego w Stanach Zjednoczonych i Kanadzie zarobił prawie 135 milionów.
Do największych rynków należały: Wielka Brytania (15,2 miliona), Meksyk (12,7 miliona), Francja (9,7 miliona), Chiny (9,3 miliona), Hiszpania (7,7 miliona), Włochy (6,5 miliona), Rosja (6,4 miliona) i Korea Południowa (6,4 miliona). W Polsce w weekend otwarcia film zarobił ponad 160 tysięcy dolarów, a w sumie ponad 480 tysięcy.
Krytyka w mediach.
Film spotkał się z przeważnie pozytywną reakcją krytyków. W serwisie Rotten Tomatoes 67% z 237 recenzji uznano za pozytywne, a średnia ocen wystawionych na ich podstawie wyniosła 6,2/10. Na portalu Metacritic średnia ważona ocen z 38 recenzji wyniosła 61 punktów na 100. Natomiast według serwisu CinemaScore, zajmującego się mierzeniem atrakcyjności filmów w Stanach Zjednoczonych, publiczność przyznała mu ocenę A- w skali od F do A+.
Todd McCarthy z „Variety” napisał: „Ta głośna i pełna wartkiej akcji produkcja, z radością dająca odbiorcom to, czego oczekują, potrząśnie hojnie monetą na wszystkich rynkach”. A.O. Scott z „The New York Times” stwierdził, że "Incredible Hulk" to: „Średni film o superbohaterach! Chciałbym móc powiedzieć, że był niesamowity”. Simon Crook z „Empire Magazine” napisał, że: „Hulk 2.0 jest z pewnością bardziej przekonującą propozycją niż rzucający czołgami balon na ogrzane powietrze z filmu Lee. Z większą wagą, ciężarem i ścięgnami, bez latających bzdur”. Kirk Honeycutt z „The Hollywood Reporter” stwierdził, że: „"Hulk" to zgrabna, ekscytująca przejażdżka z inteligentnym scenariuszem Zaka Penna i sprytną, przemyślaną reżyserią francuskiego reżysera serii "The Transporter", Louisa Leterriera”. Peter Bradshaw z „The Guardian” napisał: „Krytyk pamięta wersję Anga Lee. Wersja Anga Lee przestała działać. Jednak nowy, bzdurny film o Hulku sprawia, że [film z 2003] jest dobry niczym "Obywatel Kane". Krytyk opuścił kino urażony. Film zabrał krytykowi dwie godziny życia. Krytyk już ich nie odzyska. Nigdy. Rarrrrr”. Eric Moro z IGN stwierdził, że: „"Incredible Hulk" jest dokładnie tym, czym powinien być: akcja totalna, która resetuje kinową ciągłość fabularną ikony komiksu i toruje drogę do przyszłych odsłon”. Lou Lumenick z „New York Post” napisał: „Podobnie jak jego potworny bohater, "Incredible Hulk" wykonuje swoją pracę przy minimalnej wirtuozerii i z dużą ilością hałasu”. Natomiast Mark Rahner z „The Seattle Times” stwierdził, że „Przynajmniej nie jest to kolejny film o genezie, która trwa wiecznie”.
Robert Ziębiński z tygodnika „Newsweek” napisał, że: „Problem tej ekranizacji przygód Hulka leży w niekonsekwencji akcji, napięcie w filmie faluje raz opadając w rejony nudy, raz wznosząc się i nabierając niesamowitego tempa. Ten brak konsekwencji w prowadzeniu akcji po pewnym czasie zaczyna nudzić, niestety”. Krzysztof Michałowski z portalu Filmweb stwierdził, że: „Miało być zielono i ponętnie – i tak jest. Każdy fan komiksów oraz spracowana dziatwa oczekująca nietuczącego popcornu powinna być usatysfakcjonowana. Bo Hulka ogląda się być może bezmyślnie, ale z całą pewnością dobrze”. Jacek Hałupka z Klubu Miłośników Filmu napisał, że: „"Incredible Hulk" to adaptacja ze wszech miar udana i satysfakcjonująca, kontynuuje ona kierunek, jaki narzucił niegdyś Bryan Singer swoimi genialnymi „X-menami”, przerabiając komiks na coś więcej niż śmieszną nawalankę rysunkowych postaci, skupiając się bardziej na ludziach, ich cechach i problemach, niż na licznych i fantastycznych talentach”. Alicja Gancarz z Onet.pl stwierdziła: „Minęło niespełna pięć lat od czasu zejścia z dużych ekranów zielonego monstrum, a Hulk znów panoszy się w kinach. Tym razem wychodzi mu to znacznie lepiej”.
Kontynuacja.
W październiku 2008 roku Kevin Feige poinformował, że Marvel Studios planuje kontynuację. Postać grana przez Tima Blake’a Nelsona, Samuel Sterns, została wprowadzona po to, by był on antagonistą w kolejnym filmie jako Leader. Louis Leterrier miał powrócić na stanowisku reżysera, a Edward Norton i Tim Roth mieli powtórzyć swoje role. W lipcu 2010 roku poinformowano, że Mark Ruffalo, który był brany pod uwagę do roli Bruce’a Bannera, zastąpił Nortona w filmie "Avengers". W kwietniu 2012 roku Feige wyjawił, że studio nie planuje w najbliższym czasie kolejnej części o Hulku. W październiku 2014 roku poinformował on, że Hulk będzie pojawiał się w innych produkcjach Filmowego Uniwersum Marvela.
Poza "Avengers" z 2012 roku, Ruffalo powtórzył rolę Bruce’a Bannera / Hulka w filmach ' z 2015, ' z 2017, ' z 2018 i ' z 2019 roku.
We wrześniu 2018 roku ujawniono, że Marvel Studios pracuje nad kilkoma limitowanymi serialami dla serwisu Disney+. W sierpniu 2019 roku Feige zapowiedział serial "Mecenas She-Hulk". W listopadzie Jessica Gao została zatrudniona na stanowisko głównego scenarzysty. We wrześniu 2020 roku poinformowano, że Kat Coiro zajmie się reżyserią kilku odcinków serialu. W grudniu ujawniono, że pozostałą ich część wyreżyseruje Anu Valia. Tytułową rolę zagrała Tatiana Maslany, a Ruffalo i Roth powrócili jako Bruce Banner / Hulk i Emil Blonsky / Abomination.

</doc>
<doc id="1372764" url="https://pl.wikipedia.org/wiki?curid=1372764" title="Abraham de Wicquefort">
Abraham de Wicquefort

Abraham de Wicquefort (ur. 24 grudnia 1598 w Amsterdamie, zm. 23 lutego 1682 w Celle) – dyplomata, z pochodzenia Holender, poseł Rzeczypospolitej w Republice Zjednoczonych Prowincji w latach 1665 -1670, rezydent króla polskiego w Niderlandach w siódmym dziesięcioleciu XVII wieku.
Życiorys.
W latach 1665-1670 reprezentował Polskę w Hadze. Później pełnił analogiczną funkcje reprezentanta księstwa Brunszwik-Lüneburg. W XVII wieku było dość powszechne by obywatel lub poddany jednego kraju reprezentował w nim interesy innego. Nie wszystkie władze to jednak akceptowały, i tak w 1675 wtrącono Wicqueforta do więzienia z dożywotnim wyrokiem. Nie załamał się jednak i napisał w więzieniu podręcznik służby dyplomatycznej: "L'Ambassadeur".

</doc>
<doc id="1372766" url="https://pl.wikipedia.org/wiki?curid=1372766" title="Jeszcze dalej niż Północ">
Jeszcze dalej niż Północ

Jeszcze dalej niż Północ (tytuł oryginalny: "Bienvenue chez les Ch'tis") – francuski film komediowy z 2008 roku, nakręcony według pomysłu Dany'ego Boona i wyprodukowany przez Pathé, Hirsch Production, TF1 Group oraz Les Productions du Ch'Timi.
Jego premiera odbyła się 20 lutego 2008 w kinach większych miast regionu Nord-Pas-de-Calais oraz departamentu Somma (w kinach pozostałej części Francji wyświetlano go od 27 lutego 2008). W Polsce film zaprezentowano po raz pierwszy 6 czerwca 2008 (chronologicznie, była to siódma krajowa premiera na świecie, po: Francji, Belgii, Szwajcarii, Luksemburgu, Wielkiej Brytanii, a także Irlandii). We francuskich kinach obejrzało go łącznie 20 489 303 widzów (w tym kraju film pobił wyniki finansowe "Titanica", stając się tym samym najbardziej kasową produkcją w historii francuskiej kinematografii).
Ze względu na ogromną popularność filmu, nakręcono jego wersje (remake): włoską ("Witaj na południu" z 2010 i "Benvenuti al Nord" z 2012) oraz chińską. W 2018 – z okazji dziesięciolecia premiery filmu – nakręcono jego sequel zatytułowany "La Ch'tite Famille".
Fabuła.
Philippe Abrams (Kad Merad) jest naczelnikiem placówki francuskiej poczty w Salon-de-Provence (departament Delta Rodanu), na południu kraju. Mieszka tam z kilkuletnim synem Raphaëlem (Lorenzo Ausilia-Foret) oraz żoną Julie (Zoé Félix), której depresyjne usposobienie odbiera spokój i radość życia bliskim. Kobieta marzy o przeprowadzce na Lazurowe Wybrzeże, a Philippe próbuje spełnić pragnienie przygnębionej małżonki. Starając się o przeniesienie do jednego z urzędów pocztowych na wybrzeżu Morza Śródziemnego, dopuszcza się oszustwa. Pomysłowa, ale szyta grubymi nićmi intryga nie wychodzi i Abrams zostaje zdemaskowany. Od zwolnienia oraz innych konsekwencji chroni go znajomy zwierzchnik Jean (Stéphane Freiss), który załatwia mu dwuletnie przeniesienie na posadę nadzorcy poczty w Bergues w departamencie Nord, miasteczku na północnym krańcu Francji, przy granicy z Belgią. Dla państwa Abramsów, pełnych uprzedzeń typowych Francuzów z południa, to istna katastrofa. Tamta część kraju kojarzy im się jedynie z nieznośną pogodą, nieokrzesanymi, prostackimi ludźmi oraz dialektem (językiem pikardyjskim), którego nie sposób zrozumieć. Abrams z nieukrywaną niechęcią przyjmuje propozycję, ale nie jest w stanie przekonać żony, by dołączyła do niego wraz z synem. Po dramatycznym pożegnaniu z rodziną wyrusza więc samotnie w ponad tysiąckilometrową drogę, przygotowany na najgorsze. Tuż po dotarciu na miejsce wszystko zdaje się potwierdzać jego obawy. Jednak po kilku dniach – ku wielkiemu zdziwieniu – odkrywa, że północ jego ojczyzny nie jest taka straszna, jak się powszechnie sądzi. Wręcz przeciwnie – mieszkańcy Pikardii oraz Nord-Pas-de-Calais okazują się niezwykle gościnni i mili, a klimat nie taki surowy. Rzuca więc w kąt puchową kurtkę, z którą miał się nie rozstawać, po czym oddaje się pracy, poznawaniu miejscowych zwyczajów, a także języka swego nowego przyjaciela Antoine'a (Dany Boon) oraz reszty Ch'tis, jak sami siebie nazywają mieszkańcy północnych regionów Francji.
Produkcja.
Ostateczna decyzja o wyborze miejsc kręcenia filmu została podjęta w lutym 2007. Okres zdjęciowy trwał 53 dni, a rozpoczął się w Salon-de-Provence oraz Cassis na południu Francji. Główny plan i plenery zlokalizowano w Bergues (od 21 maja do 13 czerwca 2007), a Dany Boon wybrał to niewielkie miasteczko z dwóch powodów: mieszka tam część jego rodziny, a sama miejscowość nie była wówczas szczególnie znana, co gwarantowało spokój podczas pracy. Część filmu nakręcono 16 maja 2007 w Bruay-la-Buissière (osiedle "La cité des Électriciens"), jednym z najstarszych miast regionu. Ujęcia żeglarstwa lądowego powstały na plaży w "Malo-les-Bains" (dzielnicy Dunkierki). Scenę w restauracji kręcono w restauracji "Chez Morel" na placu teatralnym w Lille, zaś ujęcia ze stadionu Félix-Bollaert w Lens filmowano 19 maja 2007 podczas meczu RC Lens–OGC Nice.

</doc>
<doc id="1372767" url="https://pl.wikipedia.org/wiki?curid=1372767" title="Chołodeć">
Chołodeć

Chołodeć (studeneć) – ukraińska potrawa narodowa; wywar z cielęciny, wieprzowiny lub mięsa drobiowego, gotowany z czosnkiem, cebulą, liściem laurowym, pieprzem. Dodaje się również chrzan, gorczycę i ocet. Chołodeć jest także charakterystyczny dla kuchni rosyjskiej. 
Przegotowany wywar rozlewa się do misek i wynosi w chłodne miejsce do zastygnięcia. Polskim odpowiednikiem dania są galarety mięsne typu „zimne nóżki”.

</doc>
<doc id="1372770" url="https://pl.wikipedia.org/wiki?curid=1372770" title="Christopher Dawson">
Christopher Dawson

Christopher Henry Dawson (ur. 12 października 1889; zm. 25 maja 1970) – angielski historyk, autor prac z zakresu historii kultury i historii chrześcijaństwa.
Życiorys.
Wychował się w Hartlington Hall w Yorkshire. Kształcił się w Winchester College i Trinity College w Oksfordzie. W 1914 przeszedł na katolicyzm. Dwa lata później ożenił się z Valery Mills. Jego pierwsze publikacje pochodzą z 1920. W latach 1947–1948 wykładał w Edynburgu, w latach 1958–1962 w Harvard University. Autor ponad 250 pozycji.

</doc>
<doc id="1372771" url="https://pl.wikipedia.org/wiki?curid=1372771" title="Dwa dni w Paryżu">
Dwa dni w Paryżu

Dwa dni w Paryżu – francusko-niemiecka komedia romantyczna z 2007 roku.
Fabuła.
Francuzka Marion i Amerykanin Jack mieszkają w Nowym Jorku. Chcąc ożywić swój związek, wyruszają w podróż po Europie. Pobyt w Wenecji okazał się katastrofą (oboje nabawili się dolegliwości gastrycznych). Nadzieją jest pobyt w Paryżu. Mają 2 dni na zapamiętanie wyjazdu jako udanego.
Rodzice Marion są pełnymi temperamentu dojrzałymi ludźmi. Ich córka okazuje się być szukającą szczęścia w miłości kobietą. Spotyka w trakcie wycieczki po Paryżu swoich byłych kochanków, a Jack nie jest w stanie zrozumieć romansów swojej partnerki sprzed lat, tym bardziej, że nie wie, czy na pewno już się zakończyły. Film kończy szczera rozmowa bohaterów.

</doc>
<doc id="1372772" url="https://pl.wikipedia.org/wiki?curid=1372772" title="Irena Pikiel-Samorewiczowa">
Irena Pikiel-Samorewiczowa

Irena Pikiel-Samorewiczowa (ur. 21 grudnia 1900 w Petersburgu, zm. 15 marca 1991 w Skolimowie) – artysta plastyk, reżyser, dyrektor teatrów Baj Pomorski w Toruniu oraz Pleciuga w Szczecinie.
Z pochodzenia wilnianka, z teatrem związała się podczas studiów plastycznych, kiedy to uczestniczyła w przygotowywaniu akademickich szopek. W czasie drugiej wojny światowej zaangażowała się do Teatru Młodego Widza Bajka w Wilnie jako kierownik plastyczny. Tuż po zakończeniu wojny jako repatriantka z pozwoleniem na tworzenie teatru lalkowego dla dzieci i młodzieży przyjechała do Bydgoszczy. W oparciu o warszawski Baj założyła tam Baj Pomorski – pierwszy teatr lalkowy na Ziemi Pomorskiej. W 1946 r. doprowadziła do przeniesienia teatru do Torunia na scenę, przy ul. Piernikarskiej. Powołała nowy zespół aktorski, nawiązała współpracę z aktorami ówczesnego Teatru Ziemi Pomorskiej. Zawsze czuła się artystą plastykiem i ten wymiar teatru interesował ją najbardziej. W 1947 r. została tymczasowo przeniesiona do warszawskiego "Baja". Do Torunia już nie wróciła, ale zostawiła godnych siebie następców, którzy jej zapał i zaangażowanie w stworzenie toruńskiej sceny lalkowej wykorzystali do ustabilizowania pozycji Teatru. Do 1961 r. związana była Z Teatrem Młodego Widza w Poznaniu, w latach 1961-1964 sprawowała funkcję dyrektora Teatru Lalek i Aktora "Pleciuga" w Szczecinie. Zmarła 15 marca 1991 r.

</doc>
<doc id="1372774" url="https://pl.wikipedia.org/wiki?curid=1372774" title="Generator parserów">
Generator parserów

Generator parserów – program generujący analizator składniowy (parser) języka formalnego na podstawie jego opisu, najczęściej w postaci gramatyki. W modelu wzorcowym, generator otrzymuje opis języka w postaci gramatyki, generuje kod źródłowy, który po skompilowaniu daje parser, który z kolei otrzymuje na wejściu symbole leksykalne z leksera i produkuje drzewo wyprowadzenia lub rozpoznaje błędy składniowe.
Generator może pozwalać na dodatkowe informacje w opisie języka np.
Rodzaje.
Istnieją różne rodzaje parserów. Dany generator potrafi generować tylko niektóre typy parserów, zazwyczaj jeden, lub kilka podobnych. Popularniejsze typy generowanych parserów to np.: LALR, LR, GLR, LL. W zależności od typu parsera, akceptowane są odpowiednie klasy gramatyk.
Generatory można również podzielić ze względu na język programowania w którym jest generowany kod parsera. Niektóre generatory potrafią produkować kod w kilku (zazwyczaj podobnych) językach. Istnieją generatory, które tworzą kod będący jednocześnie analizatorem składniowym i leksykalnym.

</doc>
<doc id="1372776" url="https://pl.wikipedia.org/wiki?curid=1372776" title="Niedźwiadek (film 2007)">
Niedźwiadek (film 2007)

Niedźwiadek – czeska tragikomedia z 2007 roku.

</doc>
<doc id="1372777" url="https://pl.wikipedia.org/wiki?curid=1372777" title="Radvanice">
Radvanice

Zobacz też

</doc>
<doc id="1372780" url="https://pl.wikipedia.org/wiki?curid=1372780" title="Stanisław Stapf">
Stanisław Stapf

Stanisław Stapf (ur. 1907, zm. 17 marca 1986) – nauczyciel, kurator oświaty, reżyser.
Urodził się we Frysztaku Krośnieńskim. Studiował w Krakowie i Poznaniu historię sztuki, był nauczycielem języka polskiego w szkołach średnich Grudziądza i Torunia, pracował również jako wizytator kuratorium oświaty. Jego teatralną szkołą był Stalag II C Woldenberg. Przez pięć pół roku działał w obozowym teatrze dramatycznym i lalkowym pod kierownictwem literackim Leona Kruczkowskiego jako kierownik artystyczny, aktor, reżyser i scenograf. Jak sam wspominał: "Była to bardzo gruntowna szkoła ..." 
Teatr Baj Pomorski w Toruniu był pierwszą kierowaną przez niego sceną. Do najważniejszych jego osiągnięć należą: modernizacja i przebudowa teatru, wykształcenie aktorów, stworzenie Festiwalu Teatrów Lalek Polski Północnej. Po okresie toruńskim został dyrektorem i kierownikiem artystycznym Teatru Lalek we Wrocławiu, przyczyniając się do przekształcenia tej sceny w jeden z najciekawszych teatrów lalkowych w Polsce. Tam też zrealizował swoje, jeszcze toruńskie marzenie, i utworzył Studium Aktorskie Teatru Lalek, z którego powstał Wydział Lalkarski krakowskiej PWST, gdzie do 1975 r. pełnił funkcję dziekana.

</doc>
<doc id="1372783" url="https://pl.wikipedia.org/wiki?curid=1372783" title="Mňága – Happy End">
Mňága – Happy End

Mnága - Happy End - czeska komedia muzyczna w konwencji mockumentary z 1996 roku w reżyserii i ze scenariuszem Petra Zelenki, dla którego był to debiut kinowy.
Fabuła.
Obraz nakręcony został w konwencji filmu dokumentalnego, poświęconego historii znanego czeskiego zespołu rockowego Mňága a Žďorp. O kulisach jego powstania opowiadają muzycy, a także krytycy muzyczni, producenci i inne znane postacie czeskiej branży muzycznej.
Film został skonstruowany tak, aby do samego końca widz nie wiedział, co z jego treści jest prawdą, a co fikcją. W rzeczywistości fikcją jest ogromna większość fabuły, łącznie z częścią wypowiadających się postaci. Autentyczny jest natomiast sam zespół (choć powstał w zupełnie innych okolicznościach niż przedstawia to film), jego występujący w filmie muzycy oraz wykorzystane piosenki

</doc>
<doc id="1372785" url="https://pl.wikipedia.org/wiki?curid=1372785" title="Szeligi (stacja kolejowa)">
Szeligi (stacja kolejowa)

Szeligi – stacja kolejowa w Szeligach, w województwie mazowieckim, w Polsce. Znajduje się na linii CMK.

</doc>
<doc id="1372787" url="https://pl.wikipedia.org/wiki?curid=1372787" title="Ove Andersson">
Ove Andersson

Ove Andersson (ur. 3 stycznia 1938, zm. 11 czerwca 2008) – szwedzki kierowca rajdowy, były szef zespołu Toyoty w Formule 1. Nazywany był „Påven”.
Życiorys.
W 1971 Andersson wygrał Rajdy Monte Carlo, San Remo, Österreichische, Alpenfahrt i Akropolu. Po inauguracji Mistrzostw Świata w 1973, Andersson jeżdżąc głównie w Toyocie, zajął siedem miejsc na podium w 28 wyścigach. Wygrał w 1975 Rajd Safari w Peugeocie 504.
Na początku 1970 Andersson był też właścicielem własnego zespołu Andersson Motorsport, który później został przekształcony w Toyota Team Europe i osiągnął duże sukcesy w Mistrzostwach Świata.
Andersson był pierwszym szefem zespołu Toyoty w Formule 1. Zaczynał w 2002, a w 2003 odszedł ze stanowiska, lecz nadal pracował jako doradca zespołu.
Andersson zmarł 11 czerwca 2008 w rajdzie weteranów w Południowej Afryce po zderzeniu czołowym z innym pojazdem.

</doc>
<doc id="1372788" url="https://pl.wikipedia.org/wiki?curid=1372788" title="Puncak Jaya">
Puncak Jaya



</doc>
<doc id="1372789" url="https://pl.wikipedia.org/wiki?curid=1372789" title="Margaret Bondfield">
Margaret Bondfield

Margaret Grace Bondfield (ur. 17 marca 1873 w Chard w hrabstwie Somerset, zm. 16 czerwca 1953 w Sanderstead w hrabstwie Surrey), brytyjska polityk, członkini Partii Pracy, minister w drugim rządzie Ramsaya MacDonalda, pierwsza kobieta-minister w historii Wielkiej Brytanii.
Była jedenastym dzieckiem Williama Bondfielda i Anne Taylor. W wieku 14 lat rozpoczęła pracę w sklepie sukiennika. W 1894 r. przeprowadziła się do Londynu i została wybrana do rady okręgowej Związku Pracowników Sklepowych. W 1896 r. rozpoczęła na zlecenie Women's Industrial Council badania na temat płacy i warunków pracy w sklepach. Raport został opublikowany w 1898 r. W tym samym roku Bondfield została wybrana sekretarzem Związku Pracowników Sklepowych, a w 1908 r. sekretarzem Kobiecej Ligi Pracy. W 1923 r. była przewodniczącym Rady Generalnej Kongresu Związków Zawodowych.
Po dwóch nieudanych próbach Bondfield dostała się do Izby Gmin w 1923 r. z okręgu Northampton, ale utraciła to miejsce już w 1924 r. Do parlamentu powróciła w 1926 r., wygrywając wybory uzupełniające w Wallsend. W latach 1929-1931 była ministrem pracy. Przegrała wybory 1931 r. i znalazła się poza parlamentem. Niepowodzeniem zakończył się również jej start w wyborach 1935 r.
W latach 1939-1945 była przewodniczącą Kobiecej Grupy na Rzecz Dobra Publicznego. Zmarła w 1953 r.

</doc>
<doc id="1372791" url="https://pl.wikipedia.org/wiki?curid=1372791" title="Byczek">
Byczek

Byczek – jezioro w woj. warmińsko-mazurskim, w pow. giżyckim, w południowej części gminy Miłki, we wsi Wyszowate, leżące na terenie Krainy Wielkich Jezior Mazurskich.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Byczek". W różnych publikacjach i na mapach topograficznych jezioro to występuje pod nazwą "Bycek".
Powierzchnia zwierciadła wody według różnych źródeł wynosi od 12,5 ha do 14,7 ha. 
Zwierciadło wody położone jest na wysokości 122,8 m n.p.m. Średnia głębokość jeziora wynosi 3,7 m, natomiast głębokość maksymalna 9,1 m.
W oparciu o badania przeprowadzone w 1992 roku wody jeziora zaliczono do II klasy czystości.
Powstało w wyniku wytopienia się brył martwego lodu zagrzebanych w piaskach naniesionych przez wody wypływających z lodowca. Zlewnia jeziora przypomina dolinę rzeczną o niewielkich rozmiarach.
Jest to najprawdopodobniej jezioro typu rynnowego: wąskie i głębokie. Jezioro zasilane jest wodami gruntowymi, z wyraźnie widocznym źródłem w południowo-wschodniej jego części. Wschodnią zlewnię jeziora stanowią łąki, natomiast zachodnią pola uprawne. Brzegi zarośnięte przez roślinność zanurzoną, wśród której dominuje trzcina. Jeziorko charakteryzuje czysta woda o dużej klarowności. Najczęściej spotykane gatunki ryb to: okoń, leszcz, lin, ukleja, sandacz, węgorz, szczupak, płoć, karp i sum.

</doc>
<doc id="1372793" url="https://pl.wikipedia.org/wiki?curid=1372793" title="Opactwo w Fontevraud">
Opactwo w Fontevraud

Opactwo w Fontevraud – opactwo królewskie założone przez Roberta z Arbrissel w 1110, położone w pobliżu Saumur w Andegawenii (obecnie departament Maine-et-Loire). Największa tego typu budowla we Francji, w przeszłości zamieszkiwana przez dwie wspólnoty zakonne – żeńską i męską, kierowane każdorazowo przez kobietę – przełożoną.
Historia.
Opactwo powstało z inicjatywy Roberta d'Arbrissel, który za zgodą Urbana II zgromadził wokół siebie ponad 100 osób obojga płci pragnących podjąć życie klasztorne. Grunt pod nowy klasztor nadał w 1110 biskup Poitiers, zaś pierwszym opiekunem unikatowej wspólnoty (do tej pory żadne opactwo nie mieściło równolegle zakonników i zakonnic) został pan na pobliskim zamku Montsoreau. Pierwsze zabudowania ukończona w 1117 roku a 15 września 1119 papież Kalikst II poświęcił klasztor. Opactwo otrzymywało też wiele darów od innych osób prywatnych, przede wszystkim książąt Andegawenii. Henryk II Plantagenet zmienił jego status na opactwo królewskie, biorąc w bezpośrednią opiekę, i ustanowił miejscem pochówku dla swojej rodziny. W opactwie oprócz króla spoczęli: jego żona Eleonora Akwitańska, syn Ryszard I Lwie Serce, Izabela z Angoulême, żona Jana bez Ziemi.
Regułę opactwa ustanowił sam Robert d'Arbrissel, wzorując się w dużej mierze na regule benedyktyńskiej i formułując cztery główne zasady życia w Fontevraud: czystość, posłuszeństwo, ciszę, ubóstwo. Nakazał również, by to przełożone wspólnoty żeńskiej kierowały całością klasztoru. Od 1115 (tj. od śmierci założyciela) do rozwiązania opactwa w 1792 na czele klasztoru stało 36 przeorysz, z czego 14 pochodziło z wielkich rodów arystokratycznych, a 5 z nich – z królewskiej dynastii Burbonów. Mnisi z Fontevraud ubierali się w czarne habity i kaptury, mniszki – w białe habity i czarne nakrycia głowy.
Dzięki wsparciu bogatych dobroczyńców, w tym także papieży i biskupów Poitiers, opactwo znajdowało się w znakomitej sytuacji finansowej. Wywodzący się z niego mnisi założyli 123 nowe klasztory, głównie w regionach Berry i Limousin. W odróżnieniu od wielu opactw francuskich przetrwało bez szwanku wojnę stuletnią, chociaż kilkakrotnie w jej trakcie było opuszczane przez mnichów i mniszki. Sprawowanie funkcji przeoryszy w Fontevraud przez księżniczki z rodziny Burbonów (od XVI wieku), pozwoliło na sute finansowanie opactwa z państwowej kasy, dzięki czemu stało się ważnym ośrodkiem kulturalnym. Cały kompleks budynków poddano przebudowie.
2 listopada 1789 majątki kościelne we Francji zostały znacjonalizowane. Jesienią 1792 ostatnia przeorysza, Julia Pardaillan d’Antin, opuściła klasztor razem z całą wspólnotą. Do końca Wielkiej rewolucji francuskiej obiekt stał pusty. W 1804 Napoleon Bonaparte przeznaczył kompleks budynków na więzienie stanu, jednak prace adaptacyjne trwały od 1806 do 1814 i w efekcie nikt nie został tam uwięziony w czasach Cesarstwa. W czasie przebudowy nie dokonano zasadniczych zmian w bryle i rozkładzie pomieszczeń obiektu, tym samym faktycznie ratując Fontevraud przed zupełnym zniszczeniem.
Fontevraud stało się jednym z cięższych więzień we Francji. Teoretycznie przeznaczone dla 700 osób, w praktyce mieściło często ok. 1200 więźniów płci obojga. Warunki panujące w celach były trudne - w XIX wieku notowano średnio 2 zgony na tydzień (potem warunki nieco się poprawiły). Osadzeni w Fontevraud pracowali w umieszczonej na terenie więzienia fabryce tkackiej, produkującej głównie elementy umundurowania dla armii francuskiej. Więzienie mieściło się w Fontevraud do 1963.
Jeszcze w czasie pełnienia przez opactwo funkcji penitencjarnych, za sprawą Prospera Mériméego, ówczesnego inspektora generalnego ds. zabytków historycznych, dostrzeżono wysoka wartość historyczną budowli. Dokonano kolejno remontu klasztoru (1860), refektarza (1882), wież i kościoła klasztornego (pocz. XX wieku). Ostatnią generalną renowację opactwo przeszło już po opuszczeniu budynku przez więźniów. Wobec faktu, że żadna wspólnota zakonna nie zgłosiła chęci przejęcia zabudowań, od 1975 w budynku działa Centrum Kultury Zachodniej, a kompleks jest udostępniony turystom. Regularnie odbywają się w nim koncerty muzyki chóralnej.
Architektura.
Trzon klasztoru stanowił czworobok zawierający w sobie kościół klasztorny św. Benedykta oraz pomieszczenia dla zakonnic i zakonników. W budynkach przylegających do niego znajdowały się obiekty gospodarskie, ogromna kuchnia, szpital św. Łazarza oraz dom św. Magdaleny dla kobiet zamężnych lub wdów, które nie wstąpiły do wspólnoty zakonnej, lecz pragnęły spędzić resztę życia w oddaleniu od świata.
Zabudowania klasztorne są jedno- lub dwupiętrowe, z krużgankiem na poziomie parteru oraz półkolistymi lub kwadratowymi oknami. Całość łączy cechy stylu romańskiego (klasztor) i wczesnego gotyku (kościół). Wbudowany w czworobok kościół klasztorny wyróżnia się prostą fasadą bez rozety, dwiema strzelistymi wieżami, drzwiami pozbawionymi portalu i półkolistymi oknami z witrażami. Jego konstrukcja oparta jest na przyporach. Budynki gospodarskie łączy z klasztorem jedynie kuchnia, mająca formę okrągłej, strzeliście wykończonej przybudówki. Nad prezbiterium kościoła, w miejscu jego połączenia z klasztorem żeńskim, wznosi się romańska, prostokątna wieża z półkolistymi oknami na trzech poziomach.
Wnętrza obiektu noszą wyraźne ślady zmian zaprowadzonych w XIX wieku, stosunkowo najbliższy autentyzmowi jest kościół klasztorny, w którym pochowano wymienionych wyżej członków rodziny Plantagenetów.

</doc>
<doc id="1372794" url="https://pl.wikipedia.org/wiki?curid=1372794" title="Na nabrzeżach">
Na nabrzeżach

Na nabrzeżach (ang. "On the Waterfront") − amerykański film fabularny z 1954 roku w reżyserii Elii Kazana. Scenarzystę Budda Schulberga zainspirowała seria artykułów pióra Malcolma Johnsona ukazujących się w "New York Sun".
Obraz został nagrodzony Oscarem i Złotym Globem za najlepszy film roku.
W 1995, z okazji stulecia narodzin kina, film znalazł się na watykańskiej liście 45 filmów fabularnych, które propagują szczególne wartości religijne, moralne lub artystyczne.
Fabuła.
Związek zawodowy dokerów w porcie nowojorskim (stowarzyszony z potężną centralą AFL-CIO) jest kontrolowany przez gang o charakterze mafijnym, kierowany przez Johnny’ego Friendly’ego i jego prawnika Charleya Malloya. Ten ostatni to brat Terry’ego Malloya, kiedyś boksera, teraz dokera, który bierze udział w zamordowaniu jednego z pracowników, nieposłusznego wobec związku i gotowego ujawnić jego nielegalne działania.
Wkrótce Terry Malloy musi dokonać trudnego wyboru, gdy Edie Doyle, siostra zabitego, prosi go o pomoc w ustaleniu sprawców.
Obsada.
i inni

</doc>
<doc id="1372795" url="https://pl.wikipedia.org/wiki?curid=1372795" title="Ropojady">
Ropojady

Ropojady – czechosłowacki pseudodokument z 1988 roku.
Fabuła.
Film przedstawia badania nad ropojadem – ropuchą, która żywi się ropą naftową i jej pochodnymi.

</doc>
<doc id="1372797" url="https://pl.wikipedia.org/wiki?curid=1372797" title="Zwierzęta Polski">
Zwierzęta Polski



</doc>
<doc id="1372805" url="https://pl.wikipedia.org/wiki?curid=1372805" title="Wojnowo (jezioro)">
Wojnowo (jezioro)

Wojnowo – jezioro w środkowej części gminy Miłki, w powiecie giżyckim, w województwie warmińsko-mazurskim. 
Jest to jezioro rynnowe, bezodpływowe, typu oligotroficzno-mezotroficznego, brzegi jeziora zarośnięte są częściowo przez roślinność wynurzoną tworzącą rozległe podwodne łąki. Linia brzegowa jest silnie rozwinięta. Na zachodnim brzegu jest kilka łagodnie zarysowanych zatoczek. Jezioro ma polne brzegi o łagodnych wzniesieniach, natomiast od strony wschodniej przechodzą w strome skarpy. Dookoła jeziora jest kilka zadrzewień (kępy leśne).
Od południa Jezioro Wojnowo łączy się Głaźną Strugą z jeziorem Buwełno, a od północy przez jeziora Niałk Mały i Duży z Niegocinem. Od wschodu uchodzi do jeziora Wojnowo rzeka Staświnka, która wraz z kanałem Stawińskim odwadnia łąki Stawińskie, pozostałość po jeziorze Stawińskim. Poniżej Staświnki uchodzi do Wojnowa struga łącząca to jezioro z Jeziorem Miłkowskim. Na zachodnim brzegu jeziora położona jest wieś Kleszczewo, a w północnej części Ruda, zaś od strony wschodniej jeziora znajduje się wieś Staświny.
Przez jezioro Wojnowo przechodzi szlak kajakowy, dostępny także dla mniejszych żaglówek, nazywany "wielką pętlą mazurską"; prowadzi on do Jeziora Śniardwy, jednak między jeziorami Buwełno i Tyrkło konieczne jest przeniesienie lub przewóz łodzi (ok 2 km). Od dawna projektowane połączenie żeglowne tych jezior jest trudne m.in. ze względu na różnicę poziomów, ale także niewielką szerokość przepustu zabytkowego mostu na strudze łączącej Wojnowo i Buwełno. Jezioro Wojnowo jest stosunkowo mało popularne wśród żeglarzy; obowiązuje na nim strefa ciszy.
Jezioro to jest typu leszczowego. Obecnie znajdują się tam następujące gatunki ryb: leszcz, lin, płoć, wzdręga, krąp, sielawa, ukleja, szczupak, okoń, węgorz.

</doc>
<doc id="1372807" url="https://pl.wikipedia.org/wiki?curid=1372807" title="Szalona (rzeka)">
Szalona (rzeka)



</doc>
<doc id="1372810" url="https://pl.wikipedia.org/wiki?curid=1372810" title="Port lotniczy Indore">
Port lotniczy Indore

Port lotniczy Indore (IATA: IDR, ICAO: VAID) – port lotniczy położony 8 km na południowy wschód od Indore, w stanie Madhya Pradesh, w Indiach.

</doc>
<doc id="1372813" url="https://pl.wikipedia.org/wiki?curid=1372813" title="Szkoła podstawowa (film)">
Szkoła podstawowa (film)

Szkoła podstawowa (czes. "Obecná škola") – czechosłowacki film komediowy z 1991 roku, w reżyserii Jana Svěráka.
Fabułę oparto na autobiograficznych wspomnieniach ojca reżysera, scenarzysty Zdeňka Svěráka z okresu szkolnego dzieciństwa. W filmie epizodycznie wystąpiło troje znanych wówczas reżyserów: poza Ireną Pavláskovą także Karel Kachyňa i Jiří Menzel. Plenery filmowano w okolicach Pragi (głównie Bohdalec i Slatiny na Michlach, Velká Chuchle, Slivenec) oraz na linii kolejowej Chotčí–Zbuzany, a także wokół przedwojennego bunkra na wzgórzu Jordán.
Treść.
Obraz przedstawia okres tuż po II wojnie światowej i ówczesne beztroskie dzieciństwo widziane oczami Edy Součka, ucznia praskiej podmiejskiej szkoły podstawowej. Pewnego dnia lekceważona przez niesforną klasę nauczycielka Maxová odchodzi, a jej miejsce zajmuje surowy nauczyciel – Igor Hnizdo, który podejmuje odmienne wychowywanie i nauczanie niezdyscyplinowanej klasy. Mimo iż ogromnie imponuje niesfornym chłopcom, w trakcie nauki okazuje się, że i on nie jest wolny od błędów i słabości. Jednak nieudana próba usunięcia go wskutek wywołanego skandalu skutkuje przywróceniem go i wzrostem autorytetu w oddanej mu klasie. W tło rozmaitych humorystycznych zdarzeń z życia uczniów wpleciono rozmowy dorosłych o szczególnej sytuacji politycznej w powojennej Czechosłowacji. 

</doc>
<doc id="1372815" url="https://pl.wikipedia.org/wiki?curid=1372815" title="USA3000 Airlines">
USA3000 Airlines

USA3000 Airlines – amerykańska linia lotnicza z siedzibą w Newton Square, w stanie Pensylwania.
Flota.
Airbus A320-200 : 2

</doc>
<doc id="1372816" url="https://pl.wikipedia.org/wiki?curid=1372816" title="Puccinellio distantis-Salicornietum brachystachyae">
Puccinellio distantis-Salicornietum brachystachyae

Zespół mannicy odstającej i soliroda zielnego ("Puccinellio distantis-Salicornietum brachystachyae") – syntakson w randze zespołu budowany głównie przez halofita soliroda zielnego. Należy do klasy zespołów błotnistych solnisk "Thero-Salicornietea". Ubogie florystycznie zbiorowisko halofilnych roślin zielnych związane z podmokłymi siedliskami o stałym lub okresowym dopływie słonych wód. Naturalne zbiorowiska tego typu występują w pobliżu słonych źródeł, w miejscach o płytkim zaleganiu złóż soli. W miejscach mniej zasolonych przechodzą w murawy mannicy odstającej i muchotrzewa solniskowego ("Puccinellio-Spergularietum salinae"). Obecnie większość naturalnych zbiorowisk zanikła, a współczesne stanowiska związane są z antropogenicznym zasoleniem (w okolicach kopalni soli, zakładów chemicznych, uzdrowisk solankowych itp.).
Zagrożenia i ochrona.
Zespół na potrzeby inwentaryzacji obszarów Natura 2000 oznaczony jako siedlisko przyrodnicze nr 1310 (śródlądowe błotniste solniska z solirodem).

</doc>
<doc id="1372817" url="https://pl.wikipedia.org/wiki?curid=1372817" title="Zespół mannicy odstającej i soliroda zielnego">
Zespół mannicy odstającej i soliroda zielnego



</doc>
<doc id="1372820" url="https://pl.wikipedia.org/wiki?curid=1372820" title="Rozważni i romantyczni – Klub miłośników Jane Austen">
Rozważni i romantyczni – Klub miłośników Jane Austen

Rozważni i romantyczni – Klub miłośników Jane Austen - amerykański melodramat z 2007 roku na podstawie powieści Karen Joy Fowler.
Fabuła.
Film opowiada o życiu sześciu kalifornijczyków, którzy zakładają Klub miłośników Jane Austen - początkowo powstaje on z myślą pomocy Sylvii Avili z uporaniem się z wiadomością o zdradzie małżeńskiej. Klub składa się z 5 kobiet - Jocelyn (miłośniczki psów), Prudie (nauczycielki zakochanej w uczniu), Bernadette (dobrej przyjaciółki wszystkich), Sylvii, Allegry (córki Sylvii) oraz jednego mężczyzny, który przypadkowo trafia do grupy - Grigga. Klub okazał się być pomocny dla każdego z członków - książki Jane Austen pomogły bohaterom dokonać ważnych wyborów oraz przyczyniły się do odnalezienia prawdziwej miłości.

</doc>
<doc id="1372822" url="https://pl.wikipedia.org/wiki?curid=1372822" title="Berlin Westhafen">
Berlin Westhafen

Berlin Westhafen – przystanek kolejowy S-Bahn na liniach S41 i S42 oraz stacja metra w Berlinie na linii U9, w dzielnicy Moabit, w okręgu administracyjnym Mitte. Stacja została otwarta w 1897.

</doc>
<doc id="1372826" url="https://pl.wikipedia.org/wiki?curid=1372826" title="Birkenstraße">
Birkenstraße

Birkenstraße – stacja metra w Berlinie na linii U9, w dzielnicy Moabit, w okręgu administracyjnym Mitte. Stacja została otwarta w 1961 roku.

</doc>
<doc id="1372827" url="https://pl.wikipedia.org/wiki?curid=1372827" title="Joanna Piekarska">
Joanna Piekarska

Joanna Piekarska (ur. 24 listopada 1906 w Saratowie, zm. 2 czerwca 1996 w Białymstoku) – artysta plastyk, reżyser teatralny, poetka.
Życiorys.
Urodziła się w Saratowie, w 1918 roku zamieszkała w Wilnie, gdzie w latach 1922–1926 uczęszczała do gimnazjum i konserwatorium w klasie fortepianu. Tam też w latach 1926–1932 studiowała na Wydziale Sztuk Pięknych Uniwersytetu im. S. Batorego. W trakcie studiów związała się z wileńską rozgłośnią Polskiego Radia, gdzie pracowała jako spikerka, lektorka i reporterka. Teatr lalkowy znalazł się w kręgu jej zainteresowań w trakcie prac nad szopkami akademickimi. Po zakończeniu II wojny światowej pracowała jako plastyk i dekorator w wileńskim magistracie. Jesienią 1946 roku podjęła pracę w teatrze lalkowym Baj Pomorski w Toruniu na zaproszenie Ireny Pikiel, debiutując jako reżyser sztuką Lucyny Krzemienieckiej "Historia cała o niebieskich migdałach".
W 1947 roku została dyrektorem naczelnym i artystycznym teatru, była też w nim stałym reżyserem. Jej zasługą było upaństwowienie i ustabilizowanie finansowe sceny. Zorganizowała nowy zespół aktorski, nawiązała kontakty ze środowiskiem literackim Torunia i doprowadziła do pierwszych prapremier rodzimych sztuk. Po objęciu dyrekcji przez Stanisława Stapfa do 1954 roku pełniła funkcję kierownika artystycznego oraz reżysera. Jej inscenizacja sztuki "Domek kotki" S. Marszaka zdobyła III nagrodę na Festiwalu Sztuk Radzieckich w Warszawie w 1951 roku.
Tworzyła teatr lalkowy w tradycyjnym tego słowa rozumieniu, w repertuarze preferowała baśnie i teksty ludowe. W latach 1954–1960 kierowała Teatrem Lalki i Aktora „Marcinek” w Poznaniu, współpracowała też z działem dziecięcym tamtejszej rozgłośni Polskiego Radia. Od 1960 roku była dyrektorem Teatru „Świerszcz” w Białymstoku, sprowadzając doń nowych aktorów i autorskim poetycko-baśniowym repertuarem przyczyniając się do rozwoju artystycznego tej sceny.
Mimo odejścia na emeryturę w 1972 roku, nie zaprzestała pracy twórczej, reżyserując spektakle w teatrach lalkowych m.in. w Toruniu, Kielcach, Olsztynie, Gdańsku, Rabce i Warszawie. Zmarła w Białymstoku w 1996 roku.

</doc>
<doc id="1372828" url="https://pl.wikipedia.org/wiki?curid=1372828" title="Okręg wyborczy Northampton">
Okręg wyborczy Northampton

Okręg wyborczy Northampton powstał w 1295 r. i wysyłał do angielskiej, a następnie brytyjskiej, Izby Gmin jednego deputowanego. Okręg obejmował miasto Northampton w hrabstwie Northamptonshire. W 1918 r. liczbę mandatów przypadających na okręg zmniejszono do jednego. Okręg został zlikwidowany w 1974 r.

</doc>
<doc id="1372831" url="https://pl.wikipedia.org/wiki?curid=1372831" title="Niania w Nowym Jorku (film)">
Niania w Nowym Jorku (film)

Niania w Nowym Jorku (tytuł oryg. "The Nanny Diaries") – amerykańska tragikomedia filmowa z 2007 roku, powstała na podstawie powieści "Niania w Nowym Jorku" Emmy McLaughlin i Nicoli Kraus.
Zdjęcia do filmu kręcono na Long Island, Manhattanie (Nowy Jork, USA) i w Toronto (Ontario, Kanada).
Opis fabuły.
Annie Braddock (Johansson) mimo ukończenia studiów, nie widzi siebie jako pracownicy korporacji. Wbrew woli rodziny, zatrudnia się jako niania w bogatej nowojorskiej rodzinie. Zajęcie, które miało przenieść jej potrzebne fundusze, jest bardziej skomplikowane niż się wydawało. Snobistyczni rodzice i spragniony miłości malec to większe wyzwanie dla Annie niż sesja egzaminacyjna.
Obsada.
i inni

</doc>
<doc id="1372833" url="https://pl.wikipedia.org/wiki?curid=1372833" title="Sergiusz Muchanow">
Sergiusz Muchanow



</doc>
<doc id="1372836" url="https://pl.wikipedia.org/wiki?curid=1372836" title="Paweł Muchanow">
Paweł Muchanow



</doc>
<doc id="1372839" url="https://pl.wikipedia.org/wiki?curid=1372839" title="Badrinath">
Badrinath

Badrinath (hindi बद्रीनाथ) – miasto w północnych Indiach w stanie Uttarakhand, na pogórzu Himalajów Wysokich.
Populacja miasta w 2001 roku wynosiła 841 mieszkańców.
Położone pomiędzy górskimi pasmami Nar i Narajan. Nad miastem góruje szczyt Nilkanth ("Błękitnogardły") o wysokości 6957 m n.p.m.

</doc>
<doc id="1372841" url="https://pl.wikipedia.org/wiki?curid=1372841" title="Leszek Śmigielski">
Leszek Śmigielski

Leszek Śmigielski (ur. 17 maja 1927 w Tarnobrzegu, zm. 16 maja 1994 w Olsztynie) – aktor, reżyser.
Urodził się w Tarnobrzegu. Ukończył filologię polską na Uniwersytecie Jagiellońskim. Swoje kształcenie teatralne rozpoczął w krakowskim Teatrze Groteska pod kierunkiem Władysława Jaremy. Teatr ten ukształtował go jako aktora i reżysera. W okresie krakowskim był również wykładowcą w PWST.
Jako twórca z 10-letnim stażem pracy został dyrektorem naczelnym i artystycznym Baja Pomorskiego w Toruniu. Był orędownikiem wychodzenia poza tradycyjny model teatru lalkowego poprzez nowe propozycje repertuarowe oraz współczesne środki ekspresji teatralnej. Przekształcił toruńską scenę lalkową w centrum kulturalne Torunia, zacieśnił relacje między teatrem a literatami regionu, stworzył niepowtarzalny w skali polskiej Klub Środowisk Twórczych Azyl. Po opuszczeniu "Baja" był dyrektorem Teatru Lalki i Aktora Arlekin w Katowicach, potem aktorem i reżyserem na olsztyńskiej scenie lalkowej.

</doc>
<doc id="1372843" url="https://pl.wikipedia.org/wiki?curid=1372843" title="Inwazja na Okinawę">
Inwazja na Okinawę



</doc>
<doc id="1372846" url="https://pl.wikipedia.org/wiki?curid=1372846" title="USS New York (BB-34)">
USS New York (BB-34)

USS New York (BB-34) – amerykański pancernik, pierwszy okręt typu "New York". Był piątym okrętem US Navy noszącym nazwę tego stanu USA. Jego stępkę położono 11 września 1911 w stoczni Brooklyn Navy Yard w Nowym Jorku. Został zwodowany 30 października 1912, matką chrzestną była Elsie Calder. Wszedł do służby 15 kwietnia 1914 z komandorem porucznikiem Thomasem S. Rodgersem jako dowódcą.
Po wejściu do służby okręt otrzymał rozkaz rejsu na południe i stał się okrętem flagowym kontradmirała Franka Fletchera, dowódcy floty okupacyjnej i blokującej Veracruz do momentu, gdy kryzys z Meksykiem został zażegnany w lipcu 1914. Wtedy pancernik popłynął na północ, gdzie uczestniczył w szkoleniach i manewrach do chwili wejścia USA do I wojny światowej.
Po wejściu USA do wojny "Nowy Jork" pod dowództwem komandora porucznika Edwarda L. Beacha, Sr. popłynął jako okręt flagowy 9 Dywizjonu Pancerników dowodzonego przez kontradmirała Hugh Rodmana, by wzmocnić brytyjską Grand Fleet na Morzu Północnym. Okręt dotarł do Scapa Flow 7 grudnia 1917. Działające jako oddzielna eskadra w Grand Fleet amerykańskie siły dołączyły do misji eskortowych i blokadowych, przez co tak zwiększyły siły alianckie, że Niemcy nie podjęli próby sprowokowania większej bitwy. "New York" dwukrotnie napotykał na U-Booty.
Podczas służby w Europie w czasie I wojny światowej okręt był często odwiedzany przez wysoko postawionych członków alianckich krajów i był obecny przy jednym z bardziej dramatycznych momentów wojny, poddania się niemieckiej Hochseeflotte w Firth of Forth 21 listopada 1918. Jego ostatnią misją na wodach europejskich była eskorta prezydenta Woodrow Wilsona w czasie rejsu do Brestu w drodze na konferencję pokojową w Wersalu.
Powrót z wojny oznaczał także powrót do typowej służby pokojowej składającej się z ćwiczeń zarówno indywidualnych, jak i zespołowych oraz utrzymywania sprawności bojowej. "New York" szkolił się na Karaibach na wiosnę 1919, a latem dołączył do Floty Pacyfiku w San Diego. Ten port był jego bazą macierzystą przez następne 16 lat. Okręt odbywał ćwiczenia wzdłuż zachodniego wybrzeża USA i na wodach hawajskich, okazjonalnie przemieszczając się na Atlantyk i Karaiby w ramach krótkich misji szkoleniowych i potrzebnych przeglądów. W 1937 przywiózł prezydenckiego reprezentanta admirała Hugh Rodmana na uroczystość koronacji króla Jerzego VI, 20 maja 1937 "New York" wziął udział w Grand Naval Review jako jedyny okręt US Navy.
Przez następne trzy lata "New York" był okrętem szkolnym dla podchorążych United States Naval Academy i innych ćwiczących się w swoim fachu oficerów. Odbywał w tym czasie rejsy do Europy, Kanady i na Karaiby, a w połowie 1941 dołączył do patrolów neutralności. W lipcu 1941 eskortował żołnierzy na Islandię, a następnie służył w bazie morskiej w Argentia na Nowej Fundlandii, broniąc tej nowo założonej bazy amerykańskiej. Od momentu wejścia USA do II wojny światowej "New York" osłaniał konwoje atlantyckie kierujące się na Islandię i do Szkocji. W tym czasie często spotykał się z zagrożeniem ze strony niemieckich U-Bootów, ale wszystkie rejsy zakończyły się powodzeniem.
"New York" brał udział w inwazji na Afrykę Północną, zapewniając ogniem swoich najcięższych dział ważne wsparcie artyleryjskie w Asfi 8 listopada 1942. Następnie, zanim wrócił do USA do służby konwojowej, operował w okolicach Casablanci i Fedhala. Eskortował wtedy bardzo potrzebne transporty żołnierzy i zaopatrzenia kierujące się do Północnej Afryki. Następnie podjął ponownie rolę okrętu szkolnego dla artylerzystów mających później służyć na pancernikach i niszczycielach. Szkolenia te odbywały się głównie na wodach zatoki Chesapeake i trwały do 10 czerwca 1944, kiedy to okręt rozpoczął pierwszy z trzech rejsów szkoleniowych dla Akademii Morskiej, w każdym z nich płynąc w okolice Trynidadu.
21 listopada "New York" udał się na zachodnie wybrzeże USA i 6 grudnia dotarł do San Pedro. Tam odbył ćwiczenia artyleryjskie mające go przygotować do nadchodzącej operacji amfibijnej. Okręt odpłynął z San Pedro 12 stycznia 1945; odwiedzając po drodze Pearl Harbor, dopłynął do Eniwetok, by naprawić uszkodzoną śrubę napędową. Później, pomimo ograniczonej prędkości, dołączył do sił atakujących Iwo Jimę zgrupowanych w okolicach Saipanu. Później popłynął przed głównymi siłami inwazyjnym, by wziąć udział w bombardowaniu wyspy mającym się odbyć 16 lutego, jeszcze przed inwazją. Podczas następnych 3 dni okręt wystrzelił więcej pocisków niż każdy inny okręt obecny w tym czasie w pobliżu wyspy. Pokazał też, jak celne są jego pociski, gdy bezpośrednim trafieniem z działa kal. 356 mm zniszczył nieprzyjacielski skład amunicji.
"New York" opuścił Iwo Jimę i w końcu mógł naprawić swoje śruby w Manus. Odzyskał w ten sposób zdolność pływania z większą prędkością w samą porę, aby móc wziąć udział w inwazji na Okinawę. Okręt wszedł do akcji 27 marca i był przez 76 kolejnych dni w strefie działań wojennych. Ostrzeliwał cele przed inwazją, dokonywał ataków dywersyjnych, osłaniał lądowania i przez dzień i noc udzielał wsparcia artyleryjskiego żołnierzom walczącym na brzegu. 14 kwietnia został ponownie trafiony przez samolot kamikaze. Tym razem wrogi samolot rozbił się na katapulcie zajętej przez samolot zwiadowczy. Pancernik opuścił wody okalające Okinawę 11 czerwca i udał się do Pearl Harbor w celu wymiany luf dział.
"New York" przygotowywał się w Pearl Harbor do planowanej inwazji na Japonię, a po zakończeniu wojny odbył podróż na zachodnie wybrzeże USA z weteranami wojny i przywiózł z kontynentu oddziały. Z Pearl Harbor z pasażerami wypłynął ponownie 29 września, kierując się w stronę Nowego Jorku. Do miasta dotarł 19 października. Tam został przygotowany do służenia jako okręt cel w operacji "Crossroads", testów bomb atomowych na atolu Bikini. Z portu wypłynął 4 marca 1946, kierując się na zachodnie wybrzeże. Okręt opuścił San Francisco 1 maja i po odwiedzeniu Pearl Harbor i Kwajalein dotarł do Bikini 15 czerwca. Okręt przetrwał wybuch bomby atomowej na powierzchni (1 lipca) i podwodną eksplozję (25 lipca) i został przeprowadzony do Kwajalein i tam wycofany ze służby 29 sierpnia 1946. Następnie przeholowano go do Pearl Harbor, gdzie był przedmiotem badań przez następne dwa lata. 8 lipca 1948 został wyholowany na ocean i w odległości 40 mil od brzegu zatopiony po 8-godzinnym ostrzale dokonywanym przez okręty i samoloty w ramach manewrów przeprowadzanych w pełnej skali z użyciem nowej broni.
"New York" otrzymał 3 odznaczenia battle star za służbę w czasie II wojny światowej.

</doc>
<doc id="1372849" url="https://pl.wikipedia.org/wiki?curid=1372849" title="Wilgotne wrzosowisko bażynowe">
Wilgotne wrzosowisko bażynowe

Wilgotne wrzosowisko bażynowe ("Vaccinio uliginosi-Empetretum nigri") – syntakson w randze zespołu budowany przez krzewinki wrzosowiskowe i psammofity w zagłębieniach między wydmami. Należy do klasy "Nardo-Callunetea".
Charakterystyka.
Niewielkie płaty wrzosowiska pokrywającego rozległe misy deflacyjne. Siedlisko o kwaśnych, podmokłych glebach z cienką warstwą próchnicy. Budowane przez krzewinki – wrzos zwyczajny, bażynę czarną, wierzbę płożącą piaskową, borówkę bagienną, rzadziej wrzosiec bagienny oraz sit bałtycki, turzycę piaskową, rosiczkę okrągłolistną. Drzewa (sosna zwyczajna, brzoza brodawkowata, brzoza omszona) występują rzadko. Liczne mchy, np. płonnik pospolity i borześlad zwisły.
Zbiorowisko w sukcesji ekologicznej stopniowo zarasta borem bażynowym.
ChAss. : sit drobny ("Juncus bulbosus")
DAss. : borówka bagienna ("Vaccinium uliginosum"), rosiczka okrągłolistna ("Drosera rotundifolia"), "Gymnocolea inflata"
ChAll. : bażyna czarna typowa ("Empetrum nigrum" ssp. "nigrum")
ChO. : wrzos zwyczajny ("Calluna vulgaris"), turzyca wrzosowiskowa ("Carex ericetorum"), widlicz cyprysowy ("Diphasiastrum tristachyum"), janowiec włosisty ("Genista pilosa"), jastrzębiec baldaszkowaty ("Hieracium umbellatum" ssp.), rokiet duński ("Hypnum jutlandicum"), rzęsiak pospolity ("Ptilidium ciliare")
ChCl. : ukwap dwupienny ("Antennaria dioica"), turzyca pigułkowata ("Carex pilulifera"), kanianka macierzankowa ("Cuscuta epithymum"), izgrzyca przyziemna ("Danthonia decumbens"), jastrzębiec kosmaczek ("Hieracium pilosella" ssp.), kosmatka polna ("Luzula campestris" var.), kosmatka licznokwiatowa ("Luzula multiflora" var.), widłak goździsty ("Lycopodium clavatum"), pięciornik kurze ziele ("Potentilla erecta") (regionalnie), przetacznik leśny ("Veronica officinalis"), fiołek psi ("Viola canina" ssp.)
Zagrożenia i ochrona.
Zespół na potrzeby inwentaryzacji i ochrony siedlisk systemu Natura 2000 oznaczony jako podtyp 2190–4 (wilgotne wrzosowisko bażynowe w zagłębieniach międzywydmowych) siedliska przyrodniczego nr 2190 (wilgotne zagłębienia międzywydmowe).

</doc>
<doc id="1372851" url="https://pl.wikipedia.org/wiki?curid=1372851" title="Tadeusz Petrykowski (literat)">
Tadeusz Petrykowski (literat)

Tadeusz Petrykowski (ur. 2 lipca 1921 w Kaliszu, zm. 29 marca 1983 w Toruniu) – polski literat, dramaturg, krytyk teatralny, kierownik artystyczny Teatru Baj Pomorski w latach 1972–1979.
Życiorys.
W 1937 miał swój debiut literacki, od tego czasu też praca literacka zajmowała ważne miejsce wśród wielu prac, które wykonywał. Z Toruniem związał się podczas studiów na Uniwersytecie Mikołaja Kopernika na kierunku filologia polska. 
Był stałym współpracownikiem regionalnych dzienników: "Ilustrowanego Kuriera Polskiego", "Tygodnika Zachodniego", "Pomorza", "Gazety Pomorskiej", "Nowości" na łamach których pisał felietony, opowiadania, eseje, recenzje literackie i teatralne. Przez wiele lat był kierownikiem Studia Polskiego Radia w Toruniu i kierownikiem literackim tej rozgłośni. Był kierownikiem literackim Teatru Polskiego w Bydgoszczy. W Baju Pomorskim pracował dwa razy. Pierwszy raz w latach 1960-1968 jako kierownik literacki, potem powrócił do Baja w latach 1972–1979 już jako kierownik artystyczny.Dzięki Petrykowskiemu udało się rozwinąć kontakty teatru z innymi zespołami w Polsce i za granicą. Dla "Baja Pomorskiego" napisał m.in. "Piernikowego błazna", ponadto "Krzyż i Jaszczurka" (wspólnie z Heleną Bychowską), "Licho z Gardna", "5:0 dla Joanny" i inne. Ze względu na zły stan zdrowia, będący wynikiem "nagonki" politycznej, zrezygnował z funkcji kierownika artystycznego teatru.
Wybrane utwory opublikowane:

</doc>
<doc id="1372855" url="https://pl.wikipedia.org/wiki?curid=1372855" title="Mikel Arruabarrena Aranbide">
Mikel Arruabarrena Aranbide



</doc>
<doc id="1372856" url="https://pl.wikipedia.org/wiki?curid=1372856" title="Sergiusz Jesienin">
Sergiusz Jesienin



</doc>
<doc id="1372858" url="https://pl.wikipedia.org/wiki?curid=1372858" title="Zamek d’If">
Zamek d’If

Zamek d’If – szesnastowieczny zamek na wyspie If, najmniejszej wyspie archipelagu Frioul, w pobliżu Starego Portu w Marsylii. W przeszłości twierdza, następnie więzienie stanu. Udostępniony dla turystów od 1890. Obiekt odgrywa ważną rolę w powieści Aleksandra Dumasa "Hrabia Monte Christo". Ma status zabytku o szczególnej wartości.
Historia.
Twierdza.
Zamek został wzniesiony w latach 1524–1531 na polecenie Franciszka I jako element cyklu umocnień broniących miasta Marsylii (ten sam król zlecił budowę koszar na wzgórzu zajmowanym dziś przez bazylikę Notre Dame de la Garde). Od początku budowie zamku towarzyszyły kontrowersje, zarówno co do jego wartości bojowej, jak i co do rzeczywistych przyczyn jego istnienia (miasto Marsylia od 1481 miało prawo do samodzielnego decydowania o budowanych na jego terenach obiektach wojskowych i pojawienie się zamku wielu mieszkańców uznało za niechciany element kontroli władzy centralnej).
Zamek nigdy nie brał udziału w prawdziwych działaniach wojennych. Jedynie w 1531 cesarz Karol V zamierzał atakować Marsylię od strony morza, ostatecznie jednak zrezygnował, być może właśnie ze względu na istnienie zamku, nowoczesnego jak na swoje czasy. Jednak już w 170 lat później inżynier Sebastian Vauban, budowniczy wielu twierdz na pograniczu francusko-niemieckim, uznał zamek za całkowicie nieprzydatny dla celów wojskowych.
Więzienie.
Już w XVI wieku zamek był czasowo wykorzystywany jako więzienie, wobec jego idealnego, utrudniającego ucieczkę położenia. W czasie wojen religijnych przez obiekt przewinęło się około trzech i pół tysiąca protestantów. Obiekt na stałe został więzieniem stanu w XVIII stuleciu. W wieku XIX trafiali do niego bonapartyści w czasach Restauracji Burbonów, republikanie w epoce monarchii lipcowej, uczestnicy robotniczego powstania w czerwcu 1848 (120 osób), opozycjoniści za czasów II Cesarstwa (304 osoby) oraz komunardzi, z których jeden, Gaston Cremieux, został rozstrzelany na terenie zamku.
Zgodnie z nieoficjalną zasadą, więźniowie traktowani byli różnie w zależności od swojej pozycji społecznej i możliwości zapłaty za lepszą celę lub wyżywienie. Najbiedniejsi więźniowie oraz ci, którzy w czasie pobytu w zamku zachorowali psychicznie (co zdarzało się nader często) trafiali do lochów, w większości pozbawionych nawet okien. Bogatsi mogli wykupić jednoosobową celę, tzw. pistole, wyższą i obszerniejszą, posiadającą okna, a w przypadku najbogatszych także kominek. W praktyce tylko oni mieli szanse odbyć cały wyrok w zamku nie tracąc życia lub zdrowia. Wśród znanych więźniów zamku był Mirabeau, uwięziony za niepłacenie długów, Jean Chataud, podejrzewany o sprowokowanie epidemii w Marsylii na początku XVIII wieku oraz markiz de Sade.
Hrabia Monte Christo.
Międzynarodową sławę zamek zdobył dzięki powieści "Hrabia Monte Christo", której główny bohater, jeszcze pod prawdziwym nazwiskiem Edmunda Dantèsa, trafił do więzienia w nim położonego za czasów pierwszej Restauracji za sprawą fałszywego donosu oskarżającego go o bonapartyzm. Pobyt w zamku d’If był kluczowy dla jego psychologicznej przemiany – to tam, dzięki spotkaniu z innym więźniem, księdzem Farią, zdobył gruntowną wiedzę o świecie i zrozumiał, komu zależało na jego zniknięciu. W powieści Dantès w brawurowy sposób ucieka z więzienia, ukrywając się w worku, do którego strażnicy włożyli wcześniej ciało zmarłego Farii, a następnie wyrzucony w fale morza, odpływając w stronę wyspy Tiboulen. W rzeczywistości w historii więzienia d’If nie miała miejsca żadna udana ucieczka z zamku, zaś autentyczny pierwowzór hrabiego, Pierre Picaud, uciekł z więzienia w Fenestrelle. Nie przeszkadza to dzisiejszym gospodarzom d’If przedstawiać zrekonstruowanych „cel Dantèsa i Farii”. Mimo faktu, iż zamek d’If zachował się od XIX wieku w stanie niezmienionym, rzadko pojawiał się w filmowych adaptacjach powieści Dumasa.
Dumas opisał zamek d’If jako „czarniejsze od morza, czarniejsze od nieba (...) granitowe, groźne widmo, którego stercząca krawędź przypominała rękę sięgającą po swoją ofiarę”.
Architektura.
Zamek wzniesiony jest na planie kwadratu o boku 28 m. Posiada trzy wieże (jedna niezachowana w całości) noszące nazwy Maugovert, Saint Christophe i Saint Jaume, przystosowane do prowadzenia ostrzału artyleryjskiego, także w kierunku miasta. Niemal całkowicie pozbawiony jest otworów okiennych z uwagi na swoje przeznaczenie. Wnętrze, z kwadratowym dziedzińcem i zespołem cel o różnym standardzie pozostało niezmienione od XIX wieku. Wysunięta linia fortyfikacji zamkowych otacza całą wysepkę If. Część wież i murów zamkowych jest blankowana.
Jeszcze do 1950 roku zamek If pełnił dodatkowe funkcje latarni morskiej.

</doc>
<doc id="1372860" url="https://pl.wikipedia.org/wiki?curid=1372860" title="Konrad Szachnowski">
Konrad Szachnowski

Konrad Szachnowski (ur. 6 marca 1947 w Sanoku) – polski aktor, reżyser, dyrektor Teatru Miniatura w Gdańsku.
W 1964 zdał egzamin dojrzałości w Liceum Ogólnokształcącym Męskim w Sanoku (w jego klasie byli m.in. Jan Skoczyński, Jerzy Tarnawski). Następnie studiował we Wrocławiu na wydziale lalkarskim PWST w Krakowie, który ukończył w 1970. W latach 1970–1978 był słuchaczem prestiżowo wtedy traktowanego Wydziału Reżyserii Akademii Teatralnej w Leningradzie. 
W 1979 po zrobieniu dyplomu w łódzkim Teatrze Pinokio przyjechał do Torunia, gdzie został kierownikiem artystyczny Teatru Baj Pomorski. Jego pomysł na teatr związany był z poszukiwaniem współczesnej formuły artystycznej przedstawień i nowatorskiej interpretacji teatralnej klasyki. Widział potrzebę tworzenia artystycznego teatru lalkowego dla dorosłych, czego doskonały przykład dał w "Celestynie" Fernando de Rojasa. Był inicjatorem "teatru przy stoliku", czyli prób czytanych, które wspólnie realizowali aktorzy "Baja" i Teatru im. W. Horzycy. 
Po krótkim okresie w "Baju" przeniósł się do Gdańska, gdzie został kierownikiem artystycznym, a od 1996 dyrektorem naczelnym i artystycznym Teatru Miniatura.

</doc>
<doc id="1372863" url="https://pl.wikipedia.org/wiki?curid=1372863" title="Papenburg (stacja kolejowa)">
Papenburg (stacja kolejowa)

Papenburg – stacja kolejowa w Papenburgu, w kraju związkowym Dolna Saksonia, w Niemczech. Znajdują się tu 2 perony.

</doc>
<doc id="1372865" url="https://pl.wikipedia.org/wiki?curid=1372865" title="Owanta">
Owanta

Owanta (lit. "Alunta", także "Alanta") – miasteczko położone na Litwie, okręg uciański, Rejon malacki, 464 mieszkańców (2001).
Pochodzenie nazwy.
Litewska nazwa miejscowości wywodzi się od rzeki Alunta (dawniej: Owanta), która wpada do Wirynty, dopływu rzeki Święta, w okolicach miasteczka. Starolitewskie słowo "alėti" oznacza "płynąć".
Mieszkańcy.
Obecnie w miejscowości mieszka ok. 450 osób (starostwo Owanty liczy z kolei 2600 mieszkańców).
Zabytki.
Głównymi atrakcjami turystycznymi miejscowości są: kościół św. Jakuba z 1909 roku i założenie pałacowe.
Pałac w Owancie.
Dwór w Owancie wzniósł Tomasz Miedzichowski h. Jasieńczyk, syn Antoniego Ignacego Miedzichowskiego, krajczego województwa wileńskiego i Marianny z Ostrowskich h. Korczak, wraz ze swym szwagrem, Tymoteuszem Nowickim h. własnego, z początkiem XIX wieku. W domu tym urodził się Napoleon Nowicki, filareta, zesłany w 1839 roku na Syberię w związku ze sprawą Konarskiego. Napoleon Nowicki ożeniony był z Felicją Micewiczówną, wdową po Willamowiczu. Była to romantyczna wielka miłość, której Adam Mickiewicz poświęcił miejsce w „Pieśni filaretów”. W Owancie odbywały się koncerty na potrzeby utrzymania placówek oświatowych, prowadzonych w Wilnie przez Teklę Iwicką, kuzynkę Napoleona Nowickiego. W Owancie urodziła się 24 lutego 1827 roku Julia Iwicka, siostra Ignacego Iwickiego i Tekli Iwickiej, żona wybitnego geologa, absolwenta Uniwersytetu Moskiewskiego, odkrywcy złóż złota w górach Ałtaju, Mikołaja Bakszewicza (1824–1891). Dom ten był ostoją polskości na terenach poddawanych brutalnej rusyfikacji.
Pałac w Owancie przeszedł niedawno wraz z otaczającym go parkiem renowację. W gmachu znajduje się muzeum etnograficzne i biblioteka. Założycielka biblioteki Elvyra Satkūnaitė otrzymała w 1996 „roku tytuł najlepszego księgarza Litwy”.

</doc>
<doc id="1372866" url="https://pl.wikipedia.org/wiki?curid=1372866" title="SPARUL">
SPARUL

SPARUL, inaczej SPARQL Update – deklaratywny język modyfikacji danych będący rozszerzeniem języka zapytań SPARQL. Pozwala na wstawianie, usuwanie i zmienianie danych RDF zapisanych w semantycznej bazie danych. Został on stworzony przez firmę HP i jest podstawą aktualnej zaproponowanej rekomendacji W3C zatytułowanej SPARQL 1.1 Update.

</doc>
<doc id="1372867" url="https://pl.wikipedia.org/wiki?curid=1372867" title="John Freeman Mackie">
John Freeman Mackie

John Freeman Mackie (ur. 1 października 1835, zm. 18 czerwca 1910) – żołnierz amerykański.
Za męstwo wykazane 15 maja 1862 roku podczas bitwy pod Drewry’s Bluff został odznaczony 10 lipca 1863 roku Medalem Honoru. W randze kaprala Mackie na pokładzie USS „Galena” odważnie otwierał ogień z muszkietu i dzielnie zastępował na stanowiskach ogniowych swoich poległych i rannych towarzyszy. Został pierwszym w historii marine, który otrzymał to najwyższe odznaczenie amerykańskie.

</doc>
<doc id="1372870" url="https://pl.wikipedia.org/wiki?curid=1372870" title="Peine (stacja kolejowa)">
Peine (stacja kolejowa)

Peine – stacja kolejowa w Peine, w kraju związkowym Dolna Saksonia, w Niemczech. Znajdują się tu 2 perony.

</doc>
<doc id="1372871" url="https://pl.wikipedia.org/wiki?curid=1372871" title="Synagoga w Owancie">
Synagoga w Owancie

Synagoga w Owancie () – żydowska bóżnica istniejąca w Owancie na Litwie.
Bóżnica jest jednopiętrowym drewnianym budynkiem zbudowanym najprawdopodobniej w II połowie XIX wieku. Synagoga zbudowana została na planie prostokąta, a jej budynek od strony zachodniej posiada dwie kondygnacje. Sala modlitw na planie zbliżonym do kwadratu znajdowała się po stronie wschodniej i oświetlana była 10 oknami. Główne wejście do budynku znajduje się w ścianie zachodniej, a wejście dla kobiet w ścianie południowej. W południowo-zachodnim narożniku znajduje się klatka schodowa prowadząca do części dla kobiet na pierwszym piętrze. Nie zachowało się wyposażenie wnętrza (bima, Aron ha-kodesz).

</doc>
<doc id="1372872" url="https://pl.wikipedia.org/wiki?curid=1372872" title="Baldovce">
Baldovce

Baldovce – słowacka wieś i gmina (obec) w powiecie Lewocza, w kraju preszowskim.
Historia.
Pierwsze wzmianki o wsi pochodzą z 1272 roku.
Geografia.
Centrum wsi leży na wysokości 430 m n.p.m. Baldovce zajmują powierzchnię 2,204 km². W 2011 roku zamieszkiwało je 179 osób.

</doc>
<doc id="1372873" url="https://pl.wikipedia.org/wiki?curid=1372873" title="Mijo Udovčić">
Mijo Udovčić

Mijo Udovčić (ur. 11 września 1920 w Starej Jošavie, zm. 8 kwietnia 1984 w Zagrzebiu) – chorwacki szachista, arcymistrz od 1962 roku.
Kariera szachowa.
W czasie swojej kariery czternaście razy uczestniczył w finałach indywidualnych mistrzostw Jugosławii, największy sukces odnosząc w 1963 r. w Zenicy, gdzie wspólnie z Borislavem Ivkovem podzielił I-II m.. Dwa lata wcześniej, w 1961 r., zajął w finałowym turnieju II-III m. (za Petarem Trifunoviciem, wspólnie ze Stojanem Pucem), a w 1952 r. – III-V (za Petarem Trifunoviciem i Andriją Fudererem, wspólnie z Svetozarem Gligoriciem i Borislavem Miliciem). W 1964 r. zdobył srebrny medal podczas olimpiady w Tel Awiwie (na V szachownicy zdobył 5 pkt w 7 partiach), oprócz tego dwukrotnie (1961, 1965) wystąpił w narodowym zespole w drużynowych mistrzostwach Europy, w obu również przypadkach zdobywając srebrne medale.
Do jego sukcesów na arenie międzynarodowej należały m.in.:
W 1970 r. zakończył starty w szachowych turniejach. Według systemu rankingowego Chessmetrics najwyższą punktację uzyskał w styczniu 1953 r., z wynikiem 2618 pkt zajmował wówczas 39. miejsce na świecie.

</doc>
<doc id="1372874" url="https://pl.wikipedia.org/wiki?curid=1372874" title="Mijo Udovcić">
Mijo Udovcić



</doc>
<doc id="1372876" url="https://pl.wikipedia.org/wiki?curid=1372876" title="Nutellówka">
Nutellówka



</doc>
<doc id="1372878" url="https://pl.wikipedia.org/wiki?curid=1372878" title="Beharovce">
Beharovce

Beharovce – słowacka wieś i gmina (obec) w powiecie Lewocza w kraju preszowskim.
Pierwsze wzmianki o wsi pochodzą z 1338 roku.
Centrum wsi leży na wysokości 474 m n.p.m. Gmina zajmuje powierzchnię 2,649 km². W 2011 roku zamieszkiwało ją 178 osób.

</doc>
<doc id="1372881" url="https://pl.wikipedia.org/wiki?curid=1372881" title="Bijacovce">
Bijacovce

Bijacovce – słowacka wieś i gmina (obec) w powiecie Lewocza w kraju preszowskim.
Historia.
Pierwsze wzmianki o wsi pochodzą z 1258 roku.
Geografia.
Centrum wsi leży na wysokości 513 m n.p.m. Gmina zajmuje powierzchnię 16,595 km². W 2011 roku zamieszkiwało ją 898 osób.

</doc>
<doc id="1372883" url="https://pl.wikipedia.org/wiki?curid=1372883" title="Synagoga w Janowie">
Synagoga w Janowie

Synagoga w Janowie () – żydowska bóżnica znajdująca się w Janowie przy ul. Wileńskiej (Vilniaus/Sodų).
Synagoga jest dwukondygnacyjnym murowanym budynkiem zakończonym trójkątnym szczytem. Po drugiej wojnie światowej budynek synagogi funkcjonował jako piekarnia, a potem został nabyty przez podmiot prywatny.

</doc>
<doc id="1372884" url="https://pl.wikipedia.org/wiki?curid=1372884" title="Bad Oeynhausen (stacja kolejowa)">
Bad Oeynhausen (stacja kolejowa)

Bad Oeynhausen – stacja kolejowa w Bad Oeynhausen, w kraju związkowym Nadrenia Północna-Westfalia, w Niemczech. Znajdują się tu 2 perony.

</doc>
<doc id="1372885" url="https://pl.wikipedia.org/wiki?curid=1372885" title="Kunszentmárton">
Kunszentmárton

Kunszentmárton – miasto na Węgrzech, w Komitacie Jász-Nagykun-Szolnok, siedziba władz powiatu Kunszentmárton. Przepływa przez nie rzeka Keresz.

</doc>
<doc id="1372887" url="https://pl.wikipedia.org/wiki?curid=1372887" title="Aristow">
Aristow

Aristow, ros. Аристов - rosyjskie nazwisko pochodzące od greckiego imienia Arystarch. Istniała rosyjska rodzina arystokratyczna nosząca to nazwisko.

</doc>
<doc id="1372888" url="https://pl.wikipedia.org/wiki?curid=1372888" title="Wojciech Słupiński">
Wojciech Słupiński

Wojciech Słupiński (ur. 23 czerwca 1966 w Łodzi) – polski aktor.
Życiorys.
Ukończył Państwową Wyższą Szkołę Teatralną w Warszawie, Wydział Sztuki Lalkarskiej w Białymstoku.
Obecnie związany z Teatrem Lalka w Warszawie. Zajmuje się także dubbingiem. Okazjonalnie występuje w reklamach telewizyjnych i radiowych.

</doc>
<doc id="1372889" url="https://pl.wikipedia.org/wiki?curid=1372889" title="Bünde (stacja kolejowa)">
Bünde (stacja kolejowa)

Bünde – stacja kolejowa w Bünde, w kraju związkowym Nadrenii Północnej-Westfalii, w Niemczech. Znajdują się tu 2 perony.

</doc>
<doc id="1372890" url="https://pl.wikipedia.org/wiki?curid=1372890" title="Kurkliai">
Kurkliai

Kurkliai () – miasteczko na Litwie, w okręgu uciańskim, w rejonie oniksztyńskim, siedziba gminy Kurkliai; 474 mieszk. (2001); kościół, szkoła, urząd pocztowy.
Kurkle leżą na Auksztocie, nad Kurklą (lit. "Kurklė"), 14 km na południe od Onikszt.

</doc>
<doc id="1372891" url="https://pl.wikipedia.org/wiki?curid=1372891" title="Synagoga w Kurkliai">
Synagoga w Kurkliai

Synagoga w Kurkliai – synagoga znajdująca się w miejscowości Kurkliai na Litwie. W 2014 roku została wpisana do litewskiego Rejestru Dóbr Kulltury (). 
Historia.
Na początku XX wieku w Kurkliai żyła duża społeczność żydowska. Przed II wojną światową mieszkało tu 90 Żydów. W 1935 roku rozpoczęto budowę synagogi na podstawie projektu Povilasa Jurenasa. Po 1945 roku synagogę wykorzystywano jako stodołę. W drugiej połowie XX wieku budynek został odrestaurowany, a od lat 90. nie jest wykorzystywany.

</doc>
<doc id="1372893" url="https://pl.wikipedia.org/wiki?curid=1372893" title="Lippstadt (stacja kolejowa)">
Lippstadt (stacja kolejowa)

Lippstadt – stacja kolejowa w Lippstadt, w kraju związkowym Nadrenia Północna-Westfalia, w Niemczech. Znajdują się tu 2 perony.

</doc>
<doc id="1372894" url="https://pl.wikipedia.org/wiki?curid=1372894" title="Walerij Sinielnikow">
Walerij Sinielnikow

Walerij Sinielnikow (ur. 21 listopada 1966 roku w Lalici).
Życiorys.
Urodził się w Lalici, małej wiosce na wschodzie byłego ZSRR. W 1992 roku ukończył Krymski Uniwersytet Medyczny, a po dwóch latach zdobył specjalizację lekarza internisty jednocześnie zajmując się homeopatią. W 1995 roku uzyskał tytuł lekarza psychoterapeuty. Jest twórcą metod psychologicznych opartych na hipnozie. 
Walerij Sinielnikow mieszka na Krymie, gdzie prowadzi własny instytut popularyzujący autorskie metody psychologiczne.
Twórczość.
W 1996 roku wydał na Ukrainie swoją pierwszą książkę „Pokochaj swoją chorobę”. W kolejnych latach ukazały się w języku rosyjskim następujące pozycje: „Siła zamiaru”, „Szczepionka na stres”, „Droga ku bogactwu”, „Jak nauczyć się kochać siebie”, „Tajemnicza siła słowa. Formuła miłości”.
W Polsce, nakładem wydawnictwa Media i Rynek ukazała się książka Walerija Sinielnikowa „Tajemnice podświadomości. Pokochaj swoją chorobę”.

</doc>
<doc id="1372895" url="https://pl.wikipedia.org/wiki?curid=1372895" title="Kunszentmiklós">
Kunszentmiklós

Kunszentmiklós – miasto na Węgrzech, w Komitacie Bács-Kiskun, siedziba władz powiatu Kunszentmiklós.

</doc>
<doc id="1372896" url="https://pl.wikipedia.org/wiki?curid=1372896" title="Brutovce">
Brutovce

Brutovce – słowacka wieś i gmina (obec) w powiecie Lewocza w kraju preszowskim.
Pierwsze wzmianki o wsi pochodzą z 1319 roku.
Centrum wsi leży na wysokości 864 m n.p.m. Gmina zajmuje powierzchnię 13,684 km². W 2011 roku zamieszkiwało ją 197 osób.

</doc>
<doc id="1372898" url="https://pl.wikipedia.org/wiki?curid=1372898" title="Buglovce">
Buglovce

Buglovce – słowacka wieś i gmina (obec) w powiecie Lewocza w kraju preszowskim.
Pierwsze wzmianki o wsi pochodzą z 1335 roku.
Centrum wsi leży na wysokości 455 m n.p.m. Gmina zajmuje powierzchnię 3,031 km². W 2011 roku zamieszkiwało ją 269 osób.

</doc>
<doc id="1372899" url="https://pl.wikipedia.org/wiki?curid=1372899" title="Dlhé Stráže">
Dlhé Stráže

Dlhé Stráže – słowacka wieś i gmina (obec) w powiecie Lewocza w kraju preszowskim.
Pierwsze wzmianki o wsi pochodzą z 1278 roku.
Centrum wsi leży na wysokości 610 m n.p.m. Gmina zajmuje powierzchnię 3,374 km². W 2011 roku zamieszkiwało ją 541 osób.

</doc>
<doc id="1372900" url="https://pl.wikipedia.org/wiki?curid=1372900" title="Soest (stacja kolejowa)">
Soest (stacja kolejowa)

Soest – stacja kolejowa w Soest, w kraju związkowym Nadrenia Północna-Westfalia, w Niemczech. Znajdują się tu 2 perony.

</doc>
<doc id="1372902" url="https://pl.wikipedia.org/wiki?curid=1372902" title="Doľany (powiat Lewocza)">
Doľany (powiat Lewocza)

Doľany – słowacka wieś i gmina (obec) w powiecie Lewocza w kraju preszowskim. W 2011 roku zamieszkiwały ją 582 osoby.
Historia.
Pierwsze wzmianki o wsi pochodzą z 1314 roku.
Geografia.
Centrum wsi leży na wysokości 560 m n.p.m. Gmina zajmuje powierzchnię 3,673 km².

</doc>
<doc id="1372904" url="https://pl.wikipedia.org/wiki?curid=1372904" title="Domaňovce">
Domaňovce

Domaňovce – słowacka wieś i gmina (obec) w powiecie Lewocza w kraju preszowskim.
Centrum wsi leży na wysokości 440 m n.p.m. Gmina zajmuje powierzchnię 12,834 km². W 2011 roku zamieszkiwało ją 947 osób.
Pierwsze wzmianki o wsi pochodzą z 1258 roku.

</doc>
<doc id="1372905" url="https://pl.wikipedia.org/wiki?curid=1372905" title="Dravce">
Dravce

Dravce (węg. "Szepesdaróc", niem. "Drauz") – wieś i gmina (obec) na Słowacji w powiecie Lewocza w kraju preszowskim. W 2011 roku zamieszkiwały ją 772 osoby.
Geografia.
Centrum wsi leży na wysokości 650 m n.p.m. Gmina zajmuje powierzchnię 13,035 km².
Historia.
Pierwsze wzmianki o wsi, określanej wówczas jako "villa Draucariorum", pochodzą z 1263 roku. Nazwa "Dravce" (słow. "drapieżniki") miała pochodzić stąd, że jej mieszkańcy byli zobowiązani dostarczać na dwór królewski ułożone do polowań drapieżne ptaki (sokoły, jastrzębie i in.). Następnie była wspominana jako "Drauch" (1264), "Daracio" (1277), "Daroucz" (1378), "Dravecz" (1520) i "Drawcze" (1773).
W roku 1282 król Władysław IV darovał wieś Görgeyom. Przypuszcza się, że ci w 1286 r. przekazali ją templariuszom. Po nich wkrótce przybyli tu antonianie, którzy w 1288 r. założyli tu klasztor ze szpitalem (xenodochium - zapewne pierwszym na terenie dzisiejszej Słowacji), przytułkiem i domem noclegowym dla podróżnych. Po zaniknięciu klasztoru w 1555 r. wieś przejął Melchior Tluk, którego potomkowie przyjęli nazwisko Dravecký. W roku 1787 wieś liczyła 54 gospodarstwa i 491 mieszkańców, a w roku 1828 70 domów i 500 mieszkańców, którzy zajmowali się głównie rolnictwem. W latach międzywojennych wielu z nich było robotnikami rolnymi w sąsiednim majątku Okolicsanyich. Część pracowała w zakładach przemysłowych niedalekich miast: Świcie, Kieżmarku, Lewoczy i Popradzie.Większość ludności była słowacka. W 1919 r. mieszkało tu również 16 Żydów i jeden Cygan – kowal Hamburger, którego – jako niezbędnego rzemieślnika - sprowadzono w tym roku do wsi.
Zabytki.
Kościół rzymskokatolicki św. Elżbiety Węgierskiej.
Kościół powstał jako świątynia klasztorna zakonu szpitalnego św. Antoniego Pustelnika około 1300 roku. W XV w. został powiększony, z tego okresu pochodzi obecne sklepienie nawy. Do kościoła od północy dostawione były budynki klasztorne oraz zabudowania szpitala i przytułku, dziś już nieistniejące. W 1535 roku klasztor antonitów rozwiązano. W XVIII wieku została dobudowana północna zakrystia. W XIX wieku zlikwidowano wieżę kościelną, zniszczoną przez pożar. Renowacja kościoła miała miejsce w roku 1956.
Kościół jest gotycką, jednonawową budowlą o stosunkowo długim, nieco węższym od nawy, prostopadle zamkniętym prezbiterium. Nawa (trójprzęsłowa) i prezbiterium (dwuprzęsłowe) nakryte są osobnymi dachami, nawa dwuspadowym, prezbiterium trójspadowym. Całość opięta od zewnątrz masywnymi przyporami. Po rozebraniu dostawionej pierwotnie od zachodu wieży część jej murów wykorzystano do utworzenia dwóch nietypowych, masywnych szkarp przy ścianie frontowej. Krótko po zakończeniu budowy, wnętrze kościoła zostało ozdobione polichromiami. Średniowieczne freski z XIII-XIV i połowy XV w., pokrywające wnętrze kościoła zostały odkryte w 1928 roku i odnowione w 1930 roku. Przedstawiają one legendę św. Antoniego Pustelnika oraz sceny Ukrzyżowania i Zmartwychwstania. Łączą one bizantyjskie motywy ze stylem włoskim i gotyckim i należą do najcenniejszych na Słowacji. Gotycki główny ołtarz z ok. połowy XV w., niekompletny, znajduje się dziś w zbiorach Muzeum Sztuk Pięknych w Budapeszcie. Rzeźby na belce tęczowej i w części bocznych ołtarzy gotyckie, z ok. połowy XV w., miejscowego pochodzenia, poza tym wyposażenie w większości barokowe.
Średniowieczny most.
Na starej drodze, łączącej Spiską Sobotę z Lewoczą, znajduje się gotycki, kamienny, jednoprzęsłowy most, pochodzący zapewne jeszcze z końca XIII w. Jest to prawdopodobnie najstarszy zachowany most na terenie Słowacji. Pierwotny stan reprezentuje obecnie jedynie połowa mostu z jego zachodnim portalem – druga połowa została w przeszłości bezmyślnie zabetonowana.

</doc>
<doc id="1372906" url="https://pl.wikipedia.org/wiki?curid=1372906" title="Szabadszállás">
Szabadszállás

Szabadszállás – miasto na Węgrzech, w Komitacie Bács-Kiskun, w powiecie Kunszentmiklós.

</doc>
<doc id="1372907" url="https://pl.wikipedia.org/wiki?curid=1372907" title="Synagoga w Mariampolu">
Synagoga w Mariampolu

Synagoga w Mariampolu () – żydowska bóżnica znajdująca się w Mariampolu przy ul. P.Butlerienės 5. 
Synagoga jest dwukondygnacyjnym trzyryzalitowym murowanym budynkiem zbudowanym w 1870 w stylu neogotyckim. Charakteryzuje się ostrołukowymi oknami i dwuspadowym dachem z czerwonej dachówki. Okna na ostatnim piętrze są okrągłe. 

</doc>
<doc id="1372908" url="https://pl.wikipedia.org/wiki?curid=1372908" title="Pancerniki typu New York">
Pancerniki typu New York

Pancerniki typu New York – typ amerykańskich pancerników z okresu I i II wojny światowej, którym określa się dwa okręty: USS "New York" (BB-34) i USS "Texas" (BB-35).
Projekt.
W 1910 roku amerykańskiemu "Bureau of Ordinance" udało się zaprojektować i przetestować działo morskie kalibru 356 mm. Działo okazało się wyjątkowo celne i można było z niego oddawać strzały o powtarzalnych parametrach. Postanowiono, że na nowych okrętach będzie ono zastosowane jako główne uzbrojenie, gdyż na świecie pojawiła się tendencja do zwiększania kalibrów dział artylerii głównej wraz z wejściem do służby brytyjskich pancerników typu "Orion" uzbrojonych w działa 343 mm. Niemiecka marynarka zmieniła kaliber z 280 mm na 305 mm.
Pancerniki typu "New York" miały być piątym przedsięwzięciem w ramach budowy amerykańskich pancerników i były na etapie projektu wraz z szóstym typem – pancernikami typu "Nevada". W tamtym czasie żaden z amerykańskich drednotów nie został przyjęty do służby, gdyż wszystkie znajdowały się na różnych stadiach projektowania i budowy. Praktycznie cała amerykańska Battle Line została zaprojektowana na podstawie doświadczeń z predrednotami lub obserwacji okrętów innych krajów.
Pancerniki typu New York.
Okręty typu "New York" były ulepszonymi jednostkami typu "Wyoming". Główną różnicą było to, że okręty późniejszego typu miały 5 dwudziałowych wież z armatami kal. 356 mm, w przeciwieństwie do 6 wież dwudziałowych z działami 305 mm. Cztery działa znajdowały się w dwóch wieżach umieszczonych w superpozycji z przodu okrętu, cztery w podobnym ustawieniu z tyłu okrętu. Piąta wieża była umieszczona na śródokręciu, skierowana w tył i mogła strzelać tylko na boki. W pobliżu wieży centralnej i jej magazynów amunicyjnych przebiegały wychodzące z maszynowni przewody pary pod wysokim ciśnieniem, co sprawiało, że trudno było w nich utrzymać odpowiednio niską temperaturę. Typ "New York" był ostatnim, w którym użyto maszyn parowych potrójnego rozprężania. Zapewniały one większy zasięg niż turbiny, charakteryzowały się jednak gorszym stosunkiem prędkości maksymalnej do mocy.
Projekt pancerza.
Okręty były wyposażone w schemat opancerzenia podobny do pancerników typu "Wyoming" z małymi zmianami. Schemat opancerzenia pokładu był jednolity w przeciwieństwie do schematu "wszystko albo nic" (ang. "All or Nothing") zastosowanego na pancernikach typu "Nevada".

</doc>
<doc id="1372910" url="https://pl.wikipedia.org/wiki?curid=1372910" title="Bitwa pod Nową Wsią (1863)">
Bitwa pod Nową Wsią (1863)



</doc>
<doc id="1372912" url="https://pl.wikipedia.org/wiki?curid=1372912" title="Dunavecse">
Dunavecse

Dunavecse – miasto na Węgrzech, w Komitacie Bács-Kiskun, w powiecie Kunszentmiklós.

</doc>
<doc id="1372913" url="https://pl.wikipedia.org/wiki?curid=1372913" title="Synagoga w Pokrojach">
Synagoga w Pokrojach

Synagoga w Pokrojach () – żydowska bóżnica znajdująca się w Pokrojach na Litwie przy ul. Kranto 8, wpisana do . 
Synagoga jest jednopiętrowym drewnianym budynkiem. Została wybudowana w 1801 roku. Przez wielu uważana za jedną z najpiękniejszych synagog na Litwie.

</doc>
<doc id="1372914" url="https://pl.wikipedia.org/wiki?curid=1372914" title="Dúbrava (powiat Lewocza)">
Dúbrava (powiat Lewocza)

Dúbrava – słowacka wieś i gmina (obec) w powiecie Lewocza w kraju preszowskim. W 2011 roku zamieszkiwało ją 346 osób.
Historia.
Pierwsze wzmianki o wsi pochodzą z 1293 roku.
Geografia.
Centrum wsi leży na wysokości 620 m n.p.m. Gmina zajmuje powierzchnię 9,61 km².

</doc>
<doc id="1372916" url="https://pl.wikipedia.org/wiki?curid=1372916" title="Granč-Petrovce">
Granč-Petrovce

Granč-Petrovce – słowacka wieś i gmina (obec) w powiecie Lewocza w kraju preszowskim. W 2011 roku zamieszkiwało ją 601 osób.
Historia.
Granč-Petrovce powstały w połowie XIX w. z połączenia wsi Granč i Petrovce. Pierwsze wzmianki o wsi Petrovce pochodzą z 1292, zaś o wsi Granč z 1344 roku.
Geografia.
Centrum wsi leży na wysokości 450 m n.p.m. Gmina zajmuje powierzchnię 3,166 km².

</doc>
<doc id="1372917" url="https://pl.wikipedia.org/wiki?curid=1372917" title="Harakovce">
Harakovce

Harakovce – słowacka wieś i gmina (obec) w powiecie Lewocza w kraju preszowskim. W 2011 roku zamieszkiwało ją 66 osób.
Historia.
Pierwsze wzmianki o wsi pochodzą z 1272 roku.
Geografia.
Centrum wsi leży na wysokości 610 m n.p.m. Gmina zajmuje powierzchnię 5,276 km².

</doc>
<doc id="1372918" url="https://pl.wikipedia.org/wiki?curid=1372918" title="Jablonov">
Jablonov

Jablonov (węg. "Szepesalmás") – słowacka wieś i gmina (obec) w powiecie Lewocza w kraju preszowskim. Centrum wsi leży na wysokości 480 m n.p.m.
Pierwsze wzmianki o wsi pochodzą z 1235 roku.
Gmina ma powierzchnię 20,53 km². Mieszka tam około 980 osób (spis ludności z 21 maja 2011).

</doc>
<doc id="1372919" url="https://pl.wikipedia.org/wiki?curid=1372919" title="Klčov">
Klčov

Klčov – słowacka wieś i gmina (obec) w powiecie Lewocza w kraju preszowskim. W 2011 roku zamieszkiwało ją 597 osób.
Historia.
Pierwsze wzmianki o wsi pochodzą z 1258 roku.
Geografia.
Centrum wsi leży na wysokości 493 m n.p.m. Gmina zajmuje powierzchnię 7,34 km².

</doc>
<doc id="1372920" url="https://pl.wikipedia.org/wiki?curid=1372920" title="Antosowie">
Antosowie



</doc>
<doc id="1372921" url="https://pl.wikipedia.org/wiki?curid=1372921" title="Anihilacjonizm">
Anihilacjonizm

Annihilacjonizm – doktryna w niektórych wyznaniach chrześcijańskich, według której dusze grzeszników są unicestwiane, a nie poddawane wiecznym mękom w piekle.
Korzenie współczesnego anihilacjonizmu tkwią w adwentystycznej gałęzi protestantyzmu. Przyjmują go wszyscy współcześni adwentyści, w tym Adwentyści Dnia Siódmego. Przedstawicielami anihilacjonizmu są również Chrześcijanie Dnia Sobotniego. Pogląd ten przyjmują branhamiści i niektóre pomniejsze wspólnoty pentekostalne. Ponadto naukę anihilacjonistyczną przyjmuje wiele wyznań restoracjonistycznych, m.in. Świadkowie Jehowy.
Zasadniczo można się spotkać z dwiema wersjami tej doktryny. Różnią się one między sobą interpretacją znaczenia biblijnego słowa "gehenna":
Rozszerzeniem anihilacjonizmu jest kondycjonalizm, czyli nauka o warunkowej nieśmiertelności. Należy jednak podkreślić, iż nie wszyscy anihilacjoniści są kondycjonalistami, anihilacjonizm bowiem odnosi się do losu potępionych po sądzie ostatecznym, zaś nauka o warunkowej nieśmiertelności dotyczy aktualnego stanu dusz ludzkich.

</doc>
<doc id="1372922" url="https://pl.wikipedia.org/wiki?curid=1372922" title="Synagoga w Szawlach">
Synagoga w Szawlach

Synagoga w Szawlach () – żydowska bóżnica znajdująca się w Szawlach na Żmudzi przy ul. Wileńskiej (Vilniaus g. 68). Jest jednokondygnacyjnym budynkiem zbudowanym z klinkierowej cegły o wysokich oknach.

</doc>
<doc id="1372923" url="https://pl.wikipedia.org/wiki?curid=1372923" title="Warszawska Wyższa Szkoła Informatyki">
Warszawska Wyższa Szkoła Informatyki

Warszawska Wyższa Szkoła Informatyki – polska uczelnia niepubliczna, założona 19 lipca 2000 roku w Warszawie.
Jest jedyną w Polsce specjalistyczną uczelnią, która prowadzi studia wyższe wyłącznie na jednym kierunku – informatyka.
Historia.
Historia powstania uczelni ma swoje początki w latach siedemdziesiątych XX wieku, kiedy przy ulicy Miłej 7 w Warszawie działało studium zajmujące się prowadzeniem takich kierunków, jak: przetwarzanie danych, oprogramowanie maszyn cyfrowych czy statystyka.
W roku 1992 pod tym adresem powstało studium zawodowe Mila College, które w 2000 roku zostało przekształcone w szkołę wyższą. Zmiana siedziby i nazwy na Warszawska Wyższa Szkoła Informatyki nastąpiły w roku 2004.
Władze.
Władze uczelni (2020):
Kolegium rektorskie.
Kolegium rektorskie WWSI stanowią powołani przez rektora dyrektorzy przedsiębiorstw teleinformatycznych:
Kierunki.
Uczelnia prowadzi następujące kierunki kształcenia:

</doc>
<doc id="1372924" url="https://pl.wikipedia.org/wiki?curid=1372924" title="Korytné">
Korytné

Korytné – słowacka wieś i gmina (obec) w powiecie Lewocza w kraju preszowskim. W 2011 roku zamieszkiwały ją 102 osoby.
Pierwsze wzmianki o wsi pochodzą z 1297 roku.
Centrum wsi leży na wysokości 509 m n.p.m.

</doc>
<doc id="1372925" url="https://pl.wikipedia.org/wiki?curid=1372925" title="Kurimany">
Kurimany

Kurimany – słowacka wieś i gmina (obec) w powiecie Lewocza w kraju preszowskim. W 2011 roku zamieszkiwało ją 379 osób.
Historia.
Pierwsza pisemna wzmianka o wsi pochodzi z 1298 roku.
Geografia.
Centrum wsi leży na wysokości 521 m n.p.m. Gmina zajmuje powierzchnię 2,583 km².

</doc>
<doc id="1372926" url="https://pl.wikipedia.org/wiki?curid=1372926" title="Lúčka (powiat Lewocza)">
Lúčka (powiat Lewocza)

Lúčka – słowacka wieś i gmina (obec) w powiecie Lewocza w kraju preszowskim. W 2011 roku zamieszkiwało ją 125 osób.
Historia.
Pierwsze wzmianki o wsi pochodzą z 1273 roku.
Geografia.
Centrum wsi leży na wysokości 510 m n.p.m. Gmina zajmuje powierzchnię 3,933 km².

</doc>
<doc id="1372927" url="https://pl.wikipedia.org/wiki?curid=1372927" title="Rada Narodowa Rusinów">
Rada Narodowa Rusinów

Rada Narodowa Rusinów – rusińska organizacja, utworzona w Stanach Zjednoczonych w połowie lipca 1918 pod przewodnictwem Grigorija Żatkowicza.
12 listopada 1918 zorganizowała w USA plebiscyt na temat przyszłej przynależności terytorialnej ziem zamieszkanych przez Rusinów. Większość głosujących (67%) opowiedziała się za przyłączeniem do Czechosłowacji. W związku z tym w tym samym dniu uchwalono w Scranton rezolucję o przyłączeniu do Czechosłowacji na zasadzie federacji Rusinów węgierskich z żup: Spisz, Sarysz, Zemplin, Abauj, Gemer, Borsod, Uż, Ugocsa, Beregszaz i Marmaros-Sziget.

</doc>
<doc id="1372928" url="https://pl.wikipedia.org/wiki?curid=1372928" title="Synagoga w Żyżmorach">
Synagoga w Żyżmorach

Synagoga w Żyżmorach () – żydowska bóżnica znajdująca się w Żyżmorach koło Koszedarów. 
Bóżnica jest drewnianym jednokondygnacyjnym budynkiem. W 2018 roku synagoga została odnowiona na zewnątrz.

</doc>
<doc id="1372930" url="https://pl.wikipedia.org/wiki?curid=1372930" title="Nemešany">
Nemešany

Nemešany – słowacka wieś i gmina (obec) w powiecie Lewocza w kraju preszowskim. W 2011 roku zamieszkiwało ją 395 osób.
Historia.
Pierwsze wzmianki o wsi pochodzą z 1570 roku.
Geografia.
Centrum wsi leży na wysokości 462 m n.p.m. Gmina zajmuje powierzchnię 4,008 km².

</doc>
<doc id="1372931" url="https://pl.wikipedia.org/wiki?curid=1372931" title="Janis Damanakis">
Janis Damanakis

Janis Damanakis (gr. Γιάννης Δαμανάκης; ur. 2 października 1952), były grecki piłkarz reprezentacyjny grający na pozycji pomocnika.
Większość swojej kariery Damanakis spędził w PAOK-u Saloniki, z którym zdobył mistrzostwo Grecji w 1985 roku.
W reprezentacji Grecji rozegrał 24 spotkania i strzelił 1 bramkę. W 1980 uczestniczył z Grecją w Mistrzostwach Europy.

</doc>
<doc id="1372932" url="https://pl.wikipedia.org/wiki?curid=1372932" title="Nižné Repaše">
Nižné Repaše

Nižné Repaše – słowacka wieś i gmina (obec) w powiecie Lewocza w kraju preszowskim. W 2011 roku zamieszkiwało ją 189 osób.
Historia.
Pierwsze wzmianki o wsi pochodzą z 1270 roku.
Geografia.
Centrum wsi leży na wysokości 747 m n.p.m. Gmina zajmuje powierzchnię 10,326 km².

</doc>
<doc id="1372934" url="https://pl.wikipedia.org/wiki?curid=1372934" title="Oľšavica">
Oľšavica

Oľšavica – słowacka wieś i gmina (obec) w powiecie Lewocza w kraju preszowskim. W 2011 roku zamieszkiwało ją 291 osób.
Historia.
Pierwsze wzmianki o wsi pochodzą z 1300 roku.
Geografia.
Centrum wsi leży na wysokości 800 m n.p.m. Gmina zajmuje powierzchnię 17,606 km².

</doc>
<doc id="1372935" url="https://pl.wikipedia.org/wiki?curid=1372935" title="Ordzovany">
Ordzovany

Ordzovany – słowacka wieś i gmina (obec) w powiecie Lewocza w kraju preszowskim.
Pierwsze wzmianki o wsi pochodzą z 1260 roku.
Centrum wsi leży na wysokości 543 m n.p.m. Gmina zajmuje powierzchnię 12,079 km². W 2011 roku zamieszkiwało ją 166 osób.

</doc>
<doc id="1372936" url="https://pl.wikipedia.org/wiki?curid=1372936" title="Pavľany">
Pavľany

Pavľany – słowacka wieś i gmina (obec) w powiecie Lewocza w kraju preszowskim.
Pierwsze wzmianki o wsi pochodzą z 1245 roku.
Centrum wsi leży na wysokości 805 m n.p.m. Gmina zajmuje powierzchnię 7,713 km². W 2011 roku zamieszkiwało ją 58 osób.

</doc>
<doc id="1372937" url="https://pl.wikipedia.org/wiki?curid=1372937" title="Jasieński">
Jasieński

Jasieński może odnosić się do:

</doc>
<doc id="1372938" url="https://pl.wikipedia.org/wiki?curid=1372938" title="Poľanovce">
Poľanovce

Poľanovce – słowacka wieś i gmina (obec) w powiecie Lewocza w kraju preszowskim.
Pierwsze wzmianki o wsi pochodzą z 1270 roku.
Centrum wsi leży na wysokości 553 m n.p.m. Gmina zajmuje powierzchnię 12,222 km². W 2011 roku zamieszkiwały ją 182 osoby.

</doc>
<doc id="1372940" url="https://pl.wikipedia.org/wiki?curid=1372940" title="Wikinomia">
Wikinomia

Wikinomia (ang. "Wikinomics. How Mass Collaboration Changes Everything") – książka opublikowana w grudniu 2006 roku przez ekonomistę i analityka giełdowego Dona Tapscotta oraz pisarza Anthony’ego D. Williamsa. Książka opisuje przykłady tego, jak masowa, spontaniczna współpraca zorganizowana z użyciem technologii opartej na otwartym oprogramowaniu (takim jak np. wiki) przyczyniła się do sukcesu kilkunastu przedsiębiorstw po 2000 roku.
Idea wikinomii.
Książka definiuje pojęcie "wikinomii" jako działania opartego na czterech zasadach: otwartości, partnerstwie, współdzieleniu i działaniu globalnym. Wykorzystywanie mechanizmów masowej, spontanicznej współpracy w działalności gospodarczej może być potraktowane jako kolejna forma ogólnego trendu do outsourcingu, czyli przekazywania części zadań zewnętrznym podmiotom. Różnica między "wikinomią" i zwykłym outsourcingiem polega na tym, że nie zleca się zadań konkretnym firmom, lecz zamiast tego uruchamia się mechanizm, w wyniku którego tworzy się spontanicznie wspólnota specjalistów, którzy pomagają rozwiązać dany problem. Mechanizm ten może w sobie zawierać formy nagradzania osób biorących udział w projekcie (kontrybutorów), ale może być również oparty na pełnym wolontariacie.
Książka definiuje w kolejnych rozdziałach rodzaj systematyki modeli masowej, spontanicznej współpracy. Są to:
"Wikinomics Playbook".
Unikatową cechą książki jest to, że została ona celowo niedokończona. W pierwszym wydaniu książki, ostatni 20. rozdział był zatytułowany "Zredaguj tę książkę!" i zawierał zapowiedź uruchomienia projektu wiki, w którym każdy będzie mógł dalej tę książkę rozwijać. 5 lutego 2007 r. istotnie uruchomiono taką wiki, przy czym jej popularność spowodowała, że stała się ona osobnym projektem o nazwie "Wikinomics Playbook", którego zawartość jest dostępna na licencji CC-BY-NC-SA 2.6.

</doc>
<doc id="1372941" url="https://pl.wikipedia.org/wiki?curid=1372941" title="Pongrácovce">
Pongrácovce

Pongrácovce – słowacka wieś i gmina (obec) w powiecie Lewocza w kraju preszowskim.
Historia.
Pierwsze wzmianki o wsi pochodzą z 1297 roku.
Geografia.
Centrum wsi leży na wysokości 540 m n.p.m. Gmina zajmuje powierzchnię 2,998 km². W 2011 roku zamieszkiwało ją 97 osób.

</doc>
<doc id="1372943" url="https://pl.wikipedia.org/wiki?curid=1372943" title="The John Peel Sessions (album The Birthday Party)">
The John Peel Sessions (album The Birthday Party)

The John Peel Sessions – ostatni z wydanych do tej pory albumów zespołu The Birthday Party. Jest to zestaw wszystkich zarejestrowanych utworów podczas czterech sesji nagraniowych, dokonanych dla Johna Peela. 
Wydawnictwo ukazało się 17 lipca 2001 nakładem wydawnictwa Universal.

</doc>
<doc id="1372944" url="https://pl.wikipedia.org/wiki?curid=1372944" title="Michał Grott">
Michał Grott

Michał Grott (ur. 17 września 1980 w Otwocku) – polski muzyk sesyjny, basista, kompozytor.
Ukończył studia na Wydziale Jazzu Akademii Muzycznej w Katowicach. Wcześniej gry na gitarze basowej uczył się u Wojtka Pilichowskiego, a zaczynał grą na kontrabasie w Szkole Muzycznej na Bednarskiej.
Współpracował z takimi muzykami jak:
Nathan East, Billy Sheehan (Mr.Big), Tommy Aldridge (Ozzy Osbourne/Whitesnake), Derrick Mckenzie (Jamiroguai).
Obecnie współpracuje z: Edytą Bartosiewicz, Margaret (kierownik muzyczny), Blue Cafe, Natalią Kukulską, Robertem Janowskim, In-Grid, Velvet.
Współpracował m.in. z: Pauliną Przybysz, (Pinnawela) September, Robertem Chojnackim, Markiem Kościkiewiczem, Edytą Górniak, Tomkiem Szymusiem (Taniec z Gwiazdami), Jackiem Piskorzem (Jak oni śpiewają), Adamem Sztabą, Zygmuntem Kuklą, JON-em LORD-em (w 2010 roku podczas koncertu z orkiestrą w sali Kongresowej), STEVE-m VAI-em (w 2014 roku podczas koncertu z orkiestrą w filharmonii Szczecińskiej).

</doc>
<doc id="1372945" url="https://pl.wikipedia.org/wiki?curid=1372945" title="Spišský Hrhov">
Spišský Hrhov

Spišský Hrhov – słowacka wieś i gmina (obec) w powiecie Lewocza w kraju preszowskim.
Pierwsze wzmianki o wsi pochodzą z 1243 roku.
Centrum wsi leży na wysokości 475 m n.p.m. Gmina zajmuje powierzchnię 12,211 km². W 2011 roku zamieszkiwały ją 1333 osoby.

</doc>
<doc id="1372946" url="https://pl.wikipedia.org/wiki?curid=1372946" title="Studenec (powiat Lewocza)">
Studenec (powiat Lewocza)

Studenec – słowacka wieś i gmina (obec) w powiecie Lewocza w kraju preszowskim.
Pierwsze wzmianki o wsi pochodzą z 1264 roku.
Centrum wsi leży na wysokości 460 m n.p.m. Gmina zajmuje powierzchnię 8,303 km². W 2011 roku zamieszkiwało ją 490 osób.

</doc>
<doc id="1372947" url="https://pl.wikipedia.org/wiki?curid=1372947" title="Torysky">
Torysky

Torysky – słowacka wieś i gmina (obec) w powiecie Lewocza w kraju preszowskim.
Pierwsze wzmianki o wsi pochodzą z 1284 roku.
Centrum wsi leży na wysokości 810 m n.p.m. Gmina zajmuje powierzchnię 17,72 km². W 2016 roku zamieszkiwało ją 337 osób.

</doc>
<doc id="1372949" url="https://pl.wikipedia.org/wiki?curid=1372949" title="Krajewski">
Krajewski

Osoby noszące nazwisko Krajewski

</doc>
<doc id="1372950" url="https://pl.wikipedia.org/wiki?curid=1372950" title="Uloža">
Uloža

Uloža – słowacka wieś i gmina (obec) w powiecie Lewocza w kraju preszowskim.
Historia.
Pierwsze wzmianki o wsi pochodzą z 1280 roku. Początkowo była to wieś tylko dla trędowatych.
Geografia.
Centrum wsi leży na wysokości 870 m n.p.m. Gmina zajmuje powierzchnię 6,837 km². W 2011 roku zamieszkiwały ją 193 osoby.

</doc>
<doc id="1372954" url="https://pl.wikipedia.org/wiki?curid=1372954" title="Vyšné Repaše">
Vyšné Repaše

Vyšne Repaše – słowacka wieś i gmina (obec) w powiecie Lewocza w kraju preszowskim.
Pierwsze wzmianki o wsi pochodzą z 1323 roku.
Centrum wsi leży na wysokości 802 m n.p.m. Gmina zajmuje powierzchnię 9,958 km². W 2016 roku zamieszkiwało ją 98 osób.

</doc>
<doc id="1372955" url="https://pl.wikipedia.org/wiki?curid=1372955" title="Vyšný Slavkov">
Vyšný Slavkov

Vyšný Slavkov – słowacka wieś i gmina (obec) w powiecie Lewocza w kraju preszowskim.
Pierwsze wzmianki o wsi pochodzą z 1347 roku.
Centrum wsi leży na wysokości 560 m n.p.m. Gmina zajmuje powierzchnię 17,163 km². W 2011 roku zamieszkiwało ją 307 osób.
Ciekawostki.
Ze wsi Vyšný Slavkov pochodził Gustáv Popovič, robotnik budowlany, uwieczniony na słynnej fotografii "Lunch na szczycie wieżowca” z 20 września 1932, przedstawiającej 11 robotników budowlanych spożywających posiłek na wysokościach, podczas budowy drapacza chmur w Nowym Jorku (Popovič na fotografii jest widoczny jako pierwszy z prawej strony, trzymający szklaną butelkę) . 

</doc>
<doc id="1372961" url="https://pl.wikipedia.org/wiki?curid=1372961" title="Pomniki przyrody w powiecie sierpeckim">
Pomniki przyrody w powiecie sierpeckim

Pomniki przyrody powiatu sierpeckiego.
gmina Gozdowo.
Gozdowo.
Jeden z największych w województwie.

</doc>
<doc id="1372963" url="https://pl.wikipedia.org/wiki?curid=1372963" title="Antoni Słociński">
Antoni Słociński

Antoni Zygmunt Słociński (ur. 2 maja 1925 w Miechowie, zm. 4 maja 2018 w Toruniu) – polski aktor, reżyser, pedagog, dyrektor naczelny i artystyczny Teatru Baj Pomorski w Toruniu w latach 1980–1988. 
Życiorys.
Jeszcze jako student Państwowej Szkoły Dramatycznej w Krakowie trafił na deski Teatru Starego im. J. Słowackiego, z którymi związany był przez kolejne dziewięć lat. W tym czasie ukończył studia reżyserskie. Pozwoliło mu to łączyć zawód aktora (ma na swoim koncie paręset ról) z pracami reżyserskimi, których ma w swoim dorobku ponad dwadzieścia. Od roku 1950 pracował jako instruktor teatralny w ruchu amatorskim. W latach 1958–1967 prowadził zajęcia na Studium Teatralnym Centralnej Poradni Amatorskiego Ruchu Artystycznego, w gronie takich wykładowców jak Józef Gruda, Lidia Zamkow, Leszek Herdegen i Jerzy Nowak. Pracę teatralną połączył z praktyką pedagogiczną, jako asystent na Wydziałach Lalkarskim i Aktorskim PWST w Krakowie. Ukończenie Międzywydziałowego Studium Kulturalno-Oświatowe Uniwersytetu Śląskiego przygotowało go do prowadzenia zajęć fakultatywnych z dziedziny teatru na Uniwersytecie Śląskim, Państwowej Wyższej Szkole Pedagogicznej w Bydgoszczy i Uniwersytecie Mikołaja Kopernika w Toruniu.
W latach 1971–1976 był dyrektorem i kierownikiem artystycznym Teatru Zagłębia w Sosnowcu. Kolejne lata spędził jako aktor w Teatrze Ziemi Pomorskiej w Grudziądzu (1976–1977) i Teatrze Polskim w Bydgoszczy (1978–1980).
W 1980 r. został dyrektorem naczelnym i artystycznym Teatru "Baj Pomorski" w Toruniu. Tutaj podjął się realizacji modelu sceny edukacyjnej, kształtującej postawy dziecięcych odbiorców poprzez repertuar oraz Teatrzyk Ożywionej Lektury. Za jego dyrekcji dokonano modernizacji teatru, zespół zasilili absolwenci szkół teatralnych, odnowiona została festiwalowa tradycja "Baja" w postaci trzech edycji Spotkań Teatrów Lalek Polski Północnej. Słociński był członkiem Rady Artystycznej Ogólnopolskiego Festiwalu Teatrów Jednego Aktora oraz Komitetu Organizacyjnego Festiwalu Teatrów Polski Północnej.
W 1989 r. Słociński przeszedł na emeryturę, pozostając jednak nadal aktywnym doradcą instruktorów ruchu amatorskiego oraz jurorem Ogólnopolskiego Konkursu Recytatorskiego. W 2003 r. był członkiem Rady Festiwalowej Międzynarodowych Toruńskich Spotkań Teatrów Lalek, która przygotowała jubileuszową edycję festiwalu.
Pochowany na Centralnym Cmentarzu Komunalnym w Toruniu (sektor XIIA4_9-3-27).

</doc>
<doc id="1372969" url="https://pl.wikipedia.org/wiki?curid=1372969" title="Centrum Doświadczalne w Lejre">
Centrum Doświadczalne w Lejre

Centrum Doświadczalne Lejre () – centrum edukacji archeologicznej w Lejre; obejmuje 43 hektary powierzchni i położone jest w pobliżu Roskilde w Danii. Zostało założone w 1964 roku przez Hansa-Ole Hansena. Naukowcy zrekonstruowali tutaj wioskę z epoki żelaza (500 p.n.e. - 400 n.e.), wioskę wikingów (920 n.e.), obozowisko z epoki kamienia (6000 p.n.e.) i farmę z 1863 roku z towarzyszącymi jej warsztatami rzemieślniczymi, ogrodami, polami. Rekonstrukcje oparte są na świadectwach archeologicznych i dokumentach historycznych.
Naukowcy i studenci mieszkają i pracują w Lejre, odtwarzając role pełnione przez ludzi, którzy żyli kiedyś w Lejre i podobnych miejscach. W ramach doświadczeń zbudowano (a następnie spalono) domostwa i stajnie, hodowano zwierzęta i rośliny uprawne, szyto ubrania, a także gotowano i jedzono pożywienie w ten sam sposób, co ludzie prehistoryczni i historyczni.
Rocznie centrum odwiedzane jest przez około 55 000 turystów i dzieci w wieku szkolnym, przyjeżdżających tu na wycieczki.

</doc>
<doc id="1372978" url="https://pl.wikipedia.org/wiki?curid=1372978" title="Adolfo Alfredo Pedernera">
Adolfo Alfredo Pedernera



</doc>
<doc id="1372985" url="https://pl.wikipedia.org/wiki?curid=1372985" title="Psammal">
Psammal

Psammal – obszar nie zarośniętego dna piaszczystego do którego zaliczamy niestabilne i skąpo zasiedlone piaski strefy brzegowej (arenal) oraz głębsze obszary piaszczystego dna. Strefę tę zamieszkuje mało zróżnicowany, aczkolwiek liczny zoobentos.

</doc>
<doc id="1372986" url="https://pl.wikipedia.org/wiki?curid=1372986" title="Karpatoruska Rada Narodowa">
Karpatoruska Rada Narodowa

Karpatoruska Rada Narodowa - rusińska organizacja utworzona na kongresie w Koszycach 21 grudnia 1918 z połączenia Ruskiej Rady Narodowej z Preszowa i Rady Łemków.
Na tym samym kongresie proklamowała, że wobec niemożności połączenia się z Rosją Karpatorusini decydują się na związek państwowy z Czechosłowacją. Przedstawiciel Rady - Antonij Beskyd został po konsultacjach w Pradze wydelegowany 12 stycznia 1919 na konferencję pokojową w Paryżu.

</doc>
<doc id="1372987" url="https://pl.wikipedia.org/wiki?curid=1372987" title="Lital">
Lital

Lital – siedlisko kamienistego lub skalistego dna w zbiorniku wodnym, zamieszkane przez specyficzny zespół organizmów – liton. Strefa ta narażona jest na falowanie, czego skutkiem może być wypłukiwanie frakcji ilastych do głębszych miejsc zbiornika. Środowisko to zamieszkują organizmy mocno przytwierdzające się do podłoża:
Do litalu zalicza się również tzw. endoliton, czyli organizmy drążące w skale, np. mięczaki.

</doc>
<doc id="1372989" url="https://pl.wikipedia.org/wiki?curid=1372989" title="Krzysztof Arciszewski (dyrektor teatru)">
Krzysztof Arciszewski (dyrektor teatru)

Krzysztof Arciszewski – kompozytor, reżyser, dyrektor naczelny i artystyczny Teatru Baj Pomorski w latach 1988–1992.
Życiorys.
Pracował jako kompozytor w Teatrze Animacji w Jeleniej Górze. W 1988 roku został dyrektorem Państwowego Teatru Lalki i Aktora „Baj Pomorski”"." Funkcję dyrektora pełnił do 1992 roku"." Pod koniec sezonu 1991/1992 teatr Baj został przejęty przez miasto. Zostaje ogłoszony konkurs na nowego dyrektora, którym został Wojciech Olejnik. Zajmował się komponowaniem muzyki. W Toruniu wyreżyserował pięć przedstawień. Stworzył warunki sprzyjające powstawaniu aktorskich inicjatyw teatralnych. "Baj Pomorski" był jego ostatnim miejscem jego zatrudnienia w instytucji teatralnej.

</doc>
<doc id="1372991" url="https://pl.wikipedia.org/wiki?curid=1372991" title="Eupsammon">
Eupsammon

Eupsammon – zespół organizmów zasiedlających euarenal, czyli wilgotny piasek przybrzeżny znajdujący się poza zasięgiem fal. W jego skład wchodzą: pierwotniaki, wrotki, brzuchorzęski, niesporczaki. Organizmy te tolerują niekiedy znaczne zmiany temperatury i wilgotności.

</doc>
<doc id="1372993" url="https://pl.wikipedia.org/wiki?curid=1372993" title="Euarenal">
Euarenal

Euarenal – nadwodny pas arenalu, czyli strefy przybrzeżnego wilgotnego piasku znajdującego się poza zasięgiem fal. Obszar ten zachowuje wilgoć dzięki podsiąkaniu wody z przyległego zbiornika. Jest to środowisko astatyczne zasiedlane przez organizmy eupsammonowe.
W strefie euarenalu obserwuje się zjawisko parowania wilgoci z powierzchni piasku co może prowadzić do wzrostu stężenia soli mineralnych.

</doc>
<doc id="1372995" url="https://pl.wikipedia.org/wiki?curid=1372995" title="Starożytna farma w Butser">
Starożytna farma w Butser

Starożytna farma w Butser () – czynna replika farmy z epoki żelaza, położona niedaleko Petersfield w hrabstwie Hampshire w Wielkiej Brytanii. Prowadzone są tam długotrwałe eksperymenty dotyczące uprawy roślin, polowań na zwierzęta oraz wytwórczości w prehistorii i okresie wpływów rzymskich. Okres zainteresowań obejmuje lata 400 p.n.e. – 400 n.e.
Farma założona została w 1972 r. przez archeologa doświadczalnego Petera J. Reynoldsa (1939–2001), a jej nazwa pochodzi od oryginalnego stanowiska na wzgórzu Butser, kilka kilometrów od Petersfield. W 1976 r. otwarto drugie stanowisko w Hillhampton Down kilometr dalej, a w 1989 zamknięto oryginalne stanowisko w Butser Hill. W 1991 r. projekt przeniesiono do Bascomb Copse w Chalton w hrabstwie Hampshire, około 5 km od miejsca stanowiska. Budowle na farmie to stylizowane na przedrzymskie domy oraz willa rzymska. Farma otwarta jest dla turystów.

</doc>
<doc id="1372998" url="https://pl.wikipedia.org/wiki?curid=1372998" title="Uniwersytet Techniczny w Kownie">
Uniwersytet Techniczny w Kownie

Uniwersytet Techniczny w Kownie (lit. "Kauno technologijos universitetas") – publiczna uczelnia techniczna w Kownie założona w 1950 roku. 
Historia.
Uniwersytet wyłonił się z założonego w 1950 Instytutu Politechnicznego im. Antanasa Sniečkusa w Kownie (ros. "Каунасский политехнический институт", KPI) po odzyskaniu przez Litwę niepodległości w 1991 roku, jednak jego korzenie sięgają 1922 roku, gdy powołano do życia Uniwersytet Litewski w Kownie, późniejszy Uniwersytet Witolda Wielkiego. Obecnie studiuje tam ok. 19 tys. studentów. 

</doc>
<doc id="1373000" url="https://pl.wikipedia.org/wiki?curid=1373000" title="Adolf Ignacy Malczewski">
Adolf Ignacy Malczewski



</doc>
<doc id="1373002" url="https://pl.wikipedia.org/wiki?curid=1373002" title="I Am">
I Am



</doc>
<doc id="1373004" url="https://pl.wikipedia.org/wiki?curid=1373004" title="Uniwersytet Medyczny w Kownie">
Uniwersytet Medyczny w Kownie

Uniwersytet Medyczny w Kownie (lit. "Kauno medicinos universitetas"), KMU – uczelnia medyczna z siedzibą w Kownie funkcjonująca do 2010 roku. 
Korzenie uczelni sięgają roku 1922 roku, gdy powołano do życia Wydział Medyczny Uniwersytetu Litewskiego w Kownie. Po likwidacji uniwersytetu w 1950 roku powstał samodzielny Instytut Medyczny z siedzibą w Kownie, podczas gdy większość wydziałów zniesionego uniwersytetu przeniesiono do Wilna. W 1989 roku nazwę Instytutu zmieniono na Akademię Medyczną w Kownie, w 1998 roku uczelnia przyjęła nazwę Uniwersytetu Medycznego. W 2010 w wyniku połączenia z Akademią Weterynaryjną powstał Litewski Uniwersytet Nauk o Zdrowiu.
Nieodłączną częścią uniwersytetu był szpital uniwersytecki w Kownie. 

</doc>
<doc id="1373006" url="https://pl.wikipedia.org/wiki?curid=1373006" title="Stefan Marody">
Stefan Marody

Stefan Marody (ur. 25 listopada 1935, zm. 1 czerwca 2005 w Warszawie) – polski dziennikarz żydowskiego pochodzenia, wieloletni działacz Stowarzyszenia Przeciwko Antysemityzmowi i Ksenofobii Otwarta Rzeczpospolita.
Życiorys.
Podczas II wojny światowej przebywał w getcie warszawskim. W 1952 zdał maturę w liceum im. Stanisława Staszica w Warszawie. W latach 1959–1961 wydawał „Biuletyn Komisji Historycznej” Komitetu Centralnego Związku Młodzieży Socjalistycznej. Był członkiem zarządu uczelnianego ZMS na Uniwersytecie Warszawskim. Był członkiem redakcji czasopisma Radar.
Był działaczem Unii Pracy.
Został pochowany na cmentarzu żydowskim przy ulicy Okopowej w Warszawie (kwatera 2).

</doc>
<doc id="1373009" url="https://pl.wikipedia.org/wiki?curid=1373009" title="Bonifacy I z Montferratu">
Bonifacy I z Montferratu



</doc>
<doc id="1373011" url="https://pl.wikipedia.org/wiki?curid=1373011" title="Leon Sguros">
Leon Sguros

Leon Sguros (zm. 1210) – (w terminologii łacińskiej: Asgur) władca niezależnego państewka w Attyce, Beocji i północno-wschodnim Peloponezie w latach 1200–1205.
Życiorys.
Leon Sguros był archontem w Nauplii, w 1198 roku pełnił funkcję poborcy podatków w Attyce. Obserwując sukcesy buntowników – dowódców cesarskich na północy Grecji – tworzących na terytorium Cesarstwa niezależne od Konstantynopola własne państwa: Dobromira Chryza w Macedonii, Manuela Kamytzesa w Tesalii, bojara Iwanki w Tracji, podjął w 1200 roku działania zmierzające do stworzenia własnego państwa. Wykorzystał rozruchy w Tesalii, które przecięły łączność pomiędzy Peloponezem a Konstantynopolem i wyruszywszy z Nauplii – podporządkował sobie pobliskie Argos – zabijając miejscowego biskupa. W 1202 roku zdobył Korynt, metropolita Mikołaj schronił się za murami górującej nad Koryntem twierdzy. Ostatecznie też został zgładzony, a Akrokorynt znalazł się w rękach Sgurosa. Opanował również wyspę Eginę skąd przy pomocy miejscowej ludności przygotował atak na Ateny. Zajął Attykę i Beocję, oparł mu się natomiast zarządzający Atenami biskup Michał Choniates. Wysłana przez cesarza w latach 1202 - 1203 ekspedycja przeciw Sgurosowi, dowodzona przez Michała Stryfnosa, nie odniosła większych sukcesów. Po zdobyciu Konstantynopola przez krzyżowców w kwietniu 1204 roku, Sguros poszerzył swoje państwo zajmując Tesalię. Jesienią na jego dworze w Tebach schronił się zbiegły z Tesaloniki ekscesarz Aleksy III Angelos z córką.
Niedługo potem Sguros wycofał się bez walki z Tesalii przed przeważającymi siłami krzyżowców dowodzonych przez Bonifacego z Montferratu. Sgurosowi nie udało się również utrzymać Beocji i Attyki, które znalazły się w rękach krzyżowców. Do niewoli dostał się wtedy Aleksy III. Sguros zamknął się w twierdzy korynckiej. Wiosną następnego roku krzyżowcy oblegli Korynt i Nauplię, kładąc kres państwu Leona Sgurosa. Tesalia została wcielona do utworzonego przez Bonifacego z Montferratu Królestwa Tesaloniki, pozostałe ziemie Bonifacy przekazał Ottonowi de la Roche. Utworzone przez niego w Attyce, Beocji i w północno-wschodnim Peloponezie Księstwo Aten miało przetrwać do połowy XV wieku.
Sguros utrzymał się w Akrokoryncie do swej śmierci w 1210 roku. Nauplia została zdobyta w 1212 roku.

</doc>
<doc id="1373012" url="https://pl.wikipedia.org/wiki?curid=1373012" title="Guy Sebastian">
Guy Sebastian

Guy Sebastian (ur. 26 października 1981 w Kelang) – australijski piosenkarz i autor piosenek.
W 2003 roku Sebastian wygrał pierwszą edycję australijskiej wersji formatu "Idol", w latach 2010–2012 był jurorem w kolejnych sezonach talent-show. Jego debiutancka płyta, zatytułowana "Just as I Am" osiągnęła status sześciokrotnej platynowej płyty w kraju, natomiast jego pierwszy singiel, „Angels Brought Me Here” z 2003, okazał się najczęściej kupowaną piosenką w Australii w ciągu dekady. Sebastian wydał łącznie siedem albumów studyjnych, każdy z nich trafił do pierwszej dziesiątki list najczęściej sprzedawanych krążków w Australii, pierwsze sześć zdobyło certyfikat platynowej bądź podwójnej platynowej płyty. Piosenkarz jest jednocześnie jedynym australijskim wokalistą oraz trzecim wykonawcą w historii krajowych list przebojów, którego sześć singli trafiło na pierwsze miejsce notowań. Oprócz tego, ma na swoim koncie łącznie 51 platynowych i sześć złotych płyt, a także sprzedał łącznie ponad 3,7 miliona płyt i singli, dzięki czemu zyskał miano najbardziej wyróżnianego na rynku byłego uczestnika wszystkich edycji australijskiej edycji programu "Idol".
W swojej karierze Sebastian współpracował z takimi artystami, jak Brian McKnight, Robin Thicke, Steve Cropper, John Mayer, Jordin Sparks i Eve, zaśpiewał także podczas koncertów m.in. przed Papieżem Benedyktem XVI, Oprah Winfrey oraz Elżbietą II. Od początku swojej kariery piosenkarz otrzymał łącznie 24 nominacje do Nagród Australijskiego Stowarzyszenia Przemysły Fonograficznego (ARIA), zdobył ostatecznie cztery z nich. Oprócz kariery muzycznej, Sebastian udziela się także charytatywnie, jest ambasadorem Światowej Wizji Australii oraz Australijskiego Czerwonego Krzyża.
W 2008 roku został autorem piosenki „Receive the Power”, będącej hymnem XXIII Światowych Dni Młodzieży organizowanych w Sydney. Cztery lata później wydał singiel „Battle Scars” nagrany w duecie z Lupe Fiasco, za który otrzymał status dziewięciokrotnej platynowej płyty w kraju. W 2015 roku z utworem „Tonight Again” reprezentował Australię podczas jubileuszowego, 60. Konkursu Piosenki Eurowizji.
Życiorys.
Dzieciństwo i edukacja.
Guy Sebastian urodził się w Kelang jako drugi syn Ivana pochodzącego ze Sri Lanki oraz Nellie, córki Brytyjczyka i Portugalki wychowanej w Indiach. Para poznała się podczas studiów, pobrała się natomiast po roku znajomości. Sebastian ma trzech braci: trzy lata starszego Oliviera, i młodszych – siedem lat młodszego Christophera i dziewięć lat młodszego Jeremy’ego. W 1998 roku rodzina wyemigrowała do Australii, gdzie urodzili się dwaj młodsi bracia Sebastiana. Na początku Sebastian z rodzicami i rodzeństwem mieszkał w Melbourne, potem przeprowadził się do Adelaide z powodu zobowiązań zawodowych Ivana, który był geologiem.
Jako dziecko Sebastian zaczął pobierać naukę gry na skrzypcach, później sam nauczył się grać także na gitarze, perkusji i fortepianie. Jako nastolatek uczęszczał do Rajskiej Wspólnoty Kościoła (ang. "Paradise Community Church"), której był głównym solistą. Śpiewał także z chórem Młodzieżowej Konferencji Wstrząsaczy Ziemi Rajskiej Wspólnoty Kościoła (ang. "Paradise Community Church Youth Conference Planetshakers"), z którym nagrał płyty w latach 2002–2003. W tym samym czasie studiował na kierunku Promieniowanie medyczne, jednak później porzucił studia na rzecz kariery muzycznej. Uczył śpiewu w Koledżu Świątyni Chrześcijańskiej i innych szkołach średnich, a także pracował jako inżynier muzyczny oraz studiował technologię muzyki w Starszej Szkole Muzycznej.
Kariera muzyczna.
2003–04: "Australian Idol".
W maju Sebastian z powodzeniem przeszedł przesłuchania do pierwszej edycji australijskiej wersji formatu "Idol", podczas których wykonał swoją interpretację piosenki „Ribbon in the Sky” z repertuaru Steviego Wondera. W listopadzie wygrał finał konkursu, dzięki czemu podpisał kontrakt płytowy z wytwórnią BMG, późniejszym Sony. Po wygranej w talent-show Sebastian miał sześć dni na nagranie swojej debiutanckiej płyty. Niedługo potem wziął udział w światowej wersji programu – "World Idol", w której ostatecznie zajął siódme miejsce po wykonaniu przeboju „What a Wonderful World” Louisa Armstronga.
Pierwszym singlem zapowiadającym debiutancki album Sebastiana został utwór „Angels Brought Me Here”, który zadebiutował na pierwszym miejscu australijskich list przebojów oraz został najczęściej kupowanym singlem roku w Australii, dzięki czemu osiągnął status czterokrotnej platynowej płyty. W 2010 roku piosenka została okrzyknięta najczęściej kupowanym singlem w Australii w ciągu dekady, do 2011 był natomiast najczęściej kupowanym singlem australijskiego wykonawcy w historii. Utwór dotarł do pierwszego miejsca list przebojów także m.in. w Singapurze, Malezji, Indonezji, Nowej Zelandii i na Filipinach. Drugim singlem z płyty została piosenka „All I Need Is You”, która dotarła na szczyt australijskiej listy przebojów.
W grudniu ukazała się debiutancka płyta Sebastiana, zatytułowana "Just As I Am", na której ostatecznie znalazły się m.in. trzy utwory współtworzone przez piosenkarza. W pierwszym tygodniu po premierze krążek osiągnął sprzedaż ponad 163 tys. egzemplarzy, zostając tym samym drugą najczęściej kupowaną płytą w siedem dni po wydaniu w historii australijskich notowań. Album zyskał status sześciokrotnej platynowej płyty w kraju, dzięki czemu został najlepiej sprzedającym się w kraju krążkiem wydanym przez uczestnika "Australian Idol".
Na początku 2004 roku Sebastian pojawił się na ceremonii Asian MTV Awards, a także wystąpił gościnnie jako juror w nowozelandzkiej i indonezyjskiej wersji programu "Idol". W kwietniu wziął udział w trasie koncertowej po Malezji, po jej zakończeniu wyjechał do Stanów Zjednoczonych, gdzie zaczął pisać materiał na swoją drugą płytę oraz wystąpił gościnnie podczas talent-show "American Idol".
2004–07: "Beautiful Life" i "Closer to the Sun".
W październiku 2004 roku ukazał się drugi album studyjny Sebastiana, zatytułowany "Beautiful Life", który ostatecznie dotarł do drugiego miejsca list najczęściej kupowanych krążków oraz zdobył status platynowej płyty. Wśród wszystkich utworów umieszczonych na płycie znalazła się m.in. piosenki „Out with My Baby” i „How” napisane przez Robina Thicke oraz utwór „Forever with You” nagrany w duecie z Mýą. Głównym singlem z krążka został utwór „Out with My Baby”, który zadebiutował na pierwszym miejscu australijskiej listy przebojów oraz uzyskał status platynowej płyty. Dwoma pozostałymi singlami promującymi album zostały numery „Kryptonite” i „Oh Oh”.
W listopadzie 2004 roku Sebastian wystąpił podczas gali wręczenia Nagród Australijskiej Branży Fonograficznej, w trakcie której otrzymał statuetkę w kategorii "Najczęściej kupowany singiel" za piosenkę „Angels Brought Me Here”, a także zyskał tytuł "Artysty roku" według telewizji Channel V Oz. Podczas tej samej ceremonii otrzymał także nominację w kategorii "Najczęściej kupowany album" za płytę pt. "Just as I Am".
W 2005 roku artysta zdobył nagrody w kategorii "Najlepszy teledysk", "Ulubiony muzyczny artysta" oraz "Ulubiony Australijczyk" podczas gali wręczenia Nickelodeon Kids’ Choice Awards oraz statuetkę MTV Video Music Awards za klip do singla „Out with My Baby”. Oprócz tego był nominowany do ARIA Awards w kategorii "Najczęściej kupowany album" za płytę "Beautiful Life".
Od maja do sierpnia 2006 roku Sebastian brał udział w programie "It Takes Two", w którym występował w duecie z Sarah Ryan, trzykrotną mistrzynią olimpijską w pływaniu, z którą zajął ostatecznie drugie miejsce. W międzyczasie zaczął pracę nad materiałem na swoją trzecią płytę studyjną, zatytułowaną "Closer to the Sun", która ukazała się pod koniec października tegoż roku. Album promował singiel „Taller, Stronger, Better”, który zadebiutował na drugim miejscu krajowej listy przebojów oraz otrzymał status złotej płyty. Drugim utworem promującym płytę był numer „Elevator Love”, który dotarł do 11. miejsce notowań oraz również zyskał certyfikat złotej płyty. W teledysku do utworu gościnnie wystąpiła Jennifer Hawkins. Sam krążek dotarł do czwartego miejsca notowań w kraju oraz uzyskał certyfikat platynowej płyty.
W 2006 roku Sebastian otrzymał nagrodę podczas APRA Music Awards w kategorii "Najczęściej grana piosenka w stylu urban" za utwór „Oh oh”. Singiel zapewnił artyście także statuetkę za "Najlepszy teledysk" oraz tytuł "Najlepszego artysty" podczas ceremonii wręczenia Urban Music Awards. Drugi rok z rzędu Sebastian został mianowany także "Ulubionym Australijczykiem" podczas gali Nickelodeon Kids’ Choice Awards. W sierpniu 2007 roku ukazał się trzeci singiel promujący płytę pt. "Closer to the Sun" – „Cover on My Heart”.
2007–08: "The Memphis Album" i "Tour".
Na początku 2007 roku Sebastian poinformował, że rozpoczął pracę nad materiałem na nowy album, na którym znajdą się najpopularniejsze piosenki soulowe. Sesje nagraniowe płyty zostały zorganizowane w Memphis, piosenkarz zaprosił do udziału w nagraniach muzyków z wytwórni Stax, a także takich artystów, jak m.in. Steve Cropper, Steve Potts (znany także jako The MGs) czy Lester Snell. Płyta zatytułowana "The Memphis Album" miała swoją premierę w listopadzie tegoż roku, zadebiutowała na trzecim miejscu krajowych list najczęściej kupowanych albumów oraz została siódmym najczęściej kupowanym krążkiem australijskiego artysty w tym roku. Krążek uzyskał status podwójnej platynowej płyty w kraju.
Niedługo po powrocie Sebastiana do Australii artysta potwierdził, że na początku 2008 roku wyrusza w trasę koncertową po kraju razem z The MGs. Jeden z koncertów w Melbourne został nagrany oraz ukazał się w formie płyty koncertowej zatytułowanej "The Memphis Tour". Wydawnictwo otrzymał nagrodę Helpmann Award za "Najlepszy występ podczas współczesnego koncertu w Australii". Płyta uzyskała także nominację do tytułu "Najczęściej kupowanego albumu" podczas gali ARIA Awards.
Po zakończeniu trasy koncertowej Sebastian ponownie wyjechał do Stanów Zjednoczonych, gdzie rozpoczął pracę nad materiałem na swój piąty album studyjny, nad którym współpracował z Cropperem.
2008–10: "Like It Like That".
W 2008 Sebastian podpisał kontrakt płytowy na wydanie albumu na rynku amerykańskim. W tym celu w listopadzie po raz kolejny wyjechał do Stanów Zjednoczonych, gdzie nagrał utwory we współpracy z zespołem Johna Mayera, który nagrał partie gitarowe oraz kilka chórków na krążek. Na początku 2009 roku artysta przeprowadził się do Nowego Jorku w celu promocji swojej płyty. W celach promocyjnych zagrał kilka koncertów, w tym m.in. podczas SXSW Music Festival w Austin Texas. Jeden z jego nowych utworów, „Like It Like That”, został wybrany na piosenkę przewodnią letniej kampanii reklamowej ramówki telewizji NBC. Sam singiel miał swoją australijską premierę w sierpniu 2009 roku i dotarł do pierwszego miejsca krajowych list przebojów. W październiku tegoż roku ukazała się też długogrająca płyta artysty, zatytułowana "Like It Like That", która dotarła do 6. miejsca notowań najczęściej kupowanych albumów oraz uzyskała status platynowej płyty w kraju.
Drugim singlem promującym album został utwór „Art of Love” nagrany w duecie z Jordin Sparks. Piosenka dotarła do ósmego miejsca list przebojów oraz zdobyła status podwójnej platynowej płyty. Pozostałymi numerami promocyjnymi z płyty zostały utwory „All to Myself” i „Never Hold You Down”. W lutym oraz na przełomie czerwca i lipca Sebastian odbywał swoją kolejną trasę koncertową po Australii w ramach promocji nowej płyty. W tym samym roku został wybrany na jurora australijskiej wersji formatu "The X Factor", w której opiekował się uczestnikami z grupy "Zespoły". W tym samym czasie pracował nad wydaniem swojej ostatniej płyty na rynku amerykańskim, przez co przez kilka miesięcy podróżował między Ameryką a Australią. Od lipca do września odbywał trasę koncertową po West Coast, w ramach której wystąpił m.in. jako support zespołu Chicago podczas ich koncertu w Oregon.
2010–11: "Twenty Ten".
W listopadzie 2010 roku ukazała się nowa płyta Sebastiana, zatytułowana "Twenty Ten", która dotarła do czwartego miejsca krajowych list najczęściej kupowanych albumów. Krążek pozostawał w pierwszej dziesiątce notowań przez dwanaście tygodni i uzyskał ostatecznie tytuł piątej najczęściej kupowanej płyty australijskiego wykonawcy w 2010 roku. Cztery lata później płyta uzyskała status platynowej. Wydawnictwo składało się z dwóch płyt, z czego na pierwszej znalazło się 18 piosenek z poprzednich płyt Sebastiana oraz dwa nowe utwory, natomiast na drugiej piosenkarz umieścił akustyczne wersje dziesięciu wybranych kompozycji ze swojego repertuaru. Jedynym singlem promującym album został utwór „Who’s That Girl” nagrany we współpracy z raperką Eve. Piosenka dotarła na szczyt australijskich list przebojów i uzyskała status pięciokrotnej platynowej płyty w kraju. Nagranie zapewniło mu także nagrodę za "Najczęściej kupowany singiel" podczas ceremonii ARIA Awards oraz nominacje do statuetki w kategoriach "Singiel roku", "Najlepsze wydanie popowe" oraz "Najpopularniejszy australijski artysta".
W 2011 roku Sebastian występował jako support zespołu Boyzone podczas ich trasy koncertowej po Wielkiej Brytanii, a także przed koncertami Lionela Richiego podczas jego występów w Australii i Nowej Zelandii. Sebastian nagrał z artystą nową wersję jego przeboju „All Night Long” na potrzeby zbiórki pieniędzy dla ofiar powodzi i trzęsienia ziemi w Australii i Nowej Zelandii. Nowa aranżacja utworu trafiła na 12. miejsce list przebojów w Nowej Zelandii i na 26. w Australii. W tym samym roku Sebastian ponownie został jurorem lokalnej wersji programu "The X Factor", w której opiekował się grupą "Chłopcy poniżej 25 roku życia".
2012: "Armageddon".
W listopadzie 2011 roku Sebastian opublikował pierwszy utwór zapowiadający jego nowy album – „Don’t Worry Be Happy”. Jak sam przyznał, piosenka powstała po kłótni z motocyklistą w Los Angeles. Singiel dotarł do piątego miejsca list przebojów w Australii, gdzie otrzymał także status czterokrotnej platynowej płyty. Na początku 2012 roku artysta wyjechał do Stanów Zjednoczonych, gdzie napisał i nagrał większość materiału na nową płytę. W maju ukazał się drugi singiel zapowiadający krążek – „Gold”, który dotarł do 10. miejsca list przebojów oraz uzyskał certyfikat platynowej płyty. Od czerwca do lipca tegoż roku Sebastian odbył trasę koncertową po kraju, podczas której zaprezentował materiał z nowej płyty. W 2012 roku ponownie zasiadł za panelem jurorskim programu "The X Factor", w którym opiekował się grupą "Powyżej 25 roku życia". W wyborze trzech finalistów pomagała mu Alicia Keys, natomiast całą edycję wygrała jego podopieczna, Samantha Jade.
W sierpniu premierę miał trzeci singel zapowiadający nowy album Sebastiana – „Battle Scars”, w którym gościnnie pojawił się raper Lupe Fiasco. Utwór zadebiutował na pierwszym miejscu australijskiej listy przebojów i po raz szósty pojawił się na szczycie notowania, dzięki czemu został artystą z największą liczbą piosenek na czołowej pozycji list przebojów w Australii, natomiast w ogólnej klasyfikacji zajął trzecie miejsce, tuż za Kylie Minogue i Deltą Goodrem. Singiel został trzecim najczęściej kupowanych utworem w kraju w 2012 roku oraz najczęściej kupowanym singlem australijskiego wykonawcy w historii, dzięki czemu uzyskał status dziewięciokrotnej platynowej płyty. Numer znalazł się także na czwartej płycie studyjnej Fiasco, zatytułowanej "Food &amp; Liquor II: The Great American Rap Album Pt. 1".
12 października 2012 roku ostatecznie ukazał się nowy album Sebastiana, zatytułowany "Armageddon", który dotarł do pierwszego miejsca listy najczęściej kupowanych krążków w kraju, gdzie uzyskał także status podwójnej platynowej płyty. W tym samym roku wokalista otrzymał nominację do ARIA Awards w kategoriach "Najlepsze wydanie popowe" i "Najlepszy artysta" (za „Battle Scars”), a jego singel „Don’t Worry Be Happy” miał szansę na zdobycie statuetki jako "Piosenka roku". Czwartym singlem z płyty została piosenka „Get Along”, która otrzymała status podwójnej platynowej płyty w kraju.
2013–14: "Madness".
W maju 2013 roku Sebastian zaśpiewał jako support przed koncertem Taylor Swift w Australii w ramach jej trasy koncertowej "Red Tour". W październiku artysta wydał singel „Like a Drum”, który zapowiadał jego ósmy album studyjny. Utwór zadebiutował na czwartym miejscu krajowej listy przebojów i utrzymał się w pierwszej dziesiątce notowania przez 12 tygodni. Drugim singlem z płyty został numer „Come Home with Me”, a trzecim – „Mama Ain’t Proud”, w którym gościnnie pojawił się 2 Chainz.
Pod koniec listopada 2014 roku premierę miała ósma płyta długogrająca Sebastiana, zatytułowana "Madness". Krążek zadebiutował na szóstym miejscu krajowego notowania najczęściej kupowanych płyt oraz zyskał status złotej płyty. 
Od 2015: Konkurs Piosenki Eurowizji i "Conscious".
W lutym 2015 roku artysta wyruszył w trasę promocyjną po kraju, w trakcie której wykonał materiał z nowego albumu. W marcu został wybrany wewnętrznie przez australijską telewizję Special Broadcasting Service (SBS) na reprezentanta Australii z utworem „Tonight Again” podczas 60. Konkursu Piosenki Eurowizji organizowanego w Wiedniu. Przed występem w konkursie Sebastian wyruszył w trasę promocyjną, w ramach której zaśpiewał m.in. podczas imprezy "Eurovision in Concert" przygotowywanej w Amsterdamie. 23 maja wystąpił dwunasty w kolejności podczas finału Konkursu Piosenki Eurowizji. Zajął ostatecznie piąte miejsce ze 196 punktami na koncie, w tym m.in. z maksymalnymi notami 12 punktów od Austrii i Szwecji. W sierpniu i wrześniu Guy Sebastian odbył trasę koncertową po Europie. Był nominowany do ARIA Music Awards w kategorii "Najlepszy artysta". Jesienią powrócił do funkcji jurora w australijskiej wersji programu "The X Factor". 
W listopadzie 2015 roku wydał utwór „Black &amp; Blue”, który był głównym singlem zapowiadającym jego dziewiąty album studyjny. Singel zadebiutował na 17. miejscu krajowej listy przebojów i uzyskał status złotej płyty. W styczniu i lutym 2016 roku Guy Sebastian odbył australijską trasę koncertową, w ramach której zagrał w 35 miastach.

</doc>
<doc id="1373015" url="https://pl.wikipedia.org/wiki?curid=1373015" title="Uduszenie">
Uduszenie

Uduszenie – kara śmierci za większe przestępstwa wykonywana za pomocą liny lub garoty. 
Karę wykonuje się w sposób następujący: skazany siada na krześle, przypina go się pasami śr. grubości ok. 50mm. Wykonawca wyroku przykłada garotę do szyi i dusi się skazanego (w przypadku liny owija się wokół szyi i ciągnie za nią automat powoli lub szybko).

</doc>
<doc id="1373016" url="https://pl.wikipedia.org/wiki?curid=1373016" title="Bronislovas Lubys">
Bronislovas Lubys

Bronislovas Lubys (ur. 8 października 1938 w Płungianach, zm. 23 października 2011 w Druskienikach) – litewski przedsiębiorca, inżynier i polityk, od 1992 do 1993 premier Litwy, przewodniczący Litewskiej Konfederacji Przemysłowców.
Życiorys.
W 1963 został absolwentem Instytutu Politechnicznego w Kownie, w 1979 na tej uczelni uzyskał stopień kandydata nauk w zakresie chemii. W latach 80. był wykładowcą kowieńskiej politechniki. Od 1963 był zawodowo związany z przedsiębiorstwem azotowym Azotas w Janowie, pełnił funkcję głównego inżyniera, a od 1985 dyrektora generalnego. W 1990 został wybrany do Rady Najwyższej LSRR, przekształconej w Sejm Republiki Litewskiej. 11 marca tegoż roku znalazł się wśród sygnatariuszy Aktu Przywrócenia Państwa Litewskiego. W parlamencie zasiadał do 1992.
W 1992 objął stanowisko wicepremiera w rządzie Aleksandrasa Abišali. Następnie od grudnia 1992 do marca 1993 sprawował urząd premiera w kolejnym gabinecie. Później wycofał się z działalności politycznej. Od 1993 był prezesem Litewskiej Konfederacji Przemysłowców, od 1994 zarządzał spółką prawa handlowego Achema. Powoływany również w skład organów wykonawczych i nadzorczych innych przedsiębiorstw.
Odznaczony m.in. Orderem Wielkiego Księcia Giedymina II klasy (1998), Krzyżem Komandorskim Orderu Zasługi Rzeczypospolitej Polskiej (2001), Orderem Gwiazdy Białej II klasy.

</doc>
<doc id="1373017" url="https://pl.wikipedia.org/wiki?curid=1373017" title="Masakra w Akihabarze">
Masakra w Akihabarze

 – incydent, który zdarzył się 8 czerwca 2008 w centrum handlowym znajdującym się w dzielnicy Akihabara w Tokio.
Przebieg.
Mężczyzna prowadząc dwutonową ciężarówkę Isuzu Elf wjechał w grupę osób, wskutek czego zginęły 3 osoby, następnie wysiadł i dźgnął nożem 12 innych osób, uśmiercając 4 z nich.
Areszt i proces.
Tokijska policja aresztowała 25-letniego wówczas (mieszkańca Susono), stawiając mu zarzuty usiłowania popełnienia morderstwa. Po zatrzymaniu sprawca masakry powiedział: "„Przyjechałem do Akihabary zabijać ludzi. Świat mnie zmęczył. Każdy się nadawał. Byłem sam”". Prokuratura wnosiła o karę śmierci za masowe morderstwo. Jego rodzice podczas wywiadu telewizyjnego wyrazili współczucie i ubolewanie nad śmiercią zabitych.
Wyrok.
24 marca 2011 Sąd Okręgowy w Tokio skazał Katō na karę śmierci, uznając go za w pełni odpowiedzialnego za masakrę. Wyrok ten został podtrzymany 12 września 2012 przez Sąd Wyższy w Tokio i 2 lutego 2015 przez japoński Sąd Najwyższy. 26 lipca 2022 sprawca masakry został stracony przez powieszenie.
Ofiary masakry.
Lista na podstawie tekstu źródłowego.
Dwójka z uśmierconych zmarła natychmiast po ataku, u pozostałej piątki wykazano asystolię podczas prób reanimacji. Późniejsza autopsja wykazała, iż trójka z nich umarła na skutek potrącenia pojazdem, pozostała czwórka na skutek obrażeń zadanych nożem.

</doc>
<doc id="1373021" url="https://pl.wikipedia.org/wiki?curid=1373021" title="Instytut Energii Atomowej">
Instytut Energii Atomowej

Instytut Energii Atomowej POLATOM – instytut badawczy działający w latach 1982 – 2011 znajdujący się w ośrodku badawczym w Otwocku-Świerku. Od 2011 działa w nowej formie organizacyjnej jako część Narodowego Centrum Badań Jądrowych.
Historia.
Powstał 13 grudnia 1982 roku w wyniku przekształcenia byłego Instytutu Badań Jądrowych w trzy nowe instytuty atomistyki: Instytut Problemów Jądrowych im. Andrzeja Sołtana, Instytut Chemii i Techniki Jądrowej oraz Instytut Energii Atomowej. Po decyzji Rady Ministrów RP z września 1990 o zarzuceniu projektu budowy elektrowni jądrowej w Żarnowcu zatrudnienie we wspomagającym ją IEA spadło w ciągu kolejnych dwóch lat z 1100 do 280 osób. W 2008 IEA zatrudniał 457 pracowników.
Dnia 22 maja 2007 roku, Zarządzeniem Nr 5/2007 Dyrektora Instytutu Energii Atomowej zmieniono dotychczasową nazwę na "Instytut Energii Atomowej POLATOM".
1 września 2011 r. został włączony w skład Instytutu Problemów Jądrowych. Od tego dnia połączone instytuty działają pod nazwą Narodowe Centrum Badań Jądrowych.
Działalność.
Instytut eksploatuje jedyny w Polsce jądrowy reaktor badawczy Maria, który jest wykorzystywany do naświetlania neutronami materiałów dla wytwarzania izotopów promieniotwórczych, modyfikacji materiałów poprzez napromienianie ich neutronami lub promieniami gamma oraz wykorzystanie wiązek neutronów do badań naukowych i stosowanych.
Kierownictwo Instytutu.
Ostatnim dyrektorem Instytutu był Krzysztof Wieteska, a jego zastępcami: Stefan Chwaszczewski, Grzegorz Krzysztoszek, Henryk Michałowski oraz Jerzy Kozieł. Przewodniczącym rady naukowej działającej przy instytucie był Janusz Mika.

</doc>
<doc id="1373023" url="https://pl.wikipedia.org/wiki?curid=1373023" title="Reprezentacja Fidżi w rugby union mężczyzn">
Reprezentacja Fidżi w rugby union mężczyzn

Reprezentacja Fidżi w rugby union mężczyzn – zespół rugby union, biorący udział w imieniu Fidżi w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Fiji Rugby Union, członek FORU oraz IRB.

</doc>
<doc id="1373024" url="https://pl.wikipedia.org/wiki?curid=1373024" title="Objaw Grey-Turnera">
Objaw Grey-Turnera



</doc>
<doc id="1373027" url="https://pl.wikipedia.org/wiki?curid=1373027" title="Zygmunt Skibniewski">
Zygmunt Skibniewski

Zygmunt Skibniewski (ur. 13 lipca 1905 w majątku Korczunek-Rososze na Podolu, zm. 28 października 1994 w Warszawie) – polski architekt, urbanista, profesor Politechniki Warszawskiej, poseł na Sejm PRL I kadencji. Mąż architekt Haliny Skibniewskiej.
Życiorys.
Był synem Zygmunta (1868–1922), właściciela dóbr Rososze, i Zofii z Kotkowskich (1882–1972), a stryjecznym bratem Stanisława Skibniewskiego. Maturę zdał w Warszawie w 1923 w prywatnym gimnazjum Kazimierza Kulwiecia. W latach 1918–1920 jako ochotnik brał udział w obronie Lwowa i wojnie polsko-bolszewickiej. Następnie studiował architekturę na Politechnice Warszawskiej, później również w Paryżu pod kierunkiem Le Corbusiera. Do 1939 prowadził w Warszawie pracownię architektoniczną. W czasie II wojny światowej był zaangażowany w działalność konspiracyjną Związku Walki Zbrojnej – Armii Krajowej. W czasie okupacji opracowywał wraz z innymi warszawskimi architektami tajny plan odbudowy Warszawy. Zatrzymany w 1944 został wywieziony na przymusowe roboty do Arten w Saksonii, skąd udało mu się zbiec.
W 1945 powrócił do Warszawy. Był jednym z najbardziej wpływowych pracowników Biura Odbudowy Stolicy (BOS), zastępcą kierownika Wydziału Urbanistyki i kierownikiem pracowni urbanistycznej Śródmieście. Pod jego kierownictwem powstały projekty planu ogólnego Warszawy. Następnie był dyrektorem Biura Urbanistycznego Warszawy, powstałego w 1949 z reorganizacji BOS. Dzięki jego osobistej interwencji lokalizacja Huty Warszawa została przesunięta 1,5 km dalej od miasta. Nie udało mu się natomiast zapobiec zdominowaniu śródmieścia przez Pałac Kultury i Nauki, wzniesiony jako „dar narodu radzieckiego dla narodu polskiego.” 
W latach 1952–1956 był bezpartyjnym posłem do Sejmu. W okresie powojennym pracował na Wydziale Architektury Politechniki Warszawskiej. Od 1965 był profesorem nadzwyczajnym w Katedrze Podstaw Budowy Miast. Projektowanie urbanistyczne wykładał także w Akademii Sztuk Pięknych w Warszawie i Szkole Głównej Planowania i Statystyki. W latach 1965–1969 i 1971–1979 pełnił funkcję prezesa Towarzystwa Urbanistów Polskich, w latach 1967–1970 był dyrektorem Instytutu Podstawowych Problemów Planowania Przestrzennego PW.
Był odznaczony m.in. Krzyżem Kawalerskim Francuskiej Legii Honorowej (1939), Złotym Krzyżem Zasługi (1946) Krzyżem Komandorskim Orderu Odrodzenia Polski (1964), został laureatem nagrody miasta st. Warszawy. Był dwukrotnie żonaty: najpierw z Janiną Rembertowicz, architektem, następnie z Haliną Erentz, architektem, urbanistą, profesorem Politechniki Warszawskiej, posłanką (1965–1985) i wicemarszałkiem Sejmu (1971–1985); oba małżeństwa były bezdzietne. Zmarł 28 października 1994 w Warszawie. Pochowany został na cmentarzu Powązkowskim (kwatera 76-1-21).

</doc>
<doc id="1373028" url="https://pl.wikipedia.org/wiki?curid=1373028" title="Całkowite karmienie pozajelitowe">
Całkowite karmienie pozajelitowe



</doc>
<doc id="1373029" url="https://pl.wikipedia.org/wiki?curid=1373029" title="Slobodan Komljenović">
Slobodan Komljenović

Slobodan Komljenović (cyryl. Слободан Комљеновић; ur. 2 stycznia 1971 we Frankfurcie nad Menem) – piłkarz, występujący na pozycji obrońcy. Mimo iż urodził się w RFN, reprezentował barwy Jugosławii.
Większość swojej kariery zawodniczej spędził w Niemczech. Profesjonalną karierę zaczynał w Eintrachtcie Frankfurt. Za granicą występował w hiszpańskim Realu Saragossa.
Pomimo tego, że nigdy nie reprezentował barw żadnego klubu z Jugosławii to w 1994 został powołany do reprezentacji tego kraju, z którą wystąpił na Mistrzostwach Świata we Francji oraz na EURO 2000 w Belgii i Holandii. Karierę zakończył w 2006 roku, a jego ostatnim klubem było TSV 1860 Monachium

</doc>
<doc id="1373030" url="https://pl.wikipedia.org/wiki?curid=1373030" title="Soubré">
Soubré

Soubré – miasto na Wybrzeżu Kości Słoniowej, w regionie Bas Sassandra. Według danych szacunkowych na rok 2008 liczy 97 829 mieszkańców.

</doc>
<doc id="1373031" url="https://pl.wikipedia.org/wiki?curid=1373031" title="Guillaume de Vasseur de Beauplan">
Guillaume de Vasseur de Beauplan



</doc>
<doc id="1373032" url="https://pl.wikipedia.org/wiki?curid=1373032" title="Autostrada D4 (Czechy)">
Autostrada D4 (Czechy)

Autostrada D4 (cz.: "Dálnice D4") – autostrada w Czechach, o długości 89 km. Droga łączy Pragę z rejonem miasta Příbram. W przyszłości planuje się wydłużenie arterii – śladem obecnych dróg krajowych 4 i 20 do miasta Písek (odcinek ten – na niektórych odcinkach – spełnia parametry trasy ekspresowej).
Do końca 2015 roku trasa istniała jako droga ekspresowa R4 ("Rychlostní silnice R4").

</doc>
<doc id="1373033" url="https://pl.wikipedia.org/wiki?curid=1373033" title="Zofia Zaks">
Zofia Zaks

Zofia Zaks (ur. 28 lutego 1935, zm. 24 lipca 2001 w Warszawie) – polska historyk i działaczka społeczności żydowskiej w Polsce, w latach 2000–2001 przewodnicząca Stowarzyszenia Dzieci Holocaustu, sekretarz generalny Federacji Stowarzyszeń Żydowskich w Polsce.
Urodziła się w rodzinie żydowskiej jako córka Mieczysława, zamordowanego w kwietniu 1943 w getcie warszawskim, i Franciszki (zm. 1989). W latach 1951–1956 studiowała na Wydziale Dyplomatyczno-Konsularnym Szkoły Głównej Służby Zagranicznej, magisterium z zakresu nauk politycznych otrzymała w 1956. Studia uzupełniała w Centre Européen Universitaire przy uniwersytecie w Nancy w 1957. W 1966 doktoryzowała się w Instytucie Historycznym UW pod kierunkiem Henryka Jabłońskiego. W latach była 1962–1966 adiunktem w Zakładzie Historii Polski Nowoczesnej i Najnowszej/Zakładzie Historii Najnowszej Powszechnej i Polski 1966–1978 Instytutu Historyczny UW. W latach 1955–1960 była asystentem i starszym asystentem w Szkole Głównej Służby Zagranicznej, od 1960 do 1961 starszym asystentem na Wydziale Dziennikarskim UW, a w latach 1961–1962 adiunktem w Wojskowym Instytucie Historycznym. Od 1978 zatrudniona była w IKS PAN, a w latach 1985–1995 w Instytucie Historii im. Tadeusza Manteuffla Polskiej Akademii Nauk. Specjalizowała się w historii najnowszej.
Zginęła w wypadku samochodowym 24 lipca 2001. Jest pochowana na cmentarzu żydowskim przy ulicy Okopowej w Warszawie (kwatera 2).

</doc>
<doc id="1373035" url="https://pl.wikipedia.org/wiki?curid=1373035" title="Grand Bassam">
Grand Bassam

Grand Bassam – miasto na Wybrzeżu Kości Słoniowej (Region Sud-Comoé) nad Oceanem Atlantyckim. Ma 79 tys. mieszkańców (2008). Znajduje się tutaj port handlowy, rafineria ropy naftowej. Gospodarka miasta opiera się poza tym na przemyśle drzewnym, materiałów budowlanych i rybnym.
Historia.
Miasto jest pierwszą stolicą francuskiej kolonii, obecnie Wybrzeża Kości Słoniowej (1893–1900). Przez wiele lat funkcjonowało jako jedno z największych miast portowych na wybrzeżu Zatoki Gwinejskiej. Gdy w 1899 roku podczas epidemii żółtej gorączki zmarła większość mieszkających tu osadników, podjęto decyzję o przeniesieniu stolicy do Bingerville.
W 2012 roku zabytkowe, kolonialne budynki Grand Bassam zostały wpisane na listę światowego dziedzictwa UNESCO.

</doc>
<doc id="1373040" url="https://pl.wikipedia.org/wiki?curid=1373040" title="Bünde">
Bünde

Bünde [bʏndə] – miasto w Niemczech, w kraju związkowym Nadrenia Północna-Westfalia, w rejencji Detmold, w powiecie Herford. W 2010 liczyło 44 786 mieszkańców.
W mieście znajduje się stacja kolejowa Bünde.
W Bünde rozwinął się przemysł meblarski oraz tytoniowy.
Współpraca.
Miejscowości partnerskie:

</doc>
<doc id="1373041" url="https://pl.wikipedia.org/wiki?curid=1373041" title="Zinnowitz">
Zinnowitz

Zinnowitz, Ostseebad "(pol. Kąpielisko nadbałtyckie)" – gmina w Niemczech, w kraju związkowym Meklemburgia-Pomorze Przednie, w powiecie Vorpommern-Greifswald, siedziba Związku Gmin Usedom-Nord. 
W miejscowości znajduje się stacja kolejowa Zinnowitz. Przez teren gminy przebiega droga krajowa B111.
Toponimia.
Nazwa "Zinnowitz" pochodzi z połabskiego "tzys", czyli cis. Gałązka cisu znajduje się w herbie gminy.

</doc>
<doc id="1373044" url="https://pl.wikipedia.org/wiki?curid=1373044" title="Manuel Baquedano">
Manuel Baquedano

Manuel Jesús Baquedano González (ur. 1 stycznia 1823 w Santiago, zm. 30 września 1897 w Santiago) – chilijski generał, bohater wojny o saletrę.
Urodził się jako syn Fernando Baquedano Rodrigueza (generała z czasów wojny o Niepodległość Chile) i Teresy González de Labra y Ros. Uczył się w szkole prowadzonej przez duchownego Juana de Dios Romo i Instytucie Narodowym w Santiago. Kiedy miał 15 lat wybuchła Wojna konfederacji peruwiańsko-boliwijskiej z Chile. Opuścił wówczas dom i wstąpił w szeregi oddziałów wyruszających na front. Uczestniczył w bitwie pod Yungay w 1839 r. i w wieku 16 lat został mianowany oficerem.
Po zakończeniu wojny uzupełnił swoją edukację wojskową. W 1850 r. został kapitanem. W 1851 r. uczestniczył w rewolucji po stronie rządu. W 1854 r. odszedł z czynnej służby po buncie w podległych mu oddziałach w La Frontera. Osiadł wówczas w małej hacjendzie w okolicach miasta Los Ángeles. Już w rok później powrócił jednak w szeregi armii zostając adiutantem komendanta garnizonu w Valparaíso. Wkrótce przeniesiono go na podobne stanowisko w Arauco. Z czasem powierzono mu też dowództwo milicji obywatelskiej miasta Arauco.
W latach 1855-1869 zarządzał hacjendą, która stała się nowoczesnym gospodarstwem rolno-hodowlanym. Do czynnej służby wojskowej wrócił w 1859 r., kiedy to rząd powierzył mu tłumienie rewolucji w Concepción. Następnie tłumił rewolty Indian dowodzonych przez Quilapána i innych kacyków. Później powierzono mu dowództwo pułku Cazadores a Caballo, którym dowodził kiedyś jego ojciec. W 1870 r. został awansowany na stopień pułkownika, a w pięć lat później został dowódcą Gwardii Narodowej i komendantem stołecznego garnizonu.
W 1876 r. otrzymał nominację na generała brygady. Po wybuchu wojny o Pacyfik został dowódcą kawalerii. Wkrótce potem – po rezygnacji generała Erasmo Escali – został naczelnym wodzem armii chilijskiej. Udało mu się pokonać siły peruwiańskie i boliwijskie oraz zająć stolicę Peru – Limę. Sam Baquedano – który towarzyszył wojskom na froncie – wrócił do Chile kiedy rząd Anibala Pinto podjął decyzję o wycofaniu większości wojsk z Peru motywowaną brakiem funduszy na ich utrzymanie. Wydarzenie to upamiętnia pieśń Los viejos estandartes pełniąca obecnie funkcję hymnu armii chilijskiej. Uroczyste powitanie miało miejsce w Valparaíso a potem w Santiago – na cześć bohatera wzniesiono łuki triumfalne. Konserwatyści i część liberałów zaproponowali mu kandydowanie na prezydenta, jednak odrzucił tę ofertę. Był senatorem z okręgu Santiago i Colchagua. W 1889 r. został wysłany z misją dyplomatyczną do Europy. Podczas chilijskiej wojny domowej w 1891 r. nie był zaangażowany po żadnej ze stron, jednak to właśnie jemu Manuel Balmaceda powierzył tymczasowe pełnienie funkcji prezydenta. Zmarł w swoim domu w Santiago 30 września 1897 r. Spoczywa na Cmentarzu Generalnym w Santiago.
Linki zewnętrzne.
Biografia na stronie laguerradelpacifico.cl (jęz. hiszpański)

</doc>
<doc id="1373045" url="https://pl.wikipedia.org/wiki?curid=1373045" title="Bad Kleinen">
Bad Kleinen

Bad Kleinen – miejscowość i gmina w Niemczech, w kraju związkowym Meklemburgia-Pomorze Przednie, w powiecie Nordwestmecklenburg, wchodzi w skład Związku Gmin Amt Dorf Mecklenburg-Bad Kleinen. W roku 2008 gmina liczyła 3710 mieszkańców.
Podział administracyjny:
W gminie znajduje się stacja kolejowa.

</doc>
<doc id="1373046" url="https://pl.wikipedia.org/wiki?curid=1373046" title="Uniwersytet Michała Römera">
Uniwersytet Michała Römera

Uniwersytet Michała Römera (lit. "Mykolo Romerio universitetas", w skrócie: "MRU") – uczelnia państwowa z siedzibą w Wilnie, nosząca imię Michała Piusa Römera (lit. "Mykolas Römeris"), polsko-litewskiego prawnika, dziekana Wydziału Prawa Uniwersytetu Witolda Wielkiego.
Lokalizacja.
Uniwersytet Michała Römera ma swoją główną siedzibę w Wilnie, w dzielnicy Werki, leżącej w północnej części miasta. Tam też, przy ulicy Ateities 20, mieści się większość wydziałów. Znajduje się tam też Instytut Humanistyczny. Na innej ulicy mieści się Wydział Polityki i Zarządzania – Valakupių 5. Wydział Bezpieczeństwa Publicznego mieści się natomiast przy ulicy V. Putvinskio 70 w Kownie.
W głównym budynku, przy Ateities, znajduje się także biblioteka, rektorat, a także szereg innych, najważniejszych instytucji działających w ramach uniwersytetu.
Historia.
Uniwersytet powstał na bazie wileńskiego wydziału szkoły milicyjnej znajdującej się w Mińsku na Białorusi. W 1990 roku uzyskał nazwę "„Litewskiej Akademii Policyjnej”" ("„Lietuvos policijos akademija”"), później przemianowano go na "„Akademię Prawa Litwy”" (1997), by w roku 2000 zmienić nazwę na "„Uniwersytet Prawa Litwy”". Od 2004 roku uczelnia funkcjonuje pod obecną nazwą.
Wydziały MRU.
Uniwersytet Michała Römera posiada obecnie sześć wydziałów oraz dwa instytuty:
Podstawowe statystyki.
Statystyki dla Uniwersytetu Michała Römera wyglądają następująco:
Doktorzy Honoris Causa.
Tytuł doktora honoris causa przyznano, jak dotąd czterem osobom:

</doc>
<doc id="1373047" url="https://pl.wikipedia.org/wiki?curid=1373047" title="Bariera energochłonna">
Bariera energochłonna

Bariera energochłonna (właściwie drogowa bariera ochronna) – urządzenie bezpieczeństwa ruchu drogowego stosowane w celu fizycznego zapobieżenia zjechaniu pojazdu z drogi w miejscach, gdzie jest to niebezpieczne, wyjechaniu pojazdu poza koronę drogi, przejechaniu pojazdu na jezdnię przeznaczoną dla przeciwnego kierunku ruchu lub niedopuszczenia do powstania kolizji pojazdu z obiektami lub przeszkodami stałymi znajdującymi się w pobliżu jezdni. Stosowanie drogowych barier ochronnych dopuszczalne jest tylko wtedy i w takich miejscach, w których przewidywane skutki wypadków będą poważniejsze niż skutki najechania pojazdu na barierę.
Drogowe bariery ochronne są najczęściej montowane na:
Podział drogowych barier ochronnych ze względu na materiał:
Podział drogowych barier ochronnych ze względu na funkcję:
Podział drogowych barier ochronnych ze względu na odkształcenie w czasie kolizji:
Bariery energochłonne przejmujące energię uderzenia pojazdu są zwykle zaprojektowane w taki sposób, by samochód po uderzeniu w nie „wrócił” na drogę. Osiągane jest to zwykle dzięki podporom, które są w stanie zatrzymać zderzenie; jednakże w niektórych przypadkach bariery takie po uderzeniu w nie na skutek wadliwej konstrukcji przechylają się i załamują, nie spełniając tym samym swojej roli. Tradycyjne bariery mogą być również potencjalnym niebezpieczeństwem dla motocyklistów którzy przy zderzeniu z barierą najczęściej nie mają szans na przeżycie m.in. z powodu szatkownic – najczęściej metalowych podpór podtrzymujących bariery. By zapobiegać wypadnięciu z drogi ciężkim pojazdom, od lat 90. XX wieku zaczęto rozwijać bardziej stabilne systemy barier energochłonnych. Bariery takie są w stanie zatrzymać pojazdy o masie do 40 ton.
Badanie barier energochłonnych w sposób zapewniający jak największe bezpieczeństwo opisuje norma PN-EN 1317 pt.: „Systemy ograniczające drogę” (części 1-5). Opisuje ona sposób przeprowadzania testów badających takie parametry bariery jak:
Polska wersja tej normy z sierpnia 2001 r. opisująca, w sposób zgodny z aktualnym stanem wiedzy technicznej, testowanie przydatności badanych barier w budownictwie drogowym nie jest dotychczas stosowana przez zarządzających polskimi drogami. Od kwietnia 2010 r. przepisy polskie stosują terminy opisujące bariery ochronne zgodne z PN-EN 1317. .
W stalowych barierach ochronnych występują dwa profile belek:

</doc>
<doc id="1373048" url="https://pl.wikipedia.org/wiki?curid=1373048" title="Hagenow">
Hagenow

Hagenow – miasto w Niemczech, w kraju związkowym Meklemburgia-Pomorze Przednie, w powiecie Ludwigslust-Parchim, siedziba Związku Gmin Hagenow-Land. Miasto leży ok. 30 km na południowy zachód od Schwerina. W 2008 liczyło ok. 12 tys. mieszkańców.
Linki zewnętrzne.
Oficjalna strona miasta

</doc>
<doc id="1373050" url="https://pl.wikipedia.org/wiki?curid=1373050" title="Ludwigslust">
Ludwigslust

Ludwigslust – miasto w niemieckim kraju związkowym Meklemburgia-Pomorze Przednie, w powiecie Ludwigslust-Parchim, siedziba Związku Gmin Ludwigslust-Land. Do 3 września 2011 siedziba powiatu Ludwigslust. W roku 2008 miasto liczyło ok. 12 600 mieszkańców.
W Ludwigslust znajduje się stacja kolejowa.
W mieście rozwinął się przemysł elektrotechniczny, maszynowy, spożywczy oraz materiałów budowlanych.

</doc>
<doc id="1373052" url="https://pl.wikipedia.org/wiki?curid=1373052" title="Góry Białe (New Hampshire)">
Góry Białe (New Hampshire)

Góry Białe (ang. "White Mountains", fr. "Montagnes Blanches") – pasmo górskie w Ameryce Północnej, w północno-wschodniej części Stanów Zjednoczonych (stany New Hampshire i Maine), na północ od Bostonu, stanowiące najwyższą część Appalachów Północnych. Niewielka część znajduje się również w Kanadzie (prowincja Quebec). Długość ok. 400 km, przebieg południkowy. Zbudowane ze skał krystalicznych i osadowych (piaskowce, łupki, wapienie), intrudowanych skałami magmowymi. Wznoszą się do 1917 m n.p.m. (Góra Waszyngtona).
Podstawowymi elementami rzeźby terenu są szerokie, zrównane wierzchowiny, ponad które wznoszą się twardzielcowe grzbiety i szczyty. Klimat umiarkowanie ciepły, na południowo-wschodnim skłonie oceaniczny, na północno-wschodnim – kontynentalny. W Białych Górach znajdują się źródła szeregu rzek, m.in. Merrimack. Obszar Białych Gór w większości jest zalesiony i słabo zaludniony. Dobrze rozwija się turystyka.

</doc>
<doc id="1373053" url="https://pl.wikipedia.org/wiki?curid=1373053" title="Lira (Uganda)">
Lira (Uganda)

Lira – miasto w środkowej Ugandzie, w dystrykcie Lira, około 90 kilometrów na południowy wschód od Gulu. Liczy 108.600 mieszkańców . Ośrodek handlowo-usługowy regionu uprawy bawełny, orzeszków ziemnych, sezamu; węzeł drogowy. Trzecie co do wielkości miasto kraju.
Stolica Diecezji Lira.

</doc>
<doc id="1373054" url="https://pl.wikipedia.org/wiki?curid=1373054" title="Bad Zwischenahn">
Bad Zwischenahn

Bad Zwischenahn (dolnoniem. "Twüschenahn") – uzdrowiskowa gmina samodzielna (niem. "Einheitsgemeinde") w Niemczech w kraju związkowym Dolna Saksonia, w powiecie Ammerland. W 2008 r. gmina liczyła 27 350 mieszkańców.
W Bad Zwischenahn znajduje się stacja kolejowa.

</doc>
<doc id="1373056" url="https://pl.wikipedia.org/wiki?curid=1373056" title="Zaskroniec koci">
Zaskroniec koci



</doc>
<doc id="1373057" url="https://pl.wikipedia.org/wiki?curid=1373057" title="Telescopus fallax">
Telescopus fallax



</doc>
<doc id="1373058" url="https://pl.wikipedia.org/wiki?curid=1373058" title="Kalikst Malczewski">
Kalikst Malczewski

Kalikst Malczewski herbu Abdank (ur. ok. 1780, zm. 21 września 1850 w Pawłówku) – polski szlachcic, syn pułkownika Ignacego, starszy brat Hipolita, stryj wojskowego Adolfa Ignacego.
Z pierwszą żoną Ewą miał dwoje dzieci: Albina (ur. 1809, zm. 1873) oraz Pelagię Łucję (ur. ok. 1811, zm. 1817). Z drugą żoną Barbarą nie miał potomstwa.
Z trzecią żoną Michaliną z Justyńskich miał sześcioro dzieci: Alfonsa (ur. 5 października 1831 w Pawłówku, zm. po 1865), Pelagię (ur. ok. 1832, zm. 16 maja 1858 w Pawłówku), Bolesława (ur. ok. 1838, zm. 1856), Stanisławę (ur. ok. 1839, zm. 30 kwietnia 1852 w Pawłówku), Mieczysława (ur. ok. 1840) oraz Kazimierza (ur. ok. 1850).

</doc>
<doc id="1373059" url="https://pl.wikipedia.org/wiki?curid=1373059" title="Kreiensen">
Kreiensen

Kreiensen – dzielnica miasta Einbeck w Niemczech, w kraju związkowym Dolna Saksonia, w powiecie Northeim. W 2008 r. liczyła 7 151 mieszkańców. Do 31 grudnia 2012 gmina samodzielna (niem. "Einheitsgemeinde").
W Kreiensen znajduje się stacja kolejowa.
Współpraca.
Miejscowości partnerskie:

</doc>
<doc id="1373060" url="https://pl.wikipedia.org/wiki?curid=1373060" title="Uniwersytet Szawelski">
Uniwersytet Szawelski

Uniwersytet Szawelski (, ŠU) – państwowy uniwersytet na Litwie z siedzibą w Szawlach na Żmudzi. 
Korzenie placówki sięgają roku 1948, gdy założono Szawelski Instytut Pedagogiczny. Rangę uniwersytetu uczelnia otrzymała w 1997.

</doc>
<doc id="1373061" url="https://pl.wikipedia.org/wiki?curid=1373061" title="Tot (miesiąc)">
Tot (miesiąc)

Tot, Thot – pierwszy miesiąc pory achet i pierwszy miesiąc roku w kalendarzu egipskim. Jak każdy miesiąc w starożytnym Egipcie, trwał 30 dni: od 19 lipca do 17 sierpnia. Po tocie następował paofi.

</doc>
<doc id="1373063" url="https://pl.wikipedia.org/wiki?curid=1373063" title="Karol Malczewski">
Karol Malczewski



</doc>
<doc id="1373064" url="https://pl.wikipedia.org/wiki?curid=1373064" title="Huaibei">
Huaibei

Huaibei () – miasto o statusie prefektury miejskiej we wschodnich Chinach, w prowincji Anhui. W 2010 roku liczba mieszkańców miasta wynosiła 1 035 805. Prefektura miejska w 1999 roku liczyła 1 930 225 mieszkańców. 
Podział administracyjny.
Prefektura miejska Huaibei podzielona jest na:

</doc>
<doc id="1373065" url="https://pl.wikipedia.org/wiki?curid=1373065" title="Fryderyk II Aragoński">
Fryderyk II Aragoński



</doc>
<doc id="1373066" url="https://pl.wikipedia.org/wiki?curid=1373066" title="Gulu">
Gulu

Gulu – miasto w północnej Ugandzie, w dystrykcie Gulu. Według danych szacunkowych na rok 2011 liczy 154.300 mieszkańców. Ośrodek handlowy regionu uprawy bawełny, kawowca i herbaty; przemysł bawełniany, odzieżowy, spożywczy, zapalczany; lotnisko; obozy dla uchodźców z Sudanu, Rwandy i Demokratycznej Republiki Konga. Drugie co do wielkości miasto kraju. Stolica archidiecezji Gulu.

</doc>
<doc id="1373067" url="https://pl.wikipedia.org/wiki?curid=1373067" title="Adrien Auzout">
Adrien Auzout

Adrien Auzout (ur. 28 stycznia 1622 w Rouen, zm. 23 maja 1691 w Rzymie) – francuski astronom.

</doc>
<doc id="1373069" url="https://pl.wikipedia.org/wiki?curid=1373069" title="Pingdingshan">
Pingdingshan

Pingdingshan (chiń. 平顶山; pinyin: "Píngdǐngshān") – miasto o statusie prefektury miejskiej we wschodnich Chinach, w prowincji Henan. W 2010 roku liczba mieszkańców miasta wynosiła 889 978. Prefektura miejska w 1999 roku liczyła 4 802 698 mieszkańców. Ośrodek wydobycia węgla kamiennego oraz przemysłu chemicznego, maszynowego, włókienniczego i spożywczego.

</doc>
<doc id="1373070" url="https://pl.wikipedia.org/wiki?curid=1373070" title="Jacek Czaja">
Jacek Czaja

Jacek Czaja (ur. 23 lipca 1963 w Lublinie) – polski prawnik, sędzia, w latach 2007–2011 podsekretarz stanu w Ministerstwie Sprawiedliwości.
Życiorys.
W 1988 ukończył studia na Wydziale Prawa i Administracji Uniwersytetu Marii Curie-Skłodowskiej w Lublinie. W 1990 zdał egzamin sędziowski po ukończeniu aplikacji w lubelskim Sądzie Wojewódzkim. Orzekał (początkowo jako asesor) w Sądzie Rejonowym w Puławach, w latach 1993–1999 był sędzią Sądu Rejonowego w Lublinie, następnie do 2003 sędzią Sądu Okręgowego w tym mieście, orzekając w sprawach cywilnych.
W 2004 został sędzią Wojewódzkiego
Sądu Administracyjnego w Lublinie, pełnił funkcję rzecznika prasowego, kierował też Wydziałem Informacji Sądowej. Udzielał się jako ekspert m.in. rzymskiego Międzynarodowego Instytutu Rozwoju Prawa, był współzałożycielem regionalnego Towarzystwa Prawniczego.
26 listopada 2007 został powołany na stanowisko podsekretarza stanu w Ministerstwie Sprawiedliwości. 15 marca 2011 odwołano go z tej funkcji w związku z przejściem do orzekania w NSA.

</doc>
<doc id="1373072" url="https://pl.wikipedia.org/wiki?curid=1373072" title="Rzymski Kościół katolicki">
Rzymski Kościół katolicki



</doc>
<doc id="1373075" url="https://pl.wikipedia.org/wiki?curid=1373075" title="Zachodni Kościół katolicki">
Zachodni Kościół katolicki



</doc>
<doc id="1373076" url="https://pl.wikipedia.org/wiki?curid=1373076" title="Atyr">
Atyr

Atyr, athyr – trzeci miesiąc pory achet i trzeci miesiąc roku w kalendarzu egipskim. Jak każdy miesiąc w starożytnym Egipcie trwał 30 dni od 17 września do 16 października. Po athyrze następował choiak.

</doc>
<doc id="1373077" url="https://pl.wikipedia.org/wiki?curid=1373077" title="Gubernija">
Gubernija

Gubernija – najstarszy browar na Litwie z siedzibą w Szawlach.
Historia browaru sięga XVII wieku. W ciągu trzech pierwszych kwartałów 2006 roku obroty spółki sięgnęły 1,8 miliona sprzedanych dekalitrów piwa. Udział przedsiębiorstwa w rynku piwnym wynosi 8,9%.
Spółka notowana jest na giełdzie w Wilnie, jej głównym akcjonariuszem pozostaje Vitas Tomkus, właściciel gazety Respublika.

</doc>
<doc id="1373081" url="https://pl.wikipedia.org/wiki?curid=1373081" title="Greatest Hits (album Robbie’ego Williamsa)">
Greatest Hits (album Robbie’ego Williamsa)

Greatest Hits – siódmy (nie licząc "The Ego Has Landed") album brytyjskiego piosenkarza Robbie’ego Williamsa.
Opis albumu.
Płyta ukazana w 2004 roku zawiera największe przeboje tego wykonawcy z lat 1997-2004. Tak więc nie znajdują się na niej hity z kolejnych płyt - 'Intensive Care' oraz 'Rudebox'.
Lista utworów.
Album wydano z różną listą utworów, zależnie od kraju.

</doc>
<doc id="1373083" url="https://pl.wikipedia.org/wiki?curid=1373083" title="Wierchoturje">
Wierchoturje

Wierchoturje (ros. Верхотурье) – miasto w Rosji, w obwodzie swierdłowskim, centrum administracyjne rejonu wierchoturskiego. 7,6 tys. mieszkańców (2005).
Założone w 1597, jest jednym z najstarszych rosyjskich miast za Uralem. W mieście znajduje się wiele zabytków z XVIII i XIX wieku, funkcjonują dwa prawosławne klasztory – męski monaster św. Mikołaja i żeński monaster Opieki Matki Bożej.
Położone nad brzegami Tury, dopływem Tobołu.

</doc>
<doc id="1373084" url="https://pl.wikipedia.org/wiki?curid=1373084" title="Choiak">
Choiak

Choiak – czwarty miesiąc pory achet i czwarty miesiąc roku w kalendarzu egipskim. Jak każdy miesiąc w starożytnym Egipcie trwał 30 dni od 17 października do 15 listopada. Po choiaku następował tybi.

</doc>
<doc id="1373086" url="https://pl.wikipedia.org/wiki?curid=1373086" title="Lidia Sadowa">
Lidia Sadowa

Lidia Sadowa (ur. 21 stycznia 1985 w Sokołowie Podlaskim) – polska aktorka teatralna, filmowa i dubbingowa.
W 2008 ukończyła studia na Wydziale Aktorskim Akademii Teatralnej w Warszawie.
Dużą popularność, zwłaszcza wśród dzieci, przyniosła jej rola Elsy, której użyczyła głosu w polskiej wersji językowej filmu animowanego "Kraina lodu", a także rola w serialu telewizyjnym "Ranczo".

</doc>
<doc id="1373088" url="https://pl.wikipedia.org/wiki?curid=1373088" title="Federacja Wschodnioeuropejska">
Federacja Wschodnioeuropejska

Federacja Wschodnioeuropejska (niem. "Osteuropäischer Staatenbund") – projekt polityczny sformułowany przez środowisko niemieckich Żydów syjonistów, przedstawiony przez Maxa Bodenheimera mający na celu utworzenie przez Niemcy organizmu politycznego na ziemiach zaboru rosyjskiego po spodziewanym zwycięstwie w I wojnie światowej, w ramach zamierzonego przez nich tworzenia Mitteleuropy.
W sierpniu 1914 r. Max Bodenheimer zgłosił władzom niemieckim koncepcję utworzenia państwa, obejmującego swym zasięgiem przeważające obszary Polski przedrozbiorowej. Leżąca między Bałtykiem a Morzem Czarnym Federacja miała stanowić państwo buforowe między Niemcami a Rosją. Choć teoretycznie wszystkie grupy etniczne Federacji miały mieć zapewnioną autonomię, Bodenheimer dodał, iż Polacy (8 milionów) mieli być „zrównoważeni” przez inne narody – Ukraińców (4 miliony), Białorusinów (4 miliony) oraz Litwinów, Łotyszów i Estończyków (3,5 miliona). Żydzi (6 milionów) oraz Niemcy (1,8 miliona) mieli mieć głos rozstrzygający („przechylać szale wagi”).
Bodenheim zyskał początkowo poparcie grupy działaczy syjonistycznych w Berlinie i założył z nimi 17 sierpnia 1914 Komitet Wyzwolenia Żydów Rosyjskich ("Komitee zur Befreiung der russischen Juden").
Inicjatywa spotkała się początkowo z dobrym przyjęciem ze strony władz w Berlinie, wkrótce jednak okazało się, że Niemcy nie podchodzą do propozycji poważnie. Od Ministerstwa Spraw Zagranicznych kontakty z Bodenheimerem przejął Sztab Generalny i referent polityczny do spraw wschodnich Bogdan Hutten-Czapski, który miał za zadanie wspomaganie ewentualnego powstania antyrosyjskiego. Bez porozumienia z Bodenheimerem Hutten-Czapski przygotował ulotki wzywające Żydów zaboru rosyjskiego do powstania przeciw Rosjanom. Koncepcja ostatecznie nie uzyskała poparcia Niemiec, które były bardziej zainteresowane utworzeniem w regionie marionetkowych państw pod zarządem czysto niemieckim (zob. Mitteleuropa).
Kontakty Komitetu z władzami w Berlinie były przedmiotem ostrych sporów wewnątrz ruchu syjonistycznego. Wobec wzrastającej krytyki Max Bodenheimer został zmuszony do ustąpienia z funkcji pełnionej w Żydowskim Funduszu Narodowym.
W jedynym, jak dotąd, polskim opracowaniu książkowym poświęconym temu projektowi politycznemu, jego autor dr Andrzej Leszek Szcześniak użył określenia „Judeopolonia”.

</doc>
<doc id="1373089" url="https://pl.wikipedia.org/wiki?curid=1373089" title="Tybi">
Tybi

Tybi – pierwszy miesiąc pory peret i piąty miesiąc roku w kalendarzu egipskim. Jak każdy miesiąc w starożytnym Egipcie trwał 30 dni od 16 listopada do 15 grudnia. Po tybim następował meszir.

</doc>
<doc id="1373090" url="https://pl.wikipedia.org/wiki?curid=1373090" title="Žemaitijos pienas">
Žemaitijos pienas

Žemaitijos pienas (żmudz. "Žemaitėjės pėins", dosł. "Żmudzkie mleko") – litewska spółka akcyjna, trzeci co do wielkości koncern mleczny na Litwie. 
Historia spółki sięga 1924 roku, gdy założono pierwszą mleczarnię w Telszach. W czasach Litwy radzieckiej zbudowano fabrykę serów (1984-86), która w 1993 roku została sprywatyzowana i od tego czasu nazywa się "Žemaitijos pienas"'. W 1995 roku doszło do fuzji spółek "Klaipėdos pienas" i "Šilutės Rambynas". 
"Žemaitijos pienas" jest po "Pieno žvaigždės" i "Rokiškio sūris" trzecią co do wielkości firmą przetwarzającą i sprzedającą produkty mleczne. Spółka jest notowana na giełdzie wileńskiej, jej głównym akcjonariuszem pozostaje Algirdas Pažemeckas.
Linki zewnętrzne.
Strona Internetowa Žemaitijos pienas

</doc>
<doc id="1373094" url="https://pl.wikipedia.org/wiki?curid=1373094" title="Meszir">
Meszir

Mechir – drugi miesiąc pory peret i szósty miesiąc roku w kalendarzu egipskim. Jak każdy miesiąc w starożytnym Egipcie trwał 30 dni od 16 grudnia do 14 stycznia. Po mechirze następował Phamenot.

</doc>
<doc id="1373103" url="https://pl.wikipedia.org/wiki?curid=1373103" title="Blues Rock Band">
Blues Rock Band

Blues Rock Band – debiutancka płyta zespołu Krzak, wydana w 1981 roku. Płyta została zarejestrowana pod koniec roku 1979 roku w warszawskim klubie Riviera Remont. Album został dobrze oceniony przez krytykę i sprzedał się w nakładzie 135 tysięcy egzemplarzy, uzyskując status Złotej płyty.
W 2002 roku wytwórnia Universal Music Polska wznowiła album sygnowany serią "Niepokonani". Krążek został opatrzony nową okładką i 6 bonusami. W 2005 roku Metal Mind Productions, wydał drugą reedycję tego albumu, z nową okładką i sześcioma nigdy nie publikowanymi bonusami.
Lista utworów.
Bonusy (reedycja 2002)
Bonusy (reedycja 2005)

</doc>
<doc id="1373106" url="https://pl.wikipedia.org/wiki?curid=1373106" title="MOLP">
MOLP

MOLP (Microsoft Open License Program), OLP – program licencyjny firmy Microsoft, umożliwiający instytucjom komercyjnym i organizacjom (z sektorów administracji państwowej, edukacji, służby zdrowia, organizacji charytatywnych i organizacji międzynarodowych) nabywanie na korzystnych warunkach grupowych licencji oprogramowania Microsoftu. Najpopularniejszy obok wersji Original Equipment Manufacturer.
Korzystny cenowo zwłaszcza dla edukacji, poza tym cenowo zbliżony do wersji BOX.
Obejmuje trzy programy (2013):

</doc>
<doc id="1373109" url="https://pl.wikipedia.org/wiki?curid=1373109" title="Zet Party">
Zet Party



</doc>
<doc id="1373110" url="https://pl.wikipedia.org/wiki?curid=1373110" title="When Your Heart Stops Beating">
When Your Heart Stops Beating

When Your Heart Stops Beating – debiutancki album studyjny zespołu Plus 44, wydany 14 listopada 2006 roku. Album sprzedał się w nakładzie 7 754 kopii w Wielkiej Brytanii i 87 000 kopii na całym świecie w pierwszym tygodniu sprzedaży według Mediatraffic. Płyta ta została stworzona przez byłych muzyków Blink-182 a dokładnie przez Marka Hoppusa i Travisa Barkera.
19 października 2006, płyta "When Your Heart Stops Beating" zadebiutowała na 22. miejscu listy ARIA, a 2. na liście albumów rockowych. W USA album zadebiutował na 10. miejscu "Billboard 200" ze sprzedażą ok. 66 tys. kopii w pierwszym tygodniu. Na wrzesień 2008, album rozszedł się w nakładzie 256 tys. egzemplarzy w USA i 310 tys. egzemplarzy na całym świecie.

</doc>
<doc id="1373111" url="https://pl.wikipedia.org/wiki?curid=1373111" title="Tranzycja (politologia)">
Tranzycja (politologia)

Tranzycja – okres przejściowy między systemem politycznym, który był, a tym, który nastąpi. Proces ten jest krótszy i łatwiejszy od konsolidacji systemu politycznego. Tranzycja kończy się, gdy pojawiają się ogólne ramy funkcjonowania nowego systemu. Przykładem są wszystkie państwa byłego bloku wschodniego. Innym przykładem może służyć dyktatura proletariatu jako etap przechodzenia od kapitalizmu do socjalizmu według teorii naukowego komunizmu.

</doc>
<doc id="1373116" url="https://pl.wikipedia.org/wiki?curid=1373116" title="Mevagissey">
Mevagissey

 
Mevagissey (korn. "Lanvorek") - wieś, civil parish i port rybacki położony nad zatoką "Mevagissey Bay", sześć mil na południe od St Austell w Anglii, Kornwalii. Wieś o znaczeniu turystycznym, popularny ośrodek wypoczynku letniego. Zabytkowy port rybacki, wpisany na listę "National Trust". Latem prom pasażerski do Fowey. W pobliżu ogród botaniczny Eden Project. W 2011 civil parish liczyła 2117 mieszkańców.
Park w Mevagissey nosi potoczną nazwę "Park Hitlera", nazwanego tak od pseudonimu lokalnego radnego.

</doc>
<doc id="1373119" url="https://pl.wikipedia.org/wiki?curid=1373119" title="Oflag X B Nienburg">
Oflag X B Nienburg

Oflag X B Nienburg – niemiecki obóz jeniecki (oflag) przeznaczony dla oficerów, działający podczas II wojny światowej w Nienburgu.
Kalendarium.
Zlokalizowany w okręgu hamburskim oflag zbudowano w czerwcu 1940 dla oficerów francuskich biorących udział w kampanii francuskiej. Od września 1943 przebywali w nim również Włosi. W obozie działała orkiestra z chórem założona przez kompozytora Émile Goué. Przez pięć lat niewoli dali 18 koncertów symfonicznych.&lt;br&gt;
Obóz zlikwidowano w kwietniu 1945 roku.
Warunki życia.
Wieloletnia izolacja, pogarszające się warunki socjalne, głodowe racje żywnościowe – w 1940 roku było to 165g mięsa na tydzień (w tym 70g dorsza) i brak kontaktu ze światem zewnętrznym.

</doc>
<doc id="1373120" url="https://pl.wikipedia.org/wiki?curid=1373120" title="Oflag X B">
Oflag X B



</doc>
<doc id="1373121" url="https://pl.wikipedia.org/wiki?curid=1373121" title="José Torrealba">
José Torrealba

José Torrealba, pseud. „El Buda” (ur. 13 czerwca 1980 roku w Acarígui) – wenezuelski piłkarz, grający na pozycji napastnika. Aktualnie występujący w klubie Kaizer Chiefs.
W reprezentacji swojego kraju debiutował w meczu z Ekwadorem 17 sierpnia 2005 roku. Był też członkiem reprezentacji Wenezueli na Copa América 2007.

</doc>
<doc id="1373123" url="https://pl.wikipedia.org/wiki?curid=1373123" title="Herb Zielonki">
Herb Zielonki

Herb Zielonki – jeden z symboli miasta Zielonka w postaci herbu.
Wygląd i symbolika.
Herb przedstawia na tarczy dwudzielnej w słup na pierwszym, czerwonym polu, widnieje połowa mazowieckiego orła koloru stalowego (Biały kolor orła jest błędny, chociaż bardzo rozpowszechniony). Na drugim, stalowym polu, litera „Z” koloru zielonego. Pole pierwsze symbolizuje ścisłe przywiązanie do Mazowsza. Pole drugie to monogram nawiązujący do nazwy miasta.
Historia.
Herb został zaprojektowany przez Janusza Chomiczewskiego, a zatwierdzony uchwałą nr IX/16/70 Miejskiej Rady Narodowej w Zielonce z 28 stycznia 1970 roku na wniosek Prezydium Miejskiej Rady Narodowej.

</doc>
<doc id="1373125" url="https://pl.wikipedia.org/wiki?curid=1373125" title="Dla ciebie miły (album 1967)">
Dla ciebie miły (album 1967)

Dla ciebie miły - drugi album polskiej piosenkarki Violetty Villas. Wydana w 1967 płyta zawiera utwory nagrane i wydane na siódemkach oraz czwórkach od 1961. Album został zremasterowany i ponownie wydany na CD przez Polskie Nagrania w 2002 roku.
Lista utworów - LP.
Strona A
Strona B

</doc>
<doc id="1373129" url="https://pl.wikipedia.org/wiki?curid=1373129" title="Wysoki przedstawiciel Unii do spraw zagranicznych i polityki bezpieczeństwa">
Wysoki przedstawiciel Unii do spraw zagranicznych i polityki bezpieczeństwa

Wysoki przedstawiciel Unii do spraw zagranicznych i polityki bezpieczeństwa – organ Unii Europejskiej odpowiedzialny za prowadzenie wspólnej polityki zagranicznej i bezpieczeństwa oraz wspólnej polityki bezpieczeństwa i obrony. Wysoki przedstawiciel jest powoływany na pięcioletnią kadencję. Pierwszym przedstawicielem był Niemiec Jürgen Trumpf. Od 1 grudnia 2019 r. funkcję sprawuje Hiszpan Josep Borrell.
Historia.
Geneza tego organu sięga poprzedzającej szczyt Unii w 1997 konferencji międzyrządowej, która odbywała się rok wcześniej i była poświęcona reformie WPZiB. Wówczas państwa członkowskie UE postanowiły podnieść rolę Sekretariatu Rady Unii Europejskiej, a jednocześnie zapewnić większą skuteczność polityki zagranicznej UE. Sprawiło to, że traktat amsterdamski ustanowił urząd wysokiego przedstawiciela do spraw wspólnej polityki zagranicznej i bezpieczeństwa. Stanowisko to zostało wówczas połączone z funkcją sekretarza generalnego Rady Unii Europejskiej. Pierwszą osobą wybraną na to stanowisko był Javier Solana, który nieformalnie rozdzielił stanowisko wysokiego przedstawiciela i sekretarza generalnego, przekazując kompetencje tego drugiego swojemu zastępcy.
Traktat lizboński dokonał reformy tego stanowiska, między innymi zmieniając jego nazwę na „wysoki przedstawiciel Unii do spraw zagranicznych i polityki bezpieczeństwa”. Obecnie zadaniem tego organu jest dowodzenie unijną dyplomacją. Jest wybierany przez Radę Europejską, z upoważnienia której działa, kwalifikowaną większością głosów, za zgodą przewodniczącego Komisji. Jego wybór musi zostać zatwierdzony przez Parlament Europejski. Jego kadencja może zostać zakończona w ten sam sposób. Zgodnie z art. 5 protokołu dołączonego do TUE, kadencja wysokiego przedstawiciela jest połączona z kadencją Komisji Europejskiej, w efekcie trwa 5 lat. W wykonywaniu jego obowiązków wspiera go Europejska Służba Działań Zewnętrznych, która współpracuje ze służbami dyplomatycznymi państw członkowskich. Składa się ona z urzędników właściwych służb Sekretariatu Generalnego Rady i Komisji oraz osób wyznaczonych przez krajowe służby dyplomatyczne.

</doc>
<doc id="1373131" url="https://pl.wikipedia.org/wiki?curid=1373131" title="Roatán">
Roatán

Roatán – największa wyspa archipelagu wysp Bahia, położona pomiędzy wyspami Útila i Guanaja.
Roatán leży w pobliżu największej rafy koralowej na Morzu Karaibskim. Wyspa jest ważnym ośrodkiem turystycznym w Hondurasie, szczególnie żeglarstwa i nurkowania. Poza turystyką głównym źródłem dochodu mieszkańców jest rybołówstwo.
Na wyspie Roatán mieszka obecnie duża czeska społeczność. Od 2008 roku Czesi budują własną wioskę w Jonesville Point na środku wyspy i powstało kilka innych czeskich projektów. Konsulat Honorowy Republiki Czeskiej ma siedzibę w Roatán w Diamond Hill Resort.

</doc>
<doc id="1373132" url="https://pl.wikipedia.org/wiki?curid=1373132" title="Roatan">
Roatan



</doc>
<doc id="1373133" url="https://pl.wikipedia.org/wiki?curid=1373133" title="Violetta Villas (album 1966)">
Violetta Villas (album 1966)

Violetta Villas – pierwszy dwunastocalowy longplay Violetty Villas, wydany w 1966 roku. Zawiera utwory wcześniej nagrane i wydane na singlach i czwórkach. Utwory „Do Ciebie Mamo”, „Granada”, „Ave Maria No Morro”, „Józek” i „Spójrz Prosto W Oczy” należą do największych hitów artystki, znajdują się na większości z licznych składanek z jej przebojami. Album został zremasterowany i ponownie wydany na CD przez Polskie Nagrania w 2002 roku.
Lista utworów – LP (Pronit SXL0328).
Strona A
Strona B
Lista utworów – LP (Pronit PLP0041).
Strona A
Strona B

</doc>
<doc id="1373134" url="https://pl.wikipedia.org/wiki?curid=1373134" title="Wysoki Przedstawiciel ds. Drugiego Filaru">
Wysoki Przedstawiciel ds. Drugiego Filaru



</doc>
<doc id="1373135" url="https://pl.wikipedia.org/wiki?curid=1373135" title="Wysoki Przedstawiciel ds. WPZiB">
Wysoki Przedstawiciel ds. WPZiB



</doc>
<doc id="1373137" url="https://pl.wikipedia.org/wiki?curid=1373137" title="Eugenio Montejo">
Eugenio Montejo

Eugenio Montejo (ur. 18 listopada 1938 w Caracas, zm. 5 czerwca 2008 w Valenci) – wenezuelski poeta

</doc>
<doc id="1373139" url="https://pl.wikipedia.org/wiki?curid=1373139" title="Rendez-vous z Violettą Villas">
Rendez-vous z Violettą Villas

Rendez-vous z Violettą Villas – pierwszy album Violetty Villas. Wydany w 1962 roku zawierał jedne z pierwszych nagrań wokalistki.
Lista utworów - LP.
Strona A
Strona B

</doc>
<doc id="1373140" url="https://pl.wikipedia.org/wiki?curid=1373140" title="Prowincja Fermo">
Prowincja Fermo

Prowincja Fermo (wł. "Provincia di Fermo") – jedna z prowincji we Włoszech. Została prawnie ustanowiona w 2004 roku jako piąta prowincja w regionie Marche. Prawo to weszło w życie w 2009, gdy prowincja została wydzielona z istniejącej wcześniej prowincji Ascoli Piceno. Prowincja dzieli się na 40 gmin, a jej siedzibą administracyjną jest miasto Fermo.

</doc>
<doc id="1373141" url="https://pl.wikipedia.org/wiki?curid=1373141" title="Rees">
Rees

Rees − miasto w Niemczech, w kraju związkowym Nadrenia Północna-Westfalia, w rejencji Düsseldorf, w powiecie Kleve. Jest członkiem Euroregionu Rhein-Waal.
Podział miasta.
Miasto dzieli się na osiem dzielnic:
Polityka.
Rada Miasta.
Od ostatnich wyborów samorządowych (30. sierpnia 2009) skład rady miasta jest następujący:
Następne wybory planowane są w roku 2014.
Burmistrz.
Burmistrzem Rees jest Christoph Gerwers (CDU). Jego kontrkandydatami w wyborach byli: Harry Schulz (SPD), Klaus Dörr (Zieloni) i Jürgen Tenter (bezpartyjny). Następne wybory burmistrza są planowane na 2015 rok.
Transport.
Drogowy.
Rees posiada jedną z głównych dróg łączących się z autostradą A3.
Kolejowy.
Stacja Empel-Rees jest położona ok. 4 km od centrum miasta i łączy je z Emmerich am Rhein na północy, a także z Wesel, Oberhausen, Duisburgiem, Düsseldorfem, Kolonią, Bonn i Koblencją na południu.
Żegluga śródlądowa.
Rzeka Ren
Porty lotnicze.
Najbliższe porty lotnicze:

</doc>
<doc id="1373143" url="https://pl.wikipedia.org/wiki?curid=1373143" title="Wspaniałe zwierzaki">
Wspaniałe zwierzaki

Wspaniałe zwierzaki (ang. "Wonder Pets", 2006-2013) – amerykański serial animowany, który swoją premierę w Polsce miał 12 lipca 2008 roku przez stację telewizyjną Nickelodeon Polska. Od 4 października 2010 roku serial był emitowany na kanale Nick Jr. Polska. Natomiast od 19 czerwca 2014 roku serial był emitowany w TV Puls 2.
Fabuła.
Serial opowiada o śwince morskiej Linny, kaczuszce Ming Ming i żółwiu Tucku, którzy mieszkają w przedszkolu i są ulubieńcami dzieci. Każdego dnia po wyjściu dzieci do domu, trójka przyjaciół odbiera telefon z wezwaniem o pomoc i zamienia się w rozśpiewaną super-drużynę. Zwierzątka budują z przedszkolnych klocków i zabawek magiczną latającą łódkę i wyruszają na ratunek zagrożonym zwierzętom lub roślinom. Podróżują po kontynentach, latają w kosmos, nieraz nawet przenoszą się w czasie. W trakcie swoich wypraw przeżywają niesamowite przygody i napotykają trudne do rozwiązania problemy.
Wersja polska.
Wersja polska: na zlecenie Nickelodeon Polska – START INTERNATIONAL POLSKA
Reżyseria: Joanna Węgrzynowska-Cybińska
Dialogi polskie: Joanna Krejzler
Teksty piosenek: Marek Krejzler 
Dźwięk i montaż: Michał Skarżyński
Kierownictwo muzyczne: Marcin Banach
Kierownictwo produkcji: Anna Krajewska
Nadzór merytoryczny: Aleksandra Dobrowolska i Katarzyna Dryńska 
Wystąpili:
W pozostałych rolach:
i inni
Kierownictwo muzyczne: Marcin Banach 
Lektor: Andrzej Leszczyński
Odcinki.
Premiery w Polsce:

</doc>
<doc id="1373146" url="https://pl.wikipedia.org/wiki?curid=1373146" title="Hamminkeln">
Hamminkeln

Hamminkeln − miasto w Niemczech, w kraju związkowym Nadrenia Północna-Westfalia, w rejencji Düsseldorf, w powiecie Wesel. W 2010 miasto liczyło 27 711 mieszkańców.
Współpraca.
Miejscowości partnerskie:

</doc>
<doc id="1373148" url="https://pl.wikipedia.org/wiki?curid=1373148" title="Pod Jaworzynką">
Pod Jaworzynką

Pod Jaworzynką, Jaworzynka, Polana pod Jaworzyną – polana w Gorcach na północnych stokach Jaworzyny, powyżej przełęczy Przysłop. Nazwa polany pochodzi od jaworów, które zapewne w dawniejszych czasach licznie rosły w tej okolicy. Polana ma powierzchnię 2,51 ha i położona jest na wysokości 980–1026 m n.p.m. Jeszcze długo po II wojnie światowej polana była wypasana, później już tylko sporadycznie koszona.
Przy szlaku turystycznym, na jednej z kulminacji Jaworzynki stoi stylowy szałas składający się z 3 pomieszczeń: stajni, boiska i pomieszczenia mieszkalnego zwanego izbicą. Postawiony jest na kamiennych „peckach”, szpary między belkami drewnianymi są utkane trawą i dodatkowo ocieplone deskami.
Na polanie wiosną masowo zakwita szafran spiski zwany krokusem, późną wiosną na bardziej wilgotnych miejscach gółka długoostrogowa z rodziny storczykowatych. Latem na obrzeżach lasu kwitnie jaskier platanolistny i bodziszek leśny, późnym latem dziewięćsił bezłodygowy i goryczka trojeściowa. Na zachodniej, bardziej suchej części polany dominuje bliźniczka psia trawka – gatunek charakterystyczny dla jałowych i suchych gleb. Na pozostałych częściach polany przeważają takie gatunki traw, jak: śmiałek darniowy, mietlica pospolita, kostrzewa czerwona. Nad polaną pojawiają się ptaki drapieżne kobuz, myszołów zwyczajny, pustułka, krogulec, czy jastrząb gołębiarz, polujące głównie na gryzonie i mniejsze ptaki.
Polana jest dobrym punktem widokowym. Roztaczają się z niej szerokie widoki, głównie na Beskid Wyspowy, ale widoczne są także wzniesienia Beskidu Sądeckiego i Niskiego. Opracowana przez Gorczański Park Narodowy i zamontowana na polanie tablica zawiera rysunek panoramy widokowej z opisem oglądanych szczytów.
Według Józefa Nyki nazwa szczytu Jaworzyna została błędnie przeniesiona na szczyt z położonej na jego zboczu polany, a sam szczyt prawidłowo powinien się nazywać Solnisko Jaworzyńczańskie. Nazwa ta uległa jednak zapomnieniu i obecnie powszechnie na mapach i w przewodnikach używana jest nazwa Jaworzyna, lub Jaworzynka.
Polana znajduje się na obszarze Gorczańskiego Parku Narodowego (obwód ochronny Turbacz), w granicach wsi Lubomierz, w województwie małopolskim, w powiecie limanowskim, w gminie Mszana Dolna.

</doc>
<doc id="1373149" url="https://pl.wikipedia.org/wiki?curid=1373149" title="USS Texas (BB-35)">
USS Texas (BB-35)

USS Texas (BB-35) – amerykański pancernik typu "New York", należącego do drugiego typoszeregu drednotów w United States Navy. Zbudowany w latach 1911–1914, był drugim okrętem amerykańskiej marynarki noszącym nazwę pochodzącą od stanu Teksas. Okręt-muzeum na terenie San Jacinto Battleground State Historic Site stanu Teksas.
Na początku swojej służby „Texas” brał udział w operacjach na wodach meksykańskich podjętych w reakcji na incydent w Tampico w kwietniu 1914 roku. Po przystąpieniu Stanów Zjednoczonych do I wojny światowej eskortował alianckie konwoje na Oceanie Atlantyckim. W okresie międzywojennym pełnił służbę na obydwu oceanach, w połowie lat 20. przechodząc znaczącą modernizację. Po ataku na Pearl Harbor w 1941 roku uczestniczył w bitwie o Atlantyk, później ostrzeliwał cele nabrzeżne w czasie kampanii północnoafrykańskiej, lądowania w Normandii oraz w południowej Francji. Pod koniec 1944 roku został przeniesiony na teatr działań na Pacyfiku. Tam zapewniał wsparcie artyleryjskie żołnierzom atakującym Iwo Jimę i Okinawę.
„Texas” został wycofany ze służby w 1946 roku, będąc odznaczonym pięcioma odznaczeniami bojowymi ("battle stars") oraz francuską Legią Honorową za służbę w czasie II wojny światowej i współcześnie jest zachowany jako okręt muzeum w San Jacinto State Park na przedmieściach Houston w Teksasie. Wśród innych pancerników będących okrętami muzealnymi wyróżnia się tym, że jest najstarszym zachowanym drednotem. Wśród okrętów amerykańskich wyróżnia się także jako ten, który kilkakrotnie był przełomową jednostką: pierwszym amerykańskim pancernikiem, na którym zamontowano działa przeciwlotnicze, pierwszą jednostką, której ogień artyleryjski był kierowany za pomocą dalocelowników, pierwszym okrętem liniowym, z którego pokładu wystartował samolot, oraz pierwszym pancernikiem, który został okrętem muzealnym. Jest także pierwszym pancernikiem, który został uznany za U.S. National Historic Landmark.
Budowa.
Budowa obydwu pancerników typu "New York", pierwszych amerykańskich drednotów z nowo opracowanymi działami 14-calowymi (kal. 356 mm), została autoryzowana przez Kongres 24 czerwca 1910 roku i miała zostać sfinansowana z budżetu marynarki na 1910 roku. Pancernik nr 35, dla którego Sekretarz Marynarki, George von Lengerke Meyer, wybrał nazwę „Texas”, miał być zbudowany w stoczni prywatnej. Oferty były przyjmowane w okresie od 27 września do 1 grudnia tegoż roku; najlepszą, opiewającą na sumę 5 530 000 dolarów nie wliczając kosztów opancerzenia i uzbrojenia, przedstawiła Newport News Shipbuilding &amp; Drydock Co. ze stanu Wirginia. Kontrakt został podpisany 17 grudnia 1910 roku, a plany przekazane do stoczni 24 grudnia. Stępkę okrętu położono w Newport News 17 kwietnia 1911 roku, ceremonia wodowania odbyła się 18 maja 1912 roku, zaś matką chrzestną została panna Claudia Lyon, córka pułkownika Cecila A. Lyona, teksańskiego członka Republican National Committee. Świadkami wodowania było około 15 tysięcy widzów. Uroczystość, jako jedna z pierwszych tego typu w historii US Navy, została uwieczniona na taśmie filmowej. Nazwy użyto po raz drugi w historii US Navy, nosiło ją lub miało nosić również sześć jednostek floty Skonfederowanych Stanów Ameryki. Aby zwolnić ją dla nowego pancernika, wcześniejszy „Texas” został przemianowany na „San Marcos”.
Po zakończeniu prac wyposażeniowych oraz odbyciu prób zdawczo-odbiorczych 12 marca 1914 jednostka weszła do służby, pierwszym dowódcą został komandor Albert W. Grant. Całkowity koszt budowy okrętu wyniósł 10 971 525 dolarów.
Opis konstrukcji.
Według stanu na 1914 rok długość całkowita pancernika wynosiła 174,65 m (na konstrukcyjnej linii wodnej 172,3 m), szerokość maksymalna 29,03 m, wyporność konstrukcyjna 27 000 długich ton (ts), pełna 28 400 ts. Zanurzenie w zależności od wyporności wahało się pomiędzy 8,50 a 9,06 m. Siłownia została skonstruowana w oparciu o powiększony projekt zainstalowanej na wcześniejszym pancerniku „Delaware”. Napęd stanowiły dwie pionowe, czterocylindrowe maszyny parowe potrójnego rozprężania o łącznej mocy 28 100 ihp, poruszające trójłopatowe śruby. Maszyny zasilane były w parę przez 14 kotłów Babcock &amp; Wilcox rozmieszczonych w czterech pomieszczeniach kotłowni, opalanych węglem, z zainstalowanymi wtryskiwaczami mazutu. Projektowana prędkość maksymalna wynosiła 21 węzłów, zapas 3000 ts węgla zapewniał zasięg 9600 mil morskich przy prędkości ekonomicznej 10 węzłów.
Głównym uzbrojeniem artyleryjskim było 10 dział kal. 356 mm L/45 Mk 1 (później w wersjach Mk 8 i Mk 12), w pięciu dwudziałowych wieżach artyleryjskich, rozmieszczonych po dwie na dziobie i rufie, w superpozycji, z piątą wieżą na śródokręciu. Od chwili wejścia do służby, do stycznia 1915 roku (zakończenie budowy brytyjskiego pancernika „Queen Elizabeth”), obie jednostki typu "New York" były pancernikami uzbrojonymi w najpotężniejsze działa na świecie. Każde z dział miało długość lufy 45 kalibrów, masę do 62,6 ts i w modyfikacji Mk 12 wystrzeliwało pocisk przeciwpancerny o wadze 680 kg na odległość 21 km przy kącie podniesienia 15° i prędkości początkowej 792 m/s. Masa obrotowa wieży artyleryjskiej (bez amunicji) wynosiła 532 ts, maksymalna prędkość obrotu 100° na minutę, podniesienia 4° na sekundę. Pierwotna artyleria średniego kalibru, przeznaczona do zwalczania niszczycieli i torpedowców przeciwnika, składała się z 21 dział Mk 8 kal. 127 mm, na podstawach Mk 13, nominalnej długości lufy 51 kalibrów (faktycznie około 50,6 kalibra), z których 18 zostało umieszczonych w kazamatach pokładu bateryjnego, po dziewięć na burtę, dwa na pokładzie po bokach nadbudówki dziobowej oraz ostatnie na pokładzie rufówki. W toku eksploatacji ich liczba ulegała sukcesywnemu zmniejszeniu, pod koniec służby pozostawiono jedynie sześć takich dział. Na „Texasie” zainstalowano cztery podwodne wyrzutnie torpedowe kalibru 533 mm, co różniło obydwa pancerniki typu "New York" od pozostałych amerykańskich pancerników tego okresu, mających po dwie wyrzutnie torpedowe.
Opancerzenie okrętu było zaprojektowane według typowego dla owych czasów projektu, jako nieznaczne rozwinięcie schematu opancerzenia wcześniejszego typu "Wyoming". Wykonały je trzy firmy: Carnegie Steel, Bethlehem Steel oraz Midvale Steel. Burty na linii wodnej chronione były pasem pancernym maksymalnej grubości 305 mm (12 cali), kazamaty artylerii średniego kalibru pancerzem grubości do 280 mm (11 cali), pokład pancerny miał grubość do 102 mm (4 cale). Cytadela pancerna, chroniąca najważniejsze mechanizmy pancernika, tworzona przez pas burtowy oraz pokład, zamknięta była z przodu i z tyłu grodziami grubości od 229 do 280 mm (9 do 11 cali). Wieże artylerii głównej miały pancerz czołowy grubości równej kalibrowi armat: 356 mm (14 cali), boczny 229 mm, tylny 203 mm (8 cali), zaś górny 146 mm (5,75 cala), barbety miały grubość do 305 mm. Na obu pancernikach typu "Texas", jako jedynych w US Navy, przechowywano pociski głównego kalibru w odwróconej pozycji (czubem w dół) w żeliwnych pojemnikach. Pancerna wieża dowodzenia, umieszczona w dolnej partii nadbudówki dziobowej, była chroniona pancerzem maksymalnej grubości 305 mm. Całość płyt pancernych wykonana była ze stali utwardzanej powierzchniowo. Bierna ochrona podwodnej części kadłuba opierała się na podwójnym dnie rozciągającym się od stępki po pokład pancerny, umieszczonych wewnątrz wzdłużnych grodzi przeciwtorpedowych oraz wykorzystanych jako dodatkowe zabezpieczenie rejonu urządzeń napędowych bunkrów węglowych.
W trakcie swej długiej służby „Texas” przechodził różnorodne modernizacje konstrukcji i uzbrojenia. W 1916 roku, jako pierwszy amerykański pancernik, otrzymał uzbrojenie przeciwlotnicze: dwa działa Mk 10 kal. 76 mm (3 cale) na pojedynczych podstawach ustawionych na szczycie pylonów dźwigów okrętowych. Ich liczba już w następnym roku wzrosła do ośmiu sztuk. Jednocześnie zdemontowano pięć dział kal. 127 mm, wszystkie trzy z otwartego pokładu oraz dwa pierwsze, licząc od dziobu, z kazamat, pozostawiając ich jedynie 16. W tym samym czasie, również jako pierwszy okręt liniowy US Navy, został wyposażony w centralny system kierowania ogniem artylerii głównego kalibru. Jeden z dalmierzy, ustawiony na dachu podwyższonego mostku nawigacyjnego w nadbudówce dziobowej, stał się wówczas znakiem charakterystycznym pancernika, odróżniającym go od bliźniaczego „New York”. Pod koniec I wojny światowej na dachach dwóch wież artyleryjskich będących w superpozycji zainstalowano platformy startowe dla samolotów myśliwskich Sopwith Camel. Istniały one do 1925 roku, przenosząc oprócz Cameli także samoloty Nieuport 28 oraz Hanriot HD-2.
W latach 1925–1927 obydwa okręty typu "New York" przeszły gruntowną modernizację, której założenia oparto na doświadczeniach działań I wojny światowej. W jej trakcie usunięto charakterystyczne dla amerykańskich pancerników maszty kratownicowe, zastępując je trójnożnymi. Na szczycie przedniego masztu umieszczono obszerne pomieszczenie, mieszczące centralę kierowania ogniem, na wzór brytyjski. Dotychczasowe kotły opalane węglem wymieniono na sześć kotłów typu Bureau Express na paliwo płynne, którego zapas wynosił odtąd 5200 ts, dając zasięg maksymalny 15 400 mil morskich przy 10 węzłach. Część dział kal. 127 mm przeniesiono do pomieszczenia pokład wyżej, z uwagi na zalewanie ich dotychczasowych stanowisk przez fale. Zainstalowano katapultę na wieży artyleryjskiej na śródokręciu. Poprawiono ochronę przeciwtorpedową, zabudowując na burtach zewnętrzne bąble przeciwtorpedowe, mające pochłaniać i rozpraszać energię podwodnych wybuchów. W rezultacie szerokość kadłuba wzrosła do 32,33 m, wyporność standardowa przekroczyła 30 000 ts, nieznacznie wzrosło zanurzenie oraz zmalała prędkość maksymalna.
W późniejszych latach „Texas” był wyposażany w coraz to nowsze wzory uzbrojenia, głównie przeciwlotniczego, oraz wyposażenia. Armaty przeciwlotnicze kal. 76 mm zostały wymienione na nowsze Mk 21 i ich liczba wzrosła do dziesięciu, a na pokładzie pojawiło się małokalibrowe uzbrojenie przeciwlotnicze. W grudniu 1938 roku otrzymał wyposażenie radarowe: pracujący w zakresie UHF (80 cm, 400 MHz) eksperymentalny radar CXZ zbudowany przez komercyjną firmę Radio Corporation of America (RCA). W 1940 roku „Texas” był wśród zaledwie czternastu jednostek, które otrzymały wczesny radar dozoru powietrznego typu CXAM-1. W późniejszych latach okręt był wyposażany w nowocześniejsze systemy artyleryjskie, kierowania ogniem i radary. Wiązało się to także ze wzrostem liczebności załogi, dla której należało znaleźć nowe pomieszczenia bytowe. W 1944 roku przeorganizowano system wydawania posiłków i unowocześniono urządzenia kuchni okrętowej. Wszystko to spowodowało, że w 1945 roku wyporność pełna pancernika przekroczyła 34 000 ts, a jego prędkość maksymalna spadła do 18 węzłów.
Zmiany uzbrojenia pancernika w czasie przedstawia poniższa tabela (stan na koniec poszczególnych lat):
Po modernizacji lat 1925–1927 na wyposażenie lotnicze okrętu wchodziły następujące typy samolotów: Vought FU-1 (do 1930 roku), Vought O3U (1931–1938), Curtiss SOC Seagull (1938–1941) oraz Vought OS2U Kingfisher (1941–1945, z przerwą na czas wsparcia ogniowego desantu w Normandii).
Lata 1914–1917.
24 marca 1914 „Texas” opuścił stocznię Norfolk Naval Shipyard i wyruszył w kierunku Nowego Jorku. 26 marca zatrzymał się na nocny postój w Tompkinsville i następnego dnia wpłynął do New York Navy Yard. Tam spędził trzy tygodnie, w czasie których instalowano mu elementy systemu prowadzenia ognia.
Przygotowania do tradycyjnego pierwszego rejsu okrętu zostały przerwane po incydencie 9 kwietnia 1914 roku, gdy meksykańscy żołnierze starli się z amerykańskimi marynarzami z kanonierki „Dolphin” w miejscowości Tampico. Problem został szybko rozwiązany na szczeblu lokalnym, ale dowodzący flotą amerykańską w regionie kontradmirał Henry T. Mayo zażądał oficjalnych przeprosin ze strony rządu Victoriano Huerty i uhonorowania bandery amerykańskiej 21-działowym salutem. Decyzją prezydenta Woodrowa Wilsona, grupa okrętów ze składu Floty Atlantyckiej została skierowana na wody meksykańskie, celem wywarcia nacisku na rząd meksykański. 20 kwietnia Wilson przedstawił problem na posiedzeniu Kongresu i wysłał rozkazy dla kontradmirała Franka Fridaya Fletchera, dowodzącego Flotą Atlantycką i podległymi jej amerykańskimi siłami morskimi znajdującymi się w pobliżu meksykańskiego wybrzeża, nakazując mu wykonać lądowanie w Veracruz i zajęcie komory celnej w odpowiedzi na incydent w Tampico. Ta akcja została przeprowadzona 21 i 22 kwietnia. „Texas” wyszedł w morze 13 maja i po pięciodniowym postoju w Hampton Roads pomiędzy 14 i 19 maja, dołączył 26 maja do sił kontradmirała Fletchera w pobliżu Veracruz. Pozostał na wodach meksykańskich przez najbliższe dwa miesiące, wspierając siły amerykańskie okupujące miasto. 8 sierpnia okręt wypłynął z Veracruz i popłynął do zatoki Nipe na Kubie, a stamtąd wypłynął w kierunku Nowego Jorku. Na przegląd w New York Navy Yard wszedł 21 sierpnia.
Pozostawał tam do 6 września, a następnie dołączył do Floty Atlantyckiej. W październiku ponownie znalazł się na wodach meksykańskich, stacjonując w Tampico i Tuxpan, gdzie do listopada pełnił funkcję głównego okrętu-bazy. Następnie przepłynął na krótko do Galveston w Teksasie. Tam 7 listopada gubernator stanu Teksas Oscar Colquitt sprezentował komandorowi Grantowi srebrną zastawę stołową dla okrętu o wartości 10 000 dolarów, a The Texas Company podarowała załodze pancernika żywą maskotkę: niedźwiadka o imieniu Ursa. Pod koniec roku okręt ostatecznie opuścił wybrzeża Meksyku i powrócił do Nowego Jorku, podejmując normalną służbę w rejonie wschodniego wybrzeża Stanów Zjednoczonych. Pomiędzy 28 grudnia 1914 roku a 16 lutego roku następnego pancernik przebywał ponownie na krótkim remoncie i przeglądzie mechanizmów w New York Navy Yard.
25 maja 1915 roku „Texas” wraz z pancernikami „South Carolina”, „Louisiana” i „Michigan” uczestniczyły w akcji ratowniczej 230 ludzi z uszkodzonego statku pasażerskiego „Ryndam”, należącego do Holland America Line, który został staranowany przez norweski parowiec „Joseph J. Cueno” przewożący owoce. W podzięce załoga pancernika otrzymała od Holendrów model liniowca „De Zeven Provinciën”, niegdyś okrętu flagowego admirała de Ruytera, który jest eksponowany w pomieszczeniach muzealnych zachowanego pancernika.
Pomimo toczącej się w Europie wojny, normalną służbą pancernika w tym okresie były patrole wzdłuż wybrzeża Nowej Anglii, ćwiczenia artyleryjskie w rejonie Hampton Roads i w pobliżu Virginia Capes oraz letnie manewry floty na Morzu Karaibskim. Okręt bazował wówczas w ujściu rzeki York w pobliżu Yorktown w Wirginii.
I wojna światowa.
Rutynowa służba pancernika trwała do momentu, gdy przeciągający się na początku 1917 roku kryzys związany z podjęciem przez Niemcy nieograniczonej wojny podwodnej spowodował 6 kwietnia przystąpienie Stanów Zjednoczonych do I wojny światowej po stronie państw ententy. Ogłoszenie deklaracji o przystąpieniu Stanów Zjednoczonych do wojny zastało „Texas” na kotwicy u ujścia rzeki York, wraz z innymi pancernikami Floty Atlantyckiej. Przez letnie miesiące, do połowy sierpnia, pancernik pozostawał w rejonie Virginia Capes i Hampton Roads. Na jego pokładzie odbywały się szkolenia artylerzystów, którzy mieli obsadzić działa na uzbrajanych statkach handlowych i transportowcach wojska. Jeden z nich, skierowany na statek „Mongolia”, wziął udział w pierwszym w tej wojnie morskim starciu amerykańsko-niemieckim, gdy 19 kwietnia 1917 roku obsługa 6-calowego (kal. 152 mm) działa ze statku ostrzelała zauważonego na powierzchni oceanu U-Boota.
W połowie sierpnia „Texas” został skierowany do Nowego Jorku na remont, dotarł tam 19 tego miesiąca i wkrótce został zadokowany w New York Navy Yard. Po zakończeniu remontu 26 września, tego samego dnia przeszedł do Port Jefferson. Nad ranem 27 września okręt, dowodzony wówczas przez komandora Victora Blue, wszedł na mieliznę w pobliżu Block Island. Trzydniowe próby odciążenia jednostki nie dały rezultatu, ostatecznie okręt został 30 września ściągnięty na głębszą wodę przez holowniki. Poważne uszkodzenia dna kadłuba wymagały kolejnego remontu, a przeciągające się prace stoczniowe spowodowały odwołanie go ze składu 9. Dywizjonu Pancerników ("Battleship Division 9"), odpływającego w listopadzie, pod komendą kontradmirała Hugh Rodmana na bliźniaczym „New York”, na wody europejskie. Remont zakończył się w grudniu, po czym „Texas” udał się na południe, by wziąć udział w ćwiczeniach taktycznych na Zatoce Chesapeake.
W połowie stycznia 1918 roku pancernik znowu znalazł się w Nowym Jorku i był przygotowywany do podróży przez Atlantyk. „Texas” wypłynął z Nowego Jorku 30 stycznia 1918 roku i dotarł do Scapa Flow na Orkadach 11 lutego. Tam dołączył do amerykańskiego 9. Dywizjonu, przemianowanego następnie na 6. Eskadrę Pancerników ("6th Battle Squadron") Grand Fleet. Na służbę pancernika pod komendą admirała Davida Beatty’ego składały się głównie misje konwojowe na Oceanie Atlantyckim i okazjonalny udział w utrzymywaniu blokady morskiej Morza Północnego i niemieckiej Hochseeflotte stacjonującej w Wilhelmshaven. Bazował on w Scapa Flow oraz zatoce Firth of Forth w Szkocji. 16 lutego „Texas” dołączył do zespołu Grand Fleet, mającego dołączyć do patrolującej Morze Północne 4. Eskadry Pancerników, po czym powrócił do Scapa Flow następnego dnia. W marcu i kwietniu wychodził wraz z innymi amerykańskimi pancernikami na operacje eskorty konwojów. 24 kwietnia amerykańska eskadra została wysłana na Morze Północne, by wraz z brytyjską 2. Eskadrą Pancerników przechwycić okręty Hochseeflotte, które, jak doniósł wywiad, opuściły ujście Jade i zagrażały alianckim liniom transportowym wzdłuż wybrzeża Norwegii. Następnego dnia lekkie okręty rozpoznawcze, płynące w awangardzie, dostrzegły Niemców, ale ze względu na zbyt wielką odległość pomiędzy siłami głównymi przeciwników do starcia nie doszło. Grand Fleet, a wraz z nią „Texas”, powróciła do baz 26 kwietnia.
Maj 1918 roku spędziły okręty 6. Eskadry w Firth of Forth, 9 czerwca udały się z powrotem na kotwicowisko w Scapa Flow, docierając tam następnego dnia. Pomiędzy 30 czerwca a 2 lipca „Texas” i inne amerykańskie pancerniki osłaniały własne stawiacze min, kładące zaporę minową na wodach Morza Północnego. Nazwana North Sea Mine Barrage, miała w założeniu zamknąć ten akwen dla prób przedarcia się U-Bootów na Ocean Atlantycki. Także w lipcu odbyły się wspólne z Grand Fleet, dwudniowe ćwiczenia taktyczne. Na ich zakończenie flota zawinęła do Firth of Forth. Przez pozostały okres I wojny światowej „Texas” i inne pancerniki 9. Dywizjonu operowały w składzie Grand Fleet jako 6. Eskadra. Gdy niemiecka flota większość czasu spędzała na swych kotwicowiskach w estuariach rzek Jade i Ems, amerykańskie i brytyjskie okręty coraz więcej czasu poświęcały rutynowym ćwiczeniom i operacjom, a coraz mniej bądź wcale – działaniom bojowym. Taki stan trwał do zawieszenia broni 11 listopada 1918 roku. W całej kampanii „Texas” miał jedną okazję do konfrontacji z przeciwnikiem, gdy wymanewrował torpedę, której ślad zauważyli obserwatorzy na pokładzie oraz bezskutecznie ostrzelał w odpowiedzi domniemane miejsce przebywania zanurzonego U-Boota.
Doświadczenia z okresu działań na burzliwych wodach Morza Północnego doprowadziły do wniosku, że amerykańskie pancerniki, nawet te stosunkowo nowocześniejsze, jak „Texas” i „New York”, nie są odpowiednio przystosowane do służby w trudnych warunkach pogodowych. Kazamaty dział średniego kalibru były zbyt często zalewane przez fale, nawet przy relatywnie spokojnym morzu, co czyniło je niezdatnymi do użytku. Także otwarty pomost nawigacyjny powodował służbę na nim uciążliwą i trudną. Brytyjczycy, porównujący wyposażenie własnych i sojuszniczych jednostek, dodatkowo zwrócili uwagę na zbyt dużo zbędnego w warunkach wojennych wyposażenia amerykańskich okrętów, ułatwiającego życie członków załogi w warunkach pokojowych, ale stwarzającego zagrożenie dla żywotności pancernika w przypadku uszkodzeń bojowych. Chodziło im głównie o nadmierną liczbę przejść w grodziach wodoszczelnych, włazów, zejściówek i iluminatorów, ale także o zbyt delikatne maszty kratownicowe oraz łatwopalne materiały używane przy wykańczaniu wnętrz.
21 listopada 1918 roku amerykańska eskadra dołączyła do Grand Fleet, płynącej w szyku bojowym na spotkanie okrętów niemieckiej Hochseeflotte, które zgodnie z warunkami zawieszenia broni płynęły na internowanie w brytyjskich portach. Obie floty spotkały się około 40 mil na wschód od wyspy May a następnie wpłynęły do Firth of Forth. Po przeprowadzeniu kontroli stanu rozbrojenia, w dniach pomiędzy 25 a 27 listopada niemieckie okręty były przeprowadzane na kotwicowisko w Scapa Flow, gdzie zostały internowane i gdzie w następnym roku większość z nich została samozatopiona. Później amerykański kontyngent został przeniesiony do Portland Harbor w Anglii, gdzie dotarł 4 grudnia.
Lata międzywojenne.
Osiem dni później „Texas”, wraz z innymi amerykańskimi pancernikami, wyszedł w morze na spotkanie transportowca „George Washington”, na którego pokładzie przebywał prezydent Wilson, zmierzający na konferencję pokojową w Paryżu. Spotkanie nastąpiło około 7:30 następnego dnia i pancerniki zapewniły eskortę prezydenckiej jednostce w drodze do Brestu. Do portu okręty dotarły o 12:30 tego samego dnia. Wieczorem „Texas” i inne amerykańskie pancerniki wypłynęły z Brestu i wyruszyły w drogę powrotną do Portland Harbor. Po krótkim postoju odpłynęły do Stanów Zjednoczonych. Dotarły do latarni Ambrose 25 grudnia 1918, a do portu nowojorskiego weszły 26 grudnia. Tego samego dnia odbył się przegląd powracających jednostek, w obecności Sekretarza Marynarki Josephusa Danielsa, a następnie uroczysty przemarsz załóg ulicami Manhattanu.
Po krótkim pobycie w stoczni, na początku 1919 roku „Texas” podjął swoje obowiązki służbowe w składzie Floty Atlantyckiej. 9 marca tegoż roku z jego pokładu, jako pierwszego pancernika US Navy, wykonano udaną próbę startu samolotu: Lieutenant Commander (komandor podporucznik) Edward O. McDonnell wystartował brytyjskim Sopwithem Camelem z platformy startowej na wieży B. W maju 1919 roku okręt zabezpieczał przelot i służył jako pomoc nawigacyjna w czasie udanej próby przelotu przez Atlantyk łodzi latającej Curtiss NC-4 należącej do Marynarki. 14 lipca 1919 roku „Texas” został przeniesiony do Floty Pacyfiku. 17 lipca 1920 roku okrętowi został przydzielony symbol BB-35, w rezultacie wprowadzonego przez marynarkę wojenną alfanumerycznego systemu klasyfikacyjnego kadłubów jednostek pływających.
„Texas” służył na Pacyfiku do 1924 roku, potem wrócił na wschodnie wybrzeże USA, przeszedł przegląd i wziął udział w rejsie szkoleniowym kadetów Akademii Morskiej na wody europejskie. 25 listopada 1924 roku, gdy operował na Atlantyku, zatopił wraz z pancernikiem „New York” w czasie ćwiczeń artyleryjskich okręt-cel – nieukończony pancernik „Washington” (było to wynikiem ustaleń traktatu waszyngtońskiego z 1922). Tej jesieni okręt brał udział w manewrach jako część Scouting Fleet, jak nazwano atlantycką część floty amerykańskiej po jej reorganizacji. W 1925 pancernik wszedł do stoczni Norfolk Naval Shipyard na znaczną modernizację połączoną z przeglądem.
Po przejściu tej przebudowy pancernikowi została przydzielona rola okrętu flagowego dowódcy United States Fleet, admirała Charlesa F. Hughesa. Pełnił służbę w pobliżu wschodniego wybrzeża Stanów Zjednoczonych do września 1927 roku. Pomiędzy końcem września i początkiem grudnia odbył podróż po Pacyfiku. W 1927 roku „Texas” stał się także pierwszym okrętem, na którym członkom załogi wyświetlono film dźwiękowy. Pod koniec roku pancernik powrócił na Atlantyk i wznowił normalną służbę w Scouting Fleet. W styczniu 1928 roku przewoził prezydenta Calvina Coolidge’a do Hawany na Kubie na konferencję panamerykańską. Później przeszedł przez Kanał Panamski i udał się na zachodnie wybrzeże, by odbyć manewry z flotą na wodach niedaleko Hawajów.
Pancernik wrócił do Nowego Jorku na początku 1929 roku na swój coroczny przegląd, zakończony w marcu, po czym na krótko został wysłany na Pacyfik. Wrócił na Ocean Atlantycki w czerwcu i podjął normalną służbę. W kwietniu 1930 roku okręt eskortował do Nowego Jorku statek „Leviathan”, na pokładzie którego znajdowała się delegacja amerykańska powracająca z Londyńskiej Konferencji Morskiej. W styczniu 1931 roku okręt wyszedł ze stoczni w Nowym Jorku i udał się przez Kanał Panamski do San Diego. Miasto to było jego portem macierzystym przez następne 6 lat. W tym czasie pancernik służył jako okręt flagowy najpierw całej floty, a następnie 1. Dywizjonu Pancerników ("Battleship Division 1", skrót BatDiv 1). Odbywał także szereg rejsów zagranicznych, prezentując amerykańską banderę w portach różnych krajów oraz pełnił funkcję gospodarza podczas przyjmowania analogicznych wizyt w bazach amerykańskich.
Latem 1937 roku „Texas” został przeniesiony na Atlantyk jako okręt flagowy oddziału szkolnego ("Training Detachment") marynarki. Pod koniec 1938 lub na początku 1939 roku pancernik stał się okrętem flagowym nowo zorganizowanej Eskadry Atlantyckiej ("Atlantic Squadron"), utworzonej w oparciu o 5. Dywizjon Pancerników (BatDiv 5). W tym czasie otrzymał eksperymentalny radar CXZ wyprodukowany przez Radio Corporation of America (RCA), dla porównania z innym prototypem, XAF, zainstalowanym na bliźniaczym „New Yorku”. Próby wypadły na korzyść konkurenta, zaprojektowanego i wykonanego przez Naval Research Laboratory, chociaż w swej ocenie przydatności CXZ dowódca „Texasa” potwierdzał konieczność dalszego wspierania badań nad rozwojem nowej techniki prowadzonych przez komercyjne przedsiębiorstwo, jakim była RCA.
II wojna światowa.
Wkrótce po wybuchu wojny w Europie we wrześniu 1939 roku, „Texas” został przydzielony do Patroli Neutralności, powołanych decyzją prezydenta Franklina D. Roosevelta dla ochrony żeglugi amerykańskiej i innych państw neutralnych na zachodniej półkuli. Później, gdy Stany Zjednoczone coraz silniej opowiadały się po stronie aliantów, pancernik rozpoczął konwojowanie statków przewożących towary przekazywane Brytyjczykom na podstawie umowy Lend-Lease. 1 lutego 1941 roku na pokładzie pancernika, kotwiczącego w bazie Guantanamo, odbyła się ceremonia formalnego utworzenia 1. Dywizji Marines. 20 czerwca 1941 roku, na zachód od Grenlandii, okręt został wykryty przez patrolujący niemiecki okręt podwodny U-203, którego dowódca zdecydował się na atak, jednak wobec dużej prędkości zygzakującego pancernika nie zdołał zająć odpowiedniej pozycji do wystrzelenia torped.
W dniu ataku na Pearl Harbor, 7 grudnia 1941 roku, „Texas” stacjonował w zatoce Casco w stanie Maine, gdzie jego załoga odpoczywała po trzymiesięcznym okresie patroli wykonywanych z bazy Argentia na Nowej Fundlandii. Po dziesięciu dniach w Casco Bay wrócił do nowofundlandzkiej bazy i pozostawał tam do późnego stycznia 1942 roku, gdy rozpoczął służbę konwojową na Atlantyku. Później został skierowany na patrole przeciwko niemieckim rajderom na wody wokół Islandii, bazując w Hvalfjörður, by w marcu powrócić do Stanów Zjednoczonych i obowiązków eskortowych. W tym okresie artyleria średniego kalibru została zmniejszona do sześciu dział kal. 127 mm. Przez następne sześć miesięcy kontynuował służbę eskortową, towarzysząc konwojom zmierzającym w różnych kierunkach: w większości na trasie z Ameryki do portów brytyjskich, ale również odprowadził do Panamy transportowce z żołnierzami piechoty morskiej wysyłanymi na Guadalcanal oraz osłaniał konwój zmierzający do Freetown na zachodnim wybrzeżu Afryki.
Operacja Torch.
W sierpniu 1942 roku zapadła decyzja o włączeniu pancernika do zespołu okrętów, mających uczestniczyć w operacji "Torch" – desancie w Afryce Północnej. W związku z tym okręt odbył niezbędne ćwiczenia i adaptacje. 23 października został włączony w skład Task Group (TG) 34.8, jako okręt flagowy kontradmirała Kelly’ego, który miał dowodzić Northern Attack Group w ataku na Al-Mahdiję i Port Lyautey. Pancernik dotarł w pobliże atakowanych plaż rankiem 8 listopada i rozpoczął przygotowania do inwazji. Z jego pokładu nadano pierwszą audycję generała Dwighta D. Eisenhowera „Voice of Freedom”, nakłaniającą Francuzów do niestawiania oporu aliantom lądującym w północnej Afryce. W tej fazie konfliktu teoria działań amfibijnych była w początkowym stadium rozwoju i wielu dowódców nie zdawało sobie sprawy z wartości bombardowania brzegu przed lądowaniem żołnierzy. Armia stawiała wtedy bardziej na element zaskoczenia. Artylerzyści pancernika weszli do boju przed południem, gdy lądujące oddziały zażądały zniszczenia składu amunicji ulokowanego w pobliżu Port Lyautey. Przez następny tydzień okręt pływał wzdłuż marokańskiego wybrzeża, udzielając w ramach podobnych misji wsparcia artyleryjskiego. Z tego powodu, w przeciwieństwie do późniejszych operacji, w których uczestniczył, wystrzelono jedynie 273 pociski z dział 356 mm i sześć pocisków kal. 127 mm.
„Texas” kilkakrotnie wchodził w kontakt z broniącymi się wojskami wiernymi Vichy. 10 listopada udaremnił dotarcie do lądu konwoju z francuskimi posiłkami, następnego dnia załoga jednego z katapultowanych z jego pokładu wodnosamolotów obserwacyjnych ostrzelała pod Port Lyautey oddziały przeciwnika przygotowujące się do kontrataku i zaatakowała czołg, zrzucając nań, z braku innej broni, bombę głębinową z natychmiastowym zapalnikiem. Część marynarzy została wysłana na ląd, aby pomóc w rozładunku nadsyłanego zaopatrzenia. Uczestniczyli oni również w podnoszeniu z dna portu zatopionych po francuskim ostrzale statków.
13 października z pokładu pancernika zszedł na ląd Walter Cronkite, rozpoczynając w ten sposób swą karierę korespondenta wojennego. 16 listopada pancernik opuścił północną Afrykę i udał się w kierunku Stanów Zjednoczonych w towarzystwie krążownika „Savannah”, lotniskowca eskortowego „Sangamon”, zaopatrzeniowca floty „Kennebec”, czterech transportowców i siedmiu niszczycieli. Do Norfolk zawinął 26 listopada i został poddany remontowi w tamtejszej stoczni marynarki.
W 1943 roku „Texas” pełnił tak jak poprzednio rolę okrętu eskorty konwojów, przerwaną w lutym krótkim pobytem w stoczni i ćwiczeniami w zatoce Casco. Bazując w Nowym Jorku, odbył kilka transatlantyckich podróży do Casablanki i Gibraltaru. Często też bywał w portach brytyjskich. Ta rutynowa służba trwała do 22 kwietnia 1944 roku, kiedy po zakończeniu osłaniania jednego z konwojów pancernik został w estuarium Clyde w Szkocji i rozpoczął szkolenie poprzedzające lądowanie w Normandii.
Operacja Overlord.
Przez następne dni „Texas” wraz z brytyjskimi pancernikami „Rodney” i „Ramillies” odbył szereg ćwiczeń artyleryjskich oraz we współpracy z lotnictwem, ze szczególnym naciskiem na ostrzał celów brzegowych oraz prawidłowe współdziałanie z amerykańskimi i brytyjskimi pilotami mającymi korygować ogień artyleryjski podczas inwazji. 29 kwietnia amerykańskie pancerniki „Texas”, „Nevada” i „Arkansas” zostały przebazowane do Belfast Lough w Północnej Irlandii. Tam przeprowadzono końcowe przygotowania, w ramach których między innymi na czas przebywania u brzegów europejskich usunięto z okrętu wyposażenie lotnicze. 17 pilotów z tych pancerników oraz trzech krążowników („Augusta”, „Tuscaloosa” i „Quincy”) utworzyło specjalną eskadrę samolotów artylerii VCS-7, wyposażoną w myśliwce Supermarine Spitfire, która miała współdziałać z ich macierzystymi okrętami podczas ostrzału celów podczas operacji Overlord. „Texas” otrzymał także dodatkowe wyposażenie elektroniczne, w tym urządzenie służące do wykrywania i zakłócania transmisji radiowych służących do naprowadzania rakiet, zainstalowane na topie przedniego masztu oraz system radionawigacyjny Loran. Ostatnie ćwiczenia zostały przeprowadzone na południu, w zatoce Dundrum. W ich trakcie, 19 maja, do załogi pancernika przemawiał na pokładzie generał Eisenhower.
W nadchodzącej operacji „Texas” miał pełnić rolę okrętu flagowego kontradmirała Carletona F. Bryanta, dowódcy TG 129.2. 31 maja na okręcie wprowadzono ciszę radiową, przerwano wydawanie przepustek, a później poinformowano załogę o nadchodzącej operacji. W nadchodzącej operacji „Texas” miał działać w zespole zachodnim ("Western Taskforce"), ostrzeliwującym plażę Omaha. Miał on wspierać amerykańskie 1. Dywizję Piechoty (znaną jako „Wielka Czerwona Jedynka” od odznaki na rękawie) i 29. Dywizję Piechoty, 2. batalion rangersów atakujący Pointe du Hoc i 5. batalion rangersów, który został przydzielony do zachodniej części Omaha, by wspierać żołnierzy na Pointe du Hoc. Siły bombardujące składały się z amerykańskich pancerników „Texas” i „Arkansas”, niszczycieli „Frankford”, „McCook”, „Carmick”, „Doyle”, „Emmons”, „Baldwin”, „Harding”, „Satterlee” i „Thompson”, brytyjskich lekkiego krążownika „Glasgow” oraz niszczycieli eskortowych „Tanatside”, „Talybont” i „Melbreak” a także francuskich lekkich krążowników „Georges Leygues” i „Montcalm”.
3 czerwca o godzinie 02:09 Western Taskforce, do którego był przydzielony „Texas”, wypłynął z Belfast Lough w kierunku Normandii. W zasięgu wzroku kursem równoległym płynęła grupa brytyjskich okrętów, w skład których wchodziły pancerniki „Warspite” i „Ramillies”. 4 czerwca o godzinie 07:10 zespół przeszedł na kontrkurs z powodu złej pogody w Normandii. Później tego wieczoru w pobliżu wyspy Lundy okręty ponownie zawróciły i udały się do miejsca gromadzenia się floty inwazyjnej zwanego Area Z. Po sformowaniu się w tej strefie flota inwazyjna popłynęła na południe w kierunku Normandii. Po drodze musiała minąć niemieckie pola minowe, jednak dzięki przetrałowanym przejściom żadna jednostka przydzielona do plaży Omaha nie ucierpiała.
Około godziny 3:00 nad ranem 6 czerwca 1944 roku „Texas” i „Glasgow” dotarły do wyznaczonego akwenu, z którego miały prowadzić ogień wspierający oddziały lądujące na zachodnim obszarze plaży Omaha, i znalazły się na swoich pozycjach strzeleckich w pobliżu Pointe du Hoc po godzinie 04:40. Towarzyszyła im kombinowana amerykańsko-brytyjska flota, składająca się z ponad 700 jednostek różnej wielkości i przeznaczenia. Zgodnie z planem, o 5:50 dowódca okrętu, komandor Charles A. Baker, wydał rozkaz otwarcia ognia. „Texas” znajdował się wówczas około 11 km od brzegu plaży Omaha. Pierwszymi celami dział pancernika były: umocniony punkt obserwacyjny i bateria na Pointe du Hoc. Przygotowanie artyleryjskie trwało nieco ponad pół godziny, powodując u Niemców znaczne, lecz nie decydujące o powodzeniu desantu straty; w jego trakcie artylerzyści okrętu wystrzelili 255 pocisków z dział głównego kalibru. Później jeszcze kilkakrotnie otwierali ogień na żądanie nacierających oddziałów, zarówno z najcięższych dział, jak i z baterii armat średniego kalibru. Około południa pancernik zbliżył się do plaży na mniej niż 3000 metrów, prowadząc ogień do broniących krańca plaży stanowisk artylerii i karabinów maszynowych. Następnie wziął na cel baterię przeciwlotniczą zlokalizowaną na zachód od miejscowości Vierville.
7 czerwca pancernik wspierał odizolowany od reszty sił inwazyjnych batalion rangersów na Pointe du Hoc. Na wiadomość, że kończy im się żywność i amunicja, dwie barki desantowe LCVP przewiozły żądane zapasy na brzeg, w drodze powrotnej zabierając na „Texas” 35 rannych żołnierzy oraz niemieckich jeńców, którzy po przesłuchaniu na pokładzie zostali następnie odesłani do Wielkiej Brytanii. Tego samego dnia artyleria okrętowa ostrzeliwała zajęte przez Niemców miejscowości Surrain i Trévières, by przeszkodzić niemieckim wojskom w koncentracji oraz baterię moździerzy, która ostrzeliwała plażę. Wkrótce po północy samoloty Luftwaffe zaatakowały alianckie okręty w pobliżu brzegu, jeden przeleciał nisko nad burtą pancernika. Artyleria przeciwlotnicza otworzyła ogień, ale nie uzyskała trafienia.
Rankiem 8 czerwca „Texas” ostrzeliwał Isigny, następnie nabrzeżną baterię dział, a w końcu ponownie Trévières. 9 czerwca odpłynął do Plymouth, by uzupełnić amunicję i zapasy, i powrócił w pobliże francuskiego wybrzeża dwa dni później. Do 15 czerwca wspierał armię w poszerzaniu przyczółków. Później żołnierze wyszli poza zasięg dział pancernika. Ostatnie cele były tak daleko w głębi lądu, że aby uzyskać dodatkowe 2° podniesienia dział w celu zwiększenia donośności, zalano prawoburtowe bąble przeciwtorpedowe. W ciągu 12 dni akcji artyleryjskiej armaty pancernika wystrzeliły łącznie 690 pocisków 14-calowych oraz 272 5-calowe. Okręt odpłynął do Wielkiej Brytanii 18 czerwca, a dowodzący siłami amfibijnymi na plaży Omaha kontradmirał John L. Hall Jr. określił działania załogi podczas prowadzenia wsparcia artyleryjskiego jako „nieocenione”.
Bombardowanie Cherbourga.
Kolejną operacją, w której wziął udział „Texas”, była bitwa o Cherbourg. Rankiem 25 czerwca grupa okrętów wsparcia ogniowego TG 129, w skład której wchodziły trzy pancerniki, cztery krążowniki oraz jednostki osłony, wyszła z bazy w Plymouth, kierując się w stronę tego ważnego ze strategicznego punktu widzenia portu. Na „Texasie” ponownie podniósł swą flagę kontradmirał Bryant. Niemiecka obrona zamienionego w twierdzę miasta dysponowała ponad 40 000 żołnierzy oraz bateriami artylerii nadbrzeżnej, w tym z działami o kalibrze 280 mm. Jednym z najsilniejszych punktów ogniowych była bateria Hamburg, około 10 km na wschód od portu, składająca się z czterech dalekosiężnych dział kal. 240 mm (według części amerykańskich źródeł 280 mm), chronionych przez silną artylerię przeciwlotniczą. Amerykańskie okręty rozpoczęły ostrzał około południa, Niemcy wkrótce podjęli pojedynek artyleryjski. Już pierwsze salwy baterii Hamburg obramowały jeden z niszczycieli, zaś około 12:30 trzecia upadła w pobliżu dziobu „Texasa”. Jego dowódca nakazał natychmiast wykonanie zwrotu na prawą burtę, dzięki czemu czwarta salwa chybiła i upadła za rufą. Główny ciężar walki spoczywał na „Texasie”, jako że towarzyszący mu „Arkansas” posiadał działa kal. 305 mm i dysponował znacznie mniejszą siłą ognia.
Pod osłoną postawionej przez niszczyciele zasłony dymnej „Texas” zbliżył się do brzegu i kontynuował pojedynek z niemieckimi artylerzystami. O 13:16 celny pocisk kal. 240 mm trafił w wieżę dowodzenia, ześlizgnął się po pancerzu, uderzył w peryskop systemu kontroli ognia, po czym eksplodował na mostku, zabijając sternika i raniąc 11 ze znajdujących się tam osób. Dowódca okrętu został powalony siłą wybuchu, lecz szczęśliwie uniknął zranienia. Ponieważ mostek był zdemolowany, zastępca dowódcy podjął dowodzenie okrętem z pancernej wieży dowodzenia, podczas gdy komandor Baker kierował akcją ratowniczą. Okręt kontynuował pojedynek z niemieckimi bateriami. Około 65 pocisków obramowało pancernik lub upadło w pobliżu. Kilkanaście minut przed 15:00 kolejny pocisk, przeciwpancerny, spenetrował lewą burtę w rejonie kwater oficerskich, ale nie eksplodował. Wkrótce potem „Texas” otrzymał rozkaz powrotu do Plymouth, po wystrzeleniu w czasie trzygodzinnej akcji 208 pocisków kal. 356 mm. Amerykańskim okrętom udało się zniszczyć tylko jedno z czterech dział baterii Hamburg. Mimo to, ich działania zyskały wysoką ocenę dowódców, zarówno kontradmirała Bryanta, jak i dowódcy VII. Korpusu, generała majora J.L. Collinsa.
Przez cały okres działań pancernika u atlantyckich wybrzeży Francji na jego pokładzie był obecny korespondent czasopisma „Saturday Evening Post”, Cecil Carnes. Jego obszerny reportaż został opublikowany w lipcu 1944 roku.
Operacja Dragoon.
Po naprawie odniesionych uszkodzeń w stoczni w Plymouth, podczas których na pokład okrętu powróciły wodnosamoloty rozpoznawcze, załoga „Texasa” rozpoczęła przygotowania do udziału w kolejnej inwazji, w południowej Francji, znów jako okręt flagowy kontradmirała Bryanta. 15 czerwca pancernik opuścił Belfast Lough i przez Gibraltar i Oran udał się na Morze Śródziemne. Do Saint-Tropez dotarł nocą z 14 na 15 lipca. Rankiem, wraz z amerykańskimi: pancernikiem „Nevada” i krążownikiem „Philadelphia” oraz francuskimi krążownikami i niszczycielami, zajął pozycję naprzeciwko ufortyfikowanych plaż. Bombardowanie rozpoczęto o 6:51, pierwszym celem artylerzystów pancernika była bateria pięciu dział kal. 150 mm.
Przygotowanie artyleryjskie inwazji trwało około półtorej godziny. Wbrew przewidywaniom dowództwa, niemiecki opór był niewielki i lądujące oddziały szybko posuwały się w głąb lądu. Z tego powodu wsparcie ze strony okrętów było potrzebne jedynie przez dwa kolejne dni. „Texas” opuścił południowe wybrzeże Francji wieczorem 16 sierpnia. Po zatrzymaniu się w Palermo na Sycylii okręt opuścił Morze Śródziemne i udał się do Nowego Jorku, do którego dotarł 14 września 1944.
Działania na Pacyfiku.
W Nowym Jorku „Texas” trafił do suchego doku, gdzie przeszedł niezbędne naprawy i modernizację, przygotowującą go do działań na Pacyfiku. Między innymi wymieniono lufy dział artylerii głównej, dotychczasowe, sprawiające problemy w eksploatacji i uznawane za mało skuteczne działa przeciwlotnicze kal. 28 mm zastąpiono czterolufowymi zestawami dział Boforsa kal. 40 mm, zainstalowano nowocześniejsze wyposażenie elektroniczne i kierowania ogniem. Po krótkim rejsie mającym odświeżyć umiejętności załogi, pancernik opuścił Nowy Jork w listopadzie i w towarzystwie pancernika „Arkansas” oraz dwóch niszczycieli udał się przez Kanał Panamski na Pacyfik. Zatrzymał się jeszcze na pewien czas w Long Beach, a później kontynuował rejs do Pearl Harbor. Jego załoga spędziła tam święta Bożego Narodzenia, a później podjęła szkolenie w ramach manewrów przeprowadzanych w pobliżu Hawajów. Wtedy również pancernik otrzymał nowy kamuflaż, lepiej zapobiegający wykryciu go z powietrza, co było ważne wobec zagrożenia atakami kamikaze na jego przyszłych obszarach działania.
Ćwiczenia trwały około miesiąca, a po ich zakończeniu „Texas” odpłynął do atolu Ulithi. Opuścił go 10 lutego 1945 roku, zatrzymał się na Marianach na dwudniowe przygotowania przed inwazją, a następnie wszedł na kurs prowadzący w stronę wyspy Iwo Jima. Dotarł tam 16 lutego, trzy dni przed datą rozpoczęcia desantu. Włączony do TF 54, wraz z pięcioma innymi pancernikami, pięcioma krążownikami i szesnastoma niszczycielami natychmiast rozpoczął bombardowanie pozycji japońskich. Od 19 lutego, dnia lądowania piechoty morskiej na brzegu wyspy, wykonywał zadania bezpośredniego wsparcia artyleryjskiego. Pozostawał w pobliżu wyspy przez prawie dwa tygodnie, do 7 marca, biorąc udział w rozbijaniu dobrze przygotowanej i głęboko wkopanej obrony Japończyków. Jego artyleria wystrzeliła w tym czasie 923 pociski 14-calowe i 967 5-calowych.
Po zakończeniu działań w rejonie Iwo Jimy „Texas” powrócił do Ulithi, by przygotowywać się do udziału w operacji desantowej na Okinawie. W tym czasie jego załoga mogła odpocząć nieco od trudów wojny. Po niezbędnych naprawach i uzupełnieniu zapasów, okręt opuścił Ulithi 21 marca i wraz z pancernikiem „Tennessee” popłynął w kierunku wysp Riukiu. Jako część zespołu wsparcia ogniowego TF 54 dowodzonego przez kontradmirała Mortona L Deyo, od 26 marca „Texas” przez sześć kolejnych dni brał udział w przedinwazyjnym przygotowaniu artyleryjskim na Okinawie. Największym zagrożeniem dla amerykańskich jednostek były wówczas ataki kamikaze, „Texas” wyszedł jednak z nich bez uszkodzeń. 1 kwietnia, po sześciu dniach bombardowania wyspy z powietrza i morza, żołnierze piechoty zaatakowali Okinawę. Przez prawie dwa miesiące „Texas” pozostawał na wodach okalających Okinawę, zapewniając wsparcie artyleryjskie żołnierzom na brzegu i zwalczając ataki lotnictwa japońskiego. W tym czasie jego artyleria przeciwlotnicza zgłosiła samodzielne zestrzelenie jednego kamikaze i trzech kolejnych wraz z innymi jednostkami. Do zakończenia działań w tym rejonie z okrętu wystrzelono 2019 pocisków 14-calowych, 2640 5-calowych, 490 3-calowych, 3100 40-milimetrowych oraz 2275 20-milimetrowych.
14 maja „Texas” popłynął na Leyte na Filipinach i pozostawał tam do japońskiej kapitulacji 15 sierpnia. Wrócił na Okinawę pod koniec sierpnia i pozostawał w tym rejonie do 23 września. Tego dnia wypłynął do Stanów Zjednoczonych mając na pokładzie powracających do domu żołnierzy, zaokrętowanych w ramach operacji "Magic Carpet". Pancernik dostarczył swych pasażerów do San Pedro 15 października i, zanim podjął ponownie rolę okrętu przewożącego amerykańskich żołnierzy, uczestniczył 27 października w obchodach Navy Day. W listopadzie odbył dwie podróże pomiędzy Kalifornią i Oʻahu, trzecią zaś pod koniec grudnia, kończąc w ten sposób swój udział w działaniach wojennych. Był pięciokrotnie (za wsparcie operacji Torch, Overlord, Dragoon oraz desantów na Iwo Jimie i Okinawie) wyróżniony odznaczeniami bojowymi ("battle stars"), a za wkład w wyzwolenie Francji również Legią Honorową.
Okręt muzeum.
21 stycznia 1946 roku „Fighting T” (bo takie, obok „Old T”, miano zyskał sobie „Texas” wśród marynarzy) opuścił San Pedro i, płynąc przez Kanał Panamski, dotarł 13 lutego do Norfolk. Wkrótce na jego pokładzie rozpoczęły się przygotowania do dezaktywacji okrętu. 18 czerwca został wycofany ze służby i oficjalnie umieszczony w rezerwie w Baltimore. Jednocześnie prominentni teksańscy uczestnicy życia politycznego i gospodarczego, wspierani przez gubernatora, rozpoczęli kampanię na rzecz zachowania pancernika jako okrętu-muzeum. 17 kwietnia 1947 roku stanowa legislatura powołała Battleship Texas Commission, która miała koordynować działania w tym kierunku. Jej pierwszym zadaniem było uzgodnienie warunków przejęcia okrętu i zebranie sumy 225 000 dolarów potrzebnej do wykonania niezbędnych prac i przeholowania jednostki do Teksasu. 17 marca 1948 roku „Texas” wypłynął na holu z Baltimore, kierując się do swego nowego kotwicowiska w pobliżu San Jacinto Monument w San Jacinto State Park, w pobliżu Houston, gdzie dotarł 20 kwietnia. Następnego dnia, w rocznicę bitwy pod San Jacinto, która jest jednocześnie teksaskim Dniem Niepodległości, w trakcie specjalnej uroczystości z udziałem admirała Chestera W. Nimitza, okręt został oficjalnie przekazany władzom stanowym, jako pierwszy w Stanach Zjednoczonych pancernik-muzeum. Z rejestru okrętów US Navy został formalnie skreślony 30 kwietnia 1948 roku.
Pancernik stał się okrętem flagowym Texas Navy, zrzeszającej wolontariuszy organizacji, mającej na celu zachowanie i propagowanie tradycji morskich stanu samotnej gwiazdy. Udostępniono go zwiedzającym, tworząc na pokładzie niezbędną infrastrukturę i organizując kilka stałych ekspozycji poświęconych zagadnieniom amerykańskiej obecności na morzach. Opiekująca się okrętem przez kolejne 35 lat Battleship Texas Commission nie miała jednak żadnych doświadczeń w tym względzie, dysponowała również zbyt małym budżetem. Efektem był szereg zaniedbań, które doprowadziły do stopniowego niszczenia pancernika: nie naprawiane uszkodzenia blach poszycia, przecieki, odpadająca farba w pomieszczeniach wewnętrznych spowodowały korozję stali kadłuba. Do 1968 roku deski pokrywające pokład zewnętrzny były już tak popękane, że woda deszczowa przeciekała do pomieszczeń poniżej, co powodowało dalsze zniszczenia. Komisja stwierdziła, że odtworzenie deskowania pokładu będzie bardzo drogie i zdecydowała się na jego usunięcie i zastąpienie go betonem. Beton jednak popękał i woda deszczowa ponownie zaczęła przeciekać do pomieszczeń położonych pod pokładem, powodując dodatkowo jego wzmożoną korozję. Zdewastowane zostały pomieszczenia siłowni, zaś z pokładu zdjęto oryginalne stanowiska dział przeciwlotniczych. W 1971 trzy lokalne instytucje charytatywne: Brown Foundation, Moody Foundation i Houston Endowment zebrały razem 50 000 dolarów, które pozwoliły komisji na wypiaskowanie i odmalowanie kadłuba. W tym czasie w artykułach prasowych pojawiły się alarmujące informacje o złym stanie okrętu. W 1975 roku okręt został uznany przez American Society of Mechanical Engineers za National Historic Mechanical Engineering Landmark ("Narodowy Historyczny Pomnik Inżynierii Mechanicznej"), zaś rok później przez National Park Service za National Historic Landmark ("Narodowy Pomnik Historyczny").
W 1983 roku „Texas” został przekazany pod opiekę agencji Texas Parks and Wildlife Department (TPWD), zajmującej się ochroną przyrody, budynków i innych obiektów uznanych za ważne z punktu widzenia dziedzictwa historycznego i kulturalnego stanu Teksas. W ten sposób został objęty formalną ochroną prawną. 31 sierpnia tegoż roku rozwiązano Battleship Texas Commission, zaś gubernator powołał Battleship Texas Advisory Board ("Radę doradczą pancernika Texas"), której zadaniem było pozyskiwanie niepublicznych środków przeznaczonych na utrzymanie i zachowanie okrętu. TWDP przeprowadziła badanie stanu technicznego okrętu, które potwierdziło jego degradację oraz konieczność zadokowania i przeprowadzenia rozległych napraw kadłuba. Po pięcioletniej kampanii zbiórki funduszy zgromadzono sumę 15 milionów dolarów, co pozwoliło na wejście pancernika do suchego doku i przeprowadzenie koniecznych napraw. 13 grudnia 1988 roku „Texas” został przeholowany do stoczni Todd Drydock &amp; Shipyard w Galveston, gdzie przeprowadzono najbardziej palące naprawy. Podczas czternastomiesięcznego remontu usunięto zardzewiałe partie poszycia kadłuba i nadbudówek, osłabione elementy konstrukcji okrętu, skuto beton z pokładu, zastępując go deskowaniem z teczyny na wzór oryginalnego, odtworzono stanowiska artylerii przeciwlotniczej według stanu na koniec II wojny światowej. Wypiaskowano i pomalowano okręt zgodnie ze schematem kamuflażu Measure 21 noszonym przezeń na Pacyfiku. Łącznie wymieniono około 40% stali kadłuba i nadbudówek. 23 lutego 1990 roku „Texas” został przeholowany do Green's Bayou, gdzie rozpoczęto kolejny etap prac zakończony 26 lipca. Wtedy pancernik wrócił na swoje łoże w San Jacinto. 8 września, po zakończeniu prac został ponownie otwarty dla publiczności. Od momentu powrotu do stałego miejsca w San Jacinto członkowie załogi okrętu i ochotnicy odnawiają jego wewnętrzne pomieszczenia.
Jednocześnie TWDP zaczęła rozpatrywać projekt zapobieżenia dalszemu oddziaływaniu wody na blachy kadłuba. Rozwiązaniem było umieszczenie jednostki na stałe w specjalnie do tego zbudowanym suchym doku, który miał się znajdować w tym samym miejscu, w którym kotwiczył pancernik. Zgodnie z planami głębokość obecnego miejsca cumowania miała zostać zwiększona do 38 stóp poniżej poziomu morza, zaś fundament doku miał oprzeć się na betonowych słupach. Koszt całości konstrukcji, z platformami widokowymi na szczycie, wyceniono wstępnie na 29 milionów dolarów. W 2007 roku mieszkańcy Teksasu w wyniku głosowania zaaprobowali decyzję emisji obligacji, mających przynieść kwotę 25 milionów dolarów na pokrycie kosztów całej operacji, pozostałe 4 miliony zadeklarowała prywatna Battleship Texas Foundation. Ostatecznie kontrakt na zaprojektowanie suchego doku został podpisany 26 października 2010 roku pomiędzy Texas Parks and Wildlife Department a firmą inżynieryjną AECOM USA Group. Według przewidywań konkurs ofert na budowę całości powinien się odbyć w połowie 2014 roku, zaś zakończenie prac konstrukcyjnych ma nastąpić latem 2017 roku. Jednocześnie koszt całości inwestycji, obejmującej budowę suchego doku oraz prace renowacyjne, mające zachować okręt w jak najlepszym stanie, wyceniono w 2012 roku na ponad 100 milionów dolarów.
„Texas” jest pierwszym i najstarszym z ośmiu amerykańskich pancerników, które są bądź mają być pływającymi muzeami; pozostałe pochodzą z lat 40. XX wieku (są to: „Massachusetts”, „Alabama”, „North Carolina”, „New Jersey”, „Missouri” i „Wisconsin”, które już są muzeami, oraz „Iowa”, który oczekuje na przekazanie prywatnej organizacji do wykorzystania jako okręt muzeum). Jeżeli projekt postawienia pancernika w suchym doku zostanie zrealizowany, będzie to unikalna w skali światowej, jedyna tego typu konstrukcja dla jednostki tej wielkości.
Media.
„Texas” kilkakrotnie pojawił się w produkcjach filmowych. Na pokładzie pancernika nagrywane były oryginalne sceny otwierające film "The Sand Pebbles" z 1966 roku z udziałem Steve’a McQueena, które nie zostały jednak wykorzystane w końcowej wersji filmu. W 2001 roku „zagrał” rolę pancernika „West Virginia” w filmie "Pearl Harbor", w scenach, w których Cuba Gooding Jr. wciela się w rolę Dorisa Millera. Niektóre z pomieszczeń wewnątrz okrętu zostały pokazane w tym samym filmie jako wnętrza lotniskowca „Hornet”. W dwóch kolejnych filmach: "Sztandar chwały" oraz "Listy z Iwo Jimy" z 2006 roku „zagrał” samego siebie. Jest tam pokazany jako okręt ostrzeliwujący Iwo Jimę w ramach przygotowań do operacji desantowej.
W 2001 roku zrealizowano film dokumentalny o pancerniku, zatytułowany "Battleship Texas: The Lone Star Ship".

</doc>
<doc id="1373150" url="https://pl.wikipedia.org/wiki?curid=1373150" title="Ratingen">
Ratingen

Ratingen – miasto w Niemczech, w kraju związkowym Nadrenia Północna-Westfalia, w rejencji Düsseldorf, w powiecie Mettmann. W 2010 liczyło 91 088 mieszkańców.
W mieście rozwinął się przemysł elektroniczny, metalowy, ceramiczny oraz maszynowy. Znajduje się tutaj Muzeum Ziemi Górnośląskiej ("Oberschlesisches Landesmuseum").
W Ratingen funkcjonuje kościół i klasztor ojców franciszkanów konwentualnych, należący do Prowincji św. Antoniego z Padwy i bł. Jakuba Strzemię Zakonu Braci Mniejszych Konwentualnych w Krakowie.
Współpraca.
Miejscowości partnerskie:

</doc>
<doc id="1373152" url="https://pl.wikipedia.org/wiki?curid=1373152" title="Willemstad (ujednoznacznienie)">
Willemstad (ujednoznacznienie)



</doc>
<doc id="1373154" url="https://pl.wikipedia.org/wiki?curid=1373154" title="Hilden">
Hilden

Hilden – miasto w Niemczech, w kraju związkowym Nadrenia Północna-Westfalia, w rejencji Düsseldorf, w powiecie Mettmann. W 2010 liczyło 55 441 mieszkańców. Miasto leży ok. 10 km na zachód od Solingen i ok. 15 km na wschód Düsseldorfu.

</doc>
<doc id="1373155" url="https://pl.wikipedia.org/wiki?curid=1373155" title="Krzak’i">
Krzak’i

Krzak’i – studyjny album zespołu Krzak, wydany w 1983 roku. Na płycie oprócz muzyków Krzaka zagrali także specjalnie zaproszeni goście, m.in. Kacper Krzak, Ryszard Riedel, Jorgos Skolias, Wojciech Karolak, Krzesimir Dębski, Apostolis Anthimos. Album zarejestrowano w warszawskim studiu Tonpress KAW na przełomie listopada i grudnia 1982.
W 1991 roku wytwórnia Polton wydała album na CD.
W 2005 roku wytwórnia Metal Mind Productions, wydała drugą reedycję tego albumu, opatrzoną 3 bonusowymi nagraniami.

</doc>
<doc id="1373156" url="https://pl.wikipedia.org/wiki?curid=1373156" title="Manifest z Tamworth">
Manifest z Tamworth

Manifest z Tamworth – manifest polityczny, wydany w Tamworcie w 1834 roku przez Brytyjczyka sir Roberta Peela. Na postulatach manifestu opiera się program brytyjskiej Partii Konserwatywnej.
W listopadzie 1834 roku król Wilhelm IV usunął wigowskiego premiera Williama Lamba i zaproponował Arthurowi Wellesleyowi utworzenie gabinetu. Jednakże Wellesley rekomendował królowi powołanie Roberta Peela.
Prawdopodobnie z powodu poparcia Wellesleya, Peel zamierzał rozpocząć przekonywać kraj i elektorat, że istnieje znaczna różnica pomiędzy jego typem konserwatyzmu a tym, jaki preferował jego poprzednik. W związku z tym, 18 grudnia 1834 roku w prasie opublikowano manifest z Tamworth.
Założenia i cele manifestu.
Głównym celem manifestu był apel do elektoratu nowego parlamentu.
Podstawowym zatem celem Peela była "taka reforma konserwatystów, by przetrwali"; jednakże przeciwstawił się zmianom, które uznał za niekonieczne, obawiając się "wiecznego wiru niepokoju".

</doc>
<doc id="1373162" url="https://pl.wikipedia.org/wiki?curid=1373162" title="André-Paul Duchâteau">
André-Paul Duchâteau

André-Paul Duchâteau (ur. 8 maja 1925 w Tournai, zm. 26 sierpnia 2020 w Uccle) – belgijski pisarz i dziennikarz, autor powieści kryminalnych, nowelista i scenarzysta komiksów. W latach 1976–1979 był redaktorem naczelnym magazynu komiksowego „Tintin”. W Polsce jest najbardziej znany jako autor komiksowego cyklu Yans, tworzonego we współpracy z polskimi rysownikami: Grzegorzem Rosińskim i Zbigniewem Kasprzakiem.

</doc>
<doc id="1373163" url="https://pl.wikipedia.org/wiki?curid=1373163" title="Lohmar">
Lohmar

Lohmar – miasto w Niemczech, w kraju związkowym Nadrenia Północna-Westfalia, w rejencji kolonia, w powiecie Rhein-Sieg. W 2010 liczyło 31 129 mieszkańców.
Współpraca.
Miejscowości partnerskie:

</doc>
<doc id="1373164" url="https://pl.wikipedia.org/wiki?curid=1373164" title="IV korpus armii greckiej">
IV korpus armii greckiej



</doc>
<doc id="1373166" url="https://pl.wikipedia.org/wiki?curid=1373166" title="John Robert Clynes">
John Robert Clynes

John Robert Clynes, znany także jako J.R. Clynes (ur. 27 marca 1869 w Oldham, zm. 23 października 1949 w Londynie) – brytyjski polityk i działacz związków zawodowych, członek Partii Pracy, minister w rządach Davida Lloyda George’a i Ramsaya MacDonalda.
Był synem Patricka Clynesa. W wieku 10 lat rozpoczął pracę w miejscowym warsztacie tkackim. W 1892 r. brał udział w organizowaniu Lancashire Gasworkers' Union. Wstąpił do Niezależnej Partii Pracy i brał udział w konferencji w 1900 r. na której powołano Labour Representation Committee, z którego wykształciła się Partia Pracy.
W 1906 r. Clynes wygrał wybory do Izby Gmin w okręgu Manchester North East. Szybko stał się jednym z najaktywniejszych laburzystowskich deputowanych i w 1910 r. został wiceprzewodniczącym partii. Był zwolennikiem brytyjskiego zaangażowania w I wojnę światową. W 1917 r. został parlamentarnym sekretarzem w Ministerstwie Kontroli Żywności, a w 1918 r. stanął na czele tego resortu.
Po wojnie Clynes został liderem Partii Pracy. Na tym stanowisku poprowadził partię do wyborów 1922 r. w której laburzyści zwiększyli swój stan posiadania z 52 mandatów do 142. W wyniku tych wyborów do parlamentu powrócił dawny lider Partii Pracy Ramsay MacDonald (zrezygnował on z tego stanowiska w 1914 r. w proteście przeciwko przystąpieniu Wielkiej Brytanii do wojny), który wystartował w tegorocznych wyborach na lidera partii i pokonował w nich Clynesa.
W pierwszym rządzie MacDonalda w 1924 r. Clynes był Lordem Tajnej Pieczęci i wiceprzewodniczącym Izby Gmin. W drugim rządzie w latach 1929-1931 był ministrem spraw wewnętrznych. W 1931 r. opowiedział się przeciwko powołaniu rządu narodowego i wraz z większością laburzystowskich deputowanych przeszedł do opozycji. Przegrał wybory parlamentarne w 1931 r., ale powrócił do Izby Gmin w roku 1935. Reprezentował wówczas okręg wyborczy Manchester Platting. W parlamencie zasiadał do 1945 r., kiedy to wycofał się z życia publicznego.

</doc>
<doc id="1373167" url="https://pl.wikipedia.org/wiki?curid=1373167" title="Jurij Szylder-Szuldner">
Jurij Szylder-Szuldner

Jurij Iwanowicz Szylder-Szuldner (ros. Юрий Иванович Шильдер-Шульднер, także Schilder-Schuldner; ur. w Witebsku, zm. 7 maja 1878 w Adrianopolu) – rosyjski generał lejtnant, dowódca 5. Dywizji Piechoty.
Jako dowódca 14. Ołonieckiego Pułku Piechoty wziął udział w tłumieniu powstania styczniowego. Nagrodzony za to złotą szablą z napisem "Za odwagę", następnie orderami: św. Włodzimierza (IV i III kl. – 1864 i 1866) i św. Stanisława (I kl., 1868), zaś w 1867 r. majoratem nadanym w Królestwie Kongresowym, w uznaniu jego zasług jako włocławskiego naczelnika wojennego Kolei Warszawsko-Bydgoskiej. W 1863 został dowódcą Lejb-Gwardyjskiego Pułku Grenadierów. W 1870 został członkiem cesarskiej świty. W 1872 mianowany dowódcą 5 Dywizji Piechoty. Uczestnik wojny rosyjsko-tureckiej 1877-1878.

</doc>
<doc id="1373168" url="https://pl.wikipedia.org/wiki?curid=1373168" title="Bad Honnef">
Bad Honnef

Bad Honnef (do 1960 "Honnef") – miasto uzdrowiskowe w Niemczech, w kraju związkowym Nadrenia Północna-Westfalia, w rejencji Kolonia, w powiecie Rhein-Sieg. W 2010 r. liczyło 25 213 mieszkańców.
Gospodarka.
W mieście rozwinął się przemysł chemiczny oraz elektroniczny.
Współpraca.
Miejscowości partnerskie:

</doc>
<doc id="1373169" url="https://pl.wikipedia.org/wiki?curid=1373169" title="Okręg wyborczy Manchester North East">
Okręg wyborczy Manchester North East

Okręg wyborczy Manchester North East powstał w 1885 r. i wysyłał do brytyjskiej Izby Gmin jednego deputowanego. Okręg obejmował północno-wschodnią część Manchesteru. Został zlikwidowany w 1918 r.

</doc>
<doc id="1373172" url="https://pl.wikipedia.org/wiki?curid=1373172" title="Okręg wyborczy Manchester Platting">
Okręg wyborczy Manchester Platting

Okręg wyborczy Manchester Platting powstał w 1918 r. i wysyłał do brytyjskiej Izby Gmin jednego deputowanego. Okręg położony był w Manchesterze. Został zlikwidowany w 1950 r.

</doc>
<doc id="1373175" url="https://pl.wikipedia.org/wiki?curid=1373175" title="Jerzy Bytnerowicz">
Jerzy Bytnerowicz

Jerzy Bytnerowicz (ur. 5 stycznia 1919 w Poznaniu, zm. 4 stycznia 2002 w Słupsku) – słupski pionier, organizator administracji państwowej i gospodarczej oraz życia kulturalnego w Słupsku. Honorowy Obywatel Miasta Słupska od 1994.
Życiorys.
Do Słupska przybył w 1945. Już w pierwszych dniach pobytu w mieście rozpoczął organizowanie samorządu mieszkańców. Przygotowany przez niego model został upowszechniony w całej Polsce. W latach czterdziestych XX wieku był koordynatorem Zakładu Odgruzowywania Miasta, a następnie sekretarzem Społecznego Komitetu Odbudowy Stolicy i Kraju (przyczynił się do odrestaurowania trzech ważnych obiektów: Zamku Książąt Pomorskich, Nowej Bramy i Teatru Dramatycznego). Dzięki niemu w latach powojennych zawiązała się współpraca między Słupskiem a Łodzią.
Z jego inicjatywy w 1964 powołano Słupskie Towarzystwo Społeczno-Kulturalne (STSK), w którym pełnił funkcję wiceprezesa, o od 1983 prezesa. W 1967 został przewodniczącym Zespołu Organizacyjnego, który w ramach STSK zorganizował Festiwal Pianistyki Polskiej (największa impreza muzyczna o charakterze ogólnopolskim w regionie słupskim). Ponadto Bytnerowicz był współorganizatorem Festiwalu Muzyki Organowej i Kameralnej, Słupskich Koncertów Kameralnych, Oddziału Polskiego Towarzystwa Historycznego w Słupsku. Przez dwie kadencje był prezesem Oddziału Wojewódzkiego Towarzystwa Opieki nad Zabytkami, który powstał dzięki jego staraniom. Organizował Szkołę Muzyczną w Słupsku, współtworzył (1959) i działał w Kole Pierwszych Słupszczan, dzięki niemu odsłonięto w Słupsku pomniki Fryderyka Chopina i Karola Szymanowskiego.
Przez całe życie pełnił wiele funkcji związanych z życiem społecznym Słupska. Był naczelnikiem Wydziału Organizacyjno-Prawnego, dyrektorem Biura Rady Narodowej, radnym MRN (w latach 1979–1984), członkiem prezydium, a następnie pierwszym niezależnym przewodniczącym, który wprowadził do Rady działaczy opozycji demokratycznej.
Za swoją działalność Jerzy Bytnerowicz był wielokrotnie odznaczany, m.in. Krzyżem Komandorskim, Oficerskim i Kawalerskim Orderu Odrodzenia Polski, Orderem Sztandaru Pracy II klasy, Medalem 650-lecia Słupska, Honorową Odznaką Miasta Łodzi oraz Złotą Odznaką Odbudowy Warszawy.
Pochowany na cmentarzu na Jeżycach w Poznaniu. 

</doc>
<doc id="1373177" url="https://pl.wikipedia.org/wiki?curid=1373177" title="Dzielnica Chrześcijańska w Jerozolimie">
Dzielnica Chrześcijańska w Jerozolimie

Dzielnica chrześcijańska (, ) – jedna z czterech dzielnic Starego Miasta Jerozolimy. Jest ona usytuowana w północno-zachodniej części Starego Miasta. Ciągnie się od Bramy Damasceńskiej do Bramy Nowej, a następnie wzdłuż zachodniego muru do Bramy Jafy. Graniczy od południa z Dzielnicą Żydowską i Dzielnicą Ormiańską w Jerozolimie, a od wschodu z Dzielnicą Muzułmańską.
Opis dzielnicy.
W dzielnicy chrześcijańskiej znajduje się około 40 świętych miejsc chrześcijaństwa, z których najważniejszą jest Bazylika Grobu Świętego. Bazylika jest sercem dzielnicy. Wokół niej wybudowano inne kościoły i klasztory. W dzielnicy nie ma zbyt wielu domów mieszkalnych, które w większości są skoncentrowane w południowo-wschodniej części kwartału. Znajdują się tutaj głównie budynki obsługujące religijnych turystów oraz szkoły religijne (np. szkoła luterańska i szkoła St. Pierre). Jest tutaj wiele sklepów z pamiątkami, kawiarenek, restauracji i hoteli.

</doc>
<doc id="1373178" url="https://pl.wikipedia.org/wiki?curid=1373178" title="Robert Malcolm Ward Dixon">
Robert Malcolm Ward Dixon

Robert Malcolm Ward Dixon (ur. 25 stycznia 1939 w Gloucester) – profesor językoznawstwa i kierownik Centrum Badań nad Typologią Językową Uniwersytetu La Trobe w Melbourne.
Dixon zajmował się wieloma dziedzinami teorii i metodologii językoznawstwa, najbardziej znany jest jednak ze swojej pracy nad językami australijskimi. Autor gramatyk diyrbal i jidinj oraz nieaustralijskich języków fidżyjskiego boumaa i dżarawary. Wnioski, do których doszedł badając języki australijskie, sprawiły, iż odrzucił standardowy model drzewa genealogicznego na rzecz modelu punktualistycznego, opartego na koncepcji o tej samej nazwie, w biologii ewolucyjnej, który to wyłożył w "The Rise and Fall of Languages". Jest autorem kilku innych książek m.in.: "Australian Languages: Their Nature and Development" oraz "Ergativity". Oprócz publikacji naukowych, w 1983 r. wydał wspomnienia ze swojej wczesnej pracy w Australii, zatytułowane "Searching For Aboriginal Languages". Książka dawała pogląd na sposób zbierania materiałów do pracy naukowej w tym czasie oraz interesujące spojrzenie na szokujący sposób, w jaki traktowano ludy aborygeńskie do lat 60. XX wieku.

</doc>
<doc id="1373179" url="https://pl.wikipedia.org/wiki?curid=1373179" title="Revue Suisse des Echecs">
Revue Suisse des Echecs

Revue Suisse des Echecs szwajcarskie czasopismo szachowe o charakterze miesięcznika będące organem Szwajcarskiej Federacji Szachowej.

</doc>
<doc id="1373184" url="https://pl.wikipedia.org/wiki?curid=1373184" title="Woda Burowa">
Woda Burowa



</doc>
<doc id="1373188" url="https://pl.wikipedia.org/wiki?curid=1373188" title="Łagodna padaczka częściowa z iglicami w okolicy centralnoskroniowej">
Łagodna padaczka częściowa z iglicami w okolicy centralnoskroniowej

Łagodna padaczka częściowa z iglicami w okolicy centralnoskroniowej (zwana także padaczką rolandyczną lub padaczką Rolanda, BECTS "benign childhood epilepsy with centrotemporal spikes") – typ padaczki charakteryzujący się następującymi cechami:
Występowanie.
Padaczka rolandyczna, przy częstotliwości występowania około 1:5000 – 1:10 000 w populacji do 15. roku życia, stanowi około 25% wszystkich padaczek okresu dziecięcego. Występowanie ognisk iglic w okolicy dolnej części bruzdy środkowej (tzw. bruzda Rolanda) są dziedziczone jako cecha autosomalna dominująca, a ekspresja tej cechy (wystąpienie objawów) zależna jest od wieku. Dominujący charakter dziedziczenia warunkuje częstsze występowanie padaczki i drgawek gorączkowych u krewnych chorego. Około 60% chorych stanowią chłopcy. U przeszło połowy pacjentów występują tylko napady nocne. Charakteryzuje się łagodnym przebiegiem i tendencją do samoistnego ustępowania w wieku 9–12 lat (najpóźniej do 16. roku życia), choć zmiany w EEG mogą utrzymywać się dłużej.
Obraz kliniczny.
Podczas większości napadów dziecko pozostaje cały czas przytomne i zdolne do zapamiętywania. Nie potrafi jednak mówić, twarz ulega wykrzywieniu. Typowy napad trwa od jednej do trzech minut. Rozpoczyna się uczuciem sztywności i następnie przechodzenia prądu w obrębie języka, dziąseł i policzka po jednej stronie twarzy. Napadom nocnym towarzyszy zwykle krzyk dziecka. Napady nocne mają bogatszą symptomatologię i mogą przebiegać:
Rozpoznanie.
Chorobę rozpoznaje się na podstawie typowego przebiegu klinicznego. Potwierdzenie diagnozy umożliwia badanie EEG, które wykazuje charakterystyczne zmiany.
Leczenie.
U 10–15% dzieci choroba ogranicza się do wystąpienia 1 napadu. Wystąpienie jednego napadu nie jest więc wskazaniem do stosowania leków przeciwpadaczkowych. W przypadkach wymagających leczenia najczęściej stosowana jest karbamazepina lub kwas walproinowy.
Rokowanie.
Rokowanie jest znakomite, napady padaczkowe (zazwyczaj nieuogólnione) mogą przetrwać okres dojrzewania u mniej niż 2% pacjentów. Szczególnie w przypadku rozpoczęcia choroby przed ósmym rokiem życia zdarzają się przejściowe trudności lingwistyczne i kognitywne, które jednak rzutują na dalszy rozwój intelektualny rzadziej niż w 1% przypadków. Stan zdrowia i poziom życia pacjentów po przebyciu padaczki rolandycznej nie odbiega od normy dla populacji ogólnej.

</doc>
<doc id="1373190" url="https://pl.wikipedia.org/wiki?curid=1373190" title="Padaczka rolandyczna">
Padaczka rolandyczna



</doc>
<doc id="1373192" url="https://pl.wikipedia.org/wiki?curid=1373192" title="Padaczka Rolanda">
Padaczka Rolanda



</doc>
<doc id="1373194" url="https://pl.wikipedia.org/wiki?curid=1373194" title="Zofia Rosenblum-Szymańska">
Zofia Rosenblum-Szymańska

Zofia Rosenblum-Szymańska (ur. 25 czerwca 1888 w Łodzi, zm. 4 listopada 1978 w Warszawie) – polska lekarz pediatra, neuropsychiatra i psycholog dziecięcy żydowskiego pochodzenia, współtwórczyni opieki zdrowotnej nad dziećmi w Polsce.
Życiorys.
Urodziła się w Łodzi w rodzinie żydowskiej. W 1915 ukończyła studia medyczne w Paryżu. Tam też doktoryzowała się na podstawie pracy "Du developpement du systeme nerveux au cours de l'enfance", w czasie studiów była młodszą asystentką Józefa Babińskiego. Po ukończeniu studiów wyjechała do Rosji, gdzie pracowała w klinice neurologicznej w Moskwie pod kierunkiem prof. Rossolimo. W 1918 wróciła do Polski i utworzyła pierwszą w kraju Poradnię Pedologiczną w Warszawie, którą kierowała w latach 1923–1939. Zorganizowała z ramienia Centosu ("Centrali Związku Towarzystw Opieki nad Sierotami i Dziećmi Opuszczonymi") Zakład dla Dzieci Specjalnej Troski w Otwocku, którego w latach 1928–1939 była lekarzem naczelnym. W latach 1918–1920 współpracowała z Januszem Korczakiem badając rozwój psychopedagogiczny wszystkich wychowanków jego sierocińca. Współpracowała także z Gustawem Bychowskim, Janiną Perl-Neudingową i Heleną Merenholc.
Przed 1932 rokiem była stażystką na oddziale neurologicznym Edwarda Flataua w Szpitalu Starozakonnych na Czystem, później prowadziła połowę sali kobiecej na tym oddziale i zajmowała się badaniami epidemiologicznymi.
Po wybuchu II wojny światowej wraz z Adolfem Bermanem i Józefem Gitlerem organizowała zarząd Centosu – została jego lekarzem naczelnym, wszystkie placówki dziecięce podlegały jej pod względem sanitarnym. W październiku 1940 znalazła się w getcie warszawskim. W lipcu 1942 była świadkiem zastrzelenia na ulicy getta doktora Szteinkalka, kiedy szedł do pacjenta. Po I Wielkiej Akcji Wysiedleńczej Centos został zlikwidowany, co spowodowało, że została bez pracy. W sierpniu 1942 razem z siostrzenicą Jasią przedostała się na aryjską stronę. Pomogła im w tym znajoma Polka – pani Łeszeżanka, pracownik Zarządu Miejskiego, która zapisała Szymańską do kolumny pracowników Wydziału Opieki Społecznej Zarządu Miejskiego. Pracowała w zakładzie dla chłopców moralnie zaniedbanych przy ulicy Puławskiej 97. Początkowo ukrywała się u Ireny Solskiej, następnie przez 17 dni w klasztorze sióstr Niepokalanek przy ulicy Kazimierzowskiej, a potem w klasztorze Sióstr Urszulanek w Ożarowie Mazowieckim, gdzie doczekała końca wojny.
Po zakończeniu wojny w latach 1945–1949 pracowała w Departamencie Opieki nad Dzieckiem przy Ministerstwie Oświaty. Następnie w latach 1949–1971 była kierownikiem Poradni dla Dzieci i Młodzieży w Instytucie Higieny Psychicznej w Warszawie. Jako delegat Ministerstwa Zdrowia występowała na międzynarodowych kongresach.
Zmarła w Warszawie. Jest pochowana na cmentarzu żydowskim przy ulicy Okopowej (kwatera 67, rząd 5).

</doc>
<doc id="1373195" url="https://pl.wikipedia.org/wiki?curid=1373195" title="Wilczomlecz białounerwiony">
Wilczomlecz białounerwiony

Wilczomlecz białounerwiony ("Euphorbia leuconeura") – gatunek sukulenta należący do rodziny wilczomleczowatych. Występuje w stanie dzikim w Afryce (na Madagaskarze)
Biologia i ekologia.
Roślina trująca: zawiera trujący sok mleczny.

</doc>
<doc id="1373197" url="https://pl.wikipedia.org/wiki?curid=1373197" title="Leopold Engel-Ragis">
Leopold Engel-Ragis



</doc>
<doc id="1373201" url="https://pl.wikipedia.org/wiki?curid=1373201" title="Zamek Strzyżewicki">
Zamek Strzyżewicki

Zamek Strzyżewicki – zamek znajdujący się w miejscowości Bystrzyca Nowa, wcześniej (do odłączenia części dóbr w 1840) należał do obszaru Strzyżewic.
Zamek warowny w kształcie litery "Z", zlokalizowany na lewym brzegu rzeki Bystrzycy, wystawili władający Strzyżewicami w pierwszych latach XVI wieku, Żarczyńscy h. Nałęcz. Wzniesienie zamku obronnego związane było z najazdem Tatarów w 1501 r. W październiku 1704 r. na zamku przebywał król szwedzki Karol XII. W 1814 r. zamek zwiedzał książę Adam Jerzy Czartoryski wraz z gen. Ludwikiem Kropińskim. Zamek spłonął w 1943 roku, został on częściowo rozebrany w 1945 r. Do czasów obecnych zachowały się ruiny fundamentów i piwnic zamku.

</doc>
<doc id="1373207" url="https://pl.wikipedia.org/wiki?curid=1373207" title="Dzień Zakochanych">
Dzień Zakochanych



</doc>
<doc id="1373212" url="https://pl.wikipedia.org/wiki?curid=1373212" title="Dzielnica Muzułmańska w Jerozolimie">
Dzielnica Muzułmańska w Jerozolimie

Dzielnica muzułmańska () – jedna z czterech dzielnic Starego Miasta Jerozolimy. Jest największym i najludniejszym ze wszystkich kwartałów. Jest usytuowana w północno-wschodniej części Starego Miasta. Ciągnie się od Bramy Lwów na wschodzie, wzdłuż północnego muru Wzgórza Świątynnego do Bramy Damasceńskiej na zachodzie. Graniczy od południa ze Wzgórzem Świątynnym i Dzielnicą Żydowską, a od wschodu z Dzielnicą Chrześcijańską.
Opis dzielnicy.
Dzielnica muzułmańska stanowi gęsto zaludniony labirynt uliczek, na których znajdują się setki hałaśliwych straganów, typowych dla arabskiego Bliskiego Wschodu.
Przez środek dzielnicy przebiega droga Via Dolorosa, którą – jak dziś wierzą chrześcijanie – szedł Jezus Chrystus dźwigając swój krzyż na Golgotę, gdzie został ukrzyżowany.

</doc>
<doc id="1373219" url="https://pl.wikipedia.org/wiki?curid=1373219" title="Porządek alfabetyczny">
Porządek alfabetyczny

Porządek alfabetyczny – zbiór reguł używanych do porządkowania terminów i haseł.
Zagadnienie porządkowania wyrazów należy rozpatrywać w kilku płaszczyznach.
Porządkowanie wyrazów w słownikach, skorowidzach.
Najistotniejszy z praktycznego punktu widzenia jest zapewne problem szeregowania terminów, nazwisk itp. w rozmaitych słownikach i encyklopediach. Problem ten jest ściśle powiązany z językiem naturalnym, w jakim ukazuje się publikacja. Miarodajna dla języka polskiego jest norma PN–80/N–01223 pt. „Szeregowanie alfabetyczne”. Mimo że nie jest ona do końca wyczerpująca, to podaje główne zasady, które należy stosować przy sortowaniu terminów w rozmaitych katalogach, bibliografiach, opracowaniach i in.
1. Porządek alfabetyczny powinien być zgodny z porządkiem liter w alfabecie polskim uzupełnionym o litery q, v, x. Porządek jest więc następujący:
a ą b c ć d e ę f g h i j k l ł m n ń o ó p q r s ś t u v w x y z ź ż.
2. Znaki diakrytyczne charakterystyczne dla języków obcych nie mają wpływu na porządek. Przykład: Hašek &lt; Hass
2a. Dopuszcza się również nieuwzględnianie w szeregowaniu polskich znaków diakrytycznych. Reguła ta zdaje się nie być nigdzie stosowana. Przykład: miecz &lt; mięczak &lt; miedza
3. Spacje i znaki interpunkcyjne umieszczane są przed literami alfabetu. Przykład „mur z cegły” &lt; „murawa”
4. Mała litera w porządku alfabetycznym występuje przed wielką literą. Na przykład: arab &lt; Arab. Reguła ta jest rzadko przestrzegana przez wydawców polskich.
5. W skorowidzach należy, niezależnie od sposobu zapisu, liczebniki główne i porządkowe porządkować jednakowo tj. według wartości liczbowej:
1 &lt; 5 &lt; ósmy &lt; trzynaście &lt; 17 &lt; XXI &lt; Agnieszka &lt; Antoni &lt; ... &lt; Żanka
Reguły te bywają różne na gruncie różnych tradycji językowych i pisarskich. W niektórych wypadkach stosowane są nawet różne normy dla różnych sytuacji (np. słowniki, książki telefoniczne, encyklopedie).
Brak jest wytycznych co do sortowania islandzkiej litery Thorn. Ponieważ jest to litera podstawowa (tj. nie powstała przez dołączenie znaku diakrytycznego do innej), nie znajduje tu zastosowania reguła 2. Litera ta nie pochodzi z alfabetu łacińskiego, lecz została do niego dołączona (grecko-fenicka). W języku islandzkim od IX w. stosowany jest porządek ... &lt; X &lt; Y &lt; Z &lt; Þ. Rozwiązanie to może być również zastosowane w języku polskim.

</doc>
<doc id="1373228" url="https://pl.wikipedia.org/wiki?curid=1373228" title="Akuro no Oka">
Akuro no Oka

 – singel zespołu Dir En Grey z 1999 roku wydany w tym samym czasie co Yurameki i -ZAN-. Singiel znalazł się najwyżej na 7 miejscu japońskiej listy Oriconu.
Lista utworów.
Autorem tekstów jest Kyo. Muzykę do tytułowego utworu skomponował Kaoru.

</doc>
<doc id="1373230" url="https://pl.wikipedia.org/wiki?curid=1373230" title="Famenot">
Famenot

Famenot – trzeci miesiąc pory peret i siódmy miesiąc roku w kalendarzu egipskim. Jak każdy miesiąc w starożytnym Egipcie trwał 30 dni od 15 stycznia do 13 lutego. Po famenocie następował farmuti.

</doc>
<doc id="1373232" url="https://pl.wikipedia.org/wiki?curid=1373232" title="Dzielnica Ormiańska w Jerozolimie">
Dzielnica Ormiańska w Jerozolimie

Dzielnica Ormiańska w Jerozolimie () – jedna z czterech dzielnic Starego Miasta Jerozolimy. Jest najmniejszym ze wszystkich kwartałów. Jest on usytuowany w południowo-zachodniej części Starego Miasta. Pomimo swojej niewielkiej wielkości i małej populacji, Ormianie i ich patriarchat wyraźnie zaznaczają swoją obecność na Starym Mieście. Ormianie są chrześcijanami, jednak podkreślają odrębność swojej dzielnicy od Dzielnicy Chrześcijańskiej.
Opis dzielnicy.
Jest to wyjątkowo spokojna i cicha dzielnica. Instytucje kościelne oraz mieszkania ukrywają się za wysokimi murami klasztorów i kościołów, co sprawia wrażenie tajemniczości.

</doc>
<doc id="1373233" url="https://pl.wikipedia.org/wiki?curid=1373233" title="Farmuti">
Farmuti

Farmuti – czwarty miesiąc pory peret i ósmy miesiąc roku w kalendarzu egipskim. Jak każdy miesiąc w starożytnym Egipcie trwał 30 dni od 14 lutego do 15 marca. Po farmutim następował pachons.

</doc>
<doc id="1373234" url="https://pl.wikipedia.org/wiki?curid=1373234" title="Yurameki">
Yurameki

 – singel zespołu Dir En Grey wydany w 1999 r. jednocześnie z Akuro no Oka i -ZAN-. Singiel znalazł się najwyżej na 5 miejscu japońskiej listy Oricon.
Lista utworów.
Autorem tekstów jest Kyo. Muzykę do tytułowego utworu skomponował Shinya.

</doc>
<doc id="1373239" url="https://pl.wikipedia.org/wiki?curid=1373239" title="Pachons">
Pachons

Pachons – pierwszy miesiąc pory szemu i dziewiąty miesiąc roku w kalendarzu egipskim. Jak każdy miesiąc w starożytnym Egipcie trwał 30 dni od 16 marca do 14 kwietnia. Po pachonsie następował paini.

</doc>
<doc id="1373241" url="https://pl.wikipedia.org/wiki?curid=1373241" title="Paini">
Paini

Paini – drugi miesiąc pory szemu i dziesiąty miesiąc roku w kalendarzu egipskim. Jak każdy miesiąc w starożytnym Egipcie trwał 30 dni od 15 kwietnia do 14 maja. Po painim następował epifi.

</doc>
<doc id="1373243" url="https://pl.wikipedia.org/wiki?curid=1373243" title="Akarycydy">
Akarycydy

Akarycydy, środki roztoczobójcze – substancje chemiczne zabijające larwy oraz imagines roztoczy (Acari), a także niszczące ich jaja. Są one stosowane zwłaszcza do zwalczania tych gatunków roztoczy, które żerują na roślinach uprawnych. Niektóre z nich są jednak szkodliwe również dla różnych pożytecznych owadów (np. pszczół miodnych).
Najpopularniejsze akarycydy to: azobenzen, chlorofenson, dicofon oraz tetradifon.

</doc>
<doc id="1373244" url="https://pl.wikipedia.org/wiki?curid=1373244" title="Epifi">
Epifi

Epifi lub Epiphi – trzeci miesiąc pory szemu i jedenasty miesiąc roku w kalendarzu egipskim. Jak każdy miesiąc w starożytnym Egipcie trwał 30 dni od 15 maja do 13 czerwca. Po epifim następował miesiąc mesori.

</doc>
<doc id="1373246" url="https://pl.wikipedia.org/wiki?curid=1373246" title="Element Eighty (album)">
Element Eighty (album)

Element Eighty – pierwszy studyjny album zespołu Element Eighty wydany 28 października 2003 nakładem wytwórni Republic/Universal. 

</doc>
<doc id="1373249" url="https://pl.wikipedia.org/wiki?curid=1373249" title="Mesori">
Mesori

Mesori lub Mesore – czwarty miesiąc pory szemu i dwunasty miesiąc roku w kalendarzu egipskim. Jak każdy miesiąc w kalendarzu starożytnego Egiptu trwał 30 dni (od 14 czerwca do 13 lipca). Po mesori następowało pięć dni epagomenalnych.

</doc>
<doc id="1373250" url="https://pl.wikipedia.org/wiki?curid=1373250" title="Robert Herba">
Robert Herba

Robert Herba (ur. 29 sierpnia 1961) – inżynier, absolwent Politechniki Śląskiej, były kierowca rajdowy, aktor i kaskader.
Kariera sportowa.
Karierę kierowcy rajdowego rozpoczynał w Rajdzie Zimowym w 1986 roku na Fiacie 126p. Tam okazał się szybszy od kierowców fabrycznego zespołu FSM, i w 1987 został zaangażowany w tym zespole, gdzie jeździł trzy sezony.
W roku 1990 startował Fiatem 125p oraz Ładą Samarą. W 1991 osiągnął swój pierwszy sukces – na Oplu Kadecie zdobył tytuł mistrza Polski w klasie N-03.
W latach 1992-1993 startował Nissanem Sunny GTiR, zdobywając tytuł mistrza Polski w grupie N. Rok później również startował Nissanem Sunny, ale w klasie A-8, gdzie zajął 3. miejsce. W roku 1995 startował Mitsubishi Lancerem, ponownie zdobywając tytuł mistrza Polski gr. N. W roku 1996 startował Toyotą Celiką Turbo 4WD, zdobywając tytuł wicemistrza Polski. Tym samym samochodem startował na początku sezonu 1997, później jednak przeniósł się na Mitsubishi Lancera Evo III. Wtedy też miał najcięższy wypadek w swych rajdowych startach. Podczas ostatniego oesu Rajdu Elmot prowadzona przez niego Toyota Celica uderzyła w drzewo i po pięciokrotnym koziołkowaniu wpadła na dachu na metę odcinka; rekonwalescencja trwała trzy miesiące, a Herba miał problemy z kręgosłupem, żebrami i drętwiejącą lewą częścią ciała.
Na Mitsubishi Carismie GT w 1998 zdobył tytuł wicemistrza Polski w grupie N. W roku 1999 ponownie startował Lancerem, tym razem w specyfikacji Evo V i Evo VI – zdobył wtedy, po raz czwarty, tytuł mistrza Polski w grupie N oraz szóste miejsce w klasyfikacji generalnej. W roku 2000 przesiadł się na Seata Cordobę WRC, zdobywając tytuł drugiego wicemistrza Polski w klasyfikacji generalnej. W roku 2001 startował Mitsubishi Lancerem Evo VI, ale był to bardzo nieudany sezon – dojechał do mety jedynie w jednym na 5 rajdów. W sezonie 2002 wystartował jedynie w Rajdzie Polski. Po 2002 roku wycofał się z rajdów.
Piloci.
Jego pilotami byli Jacek Jędracki, Andrzej Terej, Jakub Mroczkowski, Artur Skorupa, Andrzej Górski, Dariusz Burkat i Jacek Rathe.
Kariera aktorska.
Robert Herba grał w "Młodych wilkach" i obu seriach "Ekstradycji". Był również konsultantem ds. ewolucji samochodowych w "Prawie ojca" i "Miasteczku" oraz kaskaderem.

</doc>
<doc id="1373251" url="https://pl.wikipedia.org/wiki?curid=1373251" title="Anarita">
Anarita

Anarita (gr. "Αναρίτα") – wieś w Republice Cypryjskiej, w dystrykcie Pafos. W 2011 roku liczyła 876 mieszkańców.
Miejscowość zachowała swój tradycyjny charakter. Wokół Anarity znaleźć można drzewa oliwne oraz hodowle cytryn. Obok wioski znajduje się malowniczo położone pole golfowe Secret Valley.

</doc>
<doc id="1373254" url="https://pl.wikipedia.org/wiki?curid=1373254" title="Paweł Golec">
Paweł Golec

Paweł Golec (ur. 19 lutego 1975 w Żywcu) – polski muzyk popowy i jazzowy, członek Akademii Fonograficznej w ramach ZPAV, jeden z liderów grupy muzycznej Golec uOrkiestra. Brat bliźniak Łukasza Golca.
Życiorys.
Pochodzi z Milówki w Beskidzie Żywieckim. Jest synem Stefana i Ireny Golców. Jego ojciec grał na klarnecie w orkiestrze Milowieckiej, a matka śpiewała w chórze i tańczyła w zespole folklorystycznym. Ma trzech braci, dwóch starszych i bliźniaka, Łukasza. Gdy miał 14 lat, zmarł jego ojciec.
W 1989 zdał egzaminy do Państwowej Szkoły Muzycznej im. Stanisława Moniuszki w Bielsku Białej i rozpoczął naukę gry na puzonie w klasie prof. Zdzisława Stolarczyka, którą kontynuował w Akademii Muzycznej w Katowicach w Wydziale Jazzu i Muzyki Rozrywkowej w klasie mgr. Bronisława Dużego. Na pierwszym roku studiów wraz z Grzegorzem Piotrkowskim, Marcinem Maseckim, Marcinem Murawskim, Robertem Lutym i Łukaszem Golcem założył zespół Alchemik Acoustic Jazz Sextet, który zdobył nagrody w kraju i w Europie. Niezależnie od pracy z zespołem był jednocześnie muzykiem sesyjnym, współpracując z artystami, takimi jak Mietek Szcześniak, Kayah, Paweł Kukiz, Freedom Nation, Jarosław Śmietana, Robert Amirian, Norbi, Katarzyna Groniec czy Andrzej Krzywy.
W 1998 wraz z bratem-bliźniakiem Łukaszem założył zespół Golec uOrkiestra, którego jest wokalistą i puzonistą, a także pisze teksty i komponuje piosenki. Do tej pory wydali dziewięć albumów studyjnych.
Życie prywatne.
Od 2001 roku w związku małżeńskim z Katarzyną Kułaczewską, z którą ma dwie córki: Maję (ur. 2003) i Annę (ur. 2013). Wraz z bratem Łukaszem został ambasadorem zorganizowanych w Krakowie Światowych Dni Młodzieży 2016.

</doc>
<doc id="1373260" url="https://pl.wikipedia.org/wiki?curid=1373260" title="Koloni">
Koloni

Koloni (gr. "Κολώνη") – część gminy miejskiej Jeroskipu, na Cyprze w dystrykcie Pafos. Leży 5 km na południe od Pafos. W pobliżu Koloni (9 km) znajduje się międzynarodowy port lotniczy.

</doc>
<doc id="1373261" url="https://pl.wikipedia.org/wiki?curid=1373261" title="Olympic Stadium">
Olympic Stadium



</doc>
<doc id="1373264" url="https://pl.wikipedia.org/wiki?curid=1373264" title="Alpy Lechtalskie">
Alpy Lechtalskie

Alpy Lechtalskie (niem. "Lechtaler Alpen") – pasmo górskie, część Północnych Alp Wapiennych. Leży w Austrii, w krajach związkowych Vorarlberg i Tyrol, między dolinami górnego Lechu i Innu. Najwyższym szczytem jest Parseierspitze, który osiąga 3036 m.
Pasmo to ciągnie się z zachodu na wschód na przestrzeni około 70 km. Zbudowane jest ze skał osadowych, głównie wapieni. Cechują się rzeźbą krasową, w wyższych partiach występują liczne formy polodowcowe. W Alpach Lechtalskich ma swoje źródła wiele krótkich dopływów Lechu i Innu. Obszar jest w większości zalesiony. Dobrze rozwinięte są turystyka i narciarstwo. Główne ośrodki: St. Anton am Arlberg, Zürs, Imst i Landeck.
Alpy Lechtalskie graniczą z: Alpami Algawskimi na północy, Ammergauer Alpen na północnym wschodzie, Wettersteingebirge na wschodzie, Alpami Ötztalskimi na południowym wschodzie, Samnaungruppe na południu, Verwallgruppe na południowym zachodzie oraz z Lechquellengebirge na zachodzie.
Najwyższe szczyty:
Schroniska:

</doc>
<doc id="1373266" url="https://pl.wikipedia.org/wiki?curid=1373266" title="Kaweh Pur Rahnama">
Kaweh Pur Rahnama

Kaweh Pur Rahnama /wym.: Kawe/ (per. کاوه پور رهنما, ur. 24 kwietnia 1937 w Teheranie, zm. 1 marca 2012 w Magdalence) – zamieszkały w Polsce i tworzący po polsku pisarz pochodzenia irańskiego, glottodydaktyk i intelektualista, wieloletni pracownik i wykładowca Instytutu Orientalistycznego Uniwersytetu Warszawskiego. Pomysłodawca, autor i współautor wielokrotnie wznawianej serii podręczników do nauki języka perskiego dla polskojęzycznych. 
Po maturze wstąpił do Korpusu Kadetów. Został porucznikiem marynarki wojennej. Ze względu na zaangażowanie w irańskiej Partii Komunistycznej został zaocznie skazany na karę śmierci i był zmuszony uciekać z Iranu pod fałszywym nazwiskiem. Trafił do Sofii, gdzie ukończył Wyższą Szkołę Teatralną, a następnie do Polski, gdzie został absolwentem szkoły filmowej w Łodzi. 
W maju 2006 został uhonorowany przez władze Uniwersytetu Warszawskiego Medalem Uniwersytetu Warszawskiego „W uznaniu za wieloletnią pracę i pasję dydaktyczną oraz zaangażowanie w tworzenie iranistyki warszawskiej, a także w podzięce za upowszechnianie kultury perskiej”.
Ostatnia powieść, "Dziesięciu Irańczyków i trup w Warszawie", zawiera wątki autobiograficzne.
Kaweh Pur Rahnama pochowany jest wraz z żoną na cmentarzu parafialnym w Magdalence.
Publikacje.
Powieści:
Podręczniki do nauki języka perskiego:
Pomocnicze materiały dydaktyczne:

</doc>
<doc id="1373268" url="https://pl.wikipedia.org/wiki?curid=1373268" title="Narzędzia stosowane w pracy socjalnej">
Narzędzia stosowane w pracy socjalnej

Ankieta to wywiad pisemny, za pomocą którego można przebadać dużą liczbę zbiorowości. Ankiety są zazwyczaj anonimowe, choć jawne się także zdarzają. Ze względu na sposób rozpowszechniania wyróżniamy następujące ankiety: "środowiskowe, prasowe oraz pocztowe". 
Struktura ankiety:
Ankieta charakteryzuje się różną ilością pytań, które są odpowiednio zbudowane. Ankieta jako narzędzie badawcze powinna zawierać informacje dotyczące instytucji, dla której badanie jest potrzebne oraz informacje o celu przeprowadzenia takiego badania. Jeśli jest to konieczne powinna mieć również dodatkowe wyjaśnienia oraz instrukcję dotyczącą jej wypełnienia.
Wywiad jest to forma rozmowy kierowanej, w której udział biorą co najmniej 2 osoby, czyli prowadzący wywiad i respondent. Badający chce uzyskać od respondenta jak najwięcej informacji, które określają cel badania. Wywiad to ścisła współpraca ze sobą obu stron. Badający stara się oddziaływać na badanego stawianymi pytaniami i skłonić go do udzielenia istotnych wypowiedzi. Dla pracownika socjalnego wywiad środowiskowy to jedno z podstawowych i najczęściej wykorzystywanych narzędzi w pracy zawodowej. Poprzez wywiad pracownik socjalny potrafi rozpoznać trudną sytuację jednostki i w jak najszybszym czasie podjąć odpowiednie działania, by pomóc rozwiązać daną sytuację swojego klienta. 
Negocjacje to dwustronny proces komunikowania się pracownika socjalnego z jednostką, która potrzebuje pomocy. Celem negocjacji jest osiągnięcie porozumienia w trudnej sytuacji konfliktu, części interesów zaangażowanych stron. Celem negocjatora powinno być nie osiąganie zwycięstwa, lecz osiągnięcie porozumienia. Obydwie strony muszą być pewne, że coś zyskały. 
Czynniki decydujące o skutecznych negocjacjach:
1. Problem jest możliwy do rozwiązania, 2. Obustronna deklaracja uczestnictwa w negocjacjach, 3. Wzajemna zależność stron, 4. Udział decydentów w okresie negocjacji, 5. Dopuszczenie możliwości kompromisu, 6. Brak psychicznych barier, 7. Realność wypracowanego porozumienia.
Mediacje to dobrowolny i poufny proces dochodzenia do rozwiązania sporu, prowadzony w obecności osoby neutralnej i bezstronnej – mediatora. Jest to pośredniczenie w sporze, mające na celu pomoc (dwóm lub więcej) stronom w osiągnięciu porozumienia. W przypadku postępowania karnego dodatkowym celem mediacji jest zadośćuczynienie, naprawa wyrządzonej szkody, czyli sprawiedliwość naprawcza.
Mediator nie ma władzy podejmowania decyzji merytorycznych. Jego celem jest pomoc zwaśnionym stronom w dobrowolnym osiągnięciu ich własnego, wzajemnie akceptowanego porozumienia w spornych kwestiach.

</doc>
<doc id="1373271" url="https://pl.wikipedia.org/wiki?curid=1373271" title="King’s Cross St. Pancras">
King’s Cross St. Pancras

King’s Cross St. Pancras – jedna z największych stacji metra w Londynie, położona w dzielnicy King’s Cross, na terenie gminy Camden, służąca jako punkt przesiadkowy między sześcioma liniami: Circle Line, Metropolitan Line, Hammersmith &amp; City Line, Northern Line, Piccadilly line i Victoria Line. Znajduje się w bezpośrednim sąsiedztwie dwóch wielkich stacji kolejowych: King’s Cross Station oraz St Pancras Station. Posiada osiem peronów.
W 1987 na stacji miał miejsce jeden z najbardziej tragicznych w skutkach pożarów w najnowszej historii Londynu - wskutek pożaru ruchomych schodów śmierć poniosło 31 osób. Obecnie ze stacji korzysta ok. 66,4 mln pasażerów rocznie. Należy do pierwszej strefy biletowej.
Według danych British Transport Police na stacji King`s Cross St. Pancras w 2015 doszło do największej ilości przestępstw, spośród wszystkich stacji metra w Londynie.

</doc>
<doc id="1373274" url="https://pl.wikipedia.org/wiki?curid=1373274" title="Dni epagomenalne">
Dni epagomenalne

Dni epagomenalne (gr. "ἐπαγόμενοι" lub "ἐπαγόμεναι" 'dodane') – było to pięć dni które kończyły rok w starożytnym Egipcie. Po dniach epagomenalnych następował miesiąc thot. Według legendy przekazanej przez Plutarcha bogini Nut miała zakaz łączenia się ze swoim mężem i bratem Gebem przez cały rok egipski (360 dni). Jednak Thot dołączył do nich 5 dni, w których Nut poczęła swoje dzieci.
Dni epagomenalne − Heriu-renpet − Pomiędzy latami w hieroglifach
O4:D21-Z4-G43 M4:X1

</doc>
<doc id="1373275" url="https://pl.wikipedia.org/wiki?curid=1373275" title="Prędkość Wody">
Prędkość Wody



</doc>
<doc id="1373276" url="https://pl.wikipedia.org/wiki?curid=1373276" title="Dasha">
Dasha

Dasha (ur. 21 listopada 1976 w Brnie) – czeska aktorka filmów pornograficznych. Występowała także jako Dascha Plus, Nina lub Dascha. Znana ze scen kobiecej ejakulacji i seksu analnego. 
Życiorys.
Wczesne lata.
Urodziła się w Brnie (wówczas Czechosłowacja, obecnie Czechy). Była wyszkoloną tancerką baletową. W wywiadzie udzielonym „T-Nation” powiedziała, że wyjechała z Czech do Stanów Zjednoczonych w wieku osiemnastu lat, kiedy nakryła swojego chłopaka z kochanką. Przez pierwsze trzy lata pobytu w USA pracowała jako gosposia i opiekunka do dzieci. Później wyjechała do Los Angeles i ze względów finansowych została striptizerką w klubie nocnym Orange County.
Kariera.
W 1998 roku podpisała lukratywny kontrakt z Vivid Video. Debiutowała w filmie "Broken English" (1999) w trzech scenach z Bobby Vitale, Devinn Lane i Julianem. Jej zdjęcia pojawiły się w magazynach "Hustler" i "Penthouse", a także gościła w programach Playboy Channel, VH-1 i Spice Channel. 
Wyszła za mąż za Jonathana Fostera, którego poznała na planie "Highway 1"/"Highway 2" (1999). W 1999 roku związała się z amerykańskim aktorem i reżyserem filmów porno Dillonem Dayem. Pobrali się 9 stycznia 2000.
Wystąpiła w teledyskach: „Music” (2000) do piosenki Madonny, „Change (In the House of Flies)” (2000) i „White Pony” (2001) zespołu Deftones. Jej zdjęcie znalazło się na okładce albumu CD "Murked Out" (2000) grupy Brougham.
W marcu 2002 roku trafiał na okładkę "Playboy"a wraz z Terą Patrick i Kirą Kener. W 2002 roku gościła w programie Howarda Sterna
W maju 2003 przeprowadziła się z mężem Dillonem Dayem do Europy. Jednak w roku 2005 doszło do rozwodu.
Spróbowała także swoich sił jako reżyserka "Dasha Gets Real" (2005).
W 2007 została nominowana do AVN Award w kategoriach: „Najlepsza scena seksu samych dziewczyn” i „Najlepsza aktorka drugoplanowa” za rolę Andrei Nunzio w filmie Paula Thomasa "Emperor" (2006).

</doc>
<doc id="1373278" url="https://pl.wikipedia.org/wiki?curid=1373278" title="System e-learningowy">
System e-learningowy

System e-learningowy – system, który ma na celu wspomagać proces e-learningu.
Rodzaje systemów e-learningowych.
Systemy e-learningowe można podzielić według wielu kryteriów m.in.:
Ze względu na mnogość różnych standardów e-learningowych oraz instytucji je ustanawiających systemy e-learningowe dzieli się najczęściej według rodzaju systemu i jego funkcjonalności.
Rozróżnić można systemy:
Funkcje systemu LMS.
Główne zadanie LMS to pomoc w zarządzaniu aktywnością szkoleniową i kompetencjami w organizacji. Aktywności zarządzane przez LMS różnią się przy kursach prowadzonych przez instruktora, seminariach edukacyjnych czy szkoleniach opartych na sieci komputerowej. Z punktu widzenia użytkownika końcowego LMS zapewnia efektywny sposób śledzenia indywidualnych umiejętności i kompetencji, proste metody lokalizacji aktywności szkoleniowych i rejestracji na kursy. LMS zarządza dostępem do kursów online na które użytkownik został zarejestrowany. LMS ułatwia wprowadzenie, śledzenie, zarządzanie, i raportowanie aktywności szkoleniowych w organizacji.
Funkcje systemu LCMS.
LCMS pomaga tworzyć, wykorzystywać, lokalizować, dostarczać, zarządzać i ulepszać zawartość szkoleń. Zawartość jest zwykle zarządzana w scentralizowanym archiwum w formie niewielkich, samo opisujących, identyfikowalnych elementów lub jako jednostki szkoleniowe, z których każda satysfakcjonuje jeden lub więcej dobrze zdefiniowanych obiektów szkoleniowych. LCMS potrafi zlokalizować i dostarczyć do użytkownika końcowego indywidualną jednostkę szkoleniową, aby zaspokoić pojedyncze zadanie, lub dostarczać elementy większego kursu, zdefiniowanego w systemie LMS. W zaawansowanych systemach, LCMS kontroluje interakcje studenta z obiektami kursu i opierając się na tej informacji dostarcza studentowi wysoce spersonalizowany tok nauczania. LCSM dostarcza osobom nadzorującym przejrzystych i wartościowych raportów, które w przyszłości mogą posłużyć również do doskonalenia obiektów szkoleniowych. Niektóre z wiodących systemów LCMS umożliwiają współpracę i wymianę wiedzy w odniesieniu do obiektów szkoleniowych pomiędzy studentami i nauczycielami. Również ta wymiana jest archiwizowana i udostępniana osobom przygotowującym uzupełnienia treści szkoleń. Główne zadanie LCMS to tworzenie, przetwarzanie, lokalizowanie, dostarczanie, zarządzanie i ulepszanie treści. W niektórych przypadkach obszar ten rozszerza się na zbieranie dodatkowych informacji i prezentowanie ich w przystępnej formie. LCMS nie zajmuje się zarządzaniem kompetencjami, nie ma dodatkowych funkcji administracyjnych, nie zarządzają szkoleniami ani logistyką.
Funkcje systemu LCS.
Systemy LCS wykorzystuje się do wspierania e-learningu synchronicznego. Funkcje systemu LCS związane są z prowadzeniem zajęć na żywo. Do wymagań w stosunku do systemu LCS należy wsparcie dla wideokonferencji oraz VoIP, co pozwala przesyłać obraz oraz głos. Wirtualne tablice są to tablice umożliwiające podgląd tego co wykładowca napisał na tablicy w oknie programu komputerowego. Przydatna funkcją jest też współdzielenie pulpitu komputera prowadzącego zajęcia. Przesyłane na żywo lekcje powinny być przez system LCS archiwizowane w postaci obiektu szkoleniowego.

</doc>
<doc id="1373279" url="https://pl.wikipedia.org/wiki?curid=1373279" title="Eugeniusz Matyjas">
Eugeniusz Matyjas

Eugeniusz Stanisław Matyjas (ur. 3 maja 1952 w Kłodzku) – polski prawnik, działacz opozycji w okresie PRL, były wojewoda leszczyński.
Życiorys.
Syn Wincentego i Anieli. Ukończył w 1975 studia na Wydziale Prawa Uniwersytetu Wrocławskiego, po których do 1981 był prezesem oddziału wojewódzkiego Stowarzyszenia „Pax” w Lesznie.
W 1980 wstąpił do „Solidarności”, zasiadał we władzach regionalnych, był delegatem na I KZD w Gdańsku. W stanie wojennym internowano go na okres od 13 grudnia 1981 do 30 marca 1982. Po zwolnieniu współdziałał z podziemiem, został ponownie aresztowany w grudniu 1982, a w kwietniu 1983 skazany na karę dwóch lat pozbawienia wolności z warunkowym zawieszeniem jej wykonania. Organizował kolportaż prasy drugiego obiegu i współpracę ze strukturami NSZZ „S” w Poznaniu i Wrocławiu, a także z Duszpasterstwem Ludzi Pracy. W okresie 1983–1986 był bezrobotny, następnie przez trzy lata pracował w Wojewódzkim Przedsiębiorstwie Wodociągów i Kanalizacji w Lesznie.
Pod koniec lat 80. przewodniczył zarządowi Regionu Leszczyńskiego NSZZ „S”. W latach 1990–1994 zajmował stanowisko wojewody leszczyńskiego. Później związany z biznesem, od 2003 jako dyrektor w spółce z o.o.
Od 1994 do 1998 był radnym Leszna. W 2002 zajął 4. miejsce spośród 7 kandydatów w wyborach na prezydenta Leszna (startował z ramienia Samorządnego Bloku Centro-Prawicy).
Działał w SKL i AWS. Należy do współzałożycieli Fundacji Rozwoju Państwowej Wyższej Szkoły Zawodowej im. Jana Amosa Komeńskiego w Lesznie.
W 2000 otrzymał odznakę Zasłużony Działacz Kultury.

</doc>
<doc id="1373280" url="https://pl.wikipedia.org/wiki?curid=1373280" title="Żuławski">
Żuławski

Żuławski (forma żeńska: Żuławska; liczba mnoga: Żuławscy) – polskie nazwisko.

</doc>
<doc id="1373285" url="https://pl.wikipedia.org/wiki?curid=1373285" title="Vesperian Sorrow">
Vesperian Sorrow

Vesperian Sorrow – amerykański zespół muzyczny grający symfoniczny black metal. Został założony w Austin, w Teksasie, w 1996 roku.

</doc>
<doc id="1373296" url="https://pl.wikipedia.org/wiki?curid=1373296" title="Gilowice-Ślemień (gmina)">
Gilowice-Ślemień (gmina)

Gilowice-Ślemień – dawna gmina wiejska istniejąca w latach 1976–1991 w woj. bielskim (dzisiejsze woj. śląskie). Siedzibą władz gminy były Gilowice.
Gmina została utworzona w dniu 2 lipca 1976 roku w woj. bielskim przez połączenie gmin Gilowice i Ślemień oraz dołączenie zniesionej gminy Łękawica (a więc w praktyce utworzona z trzech zniesionych gmin).
2 kwietnia 1991 gmina Gilowice-Ślemień została zlikwidowana, a z jej obszaru odtworzono dawne gminy Gilowice, Ślemień i Łękawica sprzed komasacji. Jedynie wieś Oczków ze znoszonej gminy przyłączono do Żywca.

</doc>
<doc id="1373299" url="https://pl.wikipedia.org/wiki?curid=1373299" title="Andrzej Pisowicz">
Andrzej Pisowicz

Andrzej Stanisław Pisowicz (ur. 2 listopada 1940 w Siedliskach pod Miechowem) – polski armenista i iranista.
Życiorys.
Jest absolwentem II Liceum Ogólnokształcącego im. Adama Mickiewicza w Słupsku. Po zdaniu matury w 1957 rozpoczął studia iranistyczne w Katedrze Filologii Orientalnej na Uniwersytecie Jagiellońskim, w czasie których przechodził również kurs języka ormiańskiego. Goszczący wówczas w Krakowie profesor Wacze Nalbandian z Armenii zwrócił uwagę na młodego studenta i wystarał mu się o zaproszenie do Erywania, gdzie Pisowicz studiował filologię ormiańską w latach 1961–1963. Po powrocie do Krakowa w 1963 obronił pracę magisterską o ormiańskim dialekcie wsi Pharpi.
Po studiach pracował w Bibliotece Jagiellońskiej, krakowskim oddziale wydawnictwa Ossolineum oraz Biurze Urządzeń Techniki Jądrowej jako bibliotekarz, tłumacz i korektor. Utrzymywał stały kontakt z Uniwersytetem. W latach 1966–1967 uzupełniał wiedzę armenistyczną i iranistyczną na studiach podyplomowych École des Langues Orientales Vivantes w zakresie języków zachodnioormiańskiego i perskiego oraz w Institut Catholique w zakresie języka staroormiańskiego.
W 1970 został zatrudniony na Uniwersytecie Jagiellońskim. Wkrótce wyjechał na stypendium do Teheranu (1972–1973). W 1974 uzyskał stopień doktora na podstawie pracy o rozwoju konsonantyzmu ormiańskiego, a w 1985 uzyskał stopień doktora habilitowanego nauk humanistycznych w zakresie językoznawstwa irańskiego i ormiańskiego na podstawie rozprawy o początkach nowo- i średnioperskiego systemu fonologicznego.
Wskutek negatywnej opinii Komitetu Zakładowego PZPR – wynikającej z zaangażowania w działalność opozycyjną i publikowania w prasie podziemnej – nie otrzymał awansu zawodowego. Dopiero w 1988 otrzymał stanowisko docenta. Jednocześnie w latach 1976–1994 pełnił funkcję kierownika Zakładu Iranistyki, a w latach 1989–1994 wicedyrektora Instytutu Filologii Orientalnej.
W latach 1988–1991 wyjeżdżał na stypendium Fundacji Pax Christi do Wiednia, a w roku akademickim 1992–1993 nauczał na Uniwersytecie w Lejdzie dialektologii ormiańskiej. W latach 1994–1995 pracował jako radca ambasady w Teheranie. W 2002 uzyskał kolejno stanowisko profesora nadzwyczajnego, a następnie tytuł profesora. Członek Collegium Invisibile. Wśród wypromowanych przez niego doktorów znaleźli się, m.in.: Marzenna Czerniak-Drożdżowicz (1994), Agnieszka Kuczkiewicz-Fraś (2001), Tomasz Gacek (2003).
Członek Komisji Standaryzacji Nazw Geograficznych poza Granicami Rzeczypospolitej Polskiej, Rady Ośrodka Badań nad Kulturą Ormiańską w Polsce Polskiej Akademii Umiejętności, Komisji Orientalistycznej Polskiej Akademii Nauk.
Jego wspomnienie o Marku Eminowiczu znalazło się w wydanej w 2009 roku książce "Lubię swoje wady. Marek Eminowicz w opowieściach na siedemdziesięciopięciolecie".
Odznaczony Złotym Krzyżem Zasługi (2000) oraz Krzyżem Wolności i Solidarności (2012).
Jest żonaty z Jadwigą née Wiśniewską, mają troje dzieci.

</doc>
<doc id="1373301" url="https://pl.wikipedia.org/wiki?curid=1373301" title="Juliusz Tadeusz Malczewski">
Juliusz Tadeusz Malczewski



</doc>
<doc id="1373304" url="https://pl.wikipedia.org/wiki?curid=1373304" title="Wojciech Daniel">
Wojciech Daniel

Wojciech Daniel (ur. 26 września 1953) – polski polityk, przedsiębiorca i fizyk, doktor nauk fizycznych, były wojewoda toruński.
Życiorys.
Ukończył studia z zakresu fizyki na Uniwersytecie Mikołaja Kopernika w Toruniu, uzyskał następnie stopień naukowy doktora. Specjalizował się w zakresie fizyki teoretycznej. W trakcie studiów przez rok kierował radą uczelnianą Socjalistycznego Związku Studentów Polskich. W latach 1977–1993 był pracownikiem naukowym na UMK, pracował też na Uniwersytecie Genewskim. Prowadził własną działalność gospodarczą w zakresie doradztwa, pełnił funkcję rzecznika Najwyższej Izby Kontroli.
W latach 90. był członkiem Porozumienia Centrum. W wyborach parlamentarnych w 1993 otwierał toruńską listę okręgową tej partii. Od 1997 do 1998 z rekomendacji Akcji Wyborczej Solidarność zajmował stanowisko wojewody toruńskiego, ostatniego w historii tego województwa. Później wycofał się z polityki, pracował jako konsultant Banku Światowego, zajmował się ponownie doradztwem. W marcu 2008 wszedł do zarządu Toruńskiej Agencji Rozwoju Regionalnego.

</doc>
<doc id="1373307" url="https://pl.wikipedia.org/wiki?curid=1373307" title="Pietro Berrettini">
Pietro Berrettini



</doc>
<doc id="1373308" url="https://pl.wikipedia.org/wiki?curid=1373308" title="Roman Żurek">
Roman Żurek

Roman Andrzej Żurek (ur. 11 sierpnia 1975 w Jeleniej Górze) – polski artysta kabaretowy, założyciel, autor skeczów i aktor kabaretu Neo-Nówka. Z wykształcenia historyk.
Życiorys.
Urodził się 11 sierpnia 1975 w Jeleniej Górze, a wychował w Świerzawie, lecz od czasów studenckich mieszka we Wrocławiu. Jest synem Bernardyny i Tadeusza Żurków. Ukończył studia historyczne, a na piątym roku rozpoczął studia na drugim kierunku – psychologii – jednak później zrezygnował z nich. Ponadto po studiach ukończył półroczną szkołę podchorążych.
W latach 2002–2006 pracował jako nauczyciel historii, wiedzy o społeczeństwie w IX Liceum Ogólnokształcącym im. Juliusza Słowackiego we Wrocławiu i w Gimnazjum Gminnym w Sobótce, niedaleko Wrocławia. Karierę nauczycielską przerwał w październiku 2006 z powodu braku możliwości pogodzenia pracy z działalnością kabaretową.
Kreacje.
Najbardziej charakterystycznymi jego rolami kabaretowymi są kreacje pani Janiny (słuchaczki Radia Maryja noszącej moherowy beret), Wandzi z charakterystyczną torebką zrobioną z paska przyczepionego do kwiecistej reklamówki, złomiarza Heńka, Mietka Paciaciaka, świętego Piotra i Lucyfera.
Okazyjnie występuje w improwizowanym serialu "Spadkobiercy" (jednak żaden z odcinków z jego udziałem nie był rejestrowany dla telewizji). Wcielał się w postać Wujka Złomka w serialu kabaretowym TVP2 "Rodzina Trendych".
Życie prywatne.
Żonaty, ma dwójkę dzieci: córkę i syna.

</doc>
<doc id="1373312" url="https://pl.wikipedia.org/wiki?curid=1373312" title="Watford DC Line">
Watford DC Line

Watford DC Line – angielska linia kolejowa o charakterze podmiejskim, biegnąca z Watford do Londynu. Na większości swej długości linia biegnie równolegle do dalekobieżnej West Coast Main Line. Na części trasy linia pokrywa się oraz dzieli stacje i tory z należącą do metra londyńskiego Bakerloo Line. Aktualnie przewoźnikiem obsługującym linię jest London Overground, który eksploatuje ją przy pomocy elektrycznych zespołów trakcyjnych typu British Rail Class 378
Obecnie w skład linii wchodzą następujące stacje:

</doc>
<doc id="1373319" url="https://pl.wikipedia.org/wiki?curid=1373319" title="Park im. gen. Jarosława Dąbrowskiego w Łodzi">
Park im. gen. Jarosława Dąbrowskiego w Łodzi

Park im. gen. Jarosława Dąbrowskiego – obszar zieleni miejskiej położony w południowej części Łodzi między ulicami Rzgowską, Jarosława Dąbrowskiego, Podmiejską i Stanisława Jachowicza w dzielnicy Górna.
Park założono w 1960 roku według projektu inż. Kazimierza Chrabelskiego. Już podczas budowy powierzchnię parku znacznie ograniczono, lokalizując w nim obiekty sportowe Młodzieżowego Klubu Sportowego "Metalowiec", przedszkole i łaźnię miejską, która została przebudowana na siedzibę banku. We wschodniej części obok boiska sportowego na gruzach starej fabryki usypano górkę saneczkową. Na południe od górki przy ulicy Stanisława Jachowicza jesienią 2006 roku zbudowano siłownię parkową. Park zajmuje powierzchnię 6,5 ha, przylegające do niego tereny sportowe 2 hektary.
W drzewostanie brakuje egzotycznych i rzadkich gatunków występujących w innych łódzkich parkach. Dominują tu głównie lipy, dęby, topole, brzozy, jarzębiny, robinie.
W 2009 roku teren na południe od parku (przy ulicy Łukasińskiego) poddany został zmianom; zburzono budynki, uprzątnięto gruzy. W tym miejscu powstać mają budynki mieszkalne (315 lokali, do trzynastu pięter wysokości), zrekonstruowane mają być dwie ze ścian zburzonej fabryki.

</doc>
<doc id="1373321" url="https://pl.wikipedia.org/wiki?curid=1373321" title="Współczynnik terapeutyczny">
Współczynnik terapeutyczny



</doc>
<doc id="1373322" url="https://pl.wikipedia.org/wiki?curid=1373322" title="Confessions Tour">
Confessions Tour

Confessions Tour – trasa koncertowa Madonny, która odbyła się w 2006 roku.
Wykonanie piosenki "Live to Tell".
Wykonanie ballady "Live to Tell", podczas trasy wywołało ogromne kontrowersje, ze strony wszelkich grup religijnych. W trakcie wykonywania piosenki Madonna zostaje przytwierdzona do ogromnego, lustrzanego krzyża i ma na głowie koronę cierniową. Pod koniec utworu Madonna schodzi z krzyża, a nad nią na telebimie pojawia się liczba 12 000 000. Jest to szacunkowa liczba osieroconych przez AIDS dzieci.
Scena ukrzyżowania wywołała wiele kontrowersji, zwłaszcza we Włoszech, Niemczech, Holandii, Czechach i Rosji, gdzie grupy religijne próbowały zakazać koncertów.
Lista koncertów.
Oprócz koncertów w Pradze wszystkie zostały w pełni wyprzedane.

</doc>
<doc id="1373325" url="https://pl.wikipedia.org/wiki?curid=1373325" title="Gleb Uspieński">
Gleb Uspieński



</doc>
<doc id="1373326" url="https://pl.wikipedia.org/wiki?curid=1373326" title="Jezioro Pogobie Wielkie">
Jezioro Pogobie Wielkie



</doc>
<doc id="1373327" url="https://pl.wikipedia.org/wiki?curid=1373327" title="Wybory do Kongresu USA w 2008 roku">
Wybory do Kongresu USA w 2008 roku

Wybory do Kongresu Stanów Zjednoczonych w 2008 roku odbyły się 4 listopada. Wybrano wszystkich 435 przedstawicieli do Izby Reprezentantów na 111. kadencję Kongresu. Do Senatu wybrano 33 senatorów 2. klasy na sześcioletnią kadencję, a także dwóch senatorów 1. klasy w wyborach uzupełniających, w stanach Wyoming i Missisipi z czteroletnią kadencją upływającą w 2013.
Sondaże wskazywały na zdecydowane zwycięstwo Partii Demokratycznej.
W tym samym czasie co wybory parlamentarne odbyły się również wybory prezydenckie, w wielu stanach wybory na stanowisko gubernatora, a także liczne inne wybory i referenda na szczeblu lokalnym, samorządowym i stanowym.

</doc>
<doc id="1373328" url="https://pl.wikipedia.org/wiki?curid=1373328" title="Grigorij Jawliński">
Grigorij Jawliński



</doc>
<doc id="1373331" url="https://pl.wikipedia.org/wiki?curid=1373331" title="Dayron Robles">
Dayron Robles

Dayron Robles (ur. 19 listopada 1986 w Guantánamo) – kubański lekkoatleta specjalizujący się w biegu na 110 m ppł, złoty medalista olimpijski z Pekinu, rekordzista świata.
12 czerwca 2008 roku na mitingu w Ostrawie poprawił (o 0,01 s) rekord świata w biegu na 110 m ppł, uzyskując 12,87 s (w 2012 wynik ten poprawił Amerykanin Aries Merritt). W 2011 wygrał finałowy bieg podczas mistrzostw świata w Daegu, jednak został zdyskwalifikowany za utrudnianie biegu zawodnikowi z sąsiedniego toru. Zwycięzca łącznej punktacji Diamentowej Ligi 2011 w biegu na 110 metrów przez płotki.
Z powodu kontuzji nie wystąpił podczas halowych mistrzostw świata w Stambule, tym samym nie obronił tytułu z 2010.
Z powodu konfliktu z kubańską federacją nie wziął udziału w mistrzostwach świata w Moskwie (2013).

</doc>
<doc id="1373335" url="https://pl.wikipedia.org/wiki?curid=1373335" title="Indeks terapeutyczny">
Indeks terapeutyczny

Indeks terapeutyczny, wskaźnik terapeutyczny, współczynnik terapeutyczny – stosunek dawki leku powodującej objawy zatrucia do dawki skutecznej leczniczo.
Wskaźnik terapeutyczny jest różny dla różnych leków i charakteryzuje ich bezpieczeństwo. Im większy on jest, tym szerszy jest zakres terapeutyczny, co przekłada się na wyższe bezpieczeństwo leku. Dąży się do stosowania leków o wysokim stosunku tych dawek, ale nie zawsze jest to możliwe – na przykład cytostatyki, ze względu na to, że ich zadaniem jest niszczenie żywych komórek organizmu, mają niski wskaźnik terapeutyczny i, co za tym idzie, wąski zakres terapeutyczny. 
W badaniach klinicznych leków indeks terapeutyczny określa się, badając stosunek LD50 (dawki śmiertelnej dla połowy badanej populacji) do ED50 (dawki wywołującej pożądany efekt terapeutyczny w połowie badanej populacji). Wykorzystuje się też stosunek LD25 do ED75.

</doc>
<doc id="1373338" url="https://pl.wikipedia.org/wiki?curid=1373338" title="Franciszek Machalski (iranista)">
Franciszek Machalski (iranista)

Franciszek Machalski (ur. 5 lipca 1904, zm. 24 stycznia 1979 w Krakowie) – zasłużony polski iranista. Pracownik i wykładowca Uniwersytetu Jagiellońskiego. Redaktor „Folia Orientalia". Został pochowany na cmentarzu Bronowickim w Krakowie.

</doc>
<doc id="1373340" url="https://pl.wikipedia.org/wiki?curid=1373340" title="Adolf Forbert">
Adolf Forbert

Adolf Forbert (ur. 21 października 1911 w Warszawie, zm. 23 czerwca 1992 w Warszawie) – polski fotograf, operator filmów fabularnych i dokumentalnych oraz reżyser filmów dokumentalnych.
Życiorys.
Urodził się w Warszawie w rodzinie żydowskiej. Był synem Leona Forberta, fotografa, producenta filmowego i projektanta dekoracji filmowych oraz bratem Władysława Forberta, operatora filmowego. W latach 1929–1931 pracował w Australii jako asystent operatora kroniki filmowej. W 1931 założył w Warszawie laboratorium filmowe Sektor, którego był kierownikiem do 1939. Po wybuchu II wojny światowej uciekł do radzieckiej strefy okupacyjnej. W latach 1939–1941 był operatorem radzieckiej kroniki filmowej. W 1941 dostał się do niewoli niemieckiej, z której udało mu się zbiec. W 1943 wraz z bratem Władysławem trafił do Czołówki Filmowej armii Zygmunta Berlinga. W 1945 nagrał wyzwalanie Krakowa.
Był współzałożycielem Państwowej Wyższej Szkoły Filmowej w Łodzi, w latach 1948–1983 profesorem na Wydziale Operatorskim oraz w latach 1951–1952 jego dziekanem. Od 1982 na emeryturze. Od 1948 był członkiem PZPR. W 1946 został odznaczony Srebrnym Krzyżem Zasługi, a w 1954 Krzyżem Kawalerskim Orderu Odrodzenia Polski. W późniejszych latach odznaczony także Krzyżem Walecznych, Krzyżem Oficerskim Orderu Odrodzenia Polski oraz Medalem 40-lecia Polski Ludowej.
Jest pochowany na cmentarzu żydowskim przy ulicy Okopowej w Warszawie (kwatera 2, rząd 3).

</doc>
<doc id="1373342" url="https://pl.wikipedia.org/wiki?curid=1373342" title="Wyższa Hanzeatycka Szkoła Zarządzania w Słupsku">
Wyższa Hanzeatycka Szkoła Zarządzania w Słupsku

Wyższa Hanzeatycka Szkoła Zarządzania w Słupsku – uczelnia niepubliczna, która powstała w kwietniu 1995 roku jako Wyższa Szkoła Zarządzania. Założycielem Uczelni była Pomorska Agencja Rozwoju Regionalnego S.A. Szkoła wydawała wiele pozycji skryptowych przydatnych dla studentów na kierunkach ekonomicznych, zarządzania i marketingu oraz bankowości i finansów, zeszyty naukowe oraz Słupskie Studia Regionalne. Z dniem 1 kwietnia 2016 roku zostało rozpoczęte postępowanie likwidacyjne Uczelni, które ma się zakończyć 1 października konsolidacją z Akademią Pomorską w Słupsku. Wszyscy studenci zamykanej Uczelni po wyrażeniu zgody w nowym roku akademickim staną się słuchaczami Akademii Pomorskiej.

</doc>
<doc id="1373343" url="https://pl.wikipedia.org/wiki?curid=1373343" title="Dire Tune">
Dire Tune

Dire Tune (ur. 19 czerwca 1985) – etiopska lekkoatletka specjalizująca się w biegach długodystansowych, rekordzistka świata w biegu godzinnym.
12 czerwca 2008 roku na mitingu w Ostrawie ustanowiła rekord świata w biegu godzinnym, pokonując dystans 18 km i 517 m, który przetrwał do 2020 roku. Olimpijka z Pekinu (2008). Zdobyła dwa srebrne medale na mistrzostwach świata w półmaratonie (Nanning 2010).

</doc>
<doc id="1373345" url="https://pl.wikipedia.org/wiki?curid=1373345" title="Nywa Tarnopol">
Nywa Tarnopol

Nywa Tarnopol (ukr. Професійний футбольний клуб «Нива» Тернопіль, "Profesijnyj Futbolnyj Kłub „Nywa” Ternopil") – ukraiński klub piłkarski z siedzibą w Tarnopolu. Założony w roku 1978 jako Nywa Podhajce.
W latach 1992–2001 występowała w rozgrywkach ukraińskiej Wyższej Ligi. 
Historia.
Chronologia nazw: 
Drużyna piłkarska powstała w 1978 roku w mieście Podhajce jako Nywa z inicjatywy Iwana Potupy. 1982 roku przenosi się do Brzeżan, a w 1984 roku do stolicy obwodu - Tarnopola. Drużyna występowała w rozgrywkach Mistrzostw Ukraińskiej SRR.
W 1992 roku Nywa Tarnopol rozpoczął ligowe rozgrywki w ukraińskiej Wyższej Lidze.
Po sezonie sezonu 2000/01 spadł do Pierwszej Lidze, a po następnym sezonie 2001/02 do Drugiej Ligi. Po zakończeniu sezonu 2012/13 powróciła do Pierwszej Ligi. 7 kwietnia 2016 została zdyskwalifikowana z rozgrywek Pierwszej Ligi przez niestawienie się na dwa mecze ligowe.
21 czerwca 2017 roku został dopuszczony do rozgrywek Druhiej Lihi i otrzymał status profesjonalny.

</doc>
<doc id="1373347" url="https://pl.wikipedia.org/wiki?curid=1373347" title="Partia Syndykalistyczna">
Partia Syndykalistyczna

Partia Syndykalistyczna (hiszp. Partido Sindicalista) – hiszpańska partia polityczna utworzona w 1932 r. przez byłego sekretarza krajowego anarchosyndykalistycznego związku zawodowego CNT, Ángela Pestañę. Zamiarem Pestany było stworzenie ruchu robotniczego składającego się ze związku zawodowego i partii politycznej, dzielących między siebie cele i działania związkowe oraz polityczne.
CNT podeszła sceptycznie do Partii Syndykalistycznej. Struktury PS istniały w Madrycie, Andaluzja, Katalonii, Aragonii i Walencji. Wydawała dziennik „El Pueblo” (Lud); oprócz tego w latach 1936-1937 w Katalonii wydawała gazetę „Hora Sindicalista” (Czas Związkowy), a później istniejącą do stycznia 1939 r. „Mañana” (Jutro). Młodzieżówka partii nosiła nazwę Juventudes Sindicalistas (Młodzież Syndykalistyczna).
W 1936 r. dwaj członkowie partii, Ángel Pestaña i Benito Pabón zostali wybrani do parlamentu, gdzie należeli do lewicowej koalicji Frontu Ludowego; PS poparła Republikę w czasie hiszpańskiej wojny domowej. Rozpadła się po śmierci Pestany w grudniu 1936 r.; miała wówczas 30 000 członków.
W 1976 r. powstała partia pod taką samą nazwą, nawiązująca do tradycji Partii Syndykalistycznej z lat 30. W wyborach 1979 r. zdobyła 9.777 głosów (0,05%), z czego 5.932 (0,2%) w Katalonii. Działała do 1985 r.

</doc>
<doc id="1373352" url="https://pl.wikipedia.org/wiki?curid=1373352" title="Brigantia">
Brigantia



</doc>
<doc id="1373353" url="https://pl.wikipedia.org/wiki?curid=1373353" title="Cobian Backup">
Cobian Backup

Cobian Backup – darmowy, wspierany dotacjami użytkowników program wykonujący kopie bezpieczeństwa przeznaczony dla systemów z rodziny Windows. Został napisany w Delphi przez Luisa Cobiana z Uniwersytetu Umeå.
Historia.
Cobian Backup został pierwotnie wydany w 2000 roku. Program został później przepisany i wydany jako wersja 7.
Kolejna odsłona programu (wersja 8) została wydana w roku 2006. Jej kod źródłowy został udostępniony w styczniu 2007 roku, na warunkach licencji Mozilla Public License. Jednakże, wraz z wersją 9, autor Cobian Backup postanowił powrócić do modelu opartego na zamkniętym kodzie źródłowym. Starsze wersje pozostaną Open Source, gdyż programy wydane na licencji Mozilla Public License nie mogą zostać wycofane.
Możliwości.
Cobian Backup wspiera Unicode, FTP, kompresję (ZIP, SQX, 7z), szyfrowanie (między innymi Blowfish, Rijndael, DES, RSA-Rijndael), tworzenie kopii przyrostowych i różnicowych. Obsługuje długie nazwy plików (do 32 tys. znaków) dla wszystkich formatów kopii poza ZIP (który obsługuje jedynie 256 znaków). Oprogramowanie może zostać zainstalowane jako aplikacja lub usługa działająca w tle. Wielojęzyczność programu jest zapewniona dzięki plikom językowym nadsyłanym przez użytkowników programu (istnieje także polska wersja językowa).
Program pozwala użytkownikowi na skonfigurowanie harmonogramu kopii zapasowych, na przykład kopii różnicowej każdej nocy (która będzie zawierać pliki zmodyfikowane względem poprzedniej pełnej kopii) i pełnej kopii raz w tygodniu (zabezpieczającej wszystkie pliki wskazane przez użytkownika).
Kopie mogą zostać zapisane na CD, DVD, pamięci przenośnej USB, innym dysku twardym itd. Użytkownicy powinni tworzyć swoje kopie na osobnych nośnikach pamięci, najlepiej umieszczonych w innym miejscu niż komputer, z którego pochodzą dane. Jest to przydatne np. w wypadku kradzieży, spalenia lub innego uszkodzenia komputera. Kopiowanie plików na ten sam nośnik, z którego pochodzą ich oryginały, zapewnia jedynie minimalną ochronę (np. przed ich przypadkowym skasowaniem).

</doc>
<doc id="1373355" url="https://pl.wikipedia.org/wiki?curid=1373355" title="Bogdan Składanek">
Bogdan Składanek

Bogdan Składanek (ur. 21 sierpnia 1931 w Warszawie, zm. 17 maja 2022) – polski iranista, profesor i pracownik naukowy Zakładu Iranistyki Wydziału Orientalistycznego UW (1956–2015), dyrektor Instytutu Orientalistycznego UW (1986-1996), przewodniczący Rady Naukowej Zakładu Krajów Pozaeuropejskich PAN.
Życiorys.
W 1951 rozpoczął studia z zakresu języków perskiego, arabskiego i tureckiego na Uniwersytecie Warszawskim. Pracę magisterską "Sprawa nacjonalizacji nafty irańskiej w świetle protokołów obrad parlamentu irańskiego" obronił w 1956. W tym samym roku rozpoczął pracę w Katedrze Turkologii, od 1968 w Zakładzie Turkologii i Iranistyki, od 1975 w Zakładzie Środkowego Wschodu, od 1996 w Zakładzie Iranistyki w Instytucie (od 2008 Wydziale) Orientalistycznym Uniwersytetu Warszawskiego. W 1965 obronił pracę doktorską "Feudalna własność ziemi w średniowiecznym Iranie", w 1977 uzyskał stopień doktora habilitowanego, w 1987 tytuł profesora nadzwyczajnego. W latach 1986-1996 był dyrektorem Instytutu Orientalistycznego UW. W 2015 przeszedł na emeryturę
Głównym obszarem jego zainteresowań była historia Persji. Tłumaczył klasyczną literaturę perską. Do jego najważniejszych prac należało tłumaczenie "Księgi wiedzy" Awicenny oraz "Historii sułtana Masuda" Abul Fazla Bajhakiego.
Poza perskim znał angielski, rosyjski, francuski i niemiecki. 
Jego żoną była Maria Składanek.
Został pochowany na cmentarzu Komunalnym Północnym.

</doc>
<doc id="1373356" url="https://pl.wikipedia.org/wiki?curid=1373356" title="Parinda">
Parinda

Parinda (hindi: परिंदा, tłumaczenie: "Gołąb", tytuł ang. "The Pigeon") to nagrodzony wielokrotnie bollywoodzki dramat kryminalny z 1989 roku wyreżyserowany przez Vidhu Vinod Chopra, autora "Misja w Kaszmirze", "". Film był indyjskim kandydatem do Oscara na najlepszy film nieanglojęzyczny. W rolach głównych Jackie Shroff, Anil Kapoor, Nana Patekar i Madhuri Dixit. Tematem filmu jest świat gangsterski Bombaju. W centrum – relacja dwojga braci i zemsta.
Film opowiada o cenie, jaka się płaci za zło, o tym, że nabój gangstera, którym zabijając niszczy czyjąś rodzinę, trafi też w końcu w jego własną rodzinę. Bohaterami filmu jest dwóch braci: starszy, gangster i młodszy, żyjący w niewiedzy, skąd pochodzą pieniądze na jego edukację w Ameryce. W historii tej ponadto pięknie przedstawiono przyjaźń i miłość. Tłem opowieści Bombaj. Najbardziej dramatyczne sceny rozgrywają się w pobliżu lub na tle Gateway of India.
Fabuła.
Bombaj. Kishen (Jackie Shroff), prawa ręka szefa gangu Anny Setha (Nana Patekar) nie może się doczekać powrotu z USA brata Karana (Anil Kapoor). Wiele lat temu susza wygoniła ich ojca ze wsi. Bezdomny, bezrobotny wolał umrzeć z głodu niż kraść jedzenie. Bombaj przyjął osierocone dzieci. Kishen, aby wykarmić, a potem wykształcić brata zaczął kraść, handlować narkotykami, sprzedawać dziewczyny do domów publicznych, a z czasem i zabijać dla gangu. Karan nie zdaje sobie sprawy, jaka cenę Kishen zapłacił za jego dobrobyt. Teraz po latach studiów w Ameryce wraca do Bombaju. Stęskniony za bratem, ukochaną z dzieciństwa Paro (Madhuri Dixit) i przyjacielem Prakashem (Anupam Kher), który w międzyczasie został oficerem policji. Prakash trafił akurat na ślad przemytu narkotyków zorganizowanego przez Annę. Gangster daje rozkaz zabicia oficera. Liczy, że uda mu się dokonać na nim zamachu, jeśli ten spotka się bez ochrony z dawno niewidzianym przyjacielem. Mimo starań Kishena, aby nie dopuścić do tego, przyjaciele spotykają się i zastrzelony przez bandytów Prakash umiera w ramionach Karana. Odrzucony przez Paro, która widzi w nim zabójcę brata, Karan dowiaduje się, kim jest jego ukochany brat. Wstrząśnięty, rozżalony oskarża go brutalnie. Decyduje się świadczyć przeciwko zabójcom, choćby wśród oskarżonych miałby znaleźć się jego własny brat...
Muzyka i piosenki.
Muzykę do filmu skomponował R.D. Burman, nagrodzony za "", "Masoom", "Sanam Teri Kasam". Twórca muzyki m.in. do takich filmów jak "Seeta Aur Geeta", "Alibaba Aur 40 Chor", "Shakti (film)", "Deewaar (film 1975)", "Caravan", czy "Sholay" –

</doc>
<doc id="1373357" url="https://pl.wikipedia.org/wiki?curid=1373357" title="Amnestia (film)">
Amnestia (film)

Amnestia – polski film fabularny, dramat psychologiczny z 1981 roku w reżyserii Stanisława Jędryki. Autorami scenariusza są S. Jędryka i Tadeusz Mikołajek, a powstał na podstawie powieści tego ostatniego pt. "Żarówka".
O filmie.
Akcja filmu rozgrywa się we Wrocławiu w 1947 roku. Bohaterem dramatu jest młody mężczyzna Ryszard, były żołnierz Armii Krajowej (w tej roli Michał Juszczakiewicz). Jest pracownikiem milicji, ale bez przekonania; powojenne realia nie podobają mu się, nie potrafi pogodzić się z nową Polską. Rozważa możliwość powrotu do lasu. Czuje, że nie jest lojalny ani wobec swoich mocodawców, ani wobec dawnych kolegów z AK, tym bardziej że niektórzy z nich giną w tragicznych okolicznościach.
Kiedy nadarza się możliwość skorzystania z amnestii dla partyzantów, Ryszard postanawia z niej skorzystać.
Obsada.
oraz:

</doc>
<doc id="1373360" url="https://pl.wikipedia.org/wiki?curid=1373360" title="Aleksandr Bariatinski">
Aleksandr Bariatinski

Aleksandr Iwanowicz Bariatinski (; ur. w Iwanowskim w guberni kurskiej, zm. 9 marca 1879 w Genewie) – rosyjski wojskowy, od 1859 r. feldmarszałek. Dowódca wojsk rosyjskich na Kaukazie w końcowej fazie wojny kaukaskiej, namiestnik Kaukazu w latach 1856–1862.
Życiorys.
Pochodzenie i młodość.
Wywodził się ze znakomitego rodu Bariatinskich, daleko spokrewnionego z Rurykowiczami, był najstarszy z siedmiorga rodzeństwa. Jego ojciec Iwan Iwanowicz Bariatinski, wojskowy i dyplomata, posiadał znaczny majątek ziemski w guberni kurskiej. Iwan Bariatinski nie chciał, aby syn wybrał karierę wojskową, zamierzał wykształcić go na agronoma lub finansistę. Kilkuletnim Aleksandrem zajmowali się wynajęci nauczyciele angielscy. Jednak w 1825 r., gdy chłopiec miał 10 lat, Iwan Bariatinski zmarł. Jego matka z braku funduszy na dalsze kształcenie syna w domowych warunkach oddała go na pensję do Moskwy. Następnie w wieku 16 lat, wbrew woli rodziny, Aleksandr Bariatinski wstąpił do szkoły podchorążych gwardii, gdzie uczył się m.in. wraz z Michaiłem Lermontowem. W 1833 r. skończył szkołę ze stopniem korneta.
Kariera wojskowa.
Jako słuchacz szkoły wojskowej, a następnie młody oficer, Aleksandr Bariatinski prowadził lekkomyślny i rozrywkowy tryb życia, wikłał się w liczne romanse. Z powodu wywoływanych skandali został w 1835 r. wcielony do Kabardyńskiego pułku jegrów i wysłany na Kaukaz do walk z miejscowymi góralami; podczas jednego ze starć raniła go w bok kula. Po powrocie do Petersburga został nagrodzony Złotą Szablą „Za Odwagę”. W 1836 r., gdy odzyskał zdrowie, mianowano go adiutantem następcy tronu, carewicza Aleksandra. Odbył z nim trzyletnią podróż po Europie Zachodniej, podczas której starał się uzupełnić własne wykształcenie, gromadząc bogatą bibliotekę.
Od 1845 r. w stopniu pułkownika ponownie uczestniczył w wojnie kaukaskiej. Podczas ekspedycji dargińskiej przeciwko powstańcom imama Szamila dowodził 3 batalionem pułku Kabardyńskiego. Za udział w bitwie o auł Andi, w której został ponownie ranny, otrzymał order św. Jerzego IV klasy. Po leczeniu w Petersburgu wrócił na Kaukaz, od 1847 r. jako dowódca pułku Kabardyńskiego. 23 czerwca 1848 r. jednostka ta odznaczyła się w bitwie o auł Gergebil, za co jego dowódca otrzymał awans na stopień generała majora z równoczesnym włączeniem do świty cara. Dwa lata później popadł jednak w carską niełaskę, gdy odmówił ożenku z Mariją Stołypiną, wskazaną mu na narzeczoną przez Mikołaja I.
W 1850 r. mianowany dowódcą Kaukaskiej brygady grenadierów, rok później – dowódcą lewej flanki Kaukaskiej Linii Umocnionej. W latach 1851–1853 poprowadził dwie ekspedycje przeciwko wojskom Szamila w Czeczenii. W 1853 Aleksandr Bariatinski objął funkcję szefa sztabu wojsk rosyjskich na Kaukazie i otrzymał awans na stopień generała adiutanta.
W momencie wybuchu wojny krymskiej korpus pod dowództwem Bariatinskiego został skierowany do walki z Turkami. Za zwycięstwo pod Kurekdere generał został odznaczony orderem św. Jerzego III stopnia. Jednak wskutek sporów z nowym głównodowodzącym wojskami rosyjskimi na Kaukazie, Nikołajem Murawjowem, Bariatinski został odsunięty od dowodzenia. Powierzono mu najpierw dowództwo wojsk stacjonujących w Mikołajowie, a następnie gwardyjskiego korpusu rezerwowego.
Namiestnik Kaukazu.
Po wstąpieniu na tron Aleksandra II, który wysoko go cenił, Aleksandr Bariatinski został dowódcą sił rosyjskich na Kaukazie i zarazem namiestnikiem Kaukazu. Otrzymał również awans na stopień generała piechoty. Wspólnie z szefem sztabu Korpusu Kaukaskiego Dmitrijem Milutinem i dowodzącym lewym skrzydłem Kaukaskiej Linii Umocnionej N. Jewdokimowem opracował plan ostatecznej pacyfikacji Kaukazu. W wyniku prowadzonych konsekwentnie działań bojowych, do jesieni 1858 r. Rosjanie faktycznie opanowali Wielką i Małą Czeczenię, a Szamil musiał wycofać się do Dagestanu. W 1859 r. na wojska Szamila uderzono z trzech kierunków równocześnie; w sierpniu tego roku pod aułem Gunib Szamil oddał się do niewoli wojskom dowodzonym osobiście przez Bariatinskiego. Za ostateczne utrwalenie władzy Rosjan na Kaukazie Północnym Bariatinski otrzymał stopień generała-feldmarszałka.
Jako namiestnik Kaukazu sprzyjał misjom chrześcijańskim i rozwojowi rolnictwa. W 1862 r. został na własną prośbę zwolniony ze stanowiska i wyjechał na leczenie. Następnie był członkiem Rady Państwa. W czasie wojny austriacko-pruskiej w 1866 r. sugerował Rosji czynne wystąpienie po stronie Prus, by dokonać rozbioru Austro-Węgier, jednak jego projekt nie zyskał akceptacji tajnego komitetu specjalnego przy carze.
Aleksandr Bariatinski zmarł 25 lutego 1879 r. w Genewie i został pochowany w rodowym majątku Iwanowskoje w guberni kurskiej.
Był żonaty z gruzińską szlachcianką Jelizawietą zd. Orbeliani, primo voto Dawydową.
Odznaczenia.
Był odznaczony Orderem Świętego Andrzeja z mieczami (1859), Orderem Świętego Aleksandra Newskiego (1857), Orderem Orła Białego (1856), Orderem Świętego Jerzego II, III i IV klasy, Orderem Świętego Włodzimierza I i IV klasy, Orderem Świętej Anny I klasy, pruskim Orderem Świętego Jana Jerozolimskiego (1840), Orderem Orła Czerwonego III klasy (1838) i Orderem Orła Czarnego (1863), austriackim Orderem Leopolda (1839), węgierskim Orderem Świętego Stefana (1874), wirtemberskim Orderem Korony, perskim Orderem Lwa i Słońca I klasy (1852), holenderskim Orderem Wojskowym Wilhelma I klasy (1860), Krzyżem Wielkim francuskiego Orderu Legii Honorowej (1867), saskim Orderem Zasługi Cywilnej (1840), heskim Orderem Ludwika I klasy (1843), badeńskim Orderem Wierności (1861), luksemburskim Orderem Korony Dębowej II klasy (1844), sasko-weimarskim Orderem Sokoła Białego III klasy (1840).

</doc>
<doc id="1373365" url="https://pl.wikipedia.org/wiki?curid=1373365" title="Indyjskie filmy zgłoszone do rywalizacji o Oscara w kategorii filmu nieanglojęzycznego">
Indyjskie filmy zgłoszone do rywalizacji o Oscara w kategorii filmu nieanglojęzycznego

Lista indyjskich kandydatów do Oscara za najlepszy nieangielskojęzyczny film – rząd Indii powołuje corocznie komitet wybierający spośród wszystkich wyprodukowanych w danym roku filmów kandydata do Nagrody Akademii Filmowej za najlepszy film nieanglojęzyczny.

</doc>
<doc id="1373366" url="https://pl.wikipedia.org/wiki?curid=1373366" title="Bagienna Dolina Narwi">
Bagienna Dolina Narwi

Bagienna Dolina Narwi (PLB200001) – obszar specjalnej ochrony ptaków sieci Natura 2000 w województwie podlaskim o powierzchni 23 471,09 ha.
Bagienna Dolina Narwi obejmuje odcinek doliny Narwi o długości około 58 km i szerokości 0,3–4 km, pomiędzy Surażem a Żółtkami, w obrębie Narwiańskiego Parku Narodowego, oraz przyległe wysoczyzny w granicach prawie pokrywających się z otuliną Parku. Od Suraża po Rzędziany dolina ma charakter sezonowo zalewanej doliny rzecznej, a Narew tworzy wiele koryt o krętym biegu i formuje sieć cieków, zajmujących gdzieniegdzie całą szerokość dna doliny.
Ten odcinek doliny cechuje duża różnorodność siedlisk; występują tu głównie zbiorowiska szuwarowe – z udziałem trzcin ("Phragmites"), zbiorowiska turzyc ("Carex"), olsy i zarośla łęgowe z przewagą wierzb. Próby wyprostowania koryta rzeki na odcinku od Rzędzian po Żółtki na przełomie lat 70. i 80. XX w. spowodowały nagłe obniżenie stanów wody w korycie i na terenach przyległych.
Awifauna.
Cały obszar Bagiennej Doliny Narwi, prócz objęcia programem Natura 2000, uznany został przez BirdLife International za ostoję ptaków IBA (o nazwie Marshy Valley of the Narew River) ze względu na obecność wodniczki ("Acrocephalus paludicola") oraz skupiska ptaków wodno-błotnych w okresie wędrówek (kryterium C4). Występuje tu co najmniej 28 gatunków ptaków z Załącznika I Dyrektywy Rady 79/409/EWG oraz 10 gatunków z Polskiej Czerwonej Księgi. Prócz tego w okresie lęgowym Bagienną Dolinę Narwi zasiedla co najmniej 1% populacji krajowej (C3 i C6) bączka (PCK), bąka zwyczajnego (PCK), błotniaka stawowego, dubelta (PCK), kraski (PCK), podróżniczka (PCK), rybitwy czarnej, wodniczki (PCK), krwawodzioba, kszyka i rycyka. Ponad 10% polskiej populacji rokitniczki zasiedla tę ostoję.

</doc>
<doc id="1373368" url="https://pl.wikipedia.org/wiki?curid=1373368" title="Smernys">
Smernys

Smernys – długo trwające (miesiąc a nawet i więcej) święta pogrzebowe u pogańskich Bałtów. Niektóre plemiona umiały zamrażać nieboszczyków, więc kremacje można było odwlekać; dowodem tego pradawnego zwyczaju są szkielety z epoki brązu, przy których znaleziono larwy much.
Wierzono, że dusze zmarłych wchodzą w drzewa, kwiaty, zwierzęta; stąd jeszcze spotykany zakaz obcinania drzew i korzeni trawy na starych cmentarzach.

</doc>
<doc id="1373371" url="https://pl.wikipedia.org/wiki?curid=1373371" title="Saint-Maurice-St-Germain">
Saint-Maurice-St-Germain



</doc>
<doc id="1373372" url="https://pl.wikipedia.org/wiki?curid=1373372" title="Fregaty typu Kortenaer">
Fregaty typu Kortenaer



</doc>
<doc id="1373375" url="https://pl.wikipedia.org/wiki?curid=1373375" title="Juergen Macho">
Juergen Macho



</doc>
<doc id="1373384" url="https://pl.wikipedia.org/wiki?curid=1373384" title="McDonnell F-101 Voodoo">
McDonnell F-101 Voodoo

F-101 Voodoo – ponaddźwiękowy samolot myśliwski produkowany przez amerykańską firmę McDonnell Aircraft Corporation.
Już w 1946 roku rozpoczęto w firmie McDonnel Aircraft prace nad projektem "myśliwca penetrującego" XP-88. Kontrakt na budowę dwóch prototypów przyznano w czerwcu 1946 roku. Pierwszy prototyp XF-88 oblatano 20 października 1948 roku z dwoma silnikami turboodrzutowymi Westinghouse XJ34-WE13 o ciągu po 13,35 kN bez dopalania. Skośne skrzydła u nasady miały wloty powietrza. W połowie wysokiego statecznika pionowego umieszczono usterzenie poziome. Drugi prototyp XF-88A miał silniki z dopalaniem i działka. Pierwszy prototyp, oznaczony XF-88B pełnił rolę samolotu doświadczalnego. W jego części nosowej zamontowano silnik turbośmigłowy (pozostawiono silniki odrzutowe) i w 1953 jako pierwszy samolot śmigłowy przekroczył prędkość dźwięku. Jakkolwiek projekt XF-88 uznano za najlepszy w swoim czasie, to samolotu nie skierowano do produkcji.
Inżynier E.M. Flesh z firmy McDonnell zmodyfikował projekt i w maju 1953 roku USAF zamówiło nową wersję oznaczona F-101 Voodoo. Nie wykonano prototypu Voodoo jako takiego, lecz pewne modyfikacje wprowadzono w samolocie seryjnym F-101A, który oblatano 29 września 1954 roku. Zaprojektowano nowe skrzydło, statecznik pionowy miał kształt litery T, zamontowano silniki Pratt &amp; Whitney J57-P-53 o ciągu po 71,17 kN z dopalaniem. Uzbrojenie składało się z 4 działek M39. Na podwieszeniach zewnętrznych najczęściej umieszczano jedną bombę termojądrową (Mk 7 o masie 1688 kg i mocy 1 MT i dwa zbiorniki dodatkowe). Wersja rozpoznawcza RF-101A(35 egzemplarzy) była wyposażona w zestaw aparatów fotograficznych i nie mogła zabierać broni jądrowej. Tajwan otrzymał osiem maszyn tego typu.
Wersja F-101B (480 egzemplarzy) była dwumiejscowym myśliwcem uzbrojonym w dwa niekierowane pociski rakietowe z głowicą atomową AIR-2 (MB-1) Genie w wewnętrznej komorze na uzbrojenie oraz 2 naprowadzane na podczerwień rakiety AIM-4 Falcon. Pierwszy F-101B wprowadzono do służby w styczniu 1959 roku. Wersja F-101F, częściowo budowana od podstaw, a częściowo przebudowana z F-101B, miała dwa komplety drążków i pedałów sterowania. Ostatnie F-101B i F-101F wycofano z lotnictwa Gwardii Narodowej w 1981 roku. Po 1968 112 maszyn przekazano Kanadzie, gdzie otrzymały oznaczenie CF-101B i CF-101F.
W misjach bojowych w Wietnamie brały udział tylko rozpoznawcze RF-101C (loty bojowe wykonywały też tajwańskie RF-101A). W trakcie tych lotów utracono 28 maszyn; jedną zestrzelił MiG-21. W Europie i gdzie indziej RF-101C pełniły dyżury podczas alarmów atomowych i wykonywały loty rozpoznawcze. F-101C (47 egzemplarzy) był prawie identyczny z F-101A, miał jedynie wzmocniona konstrukcję i zmodyfikowany układ paliwowy, ułatwiający działanie dopalaczy silników. Głównym zadaniem F-101C miało być dokonywanie ataków nuklearnych z lotnisk Wielkiej Brytanii.

</doc>
<doc id="1373386" url="https://pl.wikipedia.org/wiki?curid=1373386" title="Blink 182'">
Blink 182'



</doc>
<doc id="1373387" url="https://pl.wikipedia.org/wiki?curid=1373387" title="Blink-182 (album)">
Blink-182 (album)

Blink-182 – piąty album studyjny zespołu Blink-182. Album został wyprodukowany przez Jerry’ego Finna, i został wydany 18 listopada 2003 przez Geffen Records. Krążek otrzymał pozytywne recenzje od krytyków muzycznych. Zostały wydane cztery single - "Feeling This", "I Miss You", "Down" i "Always", a każdy ukazał się na kompilacji największych przebojów grupy. Blink-182 była ostatnią płytą studyjną zespołu przed przerwą rozpoczętą w 2005 roku. 
Lista utworów.
Lista utworów z pierwszego wydania albumu:

</doc>
<doc id="1373388" url="https://pl.wikipedia.org/wiki?curid=1373388" title="Dziemiany-Lipusz (gmina)">
Dziemiany-Lipusz (gmina)

Dziemiany-Lipusz – dawna gmina wiejska istniejąca w latach 1976-1983 w woj. gdańskim (dzisiejsze woj. pomorskie). Siedzibą władz gminy były Dziemiany.
Gmina została utworzona w dniu 2 lipca 1976 roku w woj. gdańskim przez połączenie gmin Dziemiany i Lipusz.
1 stycznia 1984 gmina Dziemiany-Lipusz została zlikwidowana. Z części gminy Dziemiany-Lipusz (wraz z sołectwem Gostomko z gminy Kościerzyna) utworzono gminę Lipusz, a pozostałe tereny gminy przemianowano na "gminę Dziemiany". Tak więc w praktyce obie gminy sprzed komasacji w 1976 roku ("Dziemiany" i "Lipusz") zostały z początkiem 1984 roku odtworzone, jednakże tylko gmina Dziemiany zachowała prawną ciągłość po gminie Dziemiany-Lipusz.

</doc>
<doc id="1373393" url="https://pl.wikipedia.org/wiki?curid=1373393" title="Świadczenia przedemerytalne">
Świadczenia przedemerytalne

Świadczenia przedemerytalne - świadczenie przyznawane osobom starszym, będącym w wieku przedemerytalnym, którzy spełniają określone w ustawie warunki. Celem jest umożliwienie osobom, którym z racji wieku trudno znaleźć pracę, dotrwanie do emerytury.
Prawo do świadczenia przedemerytalnego przysługuje osobie, która:
Wysokość świadczenia
Świadczenie przedemerytalne ustalane na podstawie ustawy przysługuje w wysokości wynoszącej, od 1 marca 2008 r., 757,79 zł. Jeżeli świadczenie to przyznawane jest osobie uprzednio uprawnionej do renty z tytułu niezdolności do pracy, a więc osobie, która prawo do tego świadczenia nabyła, wysokość tego świadczenia ustalana jest w kwocie renty, nie wyższej jednak niż 757,79 zł.
Prawo do świadczenia ustaje:

</doc>
<doc id="1373394" url="https://pl.wikipedia.org/wiki?curid=1373394" title="Daniel Bargiełowski">
Daniel Bargiełowski

Daniel Bargiełowski (ur. 18 listopada 1932 w Starachowicach, zm. 23 lipca 2016) – polski aktor i reżyser, także pisarz. Brat aktora Marka Bargiełowskiego.
Życiorys.
Absolwent Wydziału Aktorskiego PWST w Warszawie (1957). Był aktorem teatrów warszawskich – Teatru Narodowego (1957–1960) i Teatru Ziemi Mazowieckiej (1960–1962). Jako reżyser także współpracował z Teatrem Ziemi Mazowieckiej oraz z wieloma innymi teatrami – Bałtyckim Teatrem Dramatycznym im. Juliusza Słowackiego w Koszalinie (1976, 1978), Teatrem Dramatycznym w Gdyni (1981), Teatrem Powszechnym w Łodzi (1982, 1984, 1986, 1988), Teatrem im. Wojciecha Bogusławskiego w Kaliszu (1986), Teatrem Polskim w Szczecinie (1988), jak również z Teatrem POSK w Londynie (1989).
Opublikował powieści "Tropem krętym, fałszywym" (1976), "Szczerze, bez obciachu" (1979), "Relikwiarz z pleksiglasu" (1983) "Jak topór drwala" (1986) oraz biografie "Konterfekt renegata" (1996 – o Zygmuncie Berlingu) i "Po trzykroć pierwszy. Michał Tokarzewski-Karaszewicz - generał broni, teozof, wolnomularz, kapłan Kościoła liberalnokatolickiego" (trzy tomy, wyd. 2000–2002).
Został pochowany na cmentarzu Powązkowskim w Warszawie (kwatera 154c-2-27).

</doc>
<doc id="1373400" url="https://pl.wikipedia.org/wiki?curid=1373400" title="Hymn Królestwa Francji">
Hymn Królestwa Francji

Hymn Królestwa Francji – Królestwo Francji posiadało dwa hymny: w latach 1590-1815 "Niech żyje Henryk IV" a w latach 1815-1848 "Niech żyje król Ludwik", lecz druga pieśń wywodzi się z pierwszej i jest jej słowną modyfikacją.
W 1590, kiedy rozpoczynała się fala popularności króla Henryka IV wystawiona została sztuka, gdzie śpiewana była pierwsza zwrotka owej pieśni. W kilka miesięcy wszyscy - i szlachta i prosty lud mieli tę pieśń na ustach, a ona sama stała się hymnem. Z każdym ważnym wydarzeniem dodawano jakąś zwrotkę (np. ku pamięci króla Ludwika XVI dodano zwrotkę zaczynającą się na "Chantons l'antienne").
Po ostatecznym powrocie Ludwika XVIII pieśń została zmieniona w duchu restauracji i pogardy dla Napoleona. Nowy hymn przetrwał do końca rządów Ludwika Filipa I.
Istniała również trzecia wersja - bojowa, która została wymyślona podczas walki z rewolucją.

</doc>
<doc id="1373403" url="https://pl.wikipedia.org/wiki?curid=1373403" title="Macierz przejścia">
Macierz przejścia



</doc>
<doc id="1373406" url="https://pl.wikipedia.org/wiki?curid=1373406" title="Carska Biblioteka Publiczna">
Carska Biblioteka Publiczna



</doc>
<doc id="1373407" url="https://pl.wikipedia.org/wiki?curid=1373407" title="Cesarska Biblioteka Publiczna">
Cesarska Biblioteka Publiczna



</doc>
<doc id="1373408" url="https://pl.wikipedia.org/wiki?curid=1373408" title="Klazmatodendroza">
Klazmatodendroza

Klazmatodendroza (łac. "clasmatodendrosis") – typ zwyrodnienia komórek gleju astrocytarnego, pojawiający się w dysfunkcji bariery krew-mózg. Patologię tę opisał Alois Alzheimer pod nazwą "Füllkörperchen", a potem Santiago Ramón y Cajal; wprowadzony przez niego termin oznacza "utratę wypustek". 

</doc>
<doc id="1373410" url="https://pl.wikipedia.org/wiki?curid=1373410" title="Zakąska">
Zakąska

Zakąska – rodzaj przystawki; jedzenie spożywane po wypiciu wódki, szczególnie często praktykowane w Rosji i innych krajach słowiańskich. 
Zakąska obok funkcji kulinarnej pełni także rolę kulturową, podobnie jak i sama wódka; zazwyczaj jest ona podkreśleniem i scementowaniem „więzi” wspólnie pijących. Najczęściej spotykane zakąski to ogórki kiszone i śledzie w oleju (mające powstrzymywać wchłanianie alkoholu). Istnieje również zwyczaj „zakąszania” trunków innych niż wódka, na przykład piwa suszoną rybą, bądź grzybami marynowanymi, lecz nie jest to „zakąska” sensu stricto, bowiem nie służy lepszemu przyjęciu alkoholu, a jedynie spotęgowaniu pragnienia.
Z uwagi na użyte surowce zakąski dzieli się na:

</doc>
<doc id="1373419" url="https://pl.wikipedia.org/wiki?curid=1373419" title="Gaborowa Dolina">
Gaborowa Dolina



</doc>
<doc id="1373421" url="https://pl.wikipedia.org/wiki?curid=1373421" title="Jamnicka Dolina">
Jamnicka Dolina



</doc>
<doc id="1373423" url="https://pl.wikipedia.org/wiki?curid=1373423" title="Jałowiecka Dolina">
Jałowiecka Dolina



</doc>
<doc id="1373424" url="https://pl.wikipedia.org/wiki?curid=1373424" title="Raczkowa Dolina">
Raczkowa Dolina



</doc>
<doc id="1373427" url="https://pl.wikipedia.org/wiki?curid=1373427" title="Shibasaburō Kitasato">
Shibasaburō Kitasato

 – japoński lekarz i bakteriolog. Pracując w Hongkongu w 1894 r., określił czynnik zakaźny dżumy, niemal równocześnie z Alexandre'm Yersinem.

</doc>
<doc id="1373428" url="https://pl.wikipedia.org/wiki?curid=1373428" title="Rohacka Dolina">
Rohacka Dolina



</doc>
<doc id="1373431" url="https://pl.wikipedia.org/wiki?curid=1373431" title="Smutna Dolina">
Smutna Dolina



</doc>
<doc id="1373434" url="https://pl.wikipedia.org/wiki?curid=1373434" title="I bitwa pod Panipat">
I bitwa pod Panipat



</doc>
<doc id="1373435" url="https://pl.wikipedia.org/wiki?curid=1373435" title="Spalona Dolina">
Spalona Dolina



</doc>
<doc id="1373436" url="https://pl.wikipedia.org/wiki?curid=1373436" title="Wąska Dolina">
Wąska Dolina



</doc>
<doc id="1373437" url="https://pl.wikipedia.org/wiki?curid=1373437" title="Landrower">
Landrower



</doc>
<doc id="1373438" url="https://pl.wikipedia.org/wiki?curid=1373438" title="Zuberska Dolina">
Zuberska Dolina



</doc>
<doc id="1373439" url="https://pl.wikipedia.org/wiki?curid=1373439" title="Howard Melton Webb">
Howard Melton Webb



</doc>
<doc id="1373442" url="https://pl.wikipedia.org/wiki?curid=1373442" title="Panća Tattwa mantra">
Panća Tattwa mantra



</doc>
<doc id="1373443" url="https://pl.wikipedia.org/wiki?curid=1373443" title="Łatana Dolina">
Łatana Dolina



</doc>
<doc id="1373445" url="https://pl.wikipedia.org/wiki?curid=1373445" title="Żarska Dolina">
Żarska Dolina



</doc>
<doc id="1373447" url="https://pl.wikipedia.org/wiki?curid=1373447" title="Ricardo Pavoni">
Ricardo Pavoni

Elbio Ricardo Pavoni Cúneo (ur. 8 lipca 1943) – piłkarz urugwajski noszący przydomek "El Chivo", lewy obrońca. Wzrost 167 cm, waga 64 kg.
Życiorys.
Pavoni urodził się w Montevideo, a pierwsze kroki w piłkarskiej karierze stawiał w klubie Defensor Sporting. Nie widząc dla siebie przyszłości w futbolu, postanowił zakończyć grę w piłkę i zostać krupierem w kasynie gry. Nie doszło do tego, gdyż otrzymał propozycję gry w potężnym argentyńskim klubie CA Independiente.
Przybył do Independiente w wieku 21 lat, by zastąpić swego ciężko kontuzjowanego rodaka Tomása Rolana. Nikt wtedy nie mógł przewidzieć, że gra Pavoniego sprawi, iż kibice klubu całkowicie zapomną o Rolanie. Pierwszy mecz w barwach Independiente Pavoni rozegrał 24 marca 1965 w ramach turnieju Copa Libertadores 1965 przeciwko Boca Juniors, wygrany przez drużynę Independiente 2:0.
Z nowym klubem wkrótce sięgnąć miał po największe trofea w światowym futbolu, stając się jedną z gwiazd wszech czasów Independiente. Był lewym obrońcą, często określanym mianem lidera i symbolu drużyny Independiente. Pomimo że był obrońcą, zdobył dla klubu 57 bramek.
Przez 12 sezonów spędzonych w Independiente (1965-1976) był prawdziwym idolem kibiców. Szczególnie wielkie wrażenie robiły na widzach jego imponujące rajdy prowadzone na lewym skrzydle oraz rzuty wolne wykonywane lewą nogą z wielką precyzją, często kończące się zdobyciem bramki dla drużyny. Jest uważany przez wielu za piłkarza reprezentującego wzorcowe cechy urugwajskiego futbolu.
Pavoni wraz z Independiente odniósł wiele sukcesów - trzykrotnie zdobył mistrzostwo Argentyny, 5 razy wygrał turniej Copa Libertadores, trzykrotnie triumfował w Copa Interamericana oraz raz zwyciężył w walce o Puchar Interkontynentalny.
W najbardziej prestiżowym turnieju klubowym Ameryki Południowej, Copa Libertadores, Pavoni w barwach Independiente w latach 1965-1976 rozegrał 59 meczów i zdobył 6 bramek.
Był w kadrze "40" reprezentacji Urugwaju przed finałami mistrzostw świata w 1966 roku. Wziął udział w finałach mistrzostw świata w 1974 roku, gdzie Urugwaj odpadł już w fazie grupowej. Zagrał we wszystkich trzech meczach - z Holandią, Bułgarią (zdobył bramkę) i Szwecją.
Nigdy nie wziął udziału w turnieju Copa América.
Od 15 sierpnia 1962 do 23 czerwca 1974 rozegrał w reprezentacji Urugwaju 13 meczów i zdobył 2 bramki
Po zakończeniu kariery pracował w klubie Independiente jako trener rezerw i drużyn młodzieżowych. W kilku przypadkach opiekował się także pierwszym zespołem klubu.

</doc>
<doc id="1373452" url="https://pl.wikipedia.org/wiki?curid=1373452" title="Złota orfa">
Złota orfa

Złota orfa, złoty jaź, orfa, jaź złoty ("Leuciscus idus" v. "orpha") – barwna odmiana jazia ("Leuciscus idus") o złocisto-czerwonym lub pomarańczowym ubarwieniu. Hodowana jest jako ryba ozdobna w oczkach wodnych i stawach parkowych. Osiąga długość około 40 cm. Odżywia się drobnymi zwierzętami wodnymi i owadami.

</doc>
<doc id="1373453" url="https://pl.wikipedia.org/wiki?curid=1373453" title="Bahmanidzi">
Bahmanidzi



</doc>
<doc id="1373454" url="https://pl.wikipedia.org/wiki?curid=1373454" title="Julieta Serrano">
Julieta Serrano

Julieta Serrano (ur. 21 stycznia 1933, w Barcelonie, w Hiszpanii) - hiszpańska aktorka filmowa i teatralna. Pochodzi z aktorskiej rodziny.

</doc>
<doc id="1373459" url="https://pl.wikipedia.org/wiki?curid=1373459" title="Nikołaj Burdenko">
Nikołaj Burdenko

Nikołaj Nilowicz Burdenko (ros. Николай Нилович Бурденко, ur. w Kamience, zm. 11 listopada 1946 w Moskwie) – rosyjski lekarz, chirurg, twórca rosyjskiej szkoły neurochirurgicznej i poseł Rady Najwyższej Związku Radzieckiego.
Naczelny Chirurg Armii Czerwonej (1937–1946), członek Akademii Nauk ZSRR (od 1939), członek i pierwszy prezes Akademii Nauk Medycznych ZSRR (1944–1946), Bohater Pracy Socjalistycznej (1943), laureat Nagrody Stalinowskiej (1941). Uczestnik wojny rosyjsko-japońskiej, I i II wojny światowej.
Przewodniczący powołanej w 1944 roku Komisji Burdenki, która przy użyciu fałszerstw i fabrykowanych dowodów miała za zadanie przypisać nazistowskim Niemcom odpowiedzialność za zbrodnię katyńską, dokonaną w rzeczywistości przez radziecką tajną policję podległą NKWD.
Życiorys.
Edukacja i działalność zawodowa.
Nikołaj Burdenko urodził się 3 czerwca 1876 roku w miejscowości Kamienka w guberni penzeńskiej.
W 1891 wstąpił do seminarium teologicznego, a po ukończeniu studiów w 1897 roku wyjechał do Tomska, gdzie założono uniwersytet. Po ukończeniu dwóch kursów Burdenko został wydalony z uczelni za udział w studenckiej organizacji rewolucyjnej i zmuszony do opuszczenia Tomska. Studia kontynuował na Uniwersytecie w Dorpacie i ukończył je z wyróżnieniem w 1906 roku.
Od stycznia do grudnia 1904 roku służył jako wolontariusz w służbach medycznych na wojnie rosyjsko-japońskiej w Mandżurii, w bitwie pod Delisi został raniony w rękę.
W czerwcu 1910 roku został privatdozentem, a w listopadzie profesorem nadzwyczajnym tej uczelni. W 1918 roku został profesorem na Uniwersytecie w Woroneżu, od 1923 roku był profesorem na Wydziale Lekarskim Uniwersytetu Moskiewskiego, od 1930 roku przekształconego w 1. Moskiewski Uniwersytet Medyczny. Szefował tamtejszej klinice chirurgicznej, obecnie noszącej jego imię. Od 1929 roku był dyrektorem kliniki neurochirurgicznej Instytutu Radiologicznego, przekształconej w 1934 roku w pierwszy na świecie instytut neurochirurgiczny. Był członkiem honorowym Międzynarodowego Towarzystwa Chirurgów.
Pełnił funkcję osobistego lekarza Józefa Stalina, leczył także Wiaczesława Mołotowa oraz inne osobistości. W 1939 został członkiem Komunistycznej Partii Związku Radzieckiego.
Komisja Burdenki.
W styczniu 1944 roku został przewodniczącym komisji powołanej przez władze radzieckie do zbadania zbrodni katyńskiej, znanej jako tzw. Komisja Burdenki, która obarczyła Niemców odpowiedzialnością za rozstrzelanie polskich oficerów.
Pod koniec życia Burdenko przyznał, że rozstrzelania polskich oficerów dokonało radzieckie NKWD, uznając to za „wielki błąd” tych służb, stwierdził także, iż śmierć polskich oficerów nastąpiła w 1940 roku i że była to sprawa bezdyskusyjna dla niego jako lekarza. Wyznanie to złożył swojemu przyjacielowi, prof. uniwersytetu w Woroneżu, Borysowi Olszańskiemu, który przebywając na emigracji opisał ten fakt w czerwcu 1950 roku w liście do rosyjskigo czasopisma "Socjalisticzeski Westnik", które grupa przeciwników Stalina wydawala w Paryżu. Pół wieku później okazało się jednak, że raport Olszańskiego był prawdopodobnie zmyślony. Nie jest zatem jasne, czy Burdenko aktywnie uczestniczył w fałszerstwach NKWD, czy NKWD chciało oszukać również jego i innych członków komisji.
W latach 1990–1994, w trakcie śledztwa w sprawie zbrodni katyńskiej prowadzonego przez rosyjską Główną Prokuraturę Wojskową, ustalono, że Komisja Burdenki dopuszczała się fałszerstw i fabrykowała dowody.
Ostatnie lata.
Po zakończeniu wojny, po przebyciu dwóch zawałów serca, wycofał się z życia publicznego i zawodowego, zamieszkiwał przy ulicy Twerskiej w Moskwie.
Dorobek naukowy.
Nikołaj Burdenko jako jeden z pierwszych wprowadził do praktyki klinicznej chirurgię ośrodkowego i obwodowego układu nerwowego; badał przyczyny, obraz kliniczny i metody leczenia wstrząsu, wprowadził bulbotomię – zabieg przecięcia dróg nerwowych czerwienno-rdzeniowych na poziomie opuszki rdzenia przedłużonego, wykonywany u pacjentów z neuralgią trójdzielną.
Uznanie.
Imię Burdenki nosi instytut neurochirurgiczny w Moskwie, tamtejszy główny szpital wojskowy, wydział chirurgii Akademii Medycznej im. Seczenowa, szpital kliniczny w Penzy, ulice w Moskwie i Woroneżu. Asteroida (6754) Burdenko także została nazwana na jego cześć. Z okazji setnej rocznicy urodzin poczta ZSRR wydała okolicznościowy znaczek.

</doc>
<doc id="1373460" url="https://pl.wikipedia.org/wiki?curid=1373460" title="Zakład Iranistyki Wydziału Orientalistycznego Uniwersytetu Warszawskiego">
Zakład Iranistyki Wydziału Orientalistycznego Uniwersytetu Warszawskiego

Zakład Iranistyki Wydziału Orientalistycznego UW - jednostka Wydziału Orientalistycznego Uniwersytetu Warszawskiego.
Początków warszawskiej iranistyki należy szukać w utworzonej w 1933 Katedrze Turkologii i wiązać ją z osobą iranisty i turkologa, prof. Ananiasza Zajączkowskiego. Katedra oferowała wtedy jedynie naukę języka perskiego, co stopniowo rozszerzyła o historię literatury perskiej i Iranu. Badania w zakresie iranistyki kontynuowali jej absolwenci - Maria i Bogdan Składankowie, zatrudnieni w niej od 1956. W 1968 katedra utraciła swój status, aż do uzyskania przez Składanków tytułów doktora i utworzenie iranistyki w ramach Katedry Turkologii i Iranistyki, co przypieczętowano – w 1971 – dokonując po raz pierwszy odrębnej rekrutacji na tę specjalność. Jednym z lektorów katedry był Kaweh Pur Rahnama, autor pionierskich podręczników do nauki języka perskiego dla polskojęzycznych.
Od końca lat 90. XX wieku iranistyki regularnie gości lektorów języka perskiego z Iranu.
W 1996 utworzono osobny Zakład Iranistyki, którego kierownictwo objęła prof. Maria Składankowa, której miejsce zajęła później dr Anna Bylińska-Naderi. Obecnie funkcję tę sprawuje dr Sylwia Surdykowska.
Adres.
Krakowskie Przedmieście 26/28&lt;br&gt;
00-927 Warszawa

</doc>
<doc id="1373461" url="https://pl.wikipedia.org/wiki?curid=1373461" title="Nikołaj Burdienko">
Nikołaj Burdienko



</doc>
<doc id="1373478" url="https://pl.wikipedia.org/wiki?curid=1373478" title="Oświadczenia procesowe">
Oświadczenia procesowe

Oświadczenia procesowe – rodzaj czynności procesowych, wyrażenie treści intelektualnych uczestnika procesu. Dzielą się na oświadczenia postulujące (wnioski, podania, prośby) i oświadczenia woli.

</doc>
<doc id="1373481" url="https://pl.wikipedia.org/wiki?curid=1373481" title="Spostrzeżenia procesowe">
Spostrzeżenia procesowe

Spostrzeżenia procesowe - rodzaj czynności procesowych, percepcja wrażeń zmysłowych.

</doc>
<doc id="1373484" url="https://pl.wikipedia.org/wiki?curid=1373484" title="Sianowo (gmina)">
Sianowo (gmina)

Sianowo – dawna gmina wiejska istniejąca w latach 1934-1954 i 1973–1976 w woj. pomorskim/gdańskim (dzisiejsze woj. pomorskie). Siedzibą władz gminy było Sianowo.
Gmina zbiorowa Sianowo została utworzona 1 sierpnia 1934 roku w powiecie kartuskim w woj. pomorskim z dotychczasowych jednostkowych gmin wiejskich: Bącz, Głusino, Kolonja Mirachowo, Nowa Huta, Pomieczyńska Huta, Sianowo, Sianowska Huta, Staniszewo, Stara Huta, Grzybno (część), Prokowo (część), Pomieczyno (część), Bącka Huta (część), Kamienica Królewska (część) i Kamieński Młyn (część) oraz z obszarów dworskich położonych na tych terenach lecz nie wchodzących w skład gmin. 
Po wojnie (7 kwietnia 1945 roku) gmina wraz z całym powiatem kartuskim weszła w skład nowo utworzonego woj. gdańskiego. Według stanu z dnia 1 lipca 1952 roku gmina składała się z 10 gromad: Bącz, Głusino, Kolonia, Mirachowo, Nowa Huta, Pomieczyńska Huta, Sianowo, Sianowska Huta, Staniszewo, i Stara Huta. Gmina została zniesiona 29 września 1954 roku wraz z reformą wprowadzającą gromady w miejsce gmin.
Gminę Sianowo przywrócono w powiecie kartuskim, w woj. gdańskim wraz z reaktywowaniem gmin z dniem 1 stycznia 1973 roku. 1 czerwca 1975 roku gmina znalazła się w nowo utworzonym ("małym") woj. gdańskim. 2 lipca 1976 roku gmina została zniesiona przez połączenie jej terenów z dotychczasową gminą Kartuzy w nową gminę Kartuzy.

</doc>
<doc id="1373485" url="https://pl.wikipedia.org/wiki?curid=1373485" title="Siszelgajta">
Siszelgajta

Siszelgajta (również Sikelgajta albo Sigelgajta) z Salerno, 1040 - 16 kwietnia 1090, księżniczka lombardzka, córka Guimara IV, księcia Salerno, druga żona Roberta Guiscarda.
Wyszła za mąż za Roberta Guiscarda w 1058 po tym, jak Robert rozwiódł się ze swą pierwszą żoną, Abelradą, pod pozorem zbyt bliskiego pokrewieństwa. Ze strony Roberta, decyzja o poślubieniu Siszelgajty była prawdopodobnie motywowana nawiązaniem bliskich stosunków z księstwami longobardzkimi.
Towarzyszyła swemu mężowi, Robertowi, w jego wyprawach wojennych. Mimo iż początkowo odradzała Robertowi wyprawę przeciw Cesarstwu Bizantyjskiemu, uczestniczyła w wyprawie konno i w zbroi. Anna Komnena opisuje w Aleksjadzie, jak Siszelgajta konno nawoływała do powrotu uciekające wojska Roberta podczas bitwy pod Dyrrachium. 
W 1083 roku w Italii uczestniczyła w walkach Roberta u boku papieża Grzegorza VII przeciw cesarzowi Henrykowi IV. Później towarzyszyła Robertowi w drugiej wyprawie przeciw Bizancjum, podczas której Robert zmarł w Kefalonii w 1085 roku. Z Robertem miała ośmioro dzieci. 
Po śmierci została na własne życzenie pochowana na Monte Cassino. 

</doc>
<doc id="1373486" url="https://pl.wikipedia.org/wiki?curid=1373486" title="Opalenie (gmina)">
Opalenie (gmina)

Opalenie – dawna gmina wiejska istniejąca w latach 1934-1954 i 1973–1976 w woj. pomorskim/gdańskim (dzisiejsze woj. pomorskie). Siedzibą władz gminy było Opalenie.
Gmina zbiorowa Opalenie została utworzona 1 sierpnia 1934 roku w powiecie tczewskim w woj. pomorskim (II RP) z dotychczasowych jednostkowych gmin wiejskich: Aplinki, Jaźwiska, Jeleń, Opalenie i Rakowiec oraz z obszarów dworskich Dębowo i Wyręby. 
Po wojnie (7 kwietnia 1945 roku) gmina wraz z całym powiatem tczewskim weszła w skład nowo utworzonego woj. gdańskiego. Według stanu z dnia 1 lipca 1952 roku gmina składała się z 5 gromad: Jaźwiska, Jeleń, Opalenie, Rakowiec i Widlice. Gmina została zniesiona 29 września 1954 roku wraz z reformą wprowadzającą gromady w miejsce gmin.
Gminę Opalenie przywrócono w powiecie tczewskim, w woj. gdańskim wraz z reaktywowaniem gmin z dniem 1 stycznia 1973 roku. 22 maja 1975 roku do gminy Opalenie przyłączono część obszaru gminy Nowe w powiecie świeckim w woj. bydgoskim (sołectwa Kolonia Ostrowicka, Pieniążkowo i Półwieś). 1 czerwca 1975 roku gmina znalazła się w nowo utworzonym ("małym") woj. gdańskim. 2 lipca 1976 roku gmina została zniesiona przez połączenie jej terenów z dotychczasową gminą Gniew w nową gminę Gniew.

</doc>
<doc id="1373488" url="https://pl.wikipedia.org/wiki?curid=1373488" title="Krzysztof Perwanger">
Krzysztof Perwanger

Krzysztof Perwanger (ur. po 1700 w Tyrolu, zm. w 1785 w Reszlu) – rzeźbiarz, burmistrz Tolkmicka.
Życiorys.
Krzysztof Perwanger przybył do Tolkmicka z Tyrolu ok. 1735 roku. Był tam piwowarem, od 1746 r. został starszym cechu warzelników piwa. W roku 1758 został burmistrzem Tolkmicka. W Tolkmicku mieszkał do 1761 roku. Później krótko przebywał w Królewcu, u schyłku życia na stałe osiadł w Reszlu. Perwanger był dwukrotnie żonaty. Od 1741 r. z Elżbietą Feldkeller, córką burmistrza, po jej śmierci w 1759 z Dorotą Meschel. Z pierwszego związku miał syna Jana Krzysztofa.
Perwanger z technikami rzeźbiarskimi zapoznał się najprawdopodobniej w warsztacie Antoniego Kornowskiego w Tolkmicku. 
Był prekursorem rokoka na Warmii. Prace swoje wykonywał w gipsie, marmurze, piaskowcu, drewnie i kości słoniowej. Z warsztatu Perwangera obok rzeźb figuralnych wychodziły prace snycerskie jak ambony, konfesjonały i zdobienia organów.
Prace.
Znane i zachowane prace Krzysztofa Perwangera:

</doc>
<doc id="1373491" url="https://pl.wikipedia.org/wiki?curid=1373491" title="Musée Nissim de Camondo">
Musée Nissim de Camondo

Musée Nissim de Camondo – muzeum non-profit położone w Hôtelu Camondo przy ulicy "rue de Monceau" pod numerem 63, w granicach administracyjnych 8. dzielnicy Paryża.
Posiadłość, w której znajduje się muzeum, została zbudowana w 1911 roku przez bankiera Moïse de Camondo, który w swojej kolekcji zebrał sporą liczbę XVIII-wiecznych mebli oraz zabytków. Prace przy budowie muzeum nadzorował architekt wyznaczony przez Camondo, René Sergent. Nazwa muzeum pochodzi od imienia syna Moïse, Nissima de Camondo, który zginął podczas I wojny światowej. Oficjalne otwarcie muzeum odbyło się w 1935 roku.
Obecnie muzeum oraz posiadłość, w której się znajduje, jest prywatnym domem. Do dyspozycji turystów oraz gości dostępne są trzy piętra: parter niższy (kuchnia), parter wyższy (pokój formalny) oraz pierwsze piętro.
W muzeum znajdują się meble wykonane m.in. przez Jean-François Oebena, Jean Henri Riesenera oraz Georges'a Jacoba. Schody są ozdobione licznymi dywanami. W pokoju formalnym znajduje się spora liczba obrazów autorstwa Élisabeth Vigée-Lebrun oraz Francesco Guardiego. W kolekcji muzeum znajduje się także srebrna zastawa Orloffa, zaprojektowana przez Jacques'a-Nicolasa Roettiersa. Zastawy tej używała m.in. cesarzowa Katarzyna II. Innymi eksponatami w muzeum są rzeźby stworzone przez Jeana Houdona oraz kolekcja chińskich waz.

</doc>
<doc id="1373493" url="https://pl.wikipedia.org/wiki?curid=1373493" title="Joanna Obrusiewicz">
Joanna Obrusiewicz

Joanna Obrusiewicz (ur. 26 sierpnia 1980 w Bielsku-Białej) – polska piłkarka ręczna, grająca na pozycji lewej rozgrywającej, 98-krotna była reprezentantka Polski (2000-2015).. Żona Piotra Obrusiewicza (byłego reprezentanta kraju w piłce ręcznej). W maju 2016 roku ogłosiła zakończenie kariery sportowej.

</doc>
<doc id="1373494" url="https://pl.wikipedia.org/wiki?curid=1373494" title="Nowa Karczma-Liniewo (gmina)">
Nowa Karczma-Liniewo (gmina)

Nowa Karczma-Liniewo – dawna gmina wiejska istniejąca w latach 1976-1982 w woj. gdańskim (dzisiejsze woj. pomorskie). Siedzibą władz gminy była Nowa Karczma.
Gmina została utworzona w dniu 2 lipca 1976 roku w woj. gdańskim przez połączenie gmin Liniewo i Nowa Karczma.
1 października 1982 gmina Nowa Karczma-Liniewo została zlikwidowana. Z części gminy Nowa Karczma-Liniewo utworzono gminę Liniewo, a pozostałe tereny gminy przemianowano na "gminę Nowa Karczma". Tak więc w praktyce obie gminy sprzed komasacji w 1976 roku ("Liniewo" i "Nowa Karczma") zostały w 1982 roku odtworzone, jednak tylko gmina Nowa Karczma zachowała prawną ciągłość po gminie Nowa Karczma-Liniewo.

</doc>
<doc id="1373497" url="https://pl.wikipedia.org/wiki?curid=1373497" title="Impieratrica Marija (1913)">
Impieratrica Marija (1913)

Impieratrica Marija (Cesarzowa Maria) – rosyjski pancernik typu "Impieratrica Marija" z okresu I wojny światowej, nazwany imieniem Cesarzowej Marii Fiodorownej. Zatonął w październiku 1916 po wybuchu dziobowego magazynu amunicji.
Historia.
W 1911 złożono zamówienie na dwa pancerniki typu "Impieratrica Marija" w znajdującej się w budowie stoczni „Russud”. Jednym z powodów przyznania nowobudowanej stoczni tak dużego zamówienia był fakt, że wśród jej właścicieli byli członkowie rodziny carskiej.
Uroczyste rozpoczęcie budowy nastąpiło 11 czerwca 1911 w Mikołajowie. Położenie stępki miało miejsce 17 października 1911 na pochylni, będącej jeszcze w budowie.
Zakładano, że „Impieratrica Marija” będzie okrętem flagowym Floty Czarnomorskiej. Przy budowie korzystano z pomocy technicznej brytyjskiej stoczni John Brown &amp; Company z Clydebank.
Zgodnie z postanowieniami kontraktu okręt miał być zwodowany do lipca 1913. Zastrzeżono zastosowane rosyjskich materiałów, z wyjątkiem tych, które w Rosji nie były wytwarzane. W związku z tym w Wielkiej Brytanii zamówiono m.in. turbiny parowe i śruby napędowe.
Wodowanie „Impieratrica Marija” nastąpiło 6 października 1913. Po wybuchu I wojny światowej w sierpniu 1914 podjęto decyzję o przyśpieszeniu jego budowy.
Okręt wszedł do służby w czerwcu 1915. Jego głównym przeciwnikiem w rejonie Morza Czarnego były okręty tureckie. Pierwszym dowódcą (jeszcze w trakcie budowy), do 29 marca 1916, był Polak Kazimierz Porębski. 30 września 1915 okręt wyszedł w swój pierwszy rejs bojowy, którego celem był ostrzał zagłębia węglowego leżącego na tureckim wybrzeżu.
Przez kolejne miesiące okręt uczestniczył w eskortowaniu jednostek transportowych. Planowano także wykorzystać go w akcji przeciwko tureckim krążownikom. 9 lipca 1916 dzięki informacjom wywiadu udało się przygotować atak na turecki krążownik „Midilli” (eks niemiecki SMS „Breslau”). „Midili” uniknął zatopienia i zdołał odpłynąć jedynie dzięki nagłemu pogorszeniu się pogody.
7 października 1916 doszło do pożaru, a następnie dwóch eksplozji dziobowych składów amunicji. W wyniku wybuchów okręt doznał poważnych uszkodzeń, odwrócił się do góry dnem i zatonął. Zginęło 398 osób. W maju 1919 kadłub okrętu podniesiono z dna i wprowadzono do suchego doku. Złomowanie zakończyło się w 1927.
Zdemontowane podczas złomowania pancernika działa zostały ustawione na platformach kolejowych i były używane jako działa kolejowe TM-3-12.

</doc>
<doc id="1373499" url="https://pl.wikipedia.org/wiki?curid=1373499" title="Tolbutamid">
Tolbutamid

Tolbutamid – organiczny związek chemiczny, metylowa pochodna sulfonylomocznika, lek należący do doustnych leków hipoglikemizujących, który był szeroko stosowany w leczeniu cukrzycy typu II.
Był lekiem „pierwszego rzutu” z zarejestrowanych ówcześnie pochodnych sulfonylomocznika, wypierając dość wcześnie pierwszy zsyntetyzowany karbutamid z powodu jego silnych działań ubocznych. Zsyntetyzowanie nowszych pochodnych sulfonylomocznika (np. glimepiryd, gliklazyd) – które dodatkowo wykazują tzw. działanie pozatrzustkowe – sprawiło, że tolbutamid został w wielu krajach wycofany z lecznictwa.

</doc>
<doc id="1373504" url="https://pl.wikipedia.org/wiki?curid=1373504" title="Kielno (gmina)">
Kielno (gmina)

Kielno (do 1954 "Chwaszczyno") – dawna gmina wiejska istniejąca w latach 1973–1976 w woj. gdańskim (dzisiejsze woj. pomorskie). Siedzibą władz gminy było Kielno.
Gmina Kielno została utworzona w dniu 1 stycznia 1973 roku w powiecie wejherowskim w woj. gdańskim. W skład gminy weszły: Bojano, Chwaszczyno, Dobrzewino, Kielno, Koleczkowo, Leśno, Tuchom i Warzno.
1 czerwca 1975 roku gmina znalazła się w nowo utworzonym mniejszym woj. gdańskim.
2 lipca 1976 roku gmina została zniesiona, a jej tereny włączone do gmin Szemud (Bojano, Dobrzewino, Kielno, Koleczkowo, Leśno i Warzno) i Żukowo (Chwaszczyno i Tuchom).

</doc>
<doc id="1373505" url="https://pl.wikipedia.org/wiki?curid=1373505" title="Andrejs Rubins">
Andrejs Rubins

Andrejs Rubins (ur. 26 listopada 1978 w Rydze, zm. 3 sierpnia 2022) – piłkarz łotewski, który występował na pozycji lewego pomocnika.
Kariera klubowa.
Rubins urodził się w stolicy Łotwy, Rydze. Wychował się w klubie Auda Ryga, w barwach którego w 1996 roku zadebiutował w trzeciej lidze. W 1997 roku wyjechał do Szwecji i przez rok występował w tamtejszym klubie pierwszej ligi, Östers IF z miasta Växjö. Z klubem tym utrzymał się po barażach w Allsvenskan, a w 1998 wrócił na Łotwę. Został zawodnikiem najbardziej utytułowanego klubu w kraju, Skonto Ryga. Już w pierwszym sezonie spędzonym w tym klubie wywalczył mistrzostwo Łotwy, a także zdobył Puchar Łotwy. W 1999 roku ponownie został mistrzem kraju, a rok później wywalczył ze Skonto dublet.
Na początku 2001 roku Rubins wyjechał z kraju i trafił do Anglii. Do końca 2002 roku był zawodnikiem Crystal Palace F.C. W rundzie wiosennej sezonu 2000/2001 był jego podstawowym piłkarzem, ale już przez kolejne półtora roku rozegrał zaledwie 9 spotkań w Division One. W londyńskim klubie występował wraz z rodakiem Aleksandrsem Koļinką.
W 2003 roku Rubins trafił do Rosji. Został zawodnikiem Spartaka Moskwa, ale niedługo potem został wypożyczony do Szynnika Jarosław. Przez dwa lata był podstawowym zawodnikiem klubu i zajął kolejno 5. i 6. miejsce w Premier Lidze. W 2005 roku wrócił do Spartaka, ale rozegrał tylko 5 meczów dla ówczesnego wicemistrza Rosji. W 2006 roku znów grał w Szynniku, z którym spadł do Pierwszej Dywizji. W 2007 roku wypożyczono go do Liepājas Metalurgs, z którym wygrał Baltic League - 5:1 i 3:1 w finale z FK Ventspils. W 2008 roku podpisał kontrakt z azerskim Interem Baku.
Kariera reprezentacyjna.
W reprezentacji Łotwy Rubins zadebiutował 10 października 1998 roku w wygranym 1:0 spotkaniu eliminacji do Euro 2000 z Gruzją. W 2004 roku został powołany przez Aleksandrsa Starkovsa do kadry na Euro 2004. Tam zagrał we wszystkich trzech spotkaniach: przegranych 1:2 z Czechami i 0:3 z Holandią oraz zremisowanym 0:0 z Niemcami.

</doc>
<doc id="1373508" url="https://pl.wikipedia.org/wiki?curid=1373508" title="Zbigniew Skłodowski">
Zbigniew Skłodowski

Zbigniew Skłodowski ps. „Kura” (ur. 1 stycznia 1920 w majątku Towianki w gm. Szaty (pow. Kiejdany), zm. 13 czerwca 1942) – przywódca Szarych Szeregów na Litwie.
Biogram.
Urodził się w rodzinie ziemiańskiej o tradycjach patriotycznych. Ojciec Stanisław Skłodowski był rzeźbiarzem, ochotnikiem-legionistą 1 Pułku Ułanów Krechowieckich, matka Zofia z Abramowiczów – pielęgniarką chirurgiczną. Miał dwie młodsze siostry – Kalinę i Sławę.
Początkowo naukę pobierał w domu, następnie w 1935 zdał egzaminy do polskiego gimnazjum im. Adama Mickiewicza w Kownie. Tam rozpoczął działalność w szeregach nielegalnego polskiego harcerstwa. Brał udział w obozach instruktorskich organizowanych w Polsce – w 1936 w Brennej dla Polskiego Harcerstwa Zagranicznego i w 1937 w Spale. Założył drużynę im. Ks. Józefa Poniatowskiego w gimnazjum w Kownie, następną w polskim gimnazjum w Wiłkomierzu i przejął opiekę nad drużyną w Poniewieżu. Przyczynił się do powstania dwóch polskich drużyn harcerskich na wsiach w okolicach Kowna i Kiejdan.
Po wybuchu II wojny światowej wspólnie z Tadeuszem Kognowickim organizował pomoc uchodźcom z Polski. W latach 1939–1940 do chwili likwidacji polskiego gimnazjum wydawał pisemko „Zarzewie”; dwutygodnik, którego był redaktorem, a które miało na celu krzewienie ducha polskiego wśród młodzieży. W czasie okupacji Litwy przez Związek Radziecki Zbigniew Skłodowski organizował przerzuty żołnierzy zagrożonych represjami ze strony sowieckiej na tereny okupowanej przez Niemców Polski. Wiosną 1940 w tajnym głosowaniu „Rada Starszych” harcerstwa wybrała go na swego przywódcę, a komendant Chorągwi Wileńskiej hm Józef Grzesiak (harcmistrz) „Czarny” mianował hm Zbigniewa Skłodowskiego komendantem Szarych Szeregów na Litwie – organizacji opartej na strukturze przedwojennego Harcerstwa Polskiego na tym terenie.
Od 1941 organizował szkolenia wojskowe mężczyzn w Wilnie i na Litwie Kowieńskiej oraz ucieczki i wykup Polaków z obozu koncentracyjnego w Prawieniszkach. Aktywną działalnością instruktorską i organizatorską położył fundamenty pod przyszłą rozbudowę Armii Krajowej okręgu samodzielnego Wilno i podokręgu Litwa Kowieńska.
Poszukiwany przez litewską „Saugumę” i gestapo został aresztowany na przełomie stycznia i lutego 1942 na dworcu w Wilnie. Po ciężkich torturach w więzieniu na Łukiszkach został rozstrzelany 13 czerwca 1942 w Ponarach.
Zbigniew Skłodowski został pośmiertnie odznaczony:

</doc>
<doc id="1373509" url="https://pl.wikipedia.org/wiki?curid=1373509" title="Dobrzec (gmina)">
Dobrzec (gmina)

Dobrzec – dawna gmina wiejska istniejąca w latach 1973–1976 w województwie poznańskim, a następnie w województwie kaliskim (dzisiejsze województwo wielkopolskie). Nazwa gminy pochodzi od Dobrca (obecnie dzielnica Kalisza), lecz siedzibą władz gminy był Kalisz.
Gmina została utworzona 1 stycznia 1973 w powiecie kaliskim w woj. poznańskim. 1 czerwca 1975 gmina weszła w skład nowo utworzonego woj. kaliskiego.
2 lipca 1976 gmina Dobrzec została zniesiona, a jej obszar włączono do gmin Blizanów, Godziesze Wielkie, Gołuchów, Nowe Skalmierzyce i Żelazków oraz (łącznie z Dobrzecem) do miasta Kalisza.

</doc>
<doc id="1373512" url="https://pl.wikipedia.org/wiki?curid=1373512" title="Andrija Fuderer">
Andrija Fuderer

Andrija Fuderer (ur. 13 maja 1931 w Suboticy, zm. 2 października 2011 w Palamós) – belgijski szachista pochodzenia chorwackiego, arcymistrz od 1990 roku.
Kariera szachowa.
W 1947 r. podzielił I-II m. (wspólnie z Borislavem Ivkovem) w mistrzostwach Jugosławii juniorów. Wkrótce awansował do ścisłej krajowej czołówki. W latach 1952 - 1958 trzykrotnie wystąpił na szachowych olimpiadach, zdobywając 5 medali (drużynowo srebrny i dwa brązowe oraz srebrny i brązowy za wyniki indywidualne), natomiast w 1957 – w drużynowych mistrzostwach Europy w Wiedniu, gdzie jugosłowiańscy szachiści zajęli II m.. Wielokrotnie wystąpił w finałach indywidualnych mistrzostw kraju, najlepsze wyniki osiągając w latach 1951 (II-III m. za Braslavem Rabarem, wspólnie z Petarem Trifunoviciem), 1952 (II m. za Petarem Trifunoviciem) oraz 1953 (dz. I m. wspólnie z Braslavem Rabarem i Vasją Pircem). W 1954 r. odniósł jeden z największych sukcesów w karierze, zajmując IV m. (za Wolfgangiem Uhlmannem, Braslavem Rabarem i Janem Donnerem) w turnieju strefowym w Monachium, dzięki czemu w 1955 r. wystąpił w turnieju międzystrefowym w Göteborgu (gdzie zajął XV m.).
Największe sukcesy w międzynarodowych turniejach osiągnął w :
Wielokrotnie wystąpił w reprezentacji kraju w meczach drużynowych, jeden z najlepszych wyników osiągając w 1959 r. w Kijowie, gdzie w spotkaniu przeciwko Związkowi Radzieckiemu pokonał 3 - 1 Dawida Bronsteina. W połowie lat 60. zakończył międzynarodową karierę szachową. Według systemu rankingowego Chessmetrics, najwyższą punktację osiągnął w styczniu 1955 r., z wynikiem 2674 pkt zajmował wówczas 19. miejsce na świecie.
W 1952 r. Międzynarodowa Federacja Szachowa nadała mu tytuł mistrza międzynarodowego, a w 1990 – honorowy tytuł arcymistrza (za wyniki osiągnięte w przeszłości).

</doc>
<doc id="1373516" url="https://pl.wikipedia.org/wiki?curid=1373516" title="Anna Jung">
Anna Jung

Hanna Anna Jung-Hauska – (ur. 6 czerwca 1944) prof. dr hab. n. med., lekarz specjalista w dziedzinie pediatrii, nefrologii, alergologii. Kierownik w latach 1991-2015 Kliniki Pediatrii, Nefrologii i Alergologii Dziecięcej Wojskowego Instytutu Medycznego w Warszawie. Prezydent Europejskiego Towarzystwa Termologicznego oraz Polskiego Towarzystwa Diagnostyki Termograficznej w Medycynie.

</doc>
<doc id="1373522" url="https://pl.wikipedia.org/wiki?curid=1373522" title="Cahier de l’Echiquier français">
Cahier de l’Echiquier français

Cahier de l’Echiquier français – francuskie czasopismo szachowe założone w 1925 roku przez G Legraina. W 1929 roku zostało wznowione przez François le Lionnaisa. Ukazywało się do 1935 roku. Zajmowało się grą praktyczną, teorią, historią, a także powiązaniami szachów z literaturą, kulturą, i sztuką.

</doc>
<doc id="1373526" url="https://pl.wikipedia.org/wiki?curid=1373526" title="Niegardów (gmina)">
Niegardów (gmina)

Niegardów (do 1954 "Koniusza") – dawna gmina wiejska istniejąca w latach 1973–1976 w woj. krakowskim (dzisiejsze woj. małopolskie). Siedzibą gminy był Niegardów.
Gmina została utworzona w dniu 1 stycznia 1973 roku w powiecie proszowickim w woj. krakowskim. 1 czerwca 1975 roku gmina znalazła się w nowo utworzonym woj. miejskim krakowskim.
2 lipca 1976 roku gmina została zniesiona, a z jej obszaru oraz z obszaru zniesionej gminy Wierzbno utworzono nową gminę Koniusza. Jedynie sołectwo Skrzeszowice z gminy Niegardów włączono do gminy Kocmyrzów-Luborzyca.

</doc>
<doc id="1373528" url="https://pl.wikipedia.org/wiki?curid=1373528" title="Wierzbno (gmina w województwie krakowskim)">
Wierzbno (gmina w województwie krakowskim)

Wierzbno – dawna gmina wiejska istniejąca do 1954 roku oraz w latach 1973–1976 w woj. kieleckim, a potem kolejno w woj. krakowskim i woj. miejskim krakowskim (dzisiejsze woj. małopolskie). Siedzibą gminy było Wierzbno.
W okresie międzywojennym gmina Wierzbno należała do powiatu miechowskiego w woj. kieleckim. Po wojnie gmina przez bardzo krótki czas zachowała przynależność administracyjną, lecz już 1 kwietnia 1945 roku została wraz z całym powiatem miechowskim przyłączona do woj. krakowskiego. Według stanu z dnia 1 lipca 1952 roku gmina składała się z 13 gromad: Biórków Wielki, Czernichów, Glew, Glewiec, Górka Jaklińska, Karwin, Łaganów, Siedliska, Szarbia, Wąsów, Wierzbno, Wroniec i Wronin.
Jednostkę zniesiono wraz ze zlikwidowaniem gmin i wprowadzeniem gromad 29 września 1954 roku. Powstała wówczas w powiecie miechowskim "gromada Wierzbno", którą dwa dni później, czyli 1 października 1954 roku, włączono do nowo utworzonego powiatu proszowickiego w tymże województwie.
Gmina została reaktywowana w dniu 1 stycznia 1973 roku w powiecie proszowickim, w woj. krakowskim. 1 czerwca 1975 gmina weszła w skład nowo utworzonego miejskiego woj. krakowskiego. 2 lipca 1976 roku gmina została zniesiona, a z jej obszaru oraz z obszaru zniesionej gminy Niegardów utworzono gminę Koniusza.

</doc>
<doc id="1373529" url="https://pl.wikipedia.org/wiki?curid=1373529" title="Święto Milicji Obywatelskiej i Służby Bezpieczeństwa">
Święto Milicji Obywatelskiej i Służby Bezpieczeństwa

Święto Milicji Obywatelskiej i Służby Bezpieczeństwa – święto obchodzone w Polskiej Rzeczypospolitej Ludowej do 1989 roku na cześć Milicji Obywatelskiej i Służby Bezpieczeństwa. Obchodzono je 7 października, w rocznicę powołania MO przez PKWN w 1944 roku.
Podczas tego święta dekorowano funkcjonariuszy Milicji Obywatelskiej i Służby Bezpieczeństwa odznaczeniami państwowymi.
Od 1989 przez kolejnych sześć lat formacja przeznaczona do ochrony bezpieczeństwa ludzi i mienia nie miała swojego oficjalnego święta. Awanse i wyróżnienia wręczano policjantom w Dniu Niepodległości. Potrzeba kontynuacji i pamięci o tych wszystkich, którzy służyli bezpieczeństwu przyczyniła się do ustanowienia w 1995 roku Święta Policji.

</doc>
<doc id="1373530" url="https://pl.wikipedia.org/wiki?curid=1373530" title="Gmina Wierzbno (ujednoznacznienie)">
Gmina Wierzbno (ujednoznacznienie)

dawne gminy:

</doc>
<doc id="1373531" url="https://pl.wikipedia.org/wiki?curid=1373531" title="José Maria Aldama Truchuelo">
José Maria Aldama Truchuelo

José Maria Aldama Truchuelo (ur. w listopadzie 1902 w Madrycie, zm. 1970) – hiszpański psychiatra i neuropatolog.
Po ukończeniu studiów w 1923 pracował w Hospital General Servicio de Neurología, któremu szefował Sanchís Banús. Pod koniec lat 20. wyjechał do Wiednia, gdzie miał możliwość badań w Hirnforschungsabteilung des Laboratoriums der Wiener Psychiatrischen Universitätsklinik Juliusa Wagnera-Jauregga i Constantina von Economo. Tam ukończył swoją dysertację doktorską poświęconą cytoarchitektonice dziecięcej kory mózgowej.

</doc>
<doc id="1373532" url="https://pl.wikipedia.org/wiki?curid=1373532" title="Prowincja Monza i Brianza">
Prowincja Monza i Brianza

Prowincja Monza i Brianza (wł. "Provincia di Monza e della Brianza") – jedna z prowincji we Włoszech. Została prawnie ustanowiona w 2004 roku jako dwunasta prowincja w regionie Lombardia. Prawo to weszło w życie w 2009. Prowincja dzieli się na 55 gminy (wcześniej należące do prowincji Mediolan), a jej siedzibą administracyjną jest miasto Monza.

</doc>
<doc id="1373535" url="https://pl.wikipedia.org/wiki?curid=1373535" title="Prowincja Monza">
Prowincja Monza



</doc>
<doc id="1373537" url="https://pl.wikipedia.org/wiki?curid=1373537" title="Dariusz Krupicz">
Dariusz Krupicz

Dariusz Andrzej Krupicz (ur. 12 lutego 1962 w Warszawie) – polski muzyk, perkusista.
Życiorys.
W 1984 roku razem z Markiem Kościkiewiczem i Piotrem Kubiaczykiem założył zespół Mono. W 1987 roku zespół zmienił nazwę na De Mono. Jest współkompozytorem utworów z pierwszych dwóch płyt: "Kochać inaczej" (1989) i "Oh Yeah!" (1990). Następnie, nagrał wraz z zespołem kolejne płyty: "Stop" (1992), "Abrasax" (1994), "Paparazzi" (1997), "Play" (1999) i "De Luxe" (2001). Chociaż nie uczestniczył w nagraniu płyty "Siedem dni" (2006), wciąż był wtedy w składzie De Mono (do 2007 r.) i pojawił się na okładce albumu oraz w materiałach promocyjnych. W czasach sporu o nazwę grupy De Mono (kiedy to od 2008 r. do 2020 r., dwa zespoły grały równolegle pod tym samym szyldem), Dariusz Krupicz znalazł się w składzie skompletowanym przez Marka Kościkiewicza - skład ten nagrał i wydał płytę "Enter" (2017).
W 1996 roku wspólnie z Piotrem Kubiaczykiem założył zespół Magma, z którym nagrał m.in. utwory: „Aicha”, „Wszystkie chwile” oraz „Kochać i pragnąć”.
W 2017 roku, jako jeden z 27 muzyków, nagrał dla Puckiego hospicjum pw. św Ojca Pio Ks. Jana Kaczkowskiego hymn pt. „Jak płomyk zapałki”. Do którego tekst napisał Bogdan Loebl.

</doc>
<doc id="1373538" url="https://pl.wikipedia.org/wiki?curid=1373538" title="Ogólnopolski Komitet Oporu">
Ogólnopolski Komitet Oporu

Ogólnopolski Komitet Oporu – pierwsza (nie licząc istniejącego tylko kilka dni Krajowego Komitetu Strajkowego) ogólnopolska struktura podziemia, powołana 13 stycznia 1982 roku na spotkaniu ukrywających się członków Komisji Krajowej NSZZ „Solidarność”. Wśród działaczy można wymienić Eugeniusza Szumiejko, Andrzeja Konarskiego (byli założycielami), Bogdana Borusewicza, Zbigniewa Bujaka, Władysława Frasyniuka, Stanisława Handzlika i Jerzego Milewskiego – zagranicznego przedstawiciela związku. OKO zakończył działalność 22 kwietnia 1982 r. na skutek różnicy zdań wśród jego liderów i powstania Tymczasowej Komisji Koordynacyjnej.
Powstała teoria mówiąca, że Ogólnopolski Komitet Oporu był organizacją fikcyjną bądź stworzoną przez Służbę Bezpieczeństwa, jest ona jednakże pozbawiona jakichkolwiek podstaw.

</doc>
<doc id="1373539" url="https://pl.wikipedia.org/wiki?curid=1373539" title="Akira Fujinami">
Akira Fujinami

 – japoński lekarz.
Życiorys.
Urodził się w prefekturze Aichi w 1870 roku. Ukończył studia na Wydziale Medycyny Cesarskiego Uniwersytetu w Tokio w 1895 roku, następnie spędził cztery lata w Niemczech, gdzie specjalizował się w patologii. W 1899 roku przyznano mu katedrę patologii Cesarskiego Uniwersytetu w Tokio i pozostał na tym stanowisku do 1930 roku. W 1918 roku otrzymał nagrodę Cesarskiej Akademii za badania nad schistosomatozą. Fujinami i Hachitarō Nakamura w doświadczeniach na myszach wyjaśnili cykl życiowy pasożyta "Schistosoma japonicum".

</doc>
<doc id="1373542" url="https://pl.wikipedia.org/wiki?curid=1373542" title="Jaśliska (gmina)">
Jaśliska (gmina)

Jaśliska – gmina wiejska w województwie podkarpackim, w powiecie krośnieńskim. Siedzibą gminy są Jaśliska.
Historia.
Jako zbiorowa gmina wiejska jednostka funkcjonowała wcześniej w latach 1934–1954 i 1973–1976 w woj. lwowskim, rzeszowskim i krośnieńskim. Siedzibą władz gminy były Jaśliska.
Do 1934 Jaśliska posiadały prawa miejskie, lecz za II RP funkcjonowały jako "wiejska gmina jednostkowa". Gmina "zbiorowa" Jaśliska została utworzona 1 sierpnia 1934 roku w powiecie sanockim w woj. lwowskim z dotychczasowych "jednostkowych" gmin wiejskich: Czeremcha, Daliowa, Darów, Jasiel, Jaśliska, Kamionka, Lipowiec, Moszczaniec, Polany Surowiczne, Posada Jaśliska, Rudawka Jaśliska, Surowica, Szklary, Wola Niżna, Wola Wyżna i Zawadka Rymanowska.
Po wojnie gmina znalazła się w powiecie sanockim w nowo utworzonym woj. rzeszowskim. Według stanu z dnia 1 lipca 1952 roku gmina składała się z 16 gromad: Czeremcha, Daliowa, Darów, Jasiel, Jaśliska, Kamionka, Lipowiec, Moszczaniec, Polany Surowiczne, Posada Jaśliska, Rudawka Jaśliska, Surowica, Szklary, Wola Niżna, Wola Wyżna i Zawadka Rymanowska. Gmina została zniesiona 29 września 1954 roku wraz z reformą wprowadzającą gromady w miejsce gmin. Jaśliska stały się siedzibą nowej "gromady Jaśliska" w powiecie sanockim w woj. rzeszowskim. W związku ze zniesieniem powiatu sanockiego z dniem 1 listopada 1972 roku, gromadę Jaśliska przyłączono do powiatu krośnieńskiego w tymże województwie.
Podział państwa na gromady zniesiono 1 stycznia 1973 roku, wprowadzając ponownie gminy. Gmina Jaśliska została reaktywowana w woj. rzeszowskim, lecz tym razem przynależała do powiatu krośnieńskiego. 1 czerwca 1975 roku gmina znalazła się w nowo utworzonym woj. krośnieńskim. 2 lipca 1976 roku gmina została ostatecznie zniesiona, a jej tereny włączono do gmin Dukla i Komańcza.
Reaktywacja w 2010.
Wniosek o reaktywowanie gminy Jaśliska w 2006 roku spotkał się z negatywną opinią MSWiA, które uznało, że dążenie do podziału gmin jest tendencją przeciwną do kierunku polityki państwa, polegającej na utrzymaniu jednostek dużych i silnych, gdyż takie jednostki posiadają większe możliwości budżetowe, większą zdolność absorpcji środków unijnych, a także efektywniej gospodarują środkami publicznymi. Projektowana gmina Jaśliska liczyłaby zaledwie 2077 mieszkańców i byłaby jednostką o słabym potencjale gospodarczym, co miałoby wpływ na jej niewielkie możliwości dochodowe. Także, proponowany podział spowodowałby osłabienie pozycji nowo powstałych gmin Dukla i Jaśliska, zwłaszcza ich zdolności finansowych i inwestycyjnych.
31 marca 2008 radni z Dukli podjęli ponowną uchwałę o podziale gminy i utworzeniu z jej części nowej gminy Jaśliska. Wniosek złożony w tym roku oparty był na dokumentach załączonych do wniosku rozstrzygniętego negatywnie dwa lata temu. W tej sytuacji MSWiA uznało, że w przypadku negatywnych rozstrzygnięć zainteresowani wnioskodawcy mogą ponownie wystąpić do ministra właściwego do spraw administracji publicznej, lecz wnioski te muszą być opracowane na nowo. W tej sytuacji wniosek Dukli o utworzeniu nowej gminy Jaśliska pozostał bez rozpatrzenia.
Po trzeciej próbie, zgodnie z rozporządzeniem Rady Ministrów z dnia 28 lipca 2009 roku, gmina została reaktywowana 1 stycznia 2010. Tym razem MSWiA pominęło uwarunkowania ekonomiczne, uzasadniając pozytywną decyzję argumentami socjalnymi i geograficznymi, takimi jak: wola mieszkańców lokalnej społeczności, lokalne więzi społeczne, historyczne i gospodarcze, jednorodność terytorium pod względem osadniczym oraz zwartość zamieszkałego terenu i jego znaczne oddalenie od siedziby dotychczasowej gminy Dukla, co stanowiło znaczne utrudnienie – zwłaszcza w okresie zimowym – ze względu na trudne warunki terenowe (położenie w obszarze górskim). Na obszar gminy złożyły się następujące wsie wchodzące dotychczas w skład gminy Dukla: Czeremcha, Daliowa, Jaśliska, Lipowiec, Posada Jaśliska, Szklary, Wola Niżna, Wola Wyżna.
W 2017 roku do gminy włączono Darów, Jasiel, Moszczaniec, Polany Surowiczne, Rudawkę Jaśliska i Surowicę z gminy Komańcza.
Sołectwa.
Daliowa, Jaśliska, Moszczaniec, Posada Jaśliska, Szklary i Wola Niżna
Miejscowości niesołeckie.
Darów, Czeremcha, Jasiel, Lipowiec, Polany Surowiczne, Rudawka Jaśliska, Surowica, Wola Wyżna
Sąsiednie gminy.
Dukla, Komańcza, Rymanów

</doc>
<doc id="1373543" url="https://pl.wikipedia.org/wiki?curid=1373543" title="D.Gray-man">
D.Gray-man

 – shōnen-manga stworzona przez Katsurę Hoshino. Pierwszy rozdział ukazał się w 2004 roku w magazynie „Shūkan Shōnen Jump”, wydawanym przez Shūeisha. Opowiada ona o Egzorcystach – wybrańcach Boga, „Apostołach Niewinności”. Są oni stowarzyszeni w organizacji nazywanej Czarnym Zakonem (ang. "Black Order"), której głównym celem jest powstrzymanie Hrabiego Millenium przed kolejnym zniszczeniem świata (pierwszym był biblijny Potop).
Ukazała się także powieść "Reverse", autorstwa Kaya'jego Kizakiego, która opowiada o przeszłości bohaterów.
W Polsce pierwsza seria anime emitowana była na AXN Spin HD.
Bohaterowie.
Black Order – tajemniczy zakon współpracujący z Watykanem, którego członkowie, Egzorcyści, mają jedno zadanie – chronić świat przed Hrabią Millenium i jego Akumami.

</doc>
<doc id="1373544" url="https://pl.wikipedia.org/wiki?curid=1373544" title="Grabownica Starzeńska (gmina)">
Grabownica Starzeńska (gmina)

Grabownica Starzeńska – dawna gmina wiejska istniejąca w latach 1934–1954 i 1973–1976 w woj. lwowskim, rzeszowskim i krośnieńskim (dzisiejsze woj. podkarpackie). Siedzibą władz gminy była Grabownica Starzeńska.
Historia.
Gmina zbiorowa Grabownica Starzeńska została utworzona 1 sierpnia 1934 roku w powiecie brzozowskim w woj. lwowskim z dotychczasowych jednostkowych gmin wiejskich: Górki, Grabownica Starzeńska, Grabówka, Humniska, Niebocko i Turzepole.
Na początku 1939 tytułami honorowego obywatelstwa gminy zostali wyróżnieni: Ignacy Mościcki, Edward Śmigły-Rydz, Felicjan Sławoj Składkowski, Eugeniusz Kwiatkowski.
Po wojnie gmina znalazła się w powiecie brzozowskim w nowo utworzonym woj. rzeszowskim. Według stanu z dnia 1 lipca 1952 roku gmina składała się z 6 gromad: Górki, Grabownica Starzeńska, Grabówka, Humniska, Niebocko i Turzepole. Gmina została zniesiona 29 września 1954 roku wraz z reformą wprowadzającą gromady w miejsce gmin.
Gmina została reaktywowana w dniu 1 stycznia 1973 roku. 1 czerwca 1975 roku gmina znalazła się w nowo utworzonym woj. krośnieńskim. 2 lipca 1976 roku gmina została zniesiona, a jej tereny włączono do gmin Brzozów, Dydnia i Sanok.

</doc>
<doc id="1373548" url="https://pl.wikipedia.org/wiki?curid=1373548" title="Bełda (gmina)">
Bełda (gmina)

Bełda (do 1877 "Przestrzele") – dawna gmina wiejska istniejąca do 1954 roku oraz w latach 1973–1976 w woj. białostockim, a następnie w woj. łomżyńskim (dzisiejsze woj. podlaskie). Siedzibą gminy była Bełda.
Gmina powstała w 1877 roku, za Królestwa Polskiego w powiecie szczuczyńskim w guberni łomżyńskiej, z obszaru dotychczasowej gminy Przestrzele.
W okresie międzywojennym gmina Bełda należała do powiatu szczuczyńskiego w woj. białostockim. Po wojnie gmina zachowała przynależność administracyjną. 12 marca 1948 roku powiat szczuczyński przemianowano na "powiat grajewski". Według stanu z 1 lipca 1952 roku gmina składała się z 26 gromad. Gmina została zniesiona 29 września 1954 roku wraz z reformą wprowadzającą gromady w miejsce gmin.
Gminę Bełda reaktywowano 1 stycznia 1973 roku w woj. białostockim powiecie grajewskim. 1 czerwca 1975 roku gmina znalazła się w nowo utworzonym woj. łomżyńskim. 2 lipca 1976 roku gmina została zniesiona przez połączenie z dotychczasową gminą Rajgród w nową gminę Rajgród.
Częściowy rezerwat faunistyczny o pow11.58ha utw,1958r miejsce gnieżdżenia się czapli siwej w borze sosnowym ,obok szosy do Rajgrodu.

</doc>
<doc id="1373549" url="https://pl.wikipedia.org/wiki?curid=1373549" title="Lachowo (gmina)">
Lachowo (gmina)

Lachowo – dawna gmina wiejska istniejąca przejściowo w XIX wieku oraz w latach 1923-1954 oraz 1973–1976 w woj. białostockim, a następnie w woj. łomżyńskim (dzisiejsze woj. podlaskie). Siedzibą gminy było Lachowo.
Za Królestwa Polskiego gmina Lachowo należała do powiatu szczuczyńskiego w guberni łomżyńskiej W 1877 roku jednostkę zniesiono przez włączenie do gminy Grabowo.
Gminę Lachowo odtworzono 1 stycznia 1923 roku w powiecie szczuczyńskim w woj. białostockim z części obszaru gminy Grabowo. Była to gmina graniczna z Prusami.
Po wojnie gmina zachowała przynależność administracyjną. 1 stycznia 1948 gmina Lachowo weszła w skład nowo utworzonego powiatu kolneńskiego w tymże województwie. Według stanu z 1 lipca 1952 roku gmina składała się z 23 gromad. Gmina została zniesiona 29 września 1954 roku wraz z reformą wprowadzającą gromady w miejsce gmin.
Gminę Lachowo reaktywowano 1 stycznia 1973 roku w woj. białostockim powiecie kolneńskim. 1 czerwca 1975 roku gmina znalazła się w nowo utworzonym woj. łomżyńskim. 2 lipca 1976 roku gmina została zniesiona przez połączenie z dotychczasową gminą Kolno w nową gminę Kolno.

</doc>
<doc id="1373552" url="https://pl.wikipedia.org/wiki?curid=1373552" title="Chillúe">
Chillúe



</doc>
<doc id="1373554" url="https://pl.wikipedia.org/wiki?curid=1373554" title="Jan Ciągliński">
Jan Ciągliński

Jan Ciągliński (ur. 20 lutego 1858 w Warszawie, zm. 6 stycznia 1913 w Petersburgu) – polski malarz działający w Rosji, prekursor rosyjskiego impresjonizmu.
Życiorys.
Uczył się rysunku w Warszawie u Wojciecha Gersona, później w Klasie Rysunkowej. Studiował w latach 1879-1885 w Cesarskiej Akademii Sztuk Pięknych w Petersburgu. W 1894 krótko naukę kontynuował w Paryżu.
Mieszkał od około 1879 w Sankt Petersburgu, gdzie po studiach został wykładowcą w Szkole Rysunkowej Towarzystwa Zachęty Sztuk, a następnie od 1902 w Wyższej Szkole Artystycznej przy Akademii Sztuk Pięknych. W 1906 otrzymał tytuł akademika, a w 1911 został mianowany członkiem rzeczywistym i pełnoprawnym profesorem Akademii. Prowadził równocześnie własną, prywatną szkołę malarską, był współzałożycielem grupy artystycznej Świat Sztuki. W 1912 uhonorowano go tytułem radcy dworu.
Ciągliński osiągnął znaczny sukces artystyczny w Rosji, pozostając mniej znany w Polsce. Malował pejzaże, często orientalne, obrazy symboliczne, kompozycje figuralne, dekoracje i portrety. Inspirację czerpał w podróżach, zwiedził Europę, północną Afrykę i Bliski Wschód. Był cenionym kolorystą, dużą wagę przywiązywał do światła i koloru. Przez krytykę został uznany za pierwszego impresjonistę w Rosji.
Ostatnią jego wolą artysty było podarowanie Polsce wszystkich jego prac i po roku 1922 większa ich część została przekazana muzeom w kraju.

</doc>
<doc id="1373556" url="https://pl.wikipedia.org/wiki?curid=1373556" title="Felix Vicq d'Azyr">
Felix Vicq d'Azyr



</doc>
<doc id="1373557" url="https://pl.wikipedia.org/wiki?curid=1373557" title="Karl Friedrich Burdach">
Karl Friedrich Burdach



</doc>
<doc id="1373558" url="https://pl.wikipedia.org/wiki?curid=1373558" title="El Toro">
El Toro



</doc>
<doc id="1373560" url="https://pl.wikipedia.org/wiki?curid=1373560" title="Białaszewo (gmina)">
Białaszewo (gmina)

Białaszewo – dawna gmina wiejska istniejąca do 1954 roku oraz w latach 1973–1976 w woj. białostockim, a następnie w woj. łomżyńskim (dzisiejsze woj. podlaskie). Siedzibą gminy było za II RP oraz w latach 70. Białaszewo, a w latach 1945–54 Lipińskie.
W 1880 r. obszar gminy Białaszewo wynosił 15815 mórg. Mieszkało na terenie gminy 5000 osób.
W okresie międzywojennym gmina Białaszewo należała do powiatu szczuczyńskiego w woj. białostockim. Po wojnie gmina zachowała przynależność administracyjną. 12 marca 1948 roku powiat szczuczyński przemianowano na "powiat grajewski". Według stanu z 1 lipca 1952 roku gmina składała się z 23 gromad. Gmina została zniesiona 29 września 1954 roku wraz z reformą wprowadzającą gromady w miejsce gmin.
Gminę Białaszewo reaktywowano 1 stycznia 1973 roku w woj. białostockim powiecie grajewskim. 1 czerwca 1975 roku gmina znalazła się w nowo utworzonym woj. łomżyńskim. 2 lipca 1976 roku gmina została zniesiona, a jej tereny włączone do gmin Grajewo i Radziłów.

</doc>
<doc id="1373561" url="https://pl.wikipedia.org/wiki?curid=1373561" title="Prowincje senackie">
Prowincje senackie

Prowincje senackie – prowincje rzymskie, w których prawo do wyznaczania zarządców (prokonsuli) miał wyłącznie Senat. Prowincje te były własnością narodu rzymskiego i znajdowały się daleko od limesu, w związku z czym nie były zagrożone – dlatego też nie stacjonowały tam legiony, co miało ograniczyć możliwość odebrania władzy cesarzowi przez Senat. Użytkownikom gruntów prowincjonalnych nakładano daniny w postaci "stipendium".
Prowincje rzymskie zostały podzielone na senackie i cesarskie niedługo po objęciu godności cesarskiej przez Oktawiana.
W 14 roku n.e. prowincjami senackimi były:

</doc>
<doc id="1373562" url="https://pl.wikipedia.org/wiki?curid=1373562" title="One of Us Must Know (Sooner or Later)">
One of Us Must Know (Sooner or Later)

One of Us Must Know (Sooner or Later) – piosenka skomponowana przez Boba Dylana, nagrana przez niego w styczniu, i wydana na albumie "Blonde on Blonde" w maju 1966.
Historia i charakter utworu.
„One of Us Must Know (Sooner or Later)” należy do najwcześniej nagranych utworów do albumu "Blonde on Blonde". Jeśli za właściwe pierwsze sesje do tego albumu będzie się uważać sesje styczniowe, to piosenka ta została nagrana na drugiej takiej sesji 25 stycznia 1966, jeszcze w Studiu A firmy Columbia. Pierwsza sesja odbyła się 21 stycznia; powstały podczas niej ostateczna wersja "She's Your Lover Now" oraz pierwsze wersje "Visions of Johanna".
„She’s Your Lover Now” wydaje być się wyjściowym utworem dla „One of Us Must Know” i to zarówno pod względem muzycznym, jak i treściowym. Zapewne dlatego nie ukazał się na albumie; piosenka pochodna okazała się zdecydowanie bardziej rozwinięta. Innym utworem, który także wykazuje pewne podobieństwa jest, nagrany podczas październikowych (1965) sesji, „Can You Please Crawl Out Your Window?”, w którym jednak raczej chodzi o zerwanie związku lub przynajmniej ucieczkę.
Utwór ten jest spokrewniony także z „Boots of Spanish Leather” i jest poświęcony całkowicie jednostronnej „konwersacji” mężczyzny z kobietą. Problemem mężczyzny są jego kłopoty z wejściem na głębszy poziom intymności... Dylan przeprowadza tu właściwie autopsję romansu, dociekając co, kiedy i jak zmieniło się w związku na gorsze. Styl przybrany przez Dylana sugeruje, że oskarża on jednak przede wszystkim siebie. Jeśli napisał „Nie chciałem cię tak źle traktować” (ang. „I didn’t mean to treat you so bad”), to sam sugeruje, że zdawał sobie sprawę z tego, że jednak w jakimś stopniu traktował partnerkę źle. Utwór kończy się pesymistycznie; narrator daje znać, iż jego destrukcyjna osobowość nie ma ani zdolności, ani nawet zamiaru ograniczyć swoich krzywdzących innych wad charakterologicznych.
Sesje i koncerty Dylana, na których wykonywał ten utwór.
1976.
19 maja 1976 – koncert w „Henry Levitt Arena”, Wichita w stanie Kansas, USA

</doc>
<doc id="1373563" url="https://pl.wikipedia.org/wiki?curid=1373563" title="La Concepción">
La Concepción



</doc>
<doc id="1373564" url="https://pl.wikipedia.org/wiki?curid=1373564" title="Gać (gmina w województwie łomżyńskim)">
Gać (gmina w województwie łomżyńskim)

Gać – dawna gmina wiejska istniejąca w latach 1973–1976 w woj. białostockim a następnie w woj. łomżyńskim (dzisiejsze woj. podlaskie). Nazwa gminy pochodzi od wsi Gać, lecz siedzibą władz gminy były Puchały
Gmina została utworzona 1 stycznia 1973 roku w powiecie zambrowskim w woj. białostockim. W skład gminy weszły sołectwa: Bacze Mokre, Bacze Suche, Czerwony Bór, Gać, Gronostaje, Konopki, Koty, Koziki, Lubostań, Łady Borowe, Łady Polne, Mieczki, Milewo, Modzele-Skudosze, Modzele-Wypychy, Nowe Szeligi, Nowe Wyrzyki, Pęsy-Lipino, Polki-Teklin, Pruszki Wielkie, Puchały, Stare Modzele, Stare Szeligi, Wybrany i Wygoda.
1 czerwca 1975 roku gmina znalazła się w nowo utworzonym woj. łomżyńskim. 
2 lipca 1976 roku gmina została zniesiona, a jej tereny włączone do gmin Łomża, Rutki i Zambrów.

</doc>
<doc id="1373565" url="https://pl.wikipedia.org/wiki?curid=1373565" title="Prowincje cesarskie">
Prowincje cesarskie

Prowincje cesarskie – (łac. "provintiae Caesaris") w okresie Cesarstwa Rzymskiego prowincje rzymskie, których nominalnym namiestnikiem (w randze prokonsula) z ramienia senatu i ludu rzymskiego był sam cesarz. Pozostałe prowincje, tzw. senatorskie, otrzymywały namiestników wybieranych drogą losowania spośród byłych konsulów lub pretorów. Podział prowincji rzymskich na cesarskie i senatorskie ukształtował się w latach 20. I w. p.n.e., gdy senat przyznał Augustowi namiestnictwo części prowincji i z prawem wykonywania go za pośrednictwem zastępców (legatów). W praktyce zarząd prowincji cesarskich sprawowali legaci dowolnie mianowani i odwoływani przez cesarza. Prowincje te były najczęściej granicami Imperium Rzymskiego, na nich stacjonowały legiony, które były pod bezpośrednią władzą cesarza.
Prowincjami cesarskimi w różnych okresach były:

</doc>
<doc id="1373566" url="https://pl.wikipedia.org/wiki?curid=1373566" title="Rogienice Wielkie (gmina)">
Rogienice Wielkie (gmina)

Rogienice Wielkie (do 1954 "Rogienice") – dawna gmina wiejska istniejąca do 1954 roku oraz w latach 1973–1976 w woj. białostockim (przejściowo w woj. warszawskim), a następnie w woj. łomżyńskim (dzisiejsze woj. podlaskie). Siedzibą gminy były Rogienice (Wielkie).
Na początku okresu międzywojennego gmina Rogienice należała do powiatu kolneńskiego w woj. białostockim, a w związku ze zniesieniem powiatu 1 kwietnia 1932 roku gminę przyłączono do powiatu łomżyńskiego w tymże województwie. 1 kwietnia 1939 roku gminę Rogienice wraz z całym powiatem łomżyńskim przyłączono do woj. warszawskiego.
Przez krótki okres po wojnie gmina zachowała przynależność administracyjną, lecz już z dniem 18 sierpnia 1945 roku została wraz z powiatem łomżyńskim wyłączona z woj. warszawskiego i przyłączona z powrotem do woj. białostockiego. Według stanu z 1 lipca 1952 roku gmina była podzielona na 25 gromad. Gmina została zniesiona 29 września 1954 roku wraz z reformą wprowadzającą gromady w miejsce gmin. 
Reaktywowano ją jako gminę Rogienice Wielkie 1 stycznia 1973 roku w tymże powiecie i województwie. Gmina objęła wówczas sołectwa Budy-Mikołajki, Chludnie, Dobrzyjałowo, Drożęcin-Lubiejewo, Górki-Sypniewo, Górki-Szewkowo, Karwowo, Kisielnica, Kobylin, Kołaki-Strumienie, Kołaki-Wietrzychowo, Murawy, Nagórki, Pęza, Popki, Rogienice Piaseczne, Rogienice Wielkie, Rogienice-Wypychy, Stary Cydzyn, Stary Drożęcin, Śmiarowo, Waśki, Włodki, Wysokie Małe, Wysokie Wielkie i Zalesie. 1 czerwca 1975 roku gmina weszła w skład nowo utworzonego woj. łomżyńskiego. 2 lipca 1976 roku została zniesiona, a jej tereny włączone do gmin Mały Płock, Piątnica i Stawiski.
Demografia.
W II Rzeczypospolitej.
Według Powszechnego Spisu Ludności z 1921 roku gminę w ówczesnych granicach zamieszkiwało 5.369 osób – 5.200 było wyznania rzymskokatolickiego, 43 prawosławnego, 34 ewangelickiego, a 92 mojżeszowego. Jednocześnie 5.328 mieszkańców zadeklarowało polską przynależność narodową, 19 żydowską a 22 rosyjską. Było tu 791 budynków mieszkalnych.

</doc>
<doc id="1373567" url="https://pl.wikipedia.org/wiki?curid=1373567" title="Szczepankowo (gmina)">
Szczepankowo (gmina)

Szczepankowo – dawna gmina wiejska istniejąca do 1954 roku oraz w latach 1973–1976 w woj. białostockim (przejściowo w woj. warszawskim), a następnie w woj. łomżyńskim (dzisiejsze woj. podlaskie). Siedzibą gminy było Szczepankowo.
Przez większą część okresu międzywojennego gmina Szczepankowo należała do powiatu łomżyńskiego w woj. białostockim. 1 kwietnia 1939 roku gminę Szczepankowo wraz z całym powiatem łomżyńskim przyłączono do woj. warszawskiego.
Według Powszechnego Spisu Ludności z 1921 roku gminę zamieszkiwało 5103 osoby, 348 było wyznania rzymskokatolickiego, 9 prawosławnego, 18 ewangelickiego a 119 mojżeszowego. Jednocześnie 5019 mieszkańców zadeklarowało polską przynależność narodową, 8 białoruską, 75 żydowską a 1 rosyjską. Było tu 753 budynków mieszkalnych.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
Przez krótki okres po wojnie gmina zachowała przynależność administracyjną, lecz już z dniem 18 sierpnia 1945 roku została wraz z powiatem łomżyńskim wyłączona z woj. warszawskiego i przyłączona z powrotem do woj. białostockiego. Według stanu z 1 lipca 1952 roku gmina była podzielona na 32 gromady. Gmina została zniesiona 29 września 1954 roku wraz z reformą wprowadzającą gromady w miejsce gmin. 
Gminę Szczepankowo reaktywowano 1 stycznia 1973 roku w tymże powiecie i województwie. 1 czerwca 1975 roku gmina weszła w skład nowo utworzonego woj. łomżyńskiego. 2 lipca 1976 roku gmina została zniesiona, a jej tereny włączone do gmin Łomża, Miastkowo i Śniadowo.

</doc>
<doc id="1373568" url="https://pl.wikipedia.org/wiki?curid=1373568" title="Sabana Grande">
Sabana Grande



</doc>
<doc id="1373569" url="https://pl.wikipedia.org/wiki?curid=1373569" title="Zaręby (gmina)">
Zaręby (gmina)

Zaręby – dawna gmina wiejska istniejąca do 1954 roku oraz w latach 1973–1976 w woj. warszawskim, a następnie w woj. ostrołęckim (dzisiejsze woj. mazowieckie). Siedzibą gminy były Zaręby.
W okresie międzywojennym gmina Zaręby należała do powiatu przasnyskiego w woj. warszawskim. Gmina Zaręby była jednostką położoną w ekstremalnym północno-wschodnim rogu woj. warszawskiego, przy granicy z Prusami Wschodnimi.
Po wojnie gmina zachowała przynależność administracyjną. Według stanu z 1 lipca 1952 roku gmina składała się z 13 gromad: Binduga, Brodowe Łąki, Budki, Krukowo, Kwiatkowo, Łaz, Nowa Wieś, Poścień, Pruskołęka, Rachujka, Rzodkiewnica, Wierzchowizna i Zaręby. Gminę zniesiono 29 września 1954 roku wraz z reformą wprowadzającą gromady w miejsce gmin. 
Gminę Zaręby reaktywowano 1 stycznia 1973 roku w tymże powiecie i województwie 1 czerwca 1975 gmina weszła w skład nowo utworzonego woj. ostrołęckiego. 2 lipca 1976 roku gmina została zniesiona przez połączenie z dotychczasową gminą Chorzele w nową gminę Chorzele (obecnie jedynie Brodowe Łąki znajdują się w obrębie gminy Baranowo).

</doc>
<doc id="1373570" url="https://pl.wikipedia.org/wiki?curid=1373570" title="San Juan Bautista">
San Juan Bautista



</doc>
<doc id="1373571" url="https://pl.wikipedia.org/wiki?curid=1373571" title="La Democracia">
La Democracia



</doc>
<doc id="1373572" url="https://pl.wikipedia.org/wiki?curid=1373572" title="San Juan de los Morros">
San Juan de los Morros



</doc>
<doc id="1373573" url="https://pl.wikipedia.org/wiki?curid=1373573" title="Pedregal">
Pedregal



</doc>
<doc id="1373574" url="https://pl.wikipedia.org/wiki?curid=1373574" title="Kudowa-Zdrój (gmina)">
Kudowa-Zdrój (gmina)

Kudowa-Zdrój (do 1976 i od 1991 "Lewin Kłodzki") – dawna gmina wiejska istniejąca w latach 1976–1991 w woj. wałbrzyskim (dzisiejsze woj. dolnośląskie). Siedzibą władz gminy była Kudowa-Zdrój, która stanowiła odrębną gminę miejską.
Gmina została powołana w dniu 2 lipca 1976 w woj. wałbrzyskim w związku z przemianowaniem gminy Lewin Kłodzki na "Kudowa-Zdrój" i przeniesieniem siedziby gminnych organów władzy i administracji państwowej z Lewina Kłodzkiego do Kudowy-Zdroju.
2 kwietnia 1991 roku siedziba gminy została przeniesiona z powrotem do Lewina Kłodzkiego z jednoczesnym przywróceniem nazwy "gmina Lewin Kłodzki". Obecnie istnieje tylko gmina miejska Kudowa-Zdrój. 
W 2010 gmina została uhonorowana Zielonym Czekiem - nagrodą WFOŚIGW we Wrocławiu.

</doc>
<doc id="1373575" url="https://pl.wikipedia.org/wiki?curid=1373575" title="Jahołdajewszczyzna">
Jahołdajewszczyzna

Jahołdajewszczyzna (Księstwo Jahołdajowe, Jahołdajowa (Jahołtajewa, Jehołtajewa) t´ma (tjma), Jahołdaj, Jagoldai, Jagalta; rus. Яголтай, Ягалтай, Еголдай, Егалтай, tatar. "Cağalday") – jedno z trzech litewskich lenn tatarskich (pozostałymi były "Kurska t´ma" i "Czernihiwska t´ma") na lewym brzegu Dniepru.
Powstało między 1428 a 1438 r. jako obszar w ziemi siewierskiej nadany przez wielkiego księcia litewskiego dawnemu temnikowi tatarskiemu Jahołdajowi Sarajewiczowi. Jahołdaj był jednym z wodzów Uług Mehmeda, chana popieranego przez Witolda w okresie walk wewnętrznych w rozpadającej się faktycznie Złotej Ordzie.
Carewicz Jahołdaj Sarajewicz zdecydował się pozostać w Wielkim Księstwie Litewskim, osiedlając się ze swymi poddanymi między Sejmem i Dońcem. Obszar należącego do niego lenna obejmował tereny po Oskoł na wschodzie, Chotmyszl na południu, Murzęcz na zachodzie i Kursk na północy. W zamian za nadaną ziemię Jahołdaj miał bronić pogranicza litewskiego przed najazdami Tatarów.
Po śmierci Jahołdaja Sarajewicza rządy w księstwie objął jego syn Roman (zm. 1493), a następnie córka Romana wydana za mąż za księcia Jerzego Borysowicza Wiaziemskiego. Około 1494 książę Wiazemski wraz z żoną zbiegł do Moskwy, a Jahołdajewszczyzna weszła w skład Wielkiego Księstwa Litewskiego.
Jednak już po 1500 r. znalazła się w granicach Wielkiego Księstwa Moskiewskiego.
W historiografii o Jahołdajewszczyźnie po raz pierwszy napisał Stefan Maria Kuczyński w swojej pracy habilitacyjnej (1937) "Ziemie Czernihowsko-Siewierskie pod rządami Litwy (XIV—XVI w.)". O randze odkrycia świadczyło uwzględnienie go przez Władysława Semkowicza w dużej mapie XV wieku Królestwa Polskiego i Wielkiego Księstwa Litewskiego.

</doc>
<doc id="1373576" url="https://pl.wikipedia.org/wiki?curid=1373576" title="Growing, Pains;Michael Montalbano">
Growing, Pains;Michael Montalbano



</doc>
<doc id="1373577" url="https://pl.wikipedia.org/wiki?curid=1373577" title="Libertad">
Libertad



</doc>
<doc id="1373578" url="https://pl.wikipedia.org/wiki?curid=1373578" title="Masakra w Akihibara">
Masakra w Akihibara



</doc>
<doc id="1373579" url="https://pl.wikipedia.org/wiki?curid=1373579" title="Nieszawa (gmina)">
Nieszawa (gmina)

Nieszawa (od 1991 "Waganiec") – gmina wiejska istniejąca w latach 1973-1991 w woj. bydgoskim, a następnie w woj. włocławskim. Siedzibą gminy była Nieszawa, która stanowiła odrębną gminę miejską.
Gminę Nieszawa utworzono 1 stycznia 1973 roku w powiecie aleksandrowskim w woj. bydgoskim. 1 czerwca 1975 roku gmina weszła w skład nowo utworzonego woj. włocławskiego. 
2 kwietnia 1991 roku siedziba gminy została przeniesiona z Nieszawy do Wagańca, z jednoczesną zmianą nazwy gminy na "gmina Waganiec"; równocześnie dołączono do Nieszawy wieś "Kolonia Nieszawa" z gminy Waganiec.

</doc>
<doc id="1373580" url="https://pl.wikipedia.org/wiki?curid=1373580" title="Soledad">
Soledad



</doc>
<doc id="1373581" url="https://pl.wikipedia.org/wiki?curid=1373581" title="Bukowno (gmina)">
Bukowno (gmina)

Bukowno (do 1977 i od 1991 "Bolesław") – dawna gmina wiejska istniejąca w latach 1977–1991 w woj. katowickim. Siedzibą gminy było Bukowno, które nie wchodziło w jej skład (gmina miejska).
Gmina została utworzona 1 lutego 1977 roku w woj. katowickim, po przemianowaniu gminy Bolesław na "gminę Bukowno" ustalając siedzibę gminnych organów władzy i administracji państwowej w Bukownie. Równocześnie powołano wspólną Radę Narodową dla Miasta i Gminy Bukowno w Bukownie.
2 kwietnia 1991 roku oddzielna siedziba gminy została utworzona z powrotem w Bolesławiu z jednoczesną zmianą nazwy gminy na "gmina Bolesław".
Obecnie istnieje tylko gmina miejska Bukowno.

</doc>
<doc id="1373583" url="https://pl.wikipedia.org/wiki?curid=1373583" title="Żory (gmina 1977–1982)">
Żory (gmina 1977–1982)

Żory (1973–77 i od 1982 "Suszec") – dawna gmina wiejska istniejąca w latach 1977–1982 w woj. katowickim (obecnie woj. śląskie). Siedzibą władz gminy były Żory, które stanowiły odrębną gminę miejską.
Gmina została utworzona 1 lutego 1977 w woj. katowickim, w związku z przemianowaniem gminy Suszec na "Żory", ustalając siedzibę gminnych organów władzy i administracji państwowej w Żorach. Równocześnie powołano wspólną Radę Narodową dla Miasta i Gminy Żory w Żorach.
1 stycznia 1982 wspólną Radę Narodową dla Miasta i Gminy Żory zniesiono, tworząc dwie oddzielne: Miejską Radę Narodową w Żorach dla miasta Żory i Gminną Radę Narodową w Suszcu dla gminy Żory.
1 października 1982 siedziba gminy została oficjalnie przeniesiona z powrotem do Suszca z jednoczesną zmianą nazwy gminy na "gmina Suszec" (zmiana ta planowana była na 1 stycznia 1982, ale przez ogłoszenie stanu wojennego wprowadzono ją 10 miesięcy później).
Obecnie istnieje tylko miejska gmina Żory.
Nie należy mylić gminy Żory (1977–1982) z gminą Żory, istniejącą w latach 1945–1954, ponieważ była to gmina o zupełnie innym zasięgu terytorialnym. W latach 1973–1975 funkcjonowała ona pod nazwą gmina Baranowice, "równocześnie" z gminą Suszec, z której powstała gmina Żory (1977–1982).

</doc>
<doc id="1373585" url="https://pl.wikipedia.org/wiki?curid=1373585" title="Bełk (gmina)">
Bełk (gmina)

Bełk (od 1977 "Leszczyny") – dawna gmina wiejska istniejąca w latach 1945–54 i 1973–77 w woj. śląskim, tzw. dużym katowickim (czasowo nazwanym stalinogrodzkim), tzw. małym katowickim (obecnie teren woj. śląskie). Siedzibą władz gminy był Bełk.
Gmina zbiorowa Bełk powstała w grudniu 1945 w powiecie rybnickim w woj. śląskim ("śląsko-dąbrowskim"). Według stanu z 1 stycznia 1946 gmina składała się z 4 gromad: Bełk, Palowice, Stanowice i Szczejkowice. 6 lipca 1950 zmieniono nazwę woj. śląskiego na "katowickie", a 9 marca 1953 na "woj. stalinogrodzkie".
Według stanu z 1 lipca 1952 gmina składała się w dalszym ciągu z 4 gromad (bez zmian). Gmina została zniesiona 29 września 1954 wraz z reformą wprowadzającą gromady w miejsce gmin.
Gminę Bełk reaktywowano 1 stycznia 1973 w tymże powiecie i województwie. W skład gminy Bełk weszły 4 sołectwa (Bełk, Palowice, Stanowice i Szczejkowice) oraz obręb Przegędza (ten ostatni wyłączony z miasta Leszczyny).
1 czerwca 1975 gmina weszła w skład nowo utworzonego (mniejszego) woj. katowickiego.
1 lutego 1977 siedziba gminy została przeniesiona do Leszczyn z jednoczesną zmianą nazwy jednostki na "gminę Leszczyny" (od 1 stycznia 1992 zmienioną w miejsko-wiejską gminę o nazwie "Czerwionka-Leszczyny").

</doc>
<doc id="1373587" url="https://pl.wikipedia.org/wiki?curid=1373587" title="Mordoplan">
Mordoplan

Mordoplan – album grupy muzycznej Klaus Mit Foch, nagrany po opuszczeniu zespołu przez Lecha Janerkę i Krzysztofa Pociechę w 1987 i wydany rok później. W 2012 ukazał się po raz pierwszy na CD. Reedycję wydało Stowarzyszenie Kulturalno-Artystyczne Rita Baum w limitowanym nakładzie 500 egzemplarzy. 
Skład nagrywający płytę stworzył jeszcze jeden utwór pt. „Głową w mur”, który nie został nigdzie wydany. Piosenkę można spotkać jedynie na kasetach magnetofonowych, na których znajdują się nagrania z Festiwalu w Jarocinie z 1988 roku 
Charakterystyczna okładka płyty została w pierwszym wydaniu na LP wydrukowana na bardzo miękkim i nietrwałym papierze przypominającym gazetowy. Album spotkał się ze zróżnicowanym przyjęciem: w recenzji w miesięczniku "Magazyn Muzyczny" przyznano płycie najwyższą ocenę, natomiast w drugim piśmie zajmującym się rockiem – miesięczniku "Non Stop" – album otrzymał notę najniższą.

</doc>
<doc id="1373588" url="https://pl.wikipedia.org/wiki?curid=1373588" title="Leszczyny (gmina 1977–1991)">
Leszczyny (gmina 1977–1991)

Leszczyny (do 1977 "Bełk") – dawna gmina wiejska w latach 1977–1991. Siedzibą władz gminy były Leszczyny (od 1992 "Czerwionka-Leszczyny"), które stanowiły odrębną gminę miejską.
Gmina Leszczyny powstała 1 lutego 1977 roku w związku z przeniesieniem siedziby gminy z Bełku do miasta Leszczyn i przemianowaniem wiejskiej gminy Bełk na "Leszczyny", do której dołączono także część zniesionej gminy Ochojec (sołectwo Książenice). Miasto Leszczyny nie wchodziło w skład gminy, jednak obie jednostki posiadały wspólne rady narodowe.
Do 1 stycznia 1992 wiejska gmina Leszczyny stanowiła odrębną jednostkę administracyjną od miasta (gminy miejskiej) Leszczyny (mimo posiadania wspólnych rad narodowych od 1977). 1 stycznia 1992 obie jednostki połączono, tworząc jedną miejsko-wiejską gminę o nazwie Czerwionka-Leszczyny. Zmiana nazw obu jednostek (miejskiej i wiejskiej) z "Leszczyny" na "Czerwionka-Leszczyny" (§3) nastąpiła więc tego samego dnia (1 stycznia 1992) co ich połączenie w jedną jednostkę "Czerwionka-Leszczyny" (§2).
Uwaga: Nie należy mylić gminy Leszczyny (1977–1991) z gminą Leszczyny, istniejącą w latach 1945–1954. Ta druga obejmowała tylko część gminy Leszczyny z lat 1977–1991 (a także tereny, które nie weszły w skład późniejszej gminy, np. Kamień i Leszczyny), ponieważ istniała równocześnie odrębna wiejska gmina Bełk; ponadto, siedziba gminy Leszczyny (1945–1954) mieściła się w Kamieniu pod Rzędówką, nie w Leszczynach. Gmina Leszczyny (1977–1991) różni się też od gminy Bełk (poza inną nazwą i inną siedzibą) tym, że gmina Bełk posiadała własną wiejską radę narodową, natomiast gmina Leszczyny (1977–1991) posiadała wspólną radę narodową z miastem Leszczyny, mimo że stanowiły one dwie odrębne jednostki administracyjne. Wreszcie, gmina Leszczyny (1977–1991) różni się od współczesnej gminy Czerwionka-Leszczyny, tym że ta pierwsza była gminą wiejską (nie obejmującą miasta), a ta druga gminą miejsko-wiejską (obejmującą zarówno miasto jak i obszary wiejskie).

</doc>
<doc id="1373590" url="https://pl.wikipedia.org/wiki?curid=1373590" title="Przejazdowo (gmina)">
Przejazdowo (gmina)

Przejazdowo (do 1954 "Wiślinka") – dawna gmina wiejska istniejąca w latach 1973–1976 w woj. gdańskim (dzisiejsze woj. pomorskie). Siedzibą władz gminy było Przejazdowo.
Gmina Przejazdowo została utworzona 1 stycznia 1973 w powiecie gdańskim w woj. gdańskim. 1 czerwca 1975 gmina weszła w skład nowo utworzonego (mniejszego) woj. gdańskiego.
15 stycznia 1976 gmina została zniesiona, a jej tereny włączone do gmin Cedry Wielkie i Pruszcz Gdański.

</doc>
<doc id="1373591" url="https://pl.wikipedia.org/wiki?curid=1373591" title="Gmina Turze">
Gmina Turze



</doc>
<doc id="1373592" url="https://pl.wikipedia.org/wiki?curid=1373592" title="Turze (gmina w województwie gdańskim)">
Turze (gmina w województwie gdańskim)

Turze (do 1954 "Godziszewo") – dawna gmina wiejska istniejąca w latach 1973–1976 w woj. gdańskim (dzisiejsze woj. pomorskie). Siedzibą władz gminy było Turze.
Gmina Turze została utworzona w dniu 1 stycznia 1973 roku w powiecie tczewskim w woj. gdańskim. 1 czerwca 1975 roku gmina znalazła się w nowo utworzonym mniejszym woj. gdańskim. 15 stycznia 1976 roku gmina została zniesiona, a jej tereny włączone do gmin Skarszewy (sołectwo Godziszewo), Starogard Gdański (sołectwo Siwiałka), Tczew (wszystkie sołectwa prócz Siwiałki, Godziszewa, Gołębiewka i Rościszewa) i Trąbki Wielkie (sołectwa Gołębiewko i Rościszewo).

</doc>
<doc id="1373594" url="https://pl.wikipedia.org/wiki?curid=1373594" title="Wielki Klincz (gmina)">
Wielki Klincz (gmina)

Wielki Klincz – dawna gmina wiejska istniejąca w latach 1973–1976 w woj. gdańskim (dzisiejsze woj. pomorskie). Siedzibą władz gminy był Wielki Klincz.
Gmina Wielki Klincz została utworzona w dniu 1 stycznia 1973 roku w powiecie kościerskim w woj. gdańskim. 1 czerwca 1975 roku gmina znalazła się w nowo utworzonym mniejszym woj. gdańskim. 15 stycznia 1976 roku gmina została zniesiona a jej tereny włączone do gmin Kościerzyna i Nowa Karczma.

</doc>
<doc id="1373596" url="https://pl.wikipedia.org/wiki?curid=1373596" title="Gmina Rudno">
Gmina Rudno



</doc>
<doc id="1373597" url="https://pl.wikipedia.org/wiki?curid=1373597" title="Rudno (gmina w województwie gdańskim)">
Rudno (gmina w województwie gdańskim)

Rudno (do 1954 "Małe Walichnowy") – dawna gmina wiejska istniejąca w latach 1973–1976 w woj. gdańskim (dzisiejsze woj. pomorskie). Siedzibą władz gminy było Rudno.
Gmina Rudno została utworzona w dniu 1 stycznia 1973 roku w powiecie tczewskim w woj. gdańskim. 1 czerwca 1975 roku gmina znalazła się w nowo utworzonym mniejszym woj. gdańskim. 15 stycznia 1976 roku gmina została zniesiona przez połączenie z dotychczasową gminą Pelplin w nową gminę Pelplin.

</doc>
<doc id="1373598" url="https://pl.wikipedia.org/wiki?curid=1373598" title="Wierzchucino (gmina)">
Wierzchucino (gmina)

Wierzchucino – dawna gmina wiejska istniejąca w latach 1945-1954 i 1973–1976 w woj. gdańskim (dzisiejsze woj. pomorskie). Siedzibą władz gminy było Wierzchucino.
Przed II wojną światową tereny te należały do Niemiec. Po wojnie (7 kwietnia 1945 roku) gmina weszła w skład nowo utworzonego woj. gdańskiego, jako "jedyna" gmina powiatu morskiego z tzw. Ziem Odzyskanych. Publikacja S. Srokowskiego (stan na 15 maja 1948) podaje jednak że gmina formalnie przynależała do powiatu lęborskiego i że tylko tymczasowo była przydzielona do powiatu morskiego (s. 52).
1 lipca 1951 roku zmieniono nazwę powiatu morskiego na "wejherowski". Według stanu z dnia 1 lipca 1952 roku gmina składała się z 9 gromad: Białogóra, Brzyno, Czymanowo, Kniewo, Rybno, Słuchowo, Strzebielino, Toliszczek i Wierzchucino. Gmina została zniesiona 29 września 1954 roku wraz z reformą wprowadzającą gromady w miejsce gmin.
Gminę Wierzchucino przywrócono w powiecie puckim, w woj. gdańskim wraz z reaktywowaniem gmin z dniem 1 stycznia 1973 roku. 1 czerwca 1975 roku gmina znalazła się w nowo utworzonym ("małym") woj. gdańskim. 15 stycznia 1976 roku gmina została zniesiona przez połączenie z dotychczasową gminą Krokowa w nową gminę Krokowa.
Zobacz też: gmina Wierzchucin Królewski

</doc>
<doc id="1373599" url="https://pl.wikipedia.org/wiki?curid=1373599" title="Żelistrzewo (gmina)">
Żelistrzewo (gmina)

Żelistrzewo – dawna gmina wiejska istniejąca w latach 1973–1976 w woj. gdańskim (dzisiejsze woj. pomorskie). Siedzibą władz gminy było Żelistrzewo.
Gmina Żelistrzewo została utworzona w dniu 1 stycznia 1973 roku w powiecie puckim w woj. gdańskim Objęła siedem sołectw: Błądzikowo, Mrzezino, Osłonino, Połchowo, Smolno, Żelistrzewo i Rekowo Dolne (to ostatnie wydorębnione z Rekowa Górnego).
1 czerwca 1975 roku gmina znalazła się w nowo utworzonym mniejszym woj. gdańskim.
15 stycznia 1976 roku gmina została zniesiona przez połączenie z dotychczasową gminą Puck w nową gminę Puck.

</doc>
<doc id="1373600" url="https://pl.wikipedia.org/wiki?curid=1373600" title="Bobrówko (gmina)">
Bobrówko (gmina)

Bobrówko – dawna gmina wiejska istniejąca w latach 1945–1954 i 1973–76 w woj. poznańskim, zielonogórskim i gorzowskim (dzisiejsze woj. lubuskie). Siedzibą władz gminy było Bobrówko.
Gmina Bobrówko powstała po II wojnie światowej (1945) na terenie tzw. Ziem Odzyskanych (tzw. III okręg administracyjny – "Pomorze Zachodnie"). 25 września 1945 gmina – jako jednostka administracyjna powiatu strzeleckiego – została powierzona administracji wojewody poznańskiego, po czym z dniem 28 czerwca 1946 została przyłączona do woj. poznańskiego. 6 lipca 1950 gmina wraz z całym powiatem strzeleckim weszła w skład nowo utworzonego woj. zielonogórskiego.
Według stanu z 1 lipca 1952 gmina składała się z 10 gromad: Bobrówko, Bronowice, Brzoza, Buszów, Danków, Lubicz, Sokólsko, Tuczno, Wielisławice i Żabicko. Gmina została zniesiona 29 września 1954 wraz z reformą wprowadzającą gromady w miejsce gmin. 
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego woj. gorzowskiego. 15 stycznia 1976 gmina została zniesiona przez połączenie z dotychczasową "gminą Strzelce Krajeńskie" w nową gminę Strzelce Krajeńskie.

</doc>
<doc id="1373601" url="https://pl.wikipedia.org/wiki?curid=1373601" title="Golenice (gmina)">
Golenice (gmina)

Golenice – dawna gmina wiejska istniejąca w latach 1945–1954 i 1973–1976 w woj. szczecińskim, a następnie w woj. gorzowskim (dzisiejsze woj. zachodniopomorskie). Siedzibą władz gminy były Golenice.
Gmina Golenice powstała po II wojnie światowej na terenie tzw. Ziem Odzyskanych (tzw. III okręg administracyjny – "Pomorze Zachodnie"). 28 czerwca 1946 gmina – jako jednostka administracyjna powiatu myśliborskiego – weszła w skład nowo utworzonego woj. szczecińskiego.
Według stanu z 1 lipca 1952 gmina składała się z 8 gromad: Chłopowo, Golenice, Jezierzyce, Kierzków, Krusze, Kruszwin, Pniów i Rów. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego woj. gorzowskiego. 15 stycznia 1976 roku gmina została zniesiona przez połączenie z dotychczasową gminą Myślibórz w nową gminę Myślibórz.

</doc>
<doc id="1373602" url="https://pl.wikipedia.org/wiki?curid=1373602" title="Gościm (gmina)">
Gościm (gmina)

Gościm – dawna gmina wiejska istniejąca w latach 1945–1954 i 1973–76 w woj. poznańskim, zielonogórskim i gorzowskim (dzisiejsze woj. lubuskie). Siedzibą władz gminy był Gościm.
Gmina Gościm powstała po II wojnie światowej (1945) na terenie tzw. Ziem Odzyskanych (tzw. III okręg administracyjny – "Pomorze Zachodnie"). 25 września 1945 gmina – jako jednostka administracyjna powiatu strzeleckiego – została powierzona administracji wojewody poznańskiego, po czym z dniem 28 czerwca 1946 została przyłączona do woj. poznańskiego. 6 lipca 1950 gmina wraz z całym powiatem strzeleckim weszła w skład nowo utworzonego woj. zielonogórskiego.
Według stanu z 1 lipca 1952 gmina składała się z 10 gromad: Bagniewo, Goszczanowiec, Goszczanowo, Goszczanówko, Gościm, Kijowo, Lubiatów, Nowe Łąki, Rąpin i Zielątkowo. Gmina została zniesiona 29 września 1954 wraz z reformą wprowadzającą gromady w miejsce gmin. 
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego woj. gorzowskiego. 15 stycznia 1976 gmina została zniesiona przez połączenie z dotychczasową "gminą Drezdenko" w nową gminę Drezdenko.

</doc>
<doc id="1373604" url="https://pl.wikipedia.org/wiki?curid=1373604" title="Kamień Mały (gmina)">
Kamień Mały (gmina)

Kamień Mały – dawna gmina wiejska istniejąca w latach 1946–1948 i 1973–1976. Siedzibą władz gminy był Kamień Mały.
Gmina Kamień Mały powstała po raz pierwszy w 1946 roku w powiecie gorzowskim w województwie poznańskim z obszaru zniesionych gmin Witnica (powiat gorzowski) i Kostrzyń (powiat chojeński, woj. szczecińskie). Składała się z trzech eksklaw. Główna, centralna część z siedzibą gminy znajdowała się na zachód od Witnicy (Kamień Mały, Kamień Wielki, Mościce, Mościczki). Część wschodnia znajdowała się na wschód od miasta Witnicy, które oddzielało obie części (Białcz, Białczyk, Kłopotowo, Oksza, Pyrzany, Świerkocin). Wreszcie część zachodnia (Warniki, Dąbroszyn) odpowiadała obszarowi dawnej gminy Kostrzyń, i była oddzielona od głównej części gminy (a także powiatu gorzowskiego) przez obszar gmin Dębno (powiat chojeński) i Torzym (powiat sulęciński). W 1948 roku gminę Kamień Mały przemianowano na gminę Witnica.
Gmina Kamień Mały została utworzona po raz drugi 1 stycznia 1973 w powiecie gorzowskim w woj. zielonogórskim. 1 czerwca 1975 gmina weszła w skład nowo utworzonego woj. gorzowskiego. 15 stycznia 1976 została zniesiona przez połączenie z dotychczasową gminą Witnica w nową gminę Witnica, oprócz sołectwa Warniki, które włączono do Kostrzyna.
Zobacz też: gmina Kostrzyń.

</doc>
<doc id="1373605" url="https://pl.wikipedia.org/wiki?curid=1373605" title="Brézolles">
Brézolles



</doc>
<doc id="1373607" url="https://pl.wikipedia.org/wiki?curid=1373607" title="Kowalów (gmina w województwie gorzowskim)">
Kowalów (gmina w województwie gorzowskim)

Kowalów (od 1976 "Rzepin") – dawna gmina wiejska istniejąca w latach 1945–1954 i 1973–1976 w woj. poznańskim, zielonogórskim i gorzowskim (dzisiejsze woj. lubuskie). Siedzibą władz gminy był Kowalów.
Gmina Kowalów powstała po II wojnie światowej (1945) na terenie tzw. Ziem Odzyskanych (tzw. III okręg administracyjny – "Pomorze Zachodnie"). 25 września 1945 gmina – jako jednostka administracyjna powiatu rzepińskiego – została powierzona administracji wojewody poznańskiego, po czym z dniem 28 czerwca 1946 została przyłączona do woj. poznańskiego. 6 lipca 1950 gmina wraz z całym powiatem rzepińskim weszła w skład nowo utworzonego woj. zielonogórskiego.
Według stanu z 1 lipca 1952 gmina składała się z 8 gromad: Golice, Kowalów, Lisów, Radów, Serbów, Stare Biskupice, Starków i Sułów. Gmina została zniesiona 29 września 1954 wraz z reformą wprowadzającą gromady w miejsce gmin. 
Jednostkę reaktywowano 1 stycznia 1973 w powiecie słubickim w woj. zielonogórskim. 1 czerwca 1975 gmina weszła w skład nowo utworzonego woj. gorzowskiego. 15 stycznia 1976 siedziba gminy Kowalów została przeniesiona do Rzepina z jednoczesną zmianą nazwy gminy na "gmina Rzepin".

</doc>
<doc id="1373609" url="https://pl.wikipedia.org/wiki?curid=1373609" title="Brójce (gmina w województwie gorzowskim)">
Brójce (gmina w województwie gorzowskim)

Brójce – dawna gmina wiejska istniejąca w latach 1945–1954 i 1973–76 w woj. poznańskim, zielonogórskim i gorzowskim (dzisiejsze woj. lubuskie). Siedzibą władz gminy były Brójce.
Gmina Brójce powstała po II wojnie światowej (1945) na terenie tzw. Ziem Odzyskanych (tzw. III okręg administracyjny – "Pomorze Zachodnie"). 25 września 1945 gmina – jako jednostka administracyjna powiatu międzyrzeckiego – została powierzona administracji wojewody poznańskiego, po czym z dniem 28 czerwca 1946 została przyłączona do woj. poznańskiego. 6 lipca 1950 gmina wraz z całym powiatem międzyrzeckim weszła w skład nowo utworzonego woj. zielonogórskiego.
Według stanu z 1 lipca 1952 gmina składała się z 7 gromad: Brójce, Chociszewo, Lutol Suchy, Łagowiec, Panowice, Stary Dwór i Wyszanowo. Gmina została zniesiona 29 września 1954 wraz z reformą wprowadzającą gromady w miejsce gmin. 
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego woj. gorzowskiego. 15 stycznia 1976 gmina została zniesiona, a jej obszar włączony do gmin Międzyrzecz i Trzciel.

</doc>
<doc id="1373611" url="https://pl.wikipedia.org/wiki?curid=1373611" title="Lipki Wielkie (gmina)">
Lipki Wielkie (gmina)

Lipki Wielkie – dawna gmina wiejska istniejąca w latach 1945–1954 i 1973–76 w woj. poznańskim, zielonogórskim i gorzowskim. Siedzibą władz gminy były Lipki Wielkie.
Gmina Lipki Wielkie powstała po II wojnie światowej (1945) na terenie tzw. Ziem Odzyskanych (tzw. III okręg administracyjny – "Pomorze Zachodnie"). 25 września 1945 gmina – jako jednostka administracyjna powiatu gorzowskiego – została powierzona administracji wojewody poznańskiego, po czym z dniem 28 czerwca 1946 została przyłączona do woj. poznańskiego. 6 lipca 1950 gmina wraz z całym powiatem gorzowskim weszła w skład nowo utworzonego woj. zielonogórskiego.
Według stanu z 1 lipca 1952 gmina składała się z 11 gromad: Baranowice, Dobrojewo, Gościnowo, Jastrzębnik, Lipki Małe, Lipki Wielkie, Ludzisławice, Mąkoszyce, Murzynowo, Nowe Polichno i Stare Polichno. Gmina została zniesiona 29 września 1954 wraz z reformą wprowadzającą gromady w miejsce gmin. 
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego woj. gorzowskiego. 15 stycznia 1976 gmina została zniesiona, a jej obszar włączony do gmin Santok i Skwierzyna.

</doc>
<doc id="1373612" url="https://pl.wikipedia.org/wiki?curid=1373612" title="Łowyń (gmina)">
Łowyń (gmina)

Łowyń – dawna gmina wiejska istniejąca w latach 1934-1954 i 1973–1976 w woj. poznańskim i gorzowskim (dzisiejsze woj. wielkopolskie). Siedzibą władz gminy był Łowyń.
Gmina zbiorowa Łowyń została utworzona 1 sierpnia 1934 roku w powiecie międzychodzkim w woj. poznańskim z dotychczasowych jednostkowych gmin wiejskich: Dormowo, Głażewo, Krzyżkówko, Lewice, Łowyń, Mnichy, Silna, Stoki, Świechocin i Tuczępy (oraz z obszarów dworskich położonych na tych terenach lecz nie wchodzących w skład gmin). 
Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 10 gromad: Dormowo, Głażewo, Krzyżkówko, Lewice, Łowyń, Silna, Świechocin, Stoki i Tuczępy. Jednostka została zniesiona 29 września 1954 roku wraz z reformą wprowadzającą gromady w miejsce gmin. 
Jednostkę przywrócono w powiecie międzychodzkim, w woj. poznańskim wraz z reaktywowaniem gmin z dniem 1 stycznia 1973 roku. 1 czerwca 1975 roku gmina znalazła się w nowo utworzonym woj. gorzowskim. 15 stycznia 1976 roku gmina została zniesiona a jej tereny włączone do gmin Międzychód i Pszczew.

</doc>
<doc id="1373613" url="https://pl.wikipedia.org/wiki?curid=1373613" title="Radęcin (gmina)">
Radęcin (gmina)

Radęcin (alt. gmin"a Radęcino") – dawna gmina wiejska istniejąca w latach 1945–1954 i 1973–1976 w woj. szczecińskim, a następnie w woj. gorzowskim (dzisiejsze woj. zachodniopomorskie). Siedzibą władz gminy po wojnie było Jagniewo, a następnie Radęcin.
Gmina Radęcin powstała po II wojnie światowej na terenie tzw. Ziem Odzyskanych (tzw. III okręg administracyjny – "Pomorze Zachodnie"). 28 czerwca 1946 gmina – jako jednostka administracyjna powiatu choszczeńskiego – weszła w skład nowo utworzonego woj. szczecińskiego.
Według stanu z 1 lipca 1952 gmina składała się z 9 gromad: Głusko, Lipinka, Łasko, Łęczyn, Radachowo, Radęcin, Słowin, Stare Osieczno i Wygon. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego woj. gorzowskiego. 15 stycznia 1976 roku gmina została zniesiona, a jej obszar włączony do gmin Bierzwnik i Dobiegniew.

</doc>
<doc id="1373614" url="https://pl.wikipedia.org/wiki?curid=1373614" title="Różańsko (gmina)">
Różańsko (gmina)

Różańsko – dawna gmina wiejska istniejąca w latach 1945–1954 i 1973–1976 w woj. szczecińskim, a następnie w woj. gorzowskim (dzisiejsze woj. zachodniopomorskie). Siedzibą władz gminy było Różańsko.
Gmina Różańsko powstała po II wojnie światowej na terenie tzw. Ziem Odzyskanych (tzw. III okręg administracyjny – "Pomorze Zachodnie"). 28 czerwca 1946 gmina – jako jednostka administracyjna powiatu myśliborskiego – weszła w skład nowo utworzonego woj. szczecińskiego.
Według stanu z 1 lipca 1952 gmina składała się z 8 gromad: Buszów, Dolsk, Dyszno, Gryżyno, Mystki, Ostrowiec, Pszczelnik i Różańsko. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego woj. gorzowskiego. 15 stycznia 1976 roku gmina została zniesiona, a jej obszar włączony do gmin Dębno, Lubiszyn i Myślibórz.

</doc>
<doc id="1373615" url="https://pl.wikipedia.org/wiki?curid=1373615" title="Gmina Staw">
Gmina Staw

dawne gminy:

</doc>
<doc id="1373616" url="https://pl.wikipedia.org/wiki?curid=1373616" title="Staw (gmina w województwie gorzowskim)">
Staw (gmina w województwie gorzowskim)

Staw – dawna gmina wiejska istniejąca w latach 1945–1954 i 1973–1976 w woj. szczecińskim, a następnie w woj. gorzowskim (dzisiejsze woj. zachodniopomorskie). Siedzibą władz gminy był Staw.
Gmina Staw powstała po II wojnie światowej na terenie tzw. Ziem Odzyskanych (tzw. III okręg administracyjny – "Pomorze Zachodnie"). 28 czerwca 1946 gmina – jako jednostka administracyjna powiatu myśliborskiego – weszła w skład nowo utworzonego woj. szczecińskiego.
Według stanu z 1 lipca 1952 gmina składała się z 7 gromad: Chłopiny, Gajewo, Kozin, Smoliny, Staw, Ściechów i Ściechówek. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego woj. gorzowskiego. 15 stycznia 1976 roku gmina została zniesiona, a jej obszar włączony do gmin Lubiszyn i Myślibórz.

</doc>
<doc id="1373618" url="https://pl.wikipedia.org/wiki?curid=1373618" title="Jednostka leksykalna">
Jednostka leksykalna

Jednostka leksykalna (leksem w języku programowania) – zdefiniowany w składni określonego języka programowania zestaw znaków wybrany z alfabetu określonego systemu, reprezentujący pojedynczy element słownika.
Rodzaje jednostek leksykalnych.
W różnych językach programowania mogą występować różne jednostki leksykalne. W większości typowych języków występują jednak pewne typowe jednostki leksykalne, pełniące określone, takie same lub bardzo zbliżone funkcje w porównywanych językach.
Typowe jednostki leksykalne:
W pewnych językach (tzw. językach ze składnią kontekstową) może być tak, że granica podziału pomiędzy poszczególnymi leksemami jest płynna lub ten sam leksem (ten sam ciąg znaków), może reprezentować różne jednostki leksykalne, w zależności od kontekstu w którym występuje, np. w języku PL/I, w którym słowa kluczowe nie są zastrzeżone, co oznacza, że słowo, np. codice_1, może być słowem kluczowym, ale także może być identyfikatorem, np. zmiennej.
Wyodrębnianie jednostek leksykalnych.
Analizowany przez translator kod źródłowy jest ciągiem znaków, z których należy wyodrębnić jednostki leksykalne. Definicja języka powinna jednoznacznie określać sposób ich wyodrębniania, tak aby kod źródłowy był jednoznacznie interpretowany.
Przykładem ilustrującym zagadnienie wyodrębniania jednostek leksykalnych ze strumienia wejściowego kodu źródłowego, jest zapis wyrażenia w języku C i pokrewnych językach:
a=b+++c;
który to zapis, dzięki obowiązującej w tym konkretnym języku jednoznacznej zasadzie, że kolejną jednostką leksykalną jest najdłuższy ciąg znaków, który może stanowić pewną jednostkę, jest zawsze interpretowany jak zapis:
a=(b++) + c;
a nie jak różny od niego zapis:
a=b+ (++c);
Rola jednostek leksykalnych.
Choć kod źródłowy zbudowany jest na najniższym poziomie z określonego zestawu znaków, to dla programisty i translatora, podstawowym poziomem rozpatrywania kodu źródłowego jest poziom jednostek leksykalnych, jako podstawowych składowych kodu źródłowego, mających zdefiniowane znaczenie w danym języku. Z jednostek tych budowane są zdania, realizujące określony algorytm. Dobrze zdefiniowany zbiór jednostek leksykalnych ułatwia pisanie programów i zmniejsza ryzyko powstawania błędów. I odwrotnie, podany wyżej przykład języka PL/I, przy niezdyscyplinowanym stylu programowania, może zwiększać liczbę błędów logicznych, trudnych do wychwycenia.

</doc>
<doc id="1373619" url="https://pl.wikipedia.org/wiki?curid=1373619" title="Suliszewo (gmina)">
Suliszewo (gmina)

Suliszewo (do 1954 "Kołki") – dawna gmina wiejska istniejąca w latach 1973–1976 w woj. szczecińskim, a następnie w woj. gorzowskim (dzisiejsze woj. zachodniopomorskie). Siedzibą władz gminy było Suliszewo.
Gmina Suliszewo została utworzona 1 stycznia 1973 w powiecie choszczeńskim w woj. szczecińskim. 1 czerwca 1975 gmina weszła w skład nowo utworzonego woj. gorzowskiego.
15 stycznia 1976 roku gmina została zniesiona a jej tereny włączone do gmin Choszczno, Drawno i Recz.

</doc>
<doc id="1373620" url="https://pl.wikipedia.org/wiki?curid=1373620" title="Ibrahim Ash-Shahrani">
Ibrahim Ash-Shahrani

Ibrahim Suwayed Ash-Shahrani (arab. ابراهيم سويد الشهراني), znany również jako Ibrahim Sowed (ur. 21 lipca 1974 roku) – saudyjski piłkarz występujący na pozycji pomocnika. Obecnie gra w Ohod Madina.
Kariera klubowa.
Ibrahim Ash-Shahrani zawodową karierę rozpoczynał w 1998 roku w zespole An-Nasr. W debiutanckim sezonie zajął z nim piąte miejsce w tabeli saudyjskiej ekstraklasy. Przez osiem sezonów spędzonych w An-Nasr Ash-Shahrani nie odnosił żadnych sukcesów. Jego najlepszym osiągnięciem było trzykrotne wywalczenie trzeciego miejsca w saudyjskiej ekstraklasie. Sezon 2006/2007 Al-Shahrani spędził w drugoligowej drużynie Feiha'a. Latem 2007 roku saudyjski zawodnik podpisał kontrakt z Ohod Madina.
Kariera reprezentacyjna.
W 1998 roku Ash-Shahrani został powołany do 22-osobowej kadry reprezentacji Arabii Saudyjskiej na mistrzostwa świata. Na turnieju tym zespół Arabii Saudyjskiej wywalczył tylko jeden punkt i zajął ostatnie miejsce w swojej grupie. Sam Al-Shahrani zagrał w każdym z trzech spotkań. W 2002 roku Nasser Al-Johar powołał wychowanka An-Nasr do kadry na kolejny mundial. Na boiskach Korei Południowej i Japonii Saudyjczycy ponownie odpadli już w rundzie grupowej. Ash-Shahrani i tym razem wystąpił we wszystkich trzech pojedynkach turnieju. Łącznie dla drużyny narodowej zaliczył 62 występy i zdobył osiem bramek.

</doc>
<doc id="1373622" url="https://pl.wikipedia.org/wiki?curid=1373622" title="Ibrahim Al Shahrani">
Ibrahim Al Shahrani



</doc>
<doc id="1373623" url="https://pl.wikipedia.org/wiki?curid=1373623" title="Wwsi">
Wwsi



</doc>
<doc id="1373629" url="https://pl.wikipedia.org/wiki?curid=1373629" title="Tuńczyk pospolity">
Tuńczyk pospolity

Tuńczyk pospolity, tuńczyk, tuńczyk błękitnopłetwy, tuńczyk błękitny, tuńczyk czerwony, tuńczyk niebieskopłetwy, tuńczyk zwykły, ton, tuńczyk północny ("Thunnus thynnus") – gatunek morskiej, wędrownej ryby z rodziny makrelowatych (Scombridae), spędzającej zimę w morzach subtropikalnych, a latem wędrującej do wód zimniejszych. Do osiągnięcia około 45 kg masy ciała wędruje w ogromnych ławicach. Większe ryby tworzą małe stada, a całkiem duże osobniki żyją przeważnie samotnie. Tuńczyki błękitnopłetwe z północnego Atlantyku, Oceanu Spokojnego i Indyjskiego klasyfikowane są czasami jako oddzielne gatunki lub podgatunki, jednak różnice pomiędzy nimi są bardzo nieznaczne. Tuńczyk błękitnopłetwy jest największym gatunkiem tuńczyka – osiąga do 700 kg. Mięso tuńczyka błękitnopłetwego jest pośród wszystkich innych gatunków tuńczyków najbardziej cenione przez smakoszy.
Morfologia.
Ciało tuńczyka błękitnopłetwego ma kształt „cygara” i jest solidnie zbudowane. Głowa stożkowata, pysk duży. Może dożyć nawet 30 lat. Jednak z powodu zbyt intensywnych połowów tego gatunku, niewiele okazów osiąga wiek dojrzały. Typowa średnia długość tuńczyka to 2–2,5 metra, natomiast masa ciała około 350 kg. Największy udokumentowany okaz został złapany w okolicach Nowej Szkocji, ważył 679 kg, miał długość około 3,7 m. Barwa ciemnoniebieska powyżej i szara poniżej. Tuńczyka błękitnopłetwego łatwo można odróżnić od innych członków rodziny makrelowatych dzięki dłuższym płetwom piersiowym. Wątroba ryby ma pewną wyjątkową cechę – jest pokryta naczyniami krwionośnymi. U innych tuńczyków z krótkimi płetwami piersiowymi, takie naczynia krwionośne nie występują, lub są obecne, ale w niewielkiej liczbie i tylko wzdłuż krawędzi gruczołu.
Ekologia.
W ciągu ostatnich 50 lat, w wyniku masowych połowów, populacja tego gatunku zmniejszyła się o co najmniej 51%.

</doc>
<doc id="1373630" url="https://pl.wikipedia.org/wiki?curid=1373630" title="Salaam Bombay!">
Salaam Bombay!

Salaam Bombay! (hindi: सलाम बॉम्बे!) – nominowany do Oscara dramat indyjski z 1988 roku wyreżyserowany przez Mirę Nair, autorkę takich filmów jak "Monsunowe wesele" czy "Imiennik". 
Film jest debiutem dotychczasowej dokumentalistki i pokazuje losy dzieci żyjących na bombajskich ulicach. Występuje w nim Nana Patekar. Małych bohaterów zagrały bezdomne dzieci Bombaju, dla których w 1989 Mira Nair utworzyła organizację "Salaam Baalak Trust". Większości z nich udało się pomóc. Organizacja istnieje do dziś zajmując się dziećmi ulicy w Bombaju, Delhi i Bhubaneswaru. Mimo tragizmu pokazanych historii film niesie też przesłanie nadziei.
Autorką scenariusza jest współpracująca z Mirą Nair przy innych filmach Sooni Taraporevala ("Imiennik")
Fabuła.
11-letni Krishna (Shafiq Syed), niesłusznie oskarżony przez starszego brata o kradzież, podpala mu rower klienta. Rozgniewana matka oddaje go do pracy w cyrku. Nie wolno mu wrócić do domu, póki nie zarobi 500 rupii, które rodzina musi zwrócić za zniszczony rower. Gdy pewnego dnia, pod jego nieobecność, cyrk odjeżdża w nieznanym kierunku, Krishna boi się wrócić do domu. Wyjeżdża pociągiem do Bombaju, aby tam zarobić na dług. W mieście czuje się zagubiony. Sam wśród tłumów spieszących się ludzi. Wreszcie znajduje dla siebie miejsce w dzielnicy prostytutek i narkomanów. Oni też zastępują mu rodzinę. Jego przewodnikiem staje się starszy od niego Chillum (Raghubir Yadav), narkoman handlujący na zlecenie Baby (Nana Patekar) kokainą. Chłopiec pracując przy roznoszeniu herbaty, troszczy się o niego, wszystkim z podziwem powtarza jego słowa, opowiada mu o tęsknocie za domem, o pieniądzach oszczędzanych na powrót na wieś, pociesza go, gdy ten rozpacza. Zdobywa nawet dla niego pieniądze na narkotyki. Matkę zastępuje mu kobieta Baby, prostytutka Rekha. To ona wyciera mu zmoczoną deszczem głowę, zabawia tańcem, rozśmiesza zasmuconego. Krishna, zwany tu Chaipau, jest też ulubieńcem jej 7-letniej córeczki, Majnu. Dziewczynka dzwoni dla niego w tańcu bransoletkami, oddaje mu zarobione pieniądze, jest zazdrosna o uwagę, jaką Chipau poświęca "Sweet Sixteen", niewinnej bezbronnej dziewczynie, której dziewictwo sprzedano do domu publicznego. Chłopcu szkoda zapłakanej, przerażonej dziewczyny. Pociesza ją przynosząc jej herbatę, budzi jej czułość darowując kurczaczka. Każdy tu ma jakieś marzenie, jakąś tęsknotę. Majnu marzy o przyjaźni Chaipau. Jej matka o odmianie losu i oparciu w Babie. Chillum o tym, aby jego nieszczęsne życie w pogoni za narkotykami nareszcie się skończyło. Baba o wyrwaniu niewinnej "Sweet Sixteen" z bagna prostytucji, a Krishna o powrocie na wieś, do matki.

</doc>
<doc id="1373637" url="https://pl.wikipedia.org/wiki?curid=1373637" title="Superpozycja (wytrzymałość materiałów)">
Superpozycja (wytrzymałość materiałów)

Zasada superpozycji - (zasada niezależności działania obciążeń):
Skutki jednoczesnego działania wielu sił (obciążeń) na układ (ciało lub ustrój) są prostą sumą skutków działania wszystkich sił (obciążeń) z osobna. 
Ciało lub ustrój podlegające zasadzie superpozycji nazywamy liniowym.

</doc>
<doc id="1373638" url="https://pl.wikipedia.org/wiki?curid=1373638" title="Heterohyus">
Heterohyus

Heterohyus - rodzaj wymarłego ssaka z rodziny Apatemyidae. Żył od wczesnego do późnego eocenu.

</doc>
<doc id="1373639" url="https://pl.wikipedia.org/wiki?curid=1373639" title="Kim Småge">
Kim Småge

Kim Småge (właśc. Anne Karin Thorshus, ur. 23 czerwca 1945 w Trondheim) – norweska pisarka i dziennikarka, pisząca głównie powieści kryminalne oraz młodzieżowe. Zadebiutowała pod pseudonimem Kim Småge w 1983 r.
W kryminalnych powieściach Småge często pojawia się postać policjantki Anne-kin Halvorsen.
Książki.
Dotychczas powieści Kim Småge nie były tłumaczone na język polski.

</doc>
<doc id="1373640" url="https://pl.wikipedia.org/wiki?curid=1373640" title="Rakugo">
Rakugo

 – japońskie werbalne przedstawienie. Pojedynczy gawędziarz ("rakugo-ka") siedzi na scenie zwanej "kōza" (高座) i, używając często papierowego wachlarza ("sensu") oraz małej chusteczki ("tenugui") z materiału, bez wstawania ze swojego siedzenia przedstawia długą i skomplikowaną opowieść komiczną. Wplata w nią dialog dwóch lub więcej postaci, a różnice między nimi zarysowuje poprzez zmiany w barwie i natężeniu głosu oraz nieznaczne przekręcanie głowy.
Od połowy do końca okresu Edo organizowano specjalne spotkania, podczas których uczestnicy popisywali się opowiadaniem dowcipnych historyjek typu rakugo. Podczas takich spotkań rodziły się dłuższe facecje, które stały się podstawą znanych dziś rakugo.

</doc>
<doc id="1373643" url="https://pl.wikipedia.org/wiki?curid=1373643" title="Centralna Białoruska Rada Wojskowa">
Centralna Białoruska Rada Wojskowa

Centralna Białoruska Rada Wojskowa (biał. Цэнтральная Беларуская Вайсковая Рада) – białoruska niepodległościowa instytucja wojskowa na przełomie 1917/1918 r.
Od 31 października do 6 listopada 1917 r. odbywał się w Mińsku zjazd przedstawicieli wojskowych-Białorusinów Frontu Zachodniego, 12 Armii, Floty Bałtyckiej i Frontu Rumuńskiego, który postanowił politycznie podporządkować się Wielkiej Radzie Białoruskiej i w jej imieniu przystąpić do formowania białoruskich oddziałów wojskowych. W tym celu została powołana Centralna Białoruska Rada Wojskowa. Na jej czele stanął Symon Rak-Michajłouski, I zastępcą został Kastuś Jezawitau, II zastępcą – Tamasz Hryb, skarbnikiem – Vasil Zacharka, zaś członkami – Wiaczasłau Adamowicz, Mikoła Szyła i Jeraszewić. Wkrótce został do niej dokooptowany gen. mjr Kiprian Kandratowicz. Rada stała na stanowisku niezawisłości Białorusi. Podjęła bezskuteczne próby sprowadzenia z Frontu Rumuńskiego i Południowo-Zachodniego na Białoruś ok. 200 tys. żołnierzy pochodzenia białoruskiego służących w rosyjskiej armii. Rozpoczęto też działania mające doprowadzić do sformowania białoruskich oddziałów wojskowych. Zajmowało się tym biuro wojskowe pod przewodnictwem gen. K. Kandratowicza, w skład którego wchodzili ponadto gen. mjr Pażarski, płk Karamouski i K. Jezawitau. Pod koniec listopada 1917 r. do głównodowodzącego rosyjskiej armii gen. Nikołaja N. Duchonina została wysłana delegacja Rady z S. Rakiem-Michajłouskim na czele w sprawie organizacji białoruskich sił zbrojnych. Generał N. N. Duchonin niczego konkretnego nie obiecał, ale po kilku dniach przysłał telegram zezwalający na to. W odpowiedzi Rada zaczęła formować białoruski pułk w Mińsku, a miała też plany stworzenia białoruskiego korpusu na Froncie Zachodnim. Jednakże gen. N. N. Duchonin został zabity, a gen. K. Kandratowicz oczekiwał instrukcji od nowego dowództwa rosyjskiej armii. Doprowadziło to do konfliktu z pozostałymi członkami Rady, którzy ostatecznie usunęli gen. K. Kandratowicza z zajmowanego stanowiska, a jego następcą mianowali K. Jezawitaua. Po zajęciu ziem białoruskich przez wojska bolszewickie w nocy z 26 na 27 stycznia 1918 r. został rozbity sztab Rady, co oznaczało zakończenie jej prac.
Linki zewnętrzne.
Historia Centralnej Białoruskiej Rady Wojskowej (jęz. angielski)

</doc>
<doc id="1373644" url="https://pl.wikipedia.org/wiki?curid=1373644" title="Jamiołki-Kowale Rawki">
Jamiołki-Kowale Rawki



</doc>
<doc id="1373647" url="https://pl.wikipedia.org/wiki?curid=1373647" title="Cimolestes">
Cimolestes

Cimolestes – rodzaj wczesnego wymarłego ssaka z grupy Cimolesta. Żył od późnej kredy do paleocenu na terenach Ameryki Północnej.
Klasyfikacja.
Uważano go niegdyś za torbacza, obecnie klasyfikuje się go w rzędzie Cimolesta, którego nazwa pochodzi od tego właśnie rodzaju. Najbliższymi żyjącymi obecnie krewnymi tych stworzeń są pangoliny i drapieżne (klad Ferae).

</doc>
<doc id="1373648" url="https://pl.wikipedia.org/wiki?curid=1373648" title="Kamieniarz">
Kamieniarz



</doc>
<doc id="1373654" url="https://pl.wikipedia.org/wiki?curid=1373654" title="José Carlos Becerra">
José Carlos Becerra

José Carlos Becerra (ur. 21 maja 1936 w Villahermosie, zm. 1970 w Brindisi we Włoszech) – Meksykański poeta.
Studiował architekturę i filozofię na Universidad Nacional Autónoma de México. W roku 1970 podróżował po miastach europejskich. Zginął w wypadku samochodowym w Brindisi w wieku 33 lat. Jego poezje zostały zebrane w wydanym pośmiertnie (1973) tomiku "El otoño recorre las islas".
W roku 1996 Álvaro Ruiz Abreu opublikował "La Ceiba en Llamas" stanowiącą biografię Becerry.

</doc>
<doc id="1373655" url="https://pl.wikipedia.org/wiki?curid=1373655" title="Palaeoryctes">
Palaeoryctes

Palaeoryctes (czytaj "paleoryktes") – rodzaj wymarłego ssaka z całkowicie wymarłej grupy Cimolesta. Miejscem jego życia była Ameryka Północna, którą zamieszkiwał w środkowym i późnym paleocenie.
Opis.
Przypominał on ryjówkę. Mierzył 12,5 cm długości, a wagę jego ocenia się na 20 - 60 g. Był smukły, posiadał zęby typowe dla owadożernych, jego zęby trzonowe służyły kłuciu.
Ten ssak prawdopodobnie dał początek późniejszym pradrapieżnym.

</doc>
<doc id="1373656" url="https://pl.wikipedia.org/wiki?curid=1373656" title="Górna granica plastyczności">
Górna granica plastyczności



</doc>
<doc id="1373657" url="https://pl.wikipedia.org/wiki?curid=1373657" title="Isihia">
Isihia



</doc>
<doc id="1373659" url="https://pl.wikipedia.org/wiki?curid=1373659" title="Strzałki (stacja kolejowa)">
Strzałki (stacja kolejowa)

Strzałki – stacja kolejowa w Strzałkach, w województwie mazowieckim, w Polsce. Znajduje się na linii CMK.

</doc>
<doc id="1373661" url="https://pl.wikipedia.org/wiki?curid=1373661" title="Impieratrica Jekatierina Wielikaja">
Impieratrica Jekatierina Wielikaja

Impieratrica Jekatierina Wielikaja (Императрица Екатерина Великая; pol. „Cesarzowa Katarzyna Wielka”) – rosyjski pancernik typu "Impieratrica Marija" z okresu I wojny światowej służący w Imperialnej Marynarce Wojennej Rosji. W czasie budowy okręt nosił imię "Jekatierina II", a następnie "Impieratrica Jekatierina II". W 1917 zmieniono imię na "Swobodnaja Rossija" ("Свободная Россия", pol. "Wolna Rosja"). 
Okręt dwukrotnie uczestniczył w starciu z tureckim krążownikiem liniowym "Yavuz Sultan Selim". W obawie przed zdobyciem przez wojska niemieckie okręt został zatopiony 4 torpedami wystrzelonymi z niszczyciela "Kercz" 18 czerwca 1918 w Noworosyjsku. Został zezłomowany w latach 30 XX wieku, jego wieże i działa zostały wydobyte i wykorzystane do budowy baterii artylerii nabrzeżnej w pobliżu Sewastopola, wraz z działami ze siostrzanego "Impieratrica Marija". Działa wzięły udział w obronie miasta w czasie II wojny światowej.

</doc>
<doc id="1373668" url="https://pl.wikipedia.org/wiki?curid=1373668" title="Kopidodon">
Kopidodon

Kopidodon – rodzaj wymarłego ssaka. Żył we wczesnym eocenie.
Opis.
Przypominał wiewiórkę. Był największym zamieszkującym drzewa ssakiem eoceńskiej Europy, mierzył bowiem 115 cm, z czego większość stanowił ogon. Posiadały one przerażające kły, używane prawdopodobnie do obrony. Ich trzonowce były przystosowane do żucia pokarmu roślinnego, a nie mięsa. Łapy i pazury pozwalały na zręczne wspinanie się po drzewach, jak to czynią dzisiejsze wiewiórki. Podobnie jak one miał też długi ogon pozwalający mu utrzymać równowagę.
Szczątki odnalezione zostały w kopalni Messel, przy czym zachowały się ślady futra.

</doc>
<doc id="1373669" url="https://pl.wikipedia.org/wiki?curid=1373669" title="Pomnik z Kotwicą">
Pomnik z Kotwicą



</doc>
<doc id="1373670" url="https://pl.wikipedia.org/wiki?curid=1373670" title="Port lotniczy Sziraz">
Port lotniczy Sziraz

Port lotniczy Sziraz (IATA: SYZ, ICAO: OISS) – międzynarodowy port lotniczy położony w Sziraz, w prowincji Fars, w Iranie.

</doc>
<doc id="1373672" url="https://pl.wikipedia.org/wiki?curid=1373672" title="Zbigniew Lisowski">
Zbigniew Lisowski

Zbigniew Lisowski (ur. 1967) – polski reżyser, autor scenariuszy teatralnych, dyrektor Teatru Baj Pomorski (od sierpnia 2003). 
Teatr znajdował się w sferze jego zainteresowań już w okresie szkolnym, nie od razu jednak zdecydował, że będzie miejscem jego realizacji zawodowej. Początkowo zdecydował się na studia ogrodnicze w Szkole Głównej Gospodarstwa Wiejskiego w Warszawie. Zarzucił je na rzecz reżyserii na białostockim wydziale zamiejscowym Akademii Teatralnej w Warszawie. 
Po uzyskaniu dyplomu w 1997 współpracował z teatrami lalkowymi w Białymstoku, Olsztynie, Zielonej Górze, gdzie przygotowywał spektakle wyróżniające go spośród pokolenia młodych reżyserów teatru lalkowego. W 1999 został kierownikiem artystycznym Teatru "Guliwer" w Warszawie. Takie realizacje jak: "Jaskółeczka" Tadeusza Słobodzianka, "Po rozum do głowy" Mariana Pečko umieściły go w gronie twórców poszukujących nowych form ekspresji w teatrze lalkowym. Opiera swe spektakle na różnych formach ekspresji aktorskiej, łączy konwencję lalkową z innymi gatunkami sztuki teatralnej, chętnie sięga po współczesne rozwiązania multimedialne, np.: projekcje wideo, animacje komputerowe. Interesuje go jak najszersza formuła teatru, który żywo reaguje na współczesne osiągnięcia w dziedzinie scenografii i muzyki. W sferze działalności repertuarowej dąży do tworzenia Teatru tematycznego, który pomoże rozmawiać z dziećmi i młodymi widzami o sprawach dla nich istotnych i ciekawych. 
Obejmując dyrekcję "Baja" położył silny nacisk na promowanie jego nowego oblicza jako teatru bardzo aktywnego w mieście, promującego sztukę przez programy społeczno-edukacyjne. W chwili obecnej spoczywa na nim zadanie przeprowadzenia modernizacji i rozbudowy "Baja".
22 marca 2010 w Instytucie Teatralnym im. Zbigniewa Raszewskiego w Warszawie, podczas uroczystości z okazji Światowego Dnia Lalkarstwa, odebrał z rąk sekretarza stanu w Ministerstwie Kultury i Dziedzictwa Narodowego Piotra Żuchowskiego nadany przez ministra Bogdana Zdrojewskiego Brązowy Medal „Zasłużony Kulturze Gloria Artis”. W 2009 nominowany w plebiscycie Torunianin Roku Gazety Wyborczej.

</doc>
<doc id="1373674" url="https://pl.wikipedia.org/wiki?curid=1373674" title="Generał (serial telewizyjny)">
Generał (serial telewizyjny)

Generał – polski czteroodcinkowy biograficzny serial telewizyjny o generale Władysławie Sikorskim z 2009 roku, w reżyserii Anny Jadowskiej i Lidki Kazen. Zdjęcia do filmu rozpoczęły się w 2008 roku. Współautorem projektu jest dziennikarz Dariusz Baliszewski.
Obsada.
i inni.
Opis fabuły.
Film jest subiektywną wizją ostatnich dni życia generała Władysława Sikorskiego i katastrofy w Gibraltarze.

</doc>
<doc id="1373675" url="https://pl.wikipedia.org/wiki?curid=1373675" title="Once (film)">
Once (film)

Once – irlandzko-amerykański melodramat filmowy z 2007 roku w reżyserii Johna Carneya.

</doc>
<doc id="1373677" url="https://pl.wikipedia.org/wiki?curid=1373677" title="Wola (1914)">
Wola (1914)

Wola (ros. Воля) – rosyjski pancernik typu "Impieratrica Marija" z okresu I wojny światowej i wojny domowej w Rosji. Budowany pod nazwą „Impierator Aleksandr III” (Император Александр III), wszedł do służby pod koniec wojny w 1917 roku pod nazwą „Wola”. Przechodził w ręce niemieckie, ukraińskie i brytyjskie, ostatecznie używany przez siły białych pod nazwą „Gienierał Aleksiejew” (Генерал Алексеев).
Historia.
Zamówienie na budowę okrętu „Impierator Aleksandr III” („Cesarz Aleksander III”) zostało złożone w stoczni Russud 31 marca 1912. Przy budowie korzystano z pomocy technicznej brytyjskiej stoczni John Brown &amp; Company z Clydebank. Zgodnie z postanowieniami kontraktu okręt miał być zwodowany jesienią 1913. Zastrzeżono w nim zastosowanie rosyjskich materiałów, z wyjątkiem tych, które w Rosji nie były wytwarzane. W związku z tym w Wielkiej Brytanii zamówiono m.in. turbiny parowe i śruby napędowe.
Początkowo okręt planowano budować równolegle z „Impieratrica Marija”, a jego wodowanie miało nastąpić trzy miesiące po wodowaniu jednostki prototypowej. W sierpniu 1914 z powodu opóźnień przesunięto termin oddanie okrętu do służby na rok 1916. W 1915 z powodu braku urządzeń siłowni sprowadzanych z Wielkiej Brytanii planowane wejście do służby zostało przesunięte na 1917. Próby na uwięzi rozpoczęły się 28 marca 1917. Po rewolucji lutowej i obaleniu caratu, 16 kwietnia 1917 roku okręt otrzymał nową „demokratyczną” nazwę „Wola” (Воля, pol. wola). W lipcu wyposażany okręt przeszedł z Mikołajowa do Sewastopola, gdzie po odbyciu prób morskich na początku października. 19 października 1917 „Wola” wchodząc w skład jednej z trzech grup manewrowych, usiłował przechwycić turecki krążownik „Midilli”. Akcja nie powiodła się z powodu nagłego jej przerwania, spowodowanego niesubordynacją części załóg okrętów. Oficjalne przejęcie okrętu przez państwo nastąpiło 30 października. 
Z powodu rewolucji październikowej i zawieszenia broni, okręt pozostawał w porcie. Flota carska została zdemobilizowana przez bolszewików, załoga okrętu w części została wymieniona na ochotniczą, a część oficerów zamordowana przez marynarzy w Sewastopolu w dniach 22-25 kwietnia 1918 roku. W takich okolicznościach nie można było dokończyć wyposażania okrętu. Aby nie dopuścić do przekazania okrętu Niemcom na skutek zawarcia pokoju brzeskiego, poddano go nominalnej „ukrainizacji”, podnosząc 29 kwietnia 1918 roku ukraińską flagę, lecz Niemcy nie uznawali praw Państwa Ukraińskiego do floty. 30 kwietnia okręty zostały wyprowadzone z Sewastopola do Noworosyjska i następnie znowu podniosły bandery rosyjskie. Na skutek chaosu panującego w kraju, gotowość floty mimo to spadała i 17 czerwca „Wola” z częścią okrętów powróciła do Sewastopola, przechodząc pod kontrolę niemiecką, a pozostała część została następnie samozatopiona.
Dopiero jesienią 1918 roku odstawiony i rozbrojony okręt został przejęty na krótko przez Niemców, wychodząc w morze 15 października na próby po remoncie pod banderą niemiecką. Po zawieszeniu broni, Niemcy formalnie przekazali okręty flocie ukraińskiej, którą dowodził kadm. Wacław Kłoczkowski, lecz mimo to 25 listopada 1918 roku zostały przejęte w Sewastopolu przez Brytyjczyków. Pancernik pod banderą brytyjską, z tymczasową załogą przeszedł do Izmiru, gdzie został odstawiony. Dopiero 17 (30) października 1919 roku Brytyjczycy przenieśli okręt do Sewastopola i przekazali siłom białych. Imię okrętu zmieniono 1 listopada 1919 roku na „Gienierał Aleksiejew” („Генерал Алексеев”). Jego stan techniczny był jednak zły, a załoga zdekompletowana. Dopiero latem 1920 roku został doprowadzony do gotowości bojowej i kilkakrotnie ostrzeliwał wojska bolszewików pod Oczakowem. Uczestniczył w ewakuacji białych z południowej Rosji. W listopadzie 1920 okręt przepłynął do Konstantynopola, a następnie w lutym 1921 roku do Bizerty we francuskiej kolonii Tunezji. Okręty pozostawały tam internowane ze swoimi załogami i pod banderami. Po uznaniu przez Francję Związku Radzieckiego, 24 października 1924 roku załoga zeszła z okrętu, który przeszedł pod kontrolę Francji. Przez pewien czas zamierzano zwrócić okręt władzy radzieckiej i jego stan był oceniany przez komisję radziecką, lecz ostatecznie do zwrotu okrętów nie doszło i w 1925 roku zostały przejęte przez Francję. Pancernik nie wszedł do służby i w 1928 roku został sprzedany na złom. Rozbiórka okrętu rozpoczęła się w 1934. 
Działa pancernika kalibru 305 mm i 130 mm zostały zmagazynowane. Latem 1939 roku zamierzała nabyć je Finlandia, lecz dopiero po wybuchu wojny zimowej Francja zdecydowała się je dostarczyć. Osiem dostarczono do Finlandii, z czego cztery zostały po 1940 roku zamontowane w bateriach artylerii nadbrzeżnej. Nie brały udziału w walkach; dwudziałowa wieża na wyspie Mäkiluoto koło półwyspu Porkkala została przejęta przez ZSRR po 1944 roku, a dwa działa na wyspie Isosaari służyły do lat 80. Pozostałe lufy były zapasowe; dwie z nich wykorzystano do remontu baterii kolejowej. Ostatnie cztery armaty 305 mm i 18 armat 130 mm, wysłane statkiem do Finlandii, zostały zagarnięte przez Niemców w Norwegii. W 1941 roku armaty 305 mm zostały ustawione przez nich na wyspie Guernsey, a armaty 130 mm w 1940 roku zostały ustawione w Norwegii.

</doc>
<doc id="1373679" url="https://pl.wikipedia.org/wiki?curid=1373679" title="Hortino Zakład Przetwórstwa Owocowo-Warzywnego Leżajsk">
Hortino Zakład Przetwórstwa Owocowo-Warzywnego Leżajsk

HORTINO Zakład Przetwórstwa Owocowo-Warzywnego Leżajsk Sp. z o.o. – jedno z największych przedsiębiorstw przetwórstwa owocowo-warzywnego w Polsce. W jego skład wchodzą dwa zakłady produkcyjne, zlokalizowane w Leżajsku oraz w Starym Mieście. Na rynku działa od 1972 roku (początkowo jako część Hortexu), natomiast od 1 czerwca 2000 r., po zakupie za 17 mln zł zakładu w Leżajsku od Hortexu przez spółkę 600 pracowników, ok. 700 dostawców owoców i warzyw, 37 przedsiębiorstw oraz 8 samorządów, jako samodzielny podmiot gospodarczy.
Przedsiębiorstwo zatrudnia ponad pięćset osób. Przedsiębiorstwo skupuje i przetwarza rocznie ok. 90 tys. ton owoców i warzyw, pochodzących głównie z woj. lubelskiego, podkarpackiego i świętokrzyskiego.
40% produkcji eksportowane jest do Rosji, Ukrainy, Białorusi i Kazachstanu, 35% do Unii Europejskiej i USA, a na rynek krajowy trafia 25%.
Poltino.
W grudniu 2005 r. HORTINO ZPOW Leżajsk Spółka z o.o. wprowadziło na rynek nową markę POLTINO, która zastąpiła istniejącą od 2000 r. markę HORTINO. Używanie marki "Hortino", pomimo rejestracji w 2001 przez Urząd Patentowy, zostało zaniechane po procesie wytoczonym przez spółkę Hortex, oskarżającą Hortino o podróbkę nazwy i logo firmy. Ostateczny wyrok w tej sprawie wydał 24 maja 2005 Naczelny Sąd Administracyjny. Spór o znak towarowy był przedmiotem jednej z interpelacji poselskiej. W 2009 przedsiębiorstwo posiadało 9% udział w krajowym rynku mrożonek, zajmując drugie miejsce po swoim dawnym koncernie macierzystym.
Nagrody i wyróżnienia.
Przedsiębiorstwo jest laureatem licznych nagród i wyróżnień, z których najważniejsze to: Puchar Ministra Rolnictwa i Rozwoju Wsi, Konsumencki Znak Jakości, AGRO POLSKA, Najlepszy produkt Targów IFE Poland, Złoty Medal Międzynarodowych Targów Poznańskich POLAGRA FOOD, Gazele Biznesu, Lider AGRO EXPORT, Podkarpacka Nagroda Gospodarcza.

</doc>
<doc id="1373680" url="https://pl.wikipedia.org/wiki?curid=1373680" title="Anniken Huitfeldt">
Anniken Huitfeldt

Anniken Scharning Huitfeldt (ur. 29 listopada 1969 w Bærum) – norweska polityk, działaczka Partii Pracy, deputowana, minister w kilku resortach.
Życiorys.
Wychowała się w miejscowości Jessheim na północ od Oslo. Studiowała historię na Uniwersytecie w Oslo. Kształciła się także w London School of Economics. W latach 1996–2000 stała na czele młodzieżówki Partii Pracy. Później pracowała w jednej z fundacji.
W wyborach parlamentarnych w 2005 wybrano ją Stortingu, w 2009, 2013, 2017 i 2021 uzyskiwała poselską reelekcję.
W lutym 2008 została ministrem ds. dzieci i równości w rządzie Jensa Stoltenberga. W październiku 2009 przeszła na urząd ministra kultury. We wrześniu 2012 premier Jens Stoltenberg powierzył jej natomiast stanowisko ministra pracy, który sprawowała do października 2013. W październiku 2021 w gabinecie, na czele którego stanął wówczas Jonas Gahr Støre, objęła stanowisko ministra spraw zagranicznych.

</doc>
<doc id="1373681" url="https://pl.wikipedia.org/wiki?curid=1373681" title="Loganair">
Loganair

Loganair – brytyjska linia lotnicza z siedzibą w Glasgow. Głównym węzłem jest port lotniczy Glasgow. Loganair współpracuje z Flybe oraz z British Airways i wykonuje loty dla tych linii lotniczych na krótkich trasach.

</doc>
<doc id="1373682" url="https://pl.wikipedia.org/wiki?curid=1373682" title="British Rail Class 313">
British Rail Class 313

British Rail Class 313 – typ elektrycznych zespołów trakcyjnych (EZT) wytwarzanych w latach 1976-1977 przez zakłady BREL w Yorku na zlecenie British Rail. Należy do serii 5 typów EZT, zaprojektowanych w 1972 z myślą o obsłudze tras podmiejskich w największych aglomeracjach (pozostałe to Class 314, Class 315, Class 507 i Class 508).
Pociągi Class 313 stanowiły podstawowy tabor London Overground w pierwszych latach funkcjonowania tego przewoźnika. We wrześniu 2010 zostały one całkowicie wycofane z jego floty, a ich miejsce zajęły nowe składy typu British Rail Class 378. BR Class 313 są wciąż jeszcze eksploatowane przez First Capital Connect i Southern.

</doc>
<doc id="1373683" url="https://pl.wikipedia.org/wiki?curid=1373683" title="Andrejs Štolcers">
Andrejs Štolcers

Andrejs Štolcers (ur. 8 lipca 1974 w Rydze) – piłkarz łotewski grający na pozycji ofensywnego pomocnika.
Kariera klubowa.
Karierę piłkarską Štolcers rozpoczął w rodzinnej Rydze, w tamtejszym klubie Olimps. W 1994 roku zadebiutował w pierwszej lidze łotewskiej, a dwa lata później odszedł do najbardziej utytułowanego klubu w kraju, Skonto Ryga. Przez dwa sezony był jego podstawowym zawodnikiem i dwukrotnie z rzędu wywalczył tytuł mistrza Łotwy, w 1997 roku dodatkowo zdobywając także Puchar Łotwy.
Pod koniec 1997 roku Štolcers wyjechał na Ukrainę i został zawodnikiem Szachtara Donieck. Na ogół występował w pierwszym składzie tego klubu i w latach 1998-2000 trzykrotnie zostawał wicemistrzem Ukrainy. W tym okresie zdobył łącznie 14 goli w ukraińskiej ekstraklasie. Wiosną 2000 roku przeszedł do rosyjskiego Spartaka Moskwa. Zdobył 5 bramek i został mistrzem Rosji, ale w połowie roku odszedł z klubu.
W 2000 Štolcers podpisał kontrakt z klubem angielskiej Division One, Fulham F.C. 9 grudnia zadebiutował w jego barwach w meczu ligowym – Fulham wygrał na wyjeździe 3:1 z West Bromwich Albion. Na koniec sezonu 2000/2001 Andrejs wywalczył z Fulham awans do Premiership, ale przez kolejne trzy lata wystąpił zaledwie w 10 spotkaniach londyńskiego klubu. W sezonie 2004/2005 grał w Football League Two, w zespole Yeovil Town F.C., a jesienią występował w azerskim Bakı FK przyczyniając się do wywalczenia mistrzostwa Azerbejdżanu.
W 2006 roku Štolcers wrócił na Łotwę i ponownie występował w Skonto Ryga. W połowie 2007 roku zmienił barwy klubowe i został piłkarzem Olimpsu Ryga. Z czasem został asystentem trenera tego klubu.
Na początku grudnia 2009 Štolcers powrócił do Anglii, przechodząc do klubu Bath City F.C., występującym w Southern Conference (6 dywizji w piłkarskiej piramidzie). Na początku lutego 2010 Štolcers dołączył do klubu Hayes &amp; Yeading United F.C., występującym w National Conference (5 dywizji w piłkarskiej piramidzie). Na początku maja 2010 roku opuścił klub.
Kariera reprezentacyjna.
W reprezentacji Łotwy Štolcers zadebiutował 3 czerwca 1994 roku w wygranym 2:0 towarzyskim spotkaniu z Maltą. W 2004 roku został powołany przez Aleksandrsa Starkovsa do kadry na Euro 2004. Tam zagrał jedynie 7 minut w przegranym 0:3 meczu z Holandią. Swój ostatni mecz w kadrze rozegrał w 2005. Ogółem w reprezentacji narodowej rozegrał 81 spotkań i zdobył 7 goli.
Kariera trenerska.
Jeszcze będąc piłkarzem Olimps w 2009 jednocześnie pełnił funkcje trenerskie.
Po wygaśnięciu kontraktu z Hayes &amp; Yeading United F.C. w dniu 7 maja 2010 roku, Štolcers rozpoczął karierę trenerską. Obecnie jest trenerem drużyny juniorskiej w Harris Academy South Norwood U15 w Anglii, a także bierze udział w międzynarodowym projekcie o nazwie Concept4Football, pomagając młodym ludziom, którzy nie są starsze niż 16 lat, rozwijać swoje umiejętności piłkarskie.

</doc>
<doc id="1373684" url="https://pl.wikipedia.org/wiki?curid=1373684" title="Andrejs Stolcers">
Andrejs Stolcers



</doc>
<doc id="1373688" url="https://pl.wikipedia.org/wiki?curid=1373688" title="Marty (film)">
Marty (film)

Marty – amerykański melodramat z 1955 w reżyserii Delberta Manna. Obraz nagrodzono Oscarem dla najlepszego filmu roku, a także Złotą Palmą na 8. MFF w Cannes. Obok "Straconego weekendu" (1945) Billy’ego Wildera i "Parasite" (2019) Bong Joon-ho jest to jeden z zaledwie trzech filmów, które wyróżniono obiema tymi nagrodami.
Fabuła.
Korpulentny kawaler Marty Piletti (Borgnine) pracuje jako rzeźnik. Mieszka pod z mamą (Minciotti) na nowojorskim Bronksie. Nieszczęśliwy w miłości mężczyzna pewnego wieczoru trafia na salę balową i spotyka tam miłą nauczycielkę Clarę (Blair). Mimo że Marty i Clara zaprzyjaźniają się, krewni zniechęcają go do rozwijania związku. Bohater musi zdecydować, czy podporządkować się rodzinnej woli, czy związać się z nowo poznaną kobietą.

</doc>
<doc id="1373691" url="https://pl.wikipedia.org/wiki?curid=1373691" title="Turmstraße (stacja metra)">
Turmstraße (stacja metra)

Turmstraße – stacja metra w Berlinie, w dzielnicy Moabit, w okręgu administracyjnym Mitte, na linii U9 i docelowo na linii U5. Stacja została otwarta w 1961.

</doc>
<doc id="1373692" url="https://pl.wikipedia.org/wiki?curid=1373692" title="Hansaplatz (stacja metra)">
Hansaplatz (stacja metra)

Hansaplatz – stacja metra w berlinie na linii U9, w dzielnicy Hansaviertel, w okręgu administracyjnym Mitte. Stacja została otwarta w 1961.

</doc>
<doc id="1373694" url="https://pl.wikipedia.org/wiki?curid=1373694" title="Nie wszystko złoto, co się świeci">
Nie wszystko złoto, co się świeci

Nie wszystko złoto, co się świeci (ang. "Fool's Gold") – amerykańska komedia przygodowa z 2008 roku.

</doc>
<doc id="1373698" url="https://pl.wikipedia.org/wiki?curid=1373698" title="Warburg (stacja kolejowa)">
Warburg (stacja kolejowa)

Warburg – stacja kolejowa w Warburgu, w kraju związkowym Nadrenia Północna-Westfalia, w Niemczech. Znajdują się tu 2 perony.

</doc>
<doc id="1373699" url="https://pl.wikipedia.org/wiki?curid=1373699" title="Strażnica (czasopismo)">
Strażnica (czasopismo)

Strażnica – najczęściej ukazujące się pismo podziemne w okresie przed powstaniem styczniowym, jak też w czasie jego trwania.
Wydawane z przerwami od 1 sierpnia 1861. Redaktorem pisma był Agaton Giller, skupiający wokół siebie tzw. sybiraków, środowisko o poglądach centrystycznych. Ukazało się 45 numerów.

</doc>
<doc id="1373700" url="https://pl.wikipedia.org/wiki?curid=1373700" title="Pupendo">
Pupendo

Pupendo – czeska tragikomedia z 2003 na podstawie książek Petra Šabacha "Opile banany" oraz fragmentu "Gówno się pali". Historia dwóch rodzin: rzeźbiarza i partyjniaka żyjących w latach 80.

</doc>
<doc id="1373704" url="https://pl.wikipedia.org/wiki?curid=1373704" title="Richard Schirrmann">
Richard Schirrmann

Richard Schirrmann (ur. 15 maja 1874 w Gronówku, gmina Braniewo, zm. 14 grudnia 1961 w Grävenwiesbach w Hesji) – założyciel Niemieckiego Towarzystwa Schronisk Młodzieżowych ("Deutsches Jugendherbergswerk", DJH).
Richard Schirrmann był synem nauczyciela, do 15 roku życia uczył się w szkole prowadzonej przez swojego ojca w Gronówku, następnie przez 2 lata uczęszczał do szkoły prowadzonej przez swojego dziadka w Żelaznej Górze. Sam również wykonywał zawód nauczyciela, początkowo bez kwalifikacji pedagogicznych. Egzaminy nauczycielskie zdał w 1895. Uczył w szkole podstawowej ("Volksschule") w Gelsenkirchen. Często wyjeżdżał z uczniami na wycieczki, co powodowało niezadowolenie władz szkolnych. Z tego powodu został w 1903 przeniesiony do Alteny w Sauerlandzie, gdzie został członkiem towarzystwa górskiego Sauerländischer Gebirgsverein.
W czasie jednej z kilkudniowych wycieczek jego grupa z powodu złej pogody musiała nocować w szkole w Bröl (Hennef). Pod wpływem tego wydarzenia Schirrmann postanowił zorganizować schroniska młodzieżowe. W 1910 napisał artykuł do Kölnische Zeitung, w którym przedstawił swój pomysł. Wkrótce udało mu się pozyskać niezbędne wsparcie finansowe. W 1912 powstało pierwsze stałe schronisko młodzieżowe na zamku Altena. Schirrmann został jego kierownikiem.
W 1919 powstał Związek Schronisk Młodzieżowych w Rzeszy Niemieckiej ("Reichsjugendherbergsverband"). W 1922 Schirrmann został urlopowany od pracy w szkole i poświęcił się pracy w organizacji. W latach 1933–1936 był prezesem Międzynarodowej Organizacji Schronisk Młodzieżowych (International Youth Hostel Federation, IYHF). Od 1948 zajmował się odbudową sieci schronisk młodzieżowych w Niemczech i na świecie. W 1952 został odznaczony Orderem Zasługi Republiki Federalnej Niemiec.

</doc>
<doc id="1373705" url="https://pl.wikipedia.org/wiki?curid=1373705" title="Boppard (stacja kolejowa)">
Boppard (stacja kolejowa)

Boppard – stacja kolejowa w Boppard, w kraju związkowym Nadrenia-Palatynat, w Niemczech. Znajdują się tu 2 perony.

</doc>
<doc id="1373708" url="https://pl.wikipedia.org/wiki?curid=1373708" title="Święta Olimpia">
Święta Olimpia

Święta Olimpia, cs. "Swiataja diokonissa Olimpiada" (ur. ok. 366, zm. 25 lipca 408 w Nikomedii) – mniszka, diakonisa, święta Kościoła katolickiego i prawosławnego.
Żywot świętej.
Wywodziła się z arystokracji bizantyjskiej. Była córką senatora Secundusa (Selencusa). Wychowała się pod opieką Teodozji, siostry biskupa Ikonium, Amfilochiusza. Była żoną prefekta Konstantynopola, Nebrydiusza.
Po śmierci męża poświęciła się życiu duchownemu. Przekazała znaczną część swojego majątku na cele dobroczynne. Założyła wspólnotę monastyczną przy soborze Hagia Sophia i zaczęła pogłębiać wiedzę w zakresie teologii. Za udział w sfinansowaniu wielu przedsięwzięć i fundacji kościelnych patriarcha Nektariusz podniósł ją do godności diakonisy.
Była opiekunką ubogich i chorych. W latach 397-404 wspierała ruch walczący ze zeświecczeniem kleru bizantyjskiego i opowiadający się za przywróceniem dyscypliny kościelnej w patriarchacie konstantynopolitańskim.
W 403 roku opowiedziała się po stronie patriarchy Konstantynopola Jana Złotoustego, który popadł w spór z cesarzową Eudoksją i biskupami przeciwnymi reformie kościelnej.
Za sprzeciwienie się decyzjom "Synodu pod Dębem", który zdjął z urzędu patriarchę Jana Chryzostoma, Olimpia została skazana na wygnanie. Opuściła Konstantynopol i osiadła w Nikomedii, gdzie zmarła.
Kult.
W ikonografii święta Olimpia ubrana jest w ciemne szaty mnisze, w lewej dłoni trzyma krzyż. Wspomnienie liturgiczne w Kościele rzymskokatolickim obchodzone jest 25 lipca według kalendarza gregoriańskiego, w Cerkwi prawosławnej - 25 lipca według kalendarza juliańskiego.

</doc>
<doc id="1373709" url="https://pl.wikipedia.org/wiki?curid=1373709" title="Remagen (stacja kolejowa)">
Remagen (stacja kolejowa)

Remagen – stacja kolejowa w Remagen, w kraju związkowym Nadrenia-Palatynat, w Niemczech. Znajdują się tu 3 perony.

</doc>
<doc id="1373710" url="https://pl.wikipedia.org/wiki?curid=1373710" title="Smaki miłości">
Smaki miłości

Smaki miłości - amerykański melodramat obyczajowy z 2007 roku na podstawie powieści Charlesa Baxtera.

</doc>
<doc id="1373711" url="https://pl.wikipedia.org/wiki?curid=1373711" title="Antanas Purėnas">
Antanas Purėnas

Antanas Purėnas (ur. 16 lutego 1881 w Tatkonys koło Kupiszek, zm. 5 listopada 1962 w Kownie) – litewski chemik, działacz społeczny i kulturalny, rektor Uniwersytetu Witolda Wielkiego (1940-46). 
Uczył się w gimnazjum w Lipawie. Naukę kontynuował na Uniwersytecie Dorpackim, w 1912 roku uzyskał tytuł magistra na uniwersytecie w Petersburgu. 
W latach 1910-18 wykładał w petersburskiej szkole handlowej, angażował się w życie kulturalne stołecznych Litwinów. 
Po powrocie wykładał na tzw. wyższych kursach naukowych. W 1922 roku rozpoczął nauczanie na Uniwersytecie Litewskim w Kownie, które prowadził do 1950 roku. W latach 1940-41 i 1944-46 był rektorem uczelni. W 1941 roku objął stanowisko wiceprzewodniczącego Litewskiej Akademii Nauk. 
Od 1950 do 1962 roku był profesorem Kowieńskiego Instytutu Politechnicznego, w tym samym okresie stał na czele katedry chemii organicznej i technologii.

</doc>
<doc id="1373712" url="https://pl.wikipedia.org/wiki?curid=1373712" title="Bad Schandau (stacja kolejowa)">
Bad Schandau (stacja kolejowa)

Bad Schandau – stacja kolejowa w Bad Schandau, w kraju związkowym Saksonia, w Niemczech. Znajdują się tu 2 perony.
Obsługuje połączenia krajowe (Hamburg, Berlin, Drezno, Pirna, Sebnitz, Schöna), jak i zagraniczne (Děčín, Rumburk, Uście nad Łabą, Praga, Brno, Budapeszt).

</doc>
<doc id="1373713" url="https://pl.wikipedia.org/wiki?curid=1373713" title="Plauen (Vogtland) Oberer Bahnhof">
Plauen (Vogtland) Oberer Bahnhof

Plauen (Vogtland) Oberer Bahnhof – najważniejsza stacja kolejowa w Plauen, w kraju związkowym Saksonia, w Niemczech. Znajdują się tu 3 perony.

</doc>
<doc id="1373714" url="https://pl.wikipedia.org/wiki?curid=1373714" title="Euronews">
Euronews

Euronews – europejski wielojęzyczny kanał informacyjny.
Euronews obecnie.
Euronews to tematyczna stacja telewizyjna nadająca co 30 minut doniesienia zarówno z Europy, jak i ze świata z perspektywy europejskiej. Zajmuje się aktualnościami finansowymi, wiadomościami sportowymi, sztuką, kulturą, nauką, pogodą, polityką europejską, recenzjami prasowymi z największych europejskich gazet, ukazuje też dane rynkowe, pokazuje także transmisje z najważniejszych konferencji prasowych, zaprzysiężeń prezydentów, rządów i królów w Europie oraz najbardziej znaczących państwach całego świata. Euronews jest nadawany 24 godziny na dobę w 13 niekodowanych wersjach językowych:
To wielojęzyczne podejście umożliwia dostęp do wszystkich ścieżek językowych we wszystkich krajach (poprzez Internet), jednakże rola prezenterów i reporterów jest ograniczona – serwisy informacyjne, sportowe i część innych programów prowadzona jest z offu przez lektorów, wyłącznie wywiady, magazyny i podsumowywania materiałów w wiadomościach są prezentowane przez pokazywanych dziennikarzy. Istnieje też 5 wersji językowych o niepełnym wymiarze czasowym, zazwyczaj tworzonych przez lokalne telewizje publiczne: litewska, serbska, rumuńska (30-minutowy dziennik w TVR 2 – w dni powszednie), słoweńska oraz dostępna tylko drogą satelitarną oryginalna ścieżka dźwiękowa. Poszczególne języki wcześniej posiadały jedynie osobne ścieżki dźwiękowe, obecnie faktycznie nadawane są osobne kanały z różniącym się doborem informacji. Reklamy zaś emitowane są w takim języku/językach, w jakim zostały dostarczone stacji (głównie po angielsku i francusku), jednakże niektóre z nich także są produkowane w różnych językach. Stacja podaje, że dzięki jej polityce językowej może ją oglądać i rozumieć ponad 3,5 mld ludzi.
W telewizji pracuje 21 zespołów dziennikarskich. Stacja zatrudnia ponad 400 dziennikarzy z 25 krajów, posiada także redakcję w Polsce. Główna siedziba Euronews znajduje się w Lyon we Francji. Kanał współpracuje z takimi krajami, jak: Algieria, Austria, Belgia, Bośnia i Hercegowina, Cypr, Czechy, Egipt, Finlandia, Grecja, Hiszpania, Irlandia, Malta, Monako, Niemcy, Portugalia, Rosja, Rumunia, Słowenia, Szwajcaria, Szwecja, Tunezja, Turcja, Ukraina, Wielka Brytania i Włochy.
Celem stacji ma być bezstronne informowanie o wydarzeniach z Europy i świata, w taki sposób, aby odbiorca mógł wyrobić na każdy temat własny punkt widzenia. Obecnie kanał dostępny jest na całym świecie dzięki obecności na 34 satelitach. Dociera drogą kablową, ADSL, satelitarną, naziemną i poprzez streamy internetowe do ponad 300 mln gospodarstw domowych w 151 krajach (w tym 202 mln w Europie, 73,5 mln w Ameryce Północnej, 59 mln w Afryce i na Bliskim Wschodzie, 27 mln w Rosji, 7,6 mln w Azji oraz na Pacyfiku i 3,5 mln w Ameryce Południowej) wyprzedzając CNN International o ponad 200 mln odbiorców, BBC World o 124 mln, a CNBC Europe o ponad 100 mln.
Program mocno rozszerza swój zasięg dzięki rozpowszechnieniu swojego sygnału w telewizorach z sygnałem smart tv, hotelach, samolotach, promach, statkach i szpitalach. Euronews oferuje swoje wiadomości także w siedzibach NATO, Unii Europejskiej i Komisji Europejskiej, na belgijskich stacjach kolejowych, we francuskim parlamencie, największych europejskich lotniskach i wydawnictwach oraz redakcjach prasowych. Kolejne 225 mln widzów może oglądać stację dzięki pasmom transmisyjnym lub retransmisyjnym w telewizjach całego świata (m.in. w USA, Francji, Włoszech, Rosji, Turcji, Ukrainie, Rumunii, Szwajcarii, Hiszpanii, Wielkiej Brytanii, Estonii, Irlandii, Grecji, Libanie, Portugalii, Słowenii, na Cyprze, Malcie i kilkunastu państwach afrykańskich, dawniej także w Polsce). Stacja szacuje, że w Polsce jest dostępna dla 8,96 mln ludzi.
Euronews ogląda dziennie 4 mln osób, 3,8 miliona ogląda jej pasma w innych stacjach, a tygodniowo osiąga 8,7 mln widzów. Stacja najchętniej oglądana jest między 9:00 a 11:00 i 20:00 a 00:00. Programy stacji są bardzo popularne w Afryce, gdzie ogląda ją prawie 25% spośród 15% najlepiej zarabiających mieszkańców tego kontynentu.
W ramach umowy z China Central Television (CCTV), Euronews dostarcza programy w języku mandaryńskim.
CyBC 2 (również RIK 2) od 1993 r. transmituje codziennie część programu Euronews (około 80 godzin tygodniowo).
Poszczególne materiały stacji można oglądać na dedykowanych dla każdego języka oraz wielu programów kanałach na portalu YouTube, udostępniany jest tam także sygnał stacji.
Historia.
Stacja wystartowała 1 stycznia 1993 roku w pięciu wersjach językowych – angielskiej, niemieckiej, francuskiej, hiszpańskiej i włoskiej, a w grudniu 1998 stacja uruchomiła stronę internetową euronews.net.
Transmisja analogowa została zastąpiona cyfrową w 1999 r. W tym samym roku została dodana portugalska wersja językowa.
W latach 90. i na początku XXI wieku sygnał stacji był wykorzystywany (retransmitowany lub transmitowany) przez różne europejskie stacje telewizyjne podczas relacjonowania przez nie wydarzeń zagranicznych.
W 2001 r. pojawiła się rosyjska wersja językowa.
W 2003 r. ITN sprzedała swoje udziały w Euronews.
Od 2004 roku stacja stała się stacją ogólnoświatową, dzięki rozpowszechnieniu się jej sygnału w Azji.
Począwszy od końca listopada 2005 r. niemieckie kanały telewizyjne: ARD i ZDF negocjowały na temat przystąpienia do Euronews.
6 lutego 2006 r., ukraiński nadawca publiczny Natsionalna Telekompanya Ukrainy (NTU) kupił 1% udziałów w SOCEMIE.
27 maja 2008 r., hiszpański nadawca RTVE zdecydował się opuścić Euronews i promować międzynarodowy kanał TVE Internacional. Plan się jednak nie powiódł, bo RTVE chciał zmniejszyć płatności do 2 mln euro rocznie.
4 czerwca 2008 r. stacja zmieniła oprawę graficzną, która nie była zmieniana od 2000 r. oraz nazwę z EuroNews na euronews. Przy dostępności w 210 mln gospodarstw domowych stację oglądało 6–7 mln widzów.
12 lipca 2008 r. została uruchomiona wersja arabska.
W lutym 2009 r. turecki nadawca publiczny TRT stał się udziałowcem w Euronews. TRT kupił 15,70% akcji Euronews i stał się czwartym głównym partnerem po France Télévisions (25,37%), RAI (22,84%) i RTR (16,94%).
30 stycznia 2010 r. o godz. 20:00 wystartowała turecka wersja językowa.
6 czerwca 2011 r. na satelicie Hot Bird zostały dołączone identyfikacje dla dwóch nowych wersji językowych: polskiej i ukraińskiej, jednakże po testach (w ciągu kilku miesięcy) wersję polską usunięto.
Latem 2011 roku wprowadzono multimedialne aplikacje dla Androida, iPhone'a i iPada (w późniejszym okresie także dla Windows Phone'a, BlackBerry, telefony Nokia współpracujące ze sklepem OVI, komputery z Windowsem 8.1, smartwatche, telewizory smart oraz Google Glass), które zawierają przekaz stacji na żywo, ofertę euronews radio i informacje tekstowe.
24 sierpnia 2011 r. o godz. 20:00 wystartowała ukraińska wersja językowa, w 20 rocznicę odzyskania niepodległości przez Ukrainę.
2 października 2012 r. wystartowało euronews radio, nadające serwisy informacyjne, biznesowe, sportowe, pogodę i programy tematyczne, a także specjalnie dobraną muzykę.
18 grudnia 2012 r. uruchomiono grecką wersję językową, a w 2013 uruchomiono węgierską wersję językową.
Z uwagi na kryzys finansowy, po zamknięciu w 2013 roku ERT Grecja przestała finansować euronews.
8 października 2013 r., o 14:00 stacja odświeżyła czołówki części nadawanych programów.
W 2017 roku stacja rozdzieliła emitowany dotychczas jeden sygnał video ze ścieżkami audio w wielu językach na osobne ścieżki audio i video - faktycznie więc emitowanych jest dwanaście kanałów telewizyjnych o tej samej nazwie w różnych językach.
Program.
Program stacji jest emitowany 24 godziny na dobę. Głównym punktem programu są wiadomości (news), emitowane od 6 do 10 rano co kwadrans, a w pozostałym czasie co pół godziny (zaś 15 i 45 minut po pełnej godzinie emitowane są "headlines", czyli flesze). Poza tym często (raz na pół/raz na godzinę) emitowane są wiadomości biznesowe ("business"), aktualne notowania giełdowe i kursy walut ("markets"), wiadomości sportowe ("sport"), wyniki rozgrywek ligowych ("eurofoot") i trzy wersje pogody – pokazująca dokładnie całą Europę ("meteo europe"), pokazującą najważniejsze miasta całego świata ("meteo world") i najważniejsze lotniska ("meteo airport", emitowana głównie w godzinach wieczornych). W przerwach programu emitowane są krótkie materiały filmowe, pokazujące różne wydarzenia, emitowane bez komentarza (część z nich jest transmitowana na żywo) ("no comment" i "no comment live") i reklamy (ads), zaś o 15.30 stacja transmituje otwarcie notowań ciągłych na giełdzie nowojorskiej ("wall street live"). Program prezentuje też przeglądy wydarzeń kulturalnych ("rendez-vous"), magazyn kulturalny "le mag" i wywiady "interview". W przypadku ważnych wydarzeń stacja emituje też programy specjalne – pod nazwą "news+" lub inną. Stacja pokazuje także następujące programy cykliczne:
Stacja między 2011 a 2013 nie pokazywała zegara, ponieważ jej sygnał jest rozsyłany do państw na wielu strefach czasowych, jednak podczas transmisji na żywo wyświetlany jest czas lokalny miejsca nadawania. Do 2008 roku na antenie stacji widoczne były 3 zegary – na początku dla czasów londyńskiego (UTC), europejskiego (UTC+1) i moskiewskiego (UTC+4), następnie dla nowojorskiego (UTC-5), europejskiego (UTC+1) i moskiewskiego (UTC+4), a od 2013 na antenie widoczny jest zegar pokazujący czas dla wielu różnych miast, pokazywanych pojedynczo. Godziny emisji programów cyklicznych w zapowiedziach podawane są w UTC+1 (obowiązującym także w Polsce).
Korespondenci stacji.
Stacja posiada także biura sprzedaży w Paryżu, Londynie oraz Frankfurcie.
Euronews radio.
Euronews radio to wspólna nazwa 6 stacji radiowych w językach angielskim, niemieckim, francuskim, hiszpańskim, włoskim i rosyjskim o zbliżonym programie, emitujących wiadomości, informacje biznesowe, sportowe, kulturalne i naukowe oraz muzykę. Część audycji stacji jest dostępnych w formie podcastu. Odbiór stacji możliwy jest przez internet na stronie internetowej stacji, na portalu Tunein oraz poprzez dedykowane aplikacje na Androida, Windows Phona i iPhone'a.
W 2013 roku wydano płytę "Eurovibes – selected by euronews" z wyborem muzyki używanej w euronews radio.
Polska a Euronews.
Polska wersja językowa.
Euronews planował stworzyć polską wersję językową kanału w 2010 r. Telewizja Polska miała wtedy dokładać do projektu 5,72 mln euro rocznie, jednak ówczesne władze TVP nie przyjęły tej propozycji. 6 czerwca 2011 r. do sygnału na satelitach Hot Bird i Astra dołączono polską identyfikację językową. Testowa emisja z częścią programu w języku polskim wystartowała 1 lipca 2011 r., jednak po kilku miesiącach została wyłączona. Od września do grudnia 2012 o 18:55 od poniedziałku do piątku (powtórka następnego dnia o 6:00 i 7:45) na antenie TTV pojawiały się 15-minutowe serwisy informacyjne w języku polskim, a od 2013 roku polska redakcja stacji prowadziła kanał na Youtube z przetłumaczonymi materiałami z anteny stacji - w maju 2014 roku zawiesiła jednak jego działanie.
Polska jest aktualnie największym państwem Unii Europejskiej, którego język urzędowy nie posiada swojej ścieżki dźwiękowej w euronews. Do września 2013 roku euronews udostępniał swoją stronę internetową także po polsku, jednak jej aktualizacja została zawieszona.
W transmisji satelitarnej dostępna jest ścieżka językowa identyfikująca się jako polska, jednakże jest tam emitowana angielska wersja stacji.
Polskie materiały.
Stacja często emituje różnorakie materiały dotyczące Polski – w swoich wiadomościach pokazała m.in. rocznicę Powstania Warszawskiego, pogrzeb Jaruzelskiego, katastrofę smoleńską, wypadek pociągu pod Szczekocinami, powodzie w Polsce, zaprzysiężenie prezydenta Bronisława Komorowskiego, atak aktywistów ukraińskich na Bronisława Komorowskiego podczas wizyty na Ukrainie, protesty Anty-ACTA, alarmy bombowe w całym kraju, wybory, relacje ze świąt 3 maja, Niepodległości i Wszystkich Świętych, powodzie, wypadek na pokazie lotniczym w Radomiu, mecz Lechii z Barceloną, relacje z wyścigu Tour de Pologne i więcej. W ramach serwisów pogodowych pokazuje Warszawę (meteo world i europe) oraz Gdańsk i Kraków (tylko europe), ale na stronie internetowej stacji dostępne są informacje pogodowe dla ponad 50 polskich miast. Euronews pokazał także wywiady z Jarosławem Kaczyńskim (czerwiec 2007), Donaldem Tuskiem (maj 2011) i Bronisławem Komorowskim (wrzesień 2010).
Organizacja Euronews.
Na czele stacji stoi szesnastoosobowa (w tym 10 członków delegują telewizje publiczne Francji, Rosji, Włoch, Turcji, Szwajcarii, Portugalii, Belgii, Grecji, Irlandii i Maroka) rada nadzorcza z prezesem, Paolo Garimberti, pod którą znajdują się szefowie działów: technicznego, sprzedaży, wiadomości i programów.
Zakazy.
Od 12 kwietnia 2021 r. decyzją Ministerstwa Informacji Republiki Białoruś zakazano nadawania kanału na Białorusi.

</doc>
<doc id="1373715" url="https://pl.wikipedia.org/wiki?curid=1373715" title="Wojciech Olejnik">
Wojciech Olejnik

Wojciech Olejnik – reżyser, dyrektor naczelny i artystyczny Teatru Baj Pomorski w Toruniu, w latach 1992–1993.
Ukończył studia na Wydziale Wiedzy o Teatrze oraz na Wydziale Reżyserii (w Białymstoku) PWST w Warszawie. Przed objęciem Teatru Baj Pomorski prowadził ośrodek kultury w Milanówku. W czasie swej dyrekcji wyreżyserował dwa przedstawienia, w tym jedno widowisko dla dorosłych. Po opuszczenia Torunia gościnnie pracował m.in. w Teatrze Lalek Rabcio w Rabce oraz krakowskiej Grotesce. Współpracuje z Unią Teatr Niemożliwy.

</doc>
<doc id="1373716" url="https://pl.wikipedia.org/wiki?curid=1373716" title="Zwickau Hauptbahnhof">
Zwickau Hauptbahnhof

Zwickau Hauptbahnhof – stacja kolejowa w Zwickau, w kraju związkowym Saksonia, w Niemczech. Znajdują się tu 4 perony.

</doc>
<doc id="1373717" url="https://pl.wikipedia.org/wiki?curid=1373717" title="Goodbye Bafana">
Goodbye Bafana

Goodbye Bafana – film biograficzny z 2007 roku na podstawie książki Jamesa Gregory'ego i Boba Grahama. Historia strażnika, który pilnował w więzieniu Nelsona Mandeli.

</doc>
<doc id="1373719" url="https://pl.wikipedia.org/wiki?curid=1373719" title="Balurghat">
Balurghat

Balurghat (beng. বালুরঘাট) – miasto w Indiach, w stanie Bengal Zachodni, przy granicy z Bangladeszem. W 2001 r. miasto to zamieszkiwało 143 095 osób.
W mieście rozwinął się przemysł spożywczy, znajduje się tu port lotniczy Balurghat.

</doc>
<doc id="1373724" url="https://pl.wikipedia.org/wiki?curid=1373724" title="Wodziłki (jezioro)">
Wodziłki (jezioro)

Wodziłki – jezioro położone na Pojezierzu Suwalskim. 
Zbiornik wodny o powierzchni 4,3 ha, długości 325 m, szerokości 115 m. Lustro wody jeziora znajduje się na wysokości 175,4 m n.p.m.
Około 300 metrów na południowy zachód leży wieś Wodziłki.

</doc>
<doc id="1373725" url="https://pl.wikipedia.org/wiki?curid=1373725" title="Skala Mosha">
Skala Mosha



</doc>
<doc id="1373728" url="https://pl.wikipedia.org/wiki?curid=1373728" title="Kammweg">
Kammweg

Kammweg – dawny dalekobieżny szlak turystyczny na terenie Austro-Węgier i Czechosłowacji.
Pomysł wyznaczenia szlaku narodził się w 1902. Miał on łączyć zamieszkane przez Niemców góry na terenie Korony Czeskiej. W latach 1902-1903 wyznakowano pierwszy odcinek Růžovský vrch-Ještěd. W terenie szlak był oznaczony niebieskim czterozębnym grzebieniem (po niemiecku der Kamm to grzebień i grzbiet górski). W latach 1904-1905 przedłużono szlak na zachód do Ašu i na wschód na Śnieżkę. W latach 1922-1923 wytyczono odcinek Śnieżka-Karniów. Szlak przestał istnieć po II wojnie światowej.

</doc>
<doc id="1373729" url="https://pl.wikipedia.org/wiki?curid=1373729" title="Blingdenstone">
Blingdenstone



</doc>
<doc id="1373730" url="https://pl.wikipedia.org/wiki?curid=1373730" title="Franciszkańskie Centrum Młodzieżowo-Powołaniowe Trzej Towarzysze">
Franciszkańskie Centrum Młodzieżowo-Powołaniowe Trzej Towarzysze

Franciszkańskie Centrum Młodzieżowo-Powołaniowe Trzej Towarzysze – istniejący w Chorzowie Klimzowcu na Górnym Śląsku ośrodek duszpasterski zajmujący się formacją młodzieży i towarzyszeniem na drodze wyboru powołania. Centrum zajmuje się również organizacją warsztatów i kursów dla przyszłych wychowawców zakonnych i pracujących z młodzieżą katechetów i animatorów różnego rodzaju grup duszpasterskich.
Pierwszym odpowiedzialnym za realizację nowego projektu działalności duszpasterskiej dla młodzieży został br. Ananiasz Jaskólski (2002 r.), a następnie dołączył do niego o. Sergiusz Bałdyga (2003 r.) i od tego również roku obowiązuje nazwa ośrodka „Trzej Towarzysze” - nawiązująca do pierwszych naśladowców św. Franciszka z Asyżu oraz koncepcji towarzyszenia w procesie wychowania. Od lipca 2004 r. w Centrum ponadto pracowali: o. Kasjan Górski, br. Auksencjusz Gad, o. Medard Hajdus, br. Benigny Utkowski.
Duszpasterze Centrum korzystają z różnych metod psychopedagogicznych oraz stosują pedagogikę franciszkańską do pracy z młodzieżą i z wychowawcami. Cechą charakterystyczną jest obecność trzech (lub więcej) braci pracujących na stałe w Centrum. Promując kulturę powołań, Centrum angażuje świeckich do modlitwy w intencji powołań i za powołanych, koordynując dzieło duchowej pomocy powołaniom.
W centrum pracują zakonnicy z franciszkańskiej Prowincji Wniebowzięcia NMP z Katowic Panewnik. Zanim ośrodek zaczął funkcjonować w nowej siedzibie w Chorzowie, franciszkanie prowadzili w klasztorze przy bazylice panewnickiej posiadające kilkudziesięcioletnią tradycję Franciszkańskie Duszpasterstwo Powołań.
Centrum znajduje się na terenie parafii św. Franciszka z Asyżu w Chorzowie Klimzowcu.

</doc>
<doc id="1373732" url="https://pl.wikipedia.org/wiki?curid=1373732" title="Mokra robota (film 2007)">
Mokra robota (film 2007)

Mokra robota – amerykańska komedia kryminalna z 2007 roku.
Fabuła.
Frank Falenczyk to Polak pracujący w Buffalo. Jest cynglem w polskiej mafii. Jednak nadużywa alkoholu. Kiedy podczas akcji Falenczyk zasypia na kacu, jego szef wysyła go do San Francisco, żeby zerwał z nawykiem, pozbierał się i zerwał kontakty z mafią. Pracuje w kostnicy, uczęszcza w AA, poznaje swoją miłość. Jednak Frank dostaje cynk, żeby wracał do Buffalo.

</doc>
<doc id="1373736" url="https://pl.wikipedia.org/wiki?curid=1373736" title="Czesław Sieńko">
Czesław Sieńko

Czesław Sieńko (ur. 1956) – polski aktor-lalkarz, autor tekstów, reżyser teatralny. 
. Pracował w Bałtyckim Teatrze Dramatycznym w Koszalinie, a od 1986 roku w Teatrze Baj Pomorski w Toruniu. W 1993 roku objął obowiązki kierownika artystycznego, a w latach 1994-2003 był dyrektorem naczelnym i artystycznym. 
W 1994 roku zorganizował Toruńskie Spotkania Teatrów Lalek, które przekształciły się w festiwal międzynarodowy. W czasie jego VI edycji otrzymał, wspólnie ze Stanisławem Ochmańskim nagrodę specjalną za stworzenie idei i organizację festiwalu.
W 2010 roku założył Bydgoski Teatr Lalek Buratino. 

</doc>
<doc id="1373740" url="https://pl.wikipedia.org/wiki?curid=1373740" title="Wpływ promieniowania telefonów komórkowych na zdrowie">
Wpływ promieniowania telefonów komórkowych na zdrowie

Powszechność używania telefonów komórkowych spowodowała wzrost zainteresowania ich ewentualnym wpływem na zdrowie. Telefony komórkowe wykorzystują promieniowanie elektromagnetyczne w zakresie mikrofal. Pojawiła się duża liczba badań naukowych (zarówno o charakterze epidemiologicznym, jak i eksperymentalnym in vivo oraz in vitro, na roślinach, zwierzętach i ludziach) dotyczących skutków oddziaływań pól elektromagnetycznych (PEM) o charakterystykach używanych w bezprzewodowych urządzeniach telekomunikacyjnych, takich jak: telefony komórkowe, telefony bezprzewodowe DECT, telewizja naziemna, sieci bezprzewodowe (Wi-Fi) i inne.
Światowa Organizacja Zdrowia (WHO) stwierdziła, że:
W ciągu ostatnich dwóch dekad przeprowadzono wiele badań, aby ocenić, czy telefony komórkowe stanowią potencjalne zagrożenie dla zdrowia. Do tej pory nie stwierdzono negatywnych skutków dla zdrowia spowodowanych używaniem telefonów komórkowych.
Wpływ telefonu komórkowego na organizm człowieka.
Część fal radiowych emitowanych przez telefony komórkowe jest pochłaniana przez głowę. Fale radiowe emitowane przez telefony GSM osiągają moce szczytowe dochodzące do 2 watów, natomiast dla amerykańskich analogowych telefonów dochodzą do 3,6 wata. Pozostałe cyfrowe mobilne technologie, takie jak CDMA i TDMA mają mniejszy pobór mocy, zwykle poniżej 1 W. Maksymalna moc wyjściowa telefonu komórkowego jest określana przez normy ustalane przez odpowiednie agencje w każdym kraju. W większości przypadków, telefon komórkowy oraz stacja bazowa dostosowują moc do panujących warunków (jakości sygnału, siły sygnału, otoczenia w jakim znajduje się telefon etc.).
Współczynnik pochłaniania promieniowania przez organizm człowieka jest mierzony jako SAR (ang. "specific absorption rate"). Maksymalny dopuszczalny poziom SAR jest określany ustawowo przez jednostki administracyjne wielu krajów. W USA agencja FCC (ang. "Federal Communications Commition") ustaliła maksymalną wartość SAR na poziomie 1,6 W/kg, uśredniając na 1 gramie tkanki. W Europie limit ten wynosi 2 W/kg (mierzone na 10 gramach tkanki). Wartość SAR silnie zależy od wagi, na którą zostanie ona uśredniona, a więc europejska 10-gramowa skala nie może być porównywana z amerykańska 1-gramową skalą. Wartości SAR dla konkretnych telefonów komórkowych, wraz z innymi pomocnymi informacjami, można znaleźć zarówno na stronach internetowych producentów, jak i na stronach firm dostawców.
Efekt termiczny.
Jednym z lepiej poznanych efektów promieniowania radiowego jest nagrzewanie pojemnościowe. Jest to nagrzewanie związane z efektami polaryzacji wiązań chemicznych i przewodnictwa cieplnego w ośrodkach dielektrycznych (takich jak tkanki żywe). W trakcie korzystania przez człowieka z telefonu komórkowego narażona na działanie efektu nagrzewania pojemnościowego jest głównie głowa. Efekt ten może spowodować wzrost jej temperatury. W tym przypadku, wzrost temperatury jest mniejszy niż w przypadku bezpośredniego wystawienia głowy na słońce. Krwiobieg mózgu umożliwia poprzez przepływ krwi odprowadzanie nadwyżki ciepła z mózgu. Jednak nie wszystkie narządy mają możliwości kontrolowania temperatury i odprowadzania ciepła. Przykładowo rogówka oka nie ma mechanizmu kontrolującego temperaturę. Wpływ promieniowania o wartości SAR od 100 do 140 W/kg (czyli od 50 do 70 razy większego niż maksymalny SAR dopuszczalny w telefonach komórkowych) trwający 2–3 godziny powoduje wzrost temperatury soczewki do 41–42 °C oraz tworzenie się zaćmy. Ryzyko zaćmy nie zostało powiązane z używaniem telefonów komórkowych ze względu na ich niskie moce.
Efekt nietermiczny.
Do tej pory nietermiczny wpływ fal elektromagnetycznych na organizmy żywe, poza mikrofalowym efektem akustycznym, pozostaje kontrowersyjny, niewyjaśniony i słabo odtwarzalny. Komunikacja mobilna podobnie jak większość innych sztucznych źródeł promieniowania radiowego wykorzystuje różne rodzaje modulacji sygnału. Dotychczas opublikowano tylko kilka badań mających na celu zidentyfikowanie potencjalnego biologicznego wpływu modulacji sygnałów radiowych. Badania które donosiły o skutkach zależnych od modulacji sygnału nie zostały jednak niezależnie potwierdzone.
Część z naukowców argumentuje, że tzw. nietermiczne efekty mogą być związane z odpowiedzią komórek na wzrost temperatury. Przykładowo niemiecki biofizyk Roland Glaser twierdzi, że zawarte w komórkach białka szoku cieplnego (ang. "Heat Shock Proteins – HSP") wykazują wzrost ekspresji w wyniku zwiększania temperatury ciała, prowadząc do jego chłodzenia. Zjawisko to jest jednak za mało zauważalne, by uznać je za oczywiste. Martin Blank nie zgadza się z argumentami Rolanda Glasera, przedstawiając różne ścieżki syntezy białek szoku cieplnego w komórkach.
Efekt bariery krew-mózg.
Szwedzcy naukowcy z Uniwersytetu Lund badali wpływ fal radiowych na mózg szczura. Odkryli przeciek albuminy do mózgu poprzez przesiąkanie przez barierę krew-mózg. Inne grupy nie potwierdzają tego odkrycia w komórkach ani w badaniach na zwierzętach.
Nadwrażliwość elektromagnetyczna (EHS).
Część osób twierdzi, że „cierpi na nadwrażliwość elektromagnetyczną (ang. electromagnetic hypersensitive)” i „jest w stanie wykrywać promieniowanie elektromagnetyczne o niskim poziomie ekspozycji (poniżej limitów ICNIRP)”. Osoby te skarżą się na nieokreślone dolegliwości związane z codzienna ekspozycją na pole elektromagnetyczne. Wśród dolegliwości tych wymieniają m.in.: pieczenie skóry głowy i rąk, zmęczenie, zaburzenia snu oraz pamięci, zawroty i bóle głowy, utrata koncentracji, opóźnione reakcje, palpitacje serca, a w skrajnych przypadkach nawet zaburzenia układu pokarmowego. Badania naukowe wskazują jednak, że znacząca większość osób nie jest w stanie wykryć, czy są poddawane działaniu słabego pola elektromagnetycznego, czy nie, w warunkach podwójnie ślepej próby. Wskazuje to na występowanie w nich efektu nocebo.
Efekt genotoksyczny.
Zespół naukowców Uniwersytetu Ateńskiego w 2004 roku przeprowadził badania na muszkach owocówkach. Opublikowane wyniki badań wykazały zmniejszenie możliwości reprodukcyjnych muszek owocówek do sześciu minut w wyniku działania na nie pola elektromagnetycznego o częstotliwości 900 MHz przez pięć dni. Podobne doświadczenie zostało powtórzone w 2007 roku dla dwóch częstotliwości: 900 MHz oraz 1800 MHz. Wynik badania był identyczny jak ten sprzed trzech lat, ale dodatkowo okazało się, że zmiana częstotliwości nie wprowadziła żadnych istotnych zmian. Po kolejnych dodatkowych eksperymentach zespół opublikował trzeci raport, w którym stwierdził, że „wyniki poprzednich badań były związane z uszkodzeniem dużej liczby komórek jajowych po fragmentacji DNA w komórkach macierzystych”.
W 1995 roku Lai i Singh w magazynie Bioelectromagnetics informowali o uszkodzeniach DNA po dwugodzinnym promieniowaniu falami mikrofalowym o poziomie uznanym jako bezpieczny. W grudniu 2004 roku europejskie badania o nazwie REFLEX obejmujące 12 współpracujących ze sobą laboratoriów w różnych krajach ukazały dowody na uszkodzenia DNA hodowli komórek in-vitro w wyniku działania pola elektromagnetycznego o średnim SAR równym 0,3–2 W/kg. Badania dostarczają tych samych informacji, natomiast nie zawierają żadnych dowodów na zmiany w komórkach innego typu, w tym zmian w chromosomach, genach oraz na ich przyśpieszone dzielenie. Konkluzją badań REFLEX-u jest brak genotoksyczności promieniowania fal radiowych.
Rakotwórczość.
W 2006 roku w Danii został opublikowany raport z badań dotyczących powiązania zachorowań na nowotwory złośliwe a korzystaniem z telefonów komórkowych. Uczestnikiem badań, które trwały przez okres 20 lat, była 357 553 mężczyzn i 62 542 kobiet z Danii. Badania nie wykazały zwiększenia ryzyka zachorowań. Niemiecki Urząd do Spraw Ochrony przed Napromieniowaniem (niem. "Bundesamt für Strahlenschutz – BfS") ocenił ten raport jako nierozstrzygający ze względu na możliwe niedoszacowanie ryzyka z powodów ograniczeń metodologicznych i stwierdził, że do naukowo wiarygodnego stwierdzenia jakie skutki zdrowotne ma długotrwałe używanie telefonów komórkowych potrzebne są dalsze badania na ten temat.
W celu zbadania oceny ryzyka zachorowań na raka poprzez wpływ telefonów komórkowych zapoczątkowano w 2000 r. międzynarodowy projekt INTERPHONE, obejmujący dane epidemiologicznie i informacje o korzystaniu z telefonów komórkowych z 13 krajów. Badania trwały od 2- 4 lat w okresie 2000- 2004 r. Nie zaobserwowano istotnego zwiększenia ryzyka zachorowań na nowotwory mózgu związanego z użytkowaniem telefonów komórkowych. Projekt został częściowo sfinansowany przez przemysł (Mobile Manufacturers’ Forum i GSM Association) za pośrednictwem International Union against Cancer (UICC). W raporcie autorzy zaznaczyli że przekazywanie środków było regulowane umowami zapewniającymi naukowcom całkowitą niezależność badawczą. Według IARC współfinansujący badanie nie mieli dostępu do wyników przed ich publikacją. Niektórzy naukowcy zarzucają, że projekt badania INTERPHONE zawiera błędy.
Wyniki opublikowanego raportu odnośnie do badań są następujące:
Wyniki innych badań nad związkiem zachorowań na raka a używaniem telefonów komórkowych wskazują na wzrost ryzyka wystąpienia nowotworów złośliwych mózgu w wyniku używania telefonów komórkowych:
Sen i efekt EEG.
Niektóre badania twierdzą, że promieniowanie telefonów komórkowych ma wpływ na sen, w tym na opóźnienia w zasypaniu. Autorzy badań klinicznych prowadzonych przez szwedzki Instytut Karolinska wraz z Uniwersytetem Stanowym Wayne w USA sugerują powiązanie promieniowania fal radiowych z zaburzeniami snu w pewnych jego stadiach. Angielska Narodowa Opieka Zdrowotna (NHS – ang. "UK National Health Service") skrytykowała te badania. Powodem była mała liczba uczestników oraz fakt, że 53% badanych zgłosiło uczulenie podczas używania telefonów komórkowych. Proporcja ta nie odzwierciedla rzeczywistego stanu całej populacji. NHS skrytykowała także prasę za niewłaściwe przekazywanie wyników tych badań.
Wpływ stacji bazowej na organizm człowieka.
Stacja bazowa to część infrastruktury telefonii komórkowej, jest to naziemna antena służąca do komunikacji z telefonami. W porównaniu do telefonów komórkowych pracuje nieustannie oraz jest urządzeniem o większej mocy. Emitowane pole elektromagnetyczne słabnie proporcjonalnie do kwadratu odległości od anteny. Maksymalne poziomy emisji stacji nadawczych muszą być zgodne z krajowymi przepisami je regulującymi. W Polsce regulacje są ustalane w formie rozporządzenia ministra zdrowia wydawanego na podstawie ustawy Prawo ochrony środowiska. Lokalne przepisy krajowe w większości krajach członkowskich UE określają limity emisji na poziomach zgodnych z zaleceniem 1999/519/EC Rady Unii Europejskiej, a w niektórych krajach UE limity bardziej restrykcyjne. Zalecenie 1999/519/EC opiera się wytycznych ICNIRP z 1998 r., według których gęstość mocy S nie może przekraczać 4,5 W/m² dla 900 MHz oraz 9 W/m² dla 1800 MHz.
Zalecenia ICNIRP dotyczą głównie zjawiska krótkich czasów grzania tkanek biologicznych. Zalecenia te nie są uznawane przez grupę BioInitiative która twierdzi, że istniejące normy dotyczące bezpieczeństwa są za wysokie i proponuje własne do 10 000 razy niższe niż te rekomendowane przez międzynarodowe instytucje. Naukowcy z COMAR (ang. "The Committee on Man and Radiation") będącego technicznym komitetem EMBS (IEEE Engineering in Medicine and Biology Society) analizując raport BioInitiative stwierdzili że jego główną słabością jest wybiórczy, a nie kompleksowy przegląd literatury naukowej. Uznali też, że dowody zawarte w literaturze naukowej na temat biologicznego wpływu promieniowania elektromagnetycznego nie wskazują na potrzebę ustalenia norm ekspozycji na tak niskim poziomie.
Według kilku badań w pobliżu stacji bazowych ludzie zgłaszają więcej objawów chorobowych. Podczas badań prowadzonych we Francji w 2002 roku, ludzie mieszkający w sąsiedztwie stacji nadawczej (w promieniu 300 metrów dla obszarów wiejskich oraz 100 metrów dla miast) zgłaszali różnego rodzaju objawy, takie jak: zmęczenie, bóle głowy, zaburzenia snu oraz pamięci. Podobne wyniki zaobserwowano w takich krajach, jak Hiszpania, Egipt, Polska oraz Austria. Jednak badania wyższej jakości, takie jak badanie z użyciem podwójnie ślepej próby z próbą kontrolną i placebo nie potwierdzają tej zależności.
Rozwój technologii mobilnych oraz popyt na dane w miastach powoduje szybkie powstawanie coraz to nowych wież, wśród których są wieże 3 G pracujące z wyższymi pasmami częstotliwości. Z wielu pomiarów oraz badań wynika, że nowoczesne anteny posiadają nadajniki o mniejszych mocach (20-100 W dla 2 G). Promieniowanie nowoczesnych anten 3 G jest mniejsze od aktualnie zainstalowanych anten 2 G. Średnia moc promieniowania jest na poziomie 3 W. Stosowanie w miastach większej liczby stacji, ale o mniejszej mocy powoduje dalsze zmniejszenie całkowitej mocy promieniowania. Nie zmienia to faktu, że anteny te i tak działają przez cały czas.
Doradcy francuscy uznali za konieczne ustawianie nadajników w odległości nie mniejszej niż 100 metrów od mieszkań. Wymagania te zostały zmienione w 2003 roku. Dotyczyły one zapisów lokalizacji anten w promieniu mniejszym niż 100 metrów od szkół, budynków medycznych. Anteny te miały być lepiej widoczne. Zmiany te następnie zostały usunięte i nie pojawiły się w kolejnym raporcie z 2005 roku.
Wpływ na organizm osób obsługi technicznej.
Pracownicy sektora telekomunikacyjnego mający na co dzień styczność z elementami aktywnymi anten są bardziej narażeni na promieniowanie niż pozostała część ludzi. Często podczas prac konserwacyjnych stacje nadawcze nie są wyłączane.
Na przełomie 50 lat przeprowadzono wiele różnych badań na pracownikach narażonych na duże promieniowanie fal radiowych. Badania te dotyczyły pracowników stacji radarowych, elektryków oraz zwykłych słuchaczy radia. Większość z badań nie wykazało zwiększonego ryzyka zachorowań na raka, a w niektórych przypadkach nawet zmniejszyły.
Normy bezpieczeństwa oraz uprawnienia.
W celu ochrony życia w pobliżu stacji nadawczych oraz użytkowników telefonów komórkowych władze każdego z państw wraz z urzędami normalizacyjnymi tworzą normy bezpieczeństwa. Normy opisują maksymalne dopuszczalne wartości promieniowania. Powstało wiele norm krajowych oraz międzynarodowych, wśród nich najszerzej stosowaną jest norma Międzynarodowej Komisji Ochrony przed Promieniowaniem Niejonizującym (ICNIRP – and. International Commission for Non-ionising Radiation Protection), wprowadzona w ponad 80 krajach. ICNIRP proponuje dwa poziomy bezpieczeństwa dla stacji nadawczych: pracowniczy oraz cywilny. Aktualnie są podejmowane próby pogodzenia różnych norm z życiem codziennym.
Procedury licencjonowania stacji radiowych odbywają się w zależności od ustaleń prawnych danego kraju. W większości krajów dostawcy usług sieci komórkowych są zobligowani do posiadania licencji na urządzenia oraz certyfikatów potwierdzających poziomy emisji promieniowania na unormowanym poziomie oraz powinni i zapewniać zgodność ze standardami ICNIRP lub innymi ustawami.
W wielu krajach władze wymagają, aby firmy telekomunikacyjne współdzieliły ze sobą maszty nadajników w celu zmniejszenia wpływu na środowisko oraz architekturę. Zmniejsza to istotnie liczbę nowych masztów oraz wież nadajników.
Ewolucja norm bezpieczeństwa.
Poniżej zamieszczono krótki przegląd norm dotyczących bezpieczeństwa urządzeń bezprzewodowych:
Niektóre kraje stosują normy bardziej restrykcyjne niż te zalecane przez ICNIRP.
Procesy sądowe.
Procesy sądowe są najczęściej wszczynane w wyniku zachorowań na nowotwór mózgu lub śmierci. Były one już prowadzone przeciwko producentom telefonów komórkowych, takich jak Motorola, NEC, Siemens czy Nokia. Procesy takie należą do rzadkości i mają charakter indywidualny. W jednej sprawie, wytoczonej przeciwko firmie Motorola, oskarżyciel twierdził, że używanie telefonu komórkowego może spowodować nowotwór mózgu i że telefon Motoroli właśnie go spowodował. Sędzia orzekł, że co do tego nie ma żadnych dowodów naukowych, odrzucił zeznania zarówno oskarżycieli, jak i obrońców.
Zasada ostrożności.
Organizacja WHO w 2000 roku zaleciła stosowanie zasady ostrożności. Są to zalecenia Unii Europejskiej dotyczące ochrony środowiska. Według WHO zasadą ostrożności jest „polityka zarządzania ryzykiem w razie wysokiego stopnia nieznajomości naukowej, odzwierciedlająca wymagania, jakie powinny zostać podjęte w przypadku rzeczywistego zagrożenia bez oczekiwania na wyniki badań naukowych”. Innymi mniej surowymi podejściami do tego tematu są „zasada rozważnego unikania” oraz ALARA (ang. "As Low as Reasonably Achievable", tak nisko jak rozsądnie osiągalne).
Niektóre narodowe komitety doradcze ds. promieniowania takich państw jak Austria, Francja, Niemcy czy Szwecja stworzyły zalecenia dla swoich obywateli zmniejszające wpływ promieniowania. Przykładowe zalecenia:
Z kolei Brytyjski Związek Konsumentów (ang. "British Consumers’ Association") w raporcie z 2000 roku twierdzi, że zestaw słuchawkowy powoduje zwiększenie wpływu promieniowania. Następne badania wykonane dla Brytyjskiego Departamentu Handlu i Przemysłu oraz Francuskiej Agencji Bezpieczeństwa Sanitarnego wykazują w tym przypadku istotne zmniejszenie.
Tak czy inaczej, każde z nich jest trudne w realizacji, głównie za sprawą ogólnodostępności oraz ekonomicznego znaczenia telekomunikacji bezprzewodowej. Zalecenia dotyczą rzadkiego korzystania z telefonów komórkowych, ograniczania ich używania przez dzieci, stosowania telefonów komórkowych o bardzo niskich poziomach promieniowania i szerszego stosowania technologii umożliwiających wolne korzystanie z rąk oraz zestawów słuchawkowych.

</doc>
<doc id="1373747" url="https://pl.wikipedia.org/wiki?curid=1373747" title="Akumulator 1">
Akumulator 1

Akumulator 1 – czeska komedia z 1994 roku, w reżyserii Jana Svěráka.
Fabuła.
Geodeta Olda Soukup (Petr Forman) zaczyna odczuwa brak energii życiowej. Nie jest w stanie zareagować, gdy jego dziewczyna Jitka (Tereza Pergnerová) zdradza go z kolegą z pracy Slezákiem (Bolek Polívka). Trafia do szpitala wraz z trapionym podobną dolegliwością Mikulikiem (Jiří Kodet). Wszystkie badania wskazują, że jest zdrowy. Diagnozę stawia podający się za lekarza medycyny naturalnej, Fisarek (Zdeněk Svěrák). Okazuje się, że przyczyną był udział w ankiecie ulicznej, która została wyemitowana w programie telewizyjnym. "Drugie ja" Oldy pozostało w telewizyjnej rzeczywistości i wysysa z niego energię poprzez ekran telewizora. Aby nie ulec chorobie, Olda nie może przebywać w pobliżu włączonego odbiornika telewizyjnego.

</doc>
<doc id="1373750" url="https://pl.wikipedia.org/wiki?curid=1373750" title="Śmierć Roberta Dziekańskiego">
Śmierć Roberta Dziekańskiego

Śmierć Roberta Dziekańskiego – ciąg wydarzeń, które 14 października 2007 na lotnisku w Vancouver doprowadziły do śmierci Roberta Dziekańskiego.
Opis zdarzenia.
13 października 2007 na lotnisko w Vancouver przybył nieznający języka angielskiego, 40-letni polski pracownik budowlany – Robert Dziekański. 14 października, po 10 godzinach pobytu na lotnisku i braku możliwości porozumienia się z personelem, przez swoje zachowanie wzbudził zainteresowanie pracowników ochrony, którzy wezwali policję. Robert Dziekański na widok policji przestał się awanturować, a nawet unosił ręce w geście bezbronności. Przeszedł z kanadyjską policją do sąsiedniego pomieszczenia, gdzie został porażony paralizatorem typu „taser”, mimo że nie stawiał oporu. W wyniku tych działań Robert Dziekański zmarł. Wobec funkcjonariuszy nie wyciągnięto konsekwencji karnych. Jego matka, w hali przylotów, przez cały ten czas próbowała się czegoś dowiedzieć o swym synu. Nie uzyskała jednak żadnych informacji lub dowiedziała się mylnie, że nie przyleciał tym samolotem.
Wyjaśnienia policji.
Zdaniem policji (co częściowo potwierdza film nagrany za pomocą telefonu komórkowego przez jednego ze świadków zdarzenia) "Człowiek ten miał rzucać krzesłami i strącić z biurka pracownika lotniska komputer".
Raport kanadyjskich służb granicznych.
Z 12-stronicowego raportu kanadyjskich służb granicznych (CBSA) napisanego po incydencie wynika, że Robert Dziekański "nie wykazywał żadnych przejawów agresji i współpracował z władzami".
Raport został omówiony w kanadyjskiej prasie m.in. "Vancouver Sun".
Reakcje medialne.
19 lipca 2008 roku odbył się pogrzeb Roberta w jego rodzinnych Pieszycach.
Robert Dziekański w kulturze.
W 2009 roku piosenkarka country Suzanne Gitzi z muzykiem Milesem Backiem napisali balladę „"He Waits"” („On czeka”). Wcześniej utwór „"Don’t Want to Live on a Street"” skomponowali kanadyjska artystka Kendel Carson oraz Chip Taylor.
W 2010 kanadyjski zespół thrashmetalowy Annihilator, poświęcił Dziekańskiemu utwór „25 Seconds to Die” z ich ostatniego albumu studyjnego – "Annihilator". W 2012 John Plant skomponował muzykę, a J.A. Wainwright napisał libretto do opery „"I Will Fly Like a Bird"”, poświęconą Dziekańskiemu.
W 2013 roku polski zespół Intercity nagrał piosenkę o śmierci Roberta Dziekańskiego pt. „Witamy w Vancouver”.
Dochodzenie Braidwooda.
W 2008 rozpoczęło się dochodzenie kierowane przez sędziego Braidwooda, zakończone raportem.
Braidwood uznał użycie paralizatora wobec Dziekańskiego za nieuzasadnione, a działania policjantów z RCMP (Royal Canadian Mounted Police – Kanadyjskiej Królewskiej Policji Konnej) za zbyt pośpieszne.
Wyroki sądowe.
Sąd w Kanadzie wydał wyrok w sprawie czwartego policjanta odpowiadającego za śmierć Roberta Dziekańskiego. Benjamin Robinson został uznany za winnego składania fałszywych zeznań. Benjamin usłyszał 8 zarzutów i Sąd Najwyższy w Brytyjskiej Kolumbii orzekł, że jest winny dwóch dotyczących krzywoprzysięstwa.
Sąd potwierdził, że winnym stawianych zarzutów o składanie fałszywych zeznań jest też inny policjant, Kwesi Millington. Właśnie ten funkcjonariusz użył paralizatora wobec Dziekańskiego. Millington jest winien sześciu ze stawianych mu dziesięciu zarzutów.
Sąd orzekł w sprawie innego mundurowego, Garry’ego Rundela.
Oskarżony, Bill Bentley został w lipcu 2013 roku uniewinniony, ale prokuratura odwołała się od wyroku. Sąd przyznał bowiem, że wszyscy policjanci składali fałszywe zeznania.
Matka zmarłego, Zofia Dziekańska obecna na procesach stwierdziła, że mundurowi „znaleźli się w więzieniu, ponieważ wiedzieli, co robili” i „ponieważ policjanci zabili jej syna”.
Zarzut fałszywych zeznań postawiono policjantom w konsekwencji dochodzenia prowadzonego przez specjalnego prokuratora Richarda Pecka, oddelegowanego przez rząd Kolumbii Brytyjskiej do zajęcia się sprawą śmierci Dziekańskiego. Prokurator zarzucał policjantom, że ustalili wspólną wersję zeznań w sprawie Dziekańskiego, która stała w sprzeczności z filmem nakręconym przez jednego ze świadków zdarzenia, oraz że kłamali podczas procesu.
Informacja od kanadyjskiej policji.
1 kwietnia 2010 r. przedstawiciel kanadyjskiej policji zapowiedział, że funkcjonariusze przeproszą za ich zachowania w sprawie Dziekańskiego, a instytucja wypłaci jego matce odszkodowanie.

</doc>
<doc id="1373752" url="https://pl.wikipedia.org/wiki?curid=1373752" title="Franek Kimono (album)">
Franek Kimono (album)

Franek Kimono – album muzyczny Piotra Fronczewskiego wydany w 1984 nakładem wytwórni Arston.
Historia.
W 1983 Andrzej Korzyński zrealizował swój pomysł muzycznego pastiszu popularnego stylu disco. Wymyślony przez niego wykonawca – Franek Kimono (w którego wcielił się Piotr Fronczewski) nagrał początkowo dwie piosenki. Ich radiowa popularność oraz powodzenie singla, wydanego w 1983 przez Tonpress (S 470), poprzedziło ukazanie się pełnego albumu. Słowa do niemal wszystkich piosenek napisał Andrzej Korzyński (pod pseudonimem Andrzej Spol), jedynie „Jednoręki bandyta” jest autorstwa Krzysztofa Gradowskiego. Muzykę wszystkich utworów na płycie skomponował Andrzej Korzyński, przy współudziale Mariusza Zabrodzkiego (w utworach: „Tankowanie nocą” i „Pożegnanie Franka”) oraz Sławomira Wesołowskiego („Pożegnanie Franka”).
Przy nagrywaniu muzyki wykorzystywane były syntezatory: Roland (m.in. TB-303 i TR-606), Yamaha DX7 i Minimoog. Nagrania rejestrowano w studiu Polskiego Radia przy ul. Myśliwieckiej („Dysk dżokej” i „King Bruce Lee karate mistrz”) oraz w studiu nagrań wytwórni Tonpress (pozostałe).
W 1984 płytę długogrającą (ALP 001) oraz kasetę magnetofonową (AC-001) wydała nowo powstała wytwórnia Arston. Ten sam materiał nagraniowy (część nakładu Arstonu) ukazał się na rynku jako wydanie Polskich Nagrań Muza. Na okładkach Arstonu naklejane było logo Polskich Nagrań z numerem katalogowym tej wytwórni: SX 2102. Naklejki na samych płytach informowały, że wydawcą są Polskie Nagrania. Według Katalogu Polskich Płyt Gramofonowych to wydane ukazało się w 1986.
W plebiscycie organizowanym przez Polskie Radio PR II album został uznany za Płytę Roku 1984 w kategorii Muzyka rozrywkowa
W 1991 "Franek Kimono" ukazał się na CD. Płytę kompaktową wydała firma Alcom (ALCD 013). Z tej wersji wycofano piosenkę "Pożegnanie Franka", którą zastąpiono piosenkami "Gimnastyka", "Sweet Kimono" i "I Love You Too". Zmieniona została również okładka, która pojawiła się na kilku późniejszych reedycjach. Wzór nazwy albumu, pojawiający się na okładce, również uległ zmianie.
W połowie lat 90. Sony Music stał się właścicielem praw do albumu. Nakładem tej firmy album został ponownie wydany w 1999 roku, pod marką Columbia, na CD i kasecie magnetofonowej (COL 493349/2). Piosenka "Ja jestem Menago" nie pojawia się w wydaniu kasetowym. Na końcu kasety pojawia się mega-mix największych hitów Franka Kimono z remiksem piosenki "King Bruce Lee karate mistrz". To samo z czterema dodatkowymi remiksami oraz ścieżka komputerowa pojawiają się na drugiej płycie w wydaniu CD. Kolejność utworów na pierwszej płycie nie uległa zmianie w stosunku do wydania z 1991. Równocześnie powróciła oryginalna okładka, która tym razem jest częścią wkładki. Powtórnej zmianie ulega również wzór nazwy albumu na okładce – ten pozostał w kolejnych reedycjach, ale w zmienionej formie.
Następna reedycja ukazała się nakładem Sony BMG Music Entertainment Poland w 2008. W tej reedycji zawarto te same utwory co w wydaniach z 1991 i 1999 (CD1), bez dodatkowych utworów z reedycji z 1999. Ta wersja, z oznaczeniami Sony Music, została powtórnie wydana w 2017 roku i zawiera oryginalną okładkę, znaną z wersji Arstonu.
Album został ponownie wydany na winylu 30 czerwca 2015 roku, również nakładem firmy Sony Music. W tej wersji pojawia się taka sama kolejność utworów co w wydaniach CD. Pojawia się również oryginalna okładka, znana z wersji Arstonu.
Muzycy.
gościnnie

</doc>
<doc id="1373753" url="https://pl.wikipedia.org/wiki?curid=1373753" title="Kidzina">
Kidzina

Kidzina – wał plażowy utworzony przez organiczne szczątki wyrzucone przez fale na brzeg morza. Składa się głównie ze szczątków wodorostów morskich. Oprócz tego może zawierać szczątki zwierzęce, np. martwe ryby lub meduzy, muszle, a także bursztyn i szczątki pochodzące pierwotnie z lądu (np. drewno, szczątki lądowych bezkręgowców).
Ze względu na dynamiczny charakter siedliska rośliny je zasiedlające są roślinami jednorocznymi i tolerują specyficzne warunki edaficzne (są halofitami i psammofitami). Ze względu na dużą ilość rozkładającej się materii organicznej, siedlisko to bogate jest w azot i rośliny występujące na kidzinie są także roślinami nitrofilnymi. Poza roślinami kidzinę zasiedlają detrytofagi i żerują w niej ptaki siewkowe.
W Polsce (nad Bałtykiem) kidzina tworzona jest głównie przez szczątki gałęzatki, ulwy sałatowej, morszczynu pęcherzykowatego, zostery morskiej, widlika i gałęzie przybrzeżnych drzew i krzewów faszynowych. Kidzinę porasta zespół roślinności "Atriplicetum littoralis", budowany przez takie gatunki jak: łoboda zdobna ("Atriplex calotheca"), łoboda nadbrzeżna ("A. littoralis"), łoboda oszczepowata odm. solna ("Atriplex prostrata" var. "salina"), rukwiel nadmorska ("Cakile maritima"), maruna nadmorska typowa ("Matricaria maritima" ssp. "maritima"), solanka kolczysta ("Salsola kali" ssp. "kali").
Zagrożenia i ochrona.
Kidzina stanowi siedlisko przyrodnicze chronione w sieci Natura 2000. Jest siedliskiem nietrwałym – jest niszczone przez fale morskie, zwłaszcza podczas szkwałów i sztormów. Ostatecznie jest niszczone przez zimowy wysoki stan wody. Na plażach rekreacyjnych szczątki organiczne tworzące siedlisko kidziny są traktowane jak odpady i usuwane.
Te same mechanizmy, które powodują zbieranie się naturalnej kidziny mogą skutkować zbieraniem się wraz z nią rozmaitych odpadów, zwłaszcza plastikowych. Zarówno odpady, jak i ich mechaniczny zbiór mogą powodować degradację siedliska. Część gatunków charakterystycznych dla tego siedliska to rośliny zagrożone w Polsce lub tu zaginione.

</doc>
<doc id="1373754" url="https://pl.wikipedia.org/wiki?curid=1373754" title="Zgon na pogrzebie (film 2007)">
Zgon na pogrzebie (film 2007)

Zgon na pogrzebie – komedia brytyjsko-amerykańsko-niemiecko-holenderska z 2007 roku.
Opis fabuły.
Członkowie pewnej dysfunkcjonalnej angielskiej rodziny spotykają się na pogrzebie seniora rodu.
W uroczystości bierze też udział mężczyzna, który domaga się sporej sumy za utrzymanie w tajemnicy wielkiego sekretu zmarłego.
Jego dwaj synowie postanawiają zrobić wszystko, aby tajemnica nie wyszła na jaw. Okazuje się jednak, że sprawy się komplikują, a spokojna uroczystość zmienia się w totalną katastrofę.

</doc>
<doc id="1373755" url="https://pl.wikipedia.org/wiki?curid=1373755" title="William Graham">
William Graham

William Graham (ur. 29 lipca 1887 w Peebles, zm. 8 stycznia 1932) – brytyjski polityk, członek Partii Pracy, minister w drugim rządzie Ramsaya MacDonalda.
Życiorys.
Wykształcenie odebrał w Peebles Public School oraz George Heriot's School w Edynburgu. Przez krótki czas pracował w Ministerstwie Wojny, następnie został dziennikarzem. W 1906 r. wstąpił do Niezależnej Partii Pracy, a w 1913 r. został wybrany do rady miejskiej Edynburga. W 1915 r. uzyskał tytuł magistra na Uniwersytecie Edynburskim. W 1927 r. został honorowym doktorem praw tegoż uniwersytetu.
W latach 1918-1931 zasiadał w Izbie Gmin jako reprezentant okręgu Edinburgh Central. W pierwszym laburzystowskim rządzie w 1924 r. był finansowym sekretarzem skarbu. W latach 1929-1931 był przewodniczącym Zarządu Handlu. Od 1931 r. był wiceprzewodniczącym Partii Pracy. Od 1924 r. był również członkiem Tajnej Rady.
Graham był ponadto członkiem Królewskiej Komisji ds. Podatku Dochodowego w 1919 r. oraz członkiem Medical Research Council w latach 1920-1928.

</doc>
<doc id="1373756" url="https://pl.wikipedia.org/wiki?curid=1373756" title="Autostrada D7 (Czechy)">
Autostrada D7 (Czechy)

Autostrada D7 () – planowana autostrada w Czechach, o długości 82 km. Droga połączy Pragę z Chomutovem.
Do końca 2015 roku planowano budowę trasy jako drogę ekspresową R7 ().
Opłaty.
Przejazd drogą jest płatny dla pojazdów o masie całkowitej przekraczającej 3,5 tony. Opłatę uiszcza się elektronicznie, poprzez specjalne urządzenie pokładowe („on-board unit”).

</doc>
<doc id="1373757" url="https://pl.wikipedia.org/wiki?curid=1373757" title="Robert Dziekański">
Robert Dziekański



</doc>
<doc id="1373762" url="https://pl.wikipedia.org/wiki?curid=1373762" title="Nigdy nie będę twoja">
Nigdy nie będę twoja

Nigdy nie będę twoja - amerykańska komedia romantyczna z 2007 roku.

</doc>
<doc id="1373763" url="https://pl.wikipedia.org/wiki?curid=1373763" title="Jimmy Marku">
Jimmy Marku

Jimmy Marku właśc. Gëzim Marku (ur. 27 sierpnia 1974 we wsi Lekbibaj, Okręg Tropoja) – angielski kulturysta i strongman, albańskiego pochodzenia.
Obecnie jeden z najlepszych brytyjskich siłaczy. w 2008 r. i w 2009 r.
Życiorys.
Jimmy Marku zadebiutował jako siłacz w wieku trzydziestu jeden lat. Wziął udział w indywidualnych Mistrzostwach Świata Strongman 2007, Mistrzostwach Świata Strongman 2008 i Mistrzostwach Świata Strongman 2009, jednak nigdy nie zakwalifikował się do finałów.
Jimmy Marku dysponuje gigantyczną muskulaturą i ogromną siłą fizyczną, jednak niski wzrost wydatnie utrudnia mu zdobycie najwyższych pozycji w sporcie strongman. Dowodem na wybitne możliwości siłowe są szczytowe lokaty, które zajął w zawodach "Mistrzostwa Zjednoczonego Królestwa Strongman", które podobnie jak rozgrywane w USA zawody Arnold Strongman Classic, są oparte na konkurencjach statycznych, typowo siłowych.
Mieszka w Harrow (Londyn).
Wymiary:
Rekordy życiowe:

</doc>
<doc id="1373768" url="https://pl.wikipedia.org/wiki?curid=1373768" title="Święto Papieru">
Święto Papieru

Święto Papieru – festyn organizowany corocznie w ostatni weekend lipca, od 2001 roku przez Muzeum Papiernictwa w Dusznikach-Zdroju. 
Celem imprezy jest promowanie wiedzy o papierze, jego historii, znaczeniu dla rozwoju cywilizacji oraz roli w dzisiejszym świecie. W trakcie festynu prezentowane są również tematy ekologiczne.
Podczas „Święta Papieru” odbywa się m.in.:
W 2008 impreza odbyła się w ramach obchodów jubileuszu 40-lecia Muzeum Papiernictwa, pod patronatem Ministra Kultury i Dziedzictwa Narodowego oraz Marszałka Dolnego Śląska. Zrealizowano dwie edycje:
W 2009 Święto Papieru odbyło się w dusznickim muzeum 25 i 26 lipca, w ramach Dni Dolnego Śląska i 550-lecia Hrabstwa Kłodzkiego. Oprócz tradycyjnych atrakcji (czerpania arkuszy według XIII-wiecznej technologii i ich barwienia metodą marmoryzowania, drukowania na XIX-wiecznej maszynie typograficznej, badania właściwości fizycznych papieru i prezentacji współczesnych technik graficznych) odbyła się prezentacja prostych metod sitodruku w wykonaniu Dawida Hadara z Izraela. Ponadto otwarto wystawę sztuki książki „Czas". Nowością był turniej o puchar Prezesa firmy StoraEnso Poland, a najwięcej emocji wywołał konkurs podnoszenia papierowej sztangi. 
W 2010, w dniach 24-25 lipca zorganizowano X edycję Święta Papieru. W programie imprezy były m.in. prezentacja wystaw Hanny Bakuły i Małgorzaty Buczek-Śledzińskiej, występ niemieckiego zespołu Comes Vagantes, koncert Artura Chamskiego oraz pokazy utrwalania obrazu metodą "camera obscura" w wykonaniu Dawida Hadara z Izraela. Podczas imprezy Muzeum Papiernictwa zwiedziło ok. 10.000 osób.
XI edycja odbyła się 23 - 24 lipca 2011. W programie zaprezentowano m.in. wystawy: Paszporty krajów Unii Europejskiej i Papierowe fascynacje, warsztaty dawnych technik wytwarzania i zdobienia papieru, drukowanie na maszynie typograficznej. Odbyły się 3 konkursy (m.in. podnoszenie sztangi z papieru, rzut rolką do celu).
Podczas XVII edycji imprezy w 2017 roku oddano do użytku dwie nowe ekspozycje: "Polski pieniądz papierowy" i "Wystawę sztuki papieru".

</doc>
<doc id="1373771" url="https://pl.wikipedia.org/wiki?curid=1373771" title="Na złamanie karku">
Na złamanie karku

Na złamanie karku () – czeska tragikomedia z 2004 roku.

</doc>
<doc id="1373777" url="https://pl.wikipedia.org/wiki?curid=1373777" title="Jan (książę Beja)">
Jan (książę Beja)

Jan de Bragança port., "João Maria Fernando Pedro de Alcântara Miguel Rafael Gabriel Leopoldo Carlos António Gregório Francisco de Assis Borja Gonzaga Félix de Bragança-Wettin" (ur. 16 marca 1842 w Lizbonie, zm. 27 grudnia 1861 tamże) – infant portugalski, książę Beja.
Był trzecim synem królowej-monarchini Marii II i jej męża króla Ferdynanda II.
Odebrał wykształcenie wojskowe. Służył w armii jako pułkownik regimentu kawalerii. 11 listopada 1861, gdy razem z bratem księciem Porto szykowali się do powrotu z wizyty w Anglii i Francji na cholerę zmarł ich najstarszy brat król Piotr V. Z tą chwilą książę Porto został królem Ludwikiem I, a Jan następcą tronu.
Po powrocie do kraju zmarł w grudniu 1861 na dur brzuszny (tak jak jego bracia Piotr V i Ferdynand).

</doc>
<doc id="1373778" url="https://pl.wikipedia.org/wiki?curid=1373778" title="Wieczór (film)">
Wieczór (film)

Wieczór (ang. "Evening") – amerykańsko-niemiecki film obyczajowy z 2007 roku w reżyserii Lajosa Koltaia, zrealizowany na podstawie powieści Susan Minot.
Fabuła.
Umierająca kobieta wspomina swoją młodość, kiedy spotkała miłość swojego życia. W tym samym czasie jej dwie córki próbują pogodzić się z nadchodzącą śmiercią matki oraz swoimi osobistymi problemami.

</doc>
<doc id="1373786" url="https://pl.wikipedia.org/wiki?curid=1373786" title="Supersamiec">
Supersamiec

Supersamiec – amerykańska komedia z 2007 roku. 
Fabuła.
Trzej licealiści godzinami potrafią rozprawiać o seksie. Niestety dla nich w tej dziedzinie są wciąż teoretykami. Z kobietami dotychczas mieli do czynienia niewiele. Ale zbliża się koniec liceum. Czas skończyć z teorią i zacząć praktykę. Wystarczy kupić alkohol (a w USA to dla licealistów wielki problem) i iść na pożegnalną imprezę!

</doc>
<doc id="1373787" url="https://pl.wikipedia.org/wiki?curid=1373787" title="Partia Estońskich Chrześcijańskich Demokratów">
Partia Estońskich Chrześcijańskich Demokratów

Estońscy Chrześcijańscy Demokraci (est. Erakond Eesti Kristlikud Demokraadid, EKD) – estońska partia polityczna nie reprezentowana w Riigikogu. Dawniej nosiła nazwę Estoński Chrześcijański Związek Ludowy (Rahvapartei Kristlik Eesti). Partia liczy 2167 członków. Przewodniczącym partii jest biznesmen Aldo Vinkel. Jest to chrześcijańska protestancka partia konserwatywna, wyrażająca sprzeciw wobec traktatu konstytucyjnego i traktatu lizbońskiego, prowadząca kampanię przeciw integracji Estonii z UE. Partia jest członkiem Europejskiego Chrześcijańskiego Politycznego Ruchu (EPCM).
Wybory parlamentarne.
W wyborach parlamentarnych zdobyła 5275 głosów (1,1%). Wynik ten nie dał partii miejsc w Riigikogu. W kolejnych wyborach parlamentarnych uzyskała 9443 (1,7%) głosów i także nie przekroczyła 5% progu wyborczego.

</doc>
<doc id="1373788" url="https://pl.wikipedia.org/wiki?curid=1373788" title="Dzielnica Żydowska w Jerozolimie">
Dzielnica Żydowska w Jerozolimie

Dzielnica żydowska () – jedna z czterech dzielnic Starego Miasta Jerozolimy. Jest usytuowana w południowo-wschodniej części Starego Miasta. Ciągnie się od Wzgórza Świątynnego do Dzielnicy Ormiańskiej na zachodzie.
Opis dzielnicy.
Jest to najbardziej zadbana i najspokojniejsza dzielnica Starego Miasta. Cała dzielnica została odbudowana z ruin po 1967 (cała dzielnica została wyburzona przez Jordańczyków w latach 1948–1967) i dzięki temu wszystkie ulice, domy oraz place są czyste i nowe. Odbudowując domy zwrócono szczególną uwagę na zachowanie pierwotnego wyglądu dzielnicy. Jej centrum to plac Hurva Square, jednak do XIX wieku głównym placem był Batei Mahaseh Square. Obecnie jest to mały plac, na którym stoi tablica upamiętniająca wydarzenia z 1948, kiedy to Jordańczycy zgromadzili tutaj wszystkich Żydów ze Starego Miasta i wygnali do Zachodniej Jerozolimy.

</doc>
<doc id="1373790" url="https://pl.wikipedia.org/wiki?curid=1373790" title="Most Lafranconi">
Most Lafranconi

Most Lafranconi – betonowy most drogowy w Bratysławie, nad Dunajem, w ciągu autostrady D2. Most był budowany w latach 1985–1991. Jego długość wynosi 766 m (1134 m z estakadą), a szerokość 30 m. Dzienne przejeżdża przez niego około 41 tys. pojazdów.
Nazwa mostu pochodzi od nazwiska włoskiego inżyniera – Grazioso Enei Lanfranconiego, związanego przez dużą część życia z Bratysławą.

</doc>
<doc id="1373794" url="https://pl.wikipedia.org/wiki?curid=1373794" title="Fedir Szweć">
Fedir Szweć

Fedir Szweć (ur. w Żabotynie, zm. 20 czerwca 1940 w Pradze) – ukraiński działacz polityczny i społeczny, geolog, członek Dyrektoriatu.
Życiorys.
W 1910 ukończył studia na Uniwersytecie Dorpackim. Profesor geologii Uniwersytetu Kijowskiego w latach 1917–1918. Od 1920 przebywał na emigracji w Pradze, był profesorem geologii Wolnego Uniwersytetu Ukraińskiego (od 1923) i Ukraińskiego Instytutu Pedagogicznego im. Mychajła Drahomanowa (1924–1929).

</doc>
<doc id="1373798" url="https://pl.wikipedia.org/wiki?curid=1373798" title="Hyūga (1917)">
Hyūga (1917)

 – japoński pancernik typu "Ise", z okresu drugiej wojny światowej. Wraz z bliźniaczą jednostką „Ise” przebudowany na pancernik-lotniskowiec.
Historia.
Pancernik „Hyūga”, wraz z bliźniaczym „Ise”, został zaprojektowany jako ulepszona wersja jednostek typu "Fusō". Zamówienie na drugą jednostkę typu "Ise" złożono w 1912. Budowę w stoczni Mitsubishi rozpoczęto 6 maja 1915. Wodowanie miało miejsce 27 stycznia 1917, wejście do służby 30 kwietnia 1918. W latach 1926-1928 i 1934-1936 okręt przeszedł modernizacje, dzięki którym otrzymał m.in. mocniejsze opancerzenie, katapultę dla samolotu i dodatkowe działa przeciwlotnicze. Wymieniono siłownię okrętową, dzięki czemu znacznie wzrosła możliwa do osiągnięcia prędkość maksymalna.
Pomimo modernizacji okręt miał szereg wad: relatywnie małą prędkość, dużą załogę i nadmierne zużycie paliwa.
Po utracie 4 lotniskowców w bitwie pod Midway zapadła decyzja o przebudowaniu jednostek typu "Ise" na pancerniki-lotniskowce. Przebudowa rozpoczęła się 1 maja 1943, a zakończyła się 1 października tego samego roku. W celu zapewnienia miejsca dla hangarów i pokładu dla samolotów usunięto dwie rufowe wieże artylerii głównej. Wyposażenie lotnicze stanowiły 22 bombowce nurkujące typu 14-Shi (Judy). Pokład startowy umożliwiał jedynie start samolotów, zakładano, że po wykonaniu zadania będą lądowały na klasycznych lotniskowcach lub lotniskach lądowych. 
W październiku 1944 „Ise”, „Hyūga” i 4 lotniskowce wzięły udział w bitwie o Leyte. Pomiędzy 24 a 28 lipca 1945 okręt stał się celem ataku amerykańskich samolotów pokładowych. W celu uniknięcia dalszych zniszczeń załoga zatopiła go na płytkich wodach w pobliżu Kure. Proces podnoszenia wraku z dna rozpoczął się 2 lipca 1946. Złomowanie okrętu zakończono 4 lipca 1947.

</doc>
<doc id="1373800" url="https://pl.wikipedia.org/wiki?curid=1373800" title="Męska historia (film 2006)">
Męska historia (film 2006)

Męska historia – brytyjska tragikomedia filmowa z 2006 roku w reżyserii Nicholasa Hytnera, zrealizowana na podstawie sztuki Alana Bennetta "The History Boys".

</doc>
<doc id="1373801" url="https://pl.wikipedia.org/wiki?curid=1373801" title="Prístavný most">
Prístavný most

Prístavný most – most autostradowo-kolejowy konstrukcji stalowej, w Bratysławie, nad Dunajem, w ciągu autostrady D1 i linii kolejowej 132. Długość mostu wynosi 599 m (1080 m z estakadą). Most był budowany w latach 1977–1985. 

</doc>
<doc id="1373811" url="https://pl.wikipedia.org/wiki?curid=1373811" title="Cena odwagi">
Cena odwagi

Cena odwagi (ang. "A Mighty Heart") – amerykańsko-brytyjski thriller z 2007 roku oparty na książce "A Mighty Heart: The Brave Life and Death of My Husband Danny Pearl" Mariane Pearl i Sarah Crichton. Film opowiada prawdziwą historię o zabójstwie dziennikarza Daniela Pearla. Dramat pokazano z perspektywy miotającej się między nadzieją a przerażeniem żony zabiegającej o uwolnienie porwanego męża.
Opis fabuły.
Daniel (Dan Futterman) i jego spodziewająca się za dwa miesiące dziecka żona Mariane (Angelina Jolie) szykują się do wyjazdu z Karaczi. Odlatują do Dubaju, a potem do domu, do Paryża. Daniel przed wyjazdem chce jeszcze przeprowadzić wywiad ze znanym terrorystą. Mimo że umówił się w miejscu publicznym niepokoi się trochę wyjeżdżając na spotkanie. Jakiś czas potem Mariane dzwoni do męża. Komórka nie odpowiada. Mija godzina, dwie. Daniel nie wraca do domu. Mariane zgłasza jego zaginięcie na policji. Zaczyna się pełne lęku czekanie. Wreszcie przychodzi mail od terrorystów. A w nim zdjęcia związanego Daniela, z lufą przystawioną do głowy.
Nagrody i nominacje.
Złote Globy 2007
Nagroda Satelita 2007

</doc>
<doc id="1373818" url="https://pl.wikipedia.org/wiki?curid=1373818" title="Ukraiński Wyższy Instytut Pedagogiczny im. Mychajła Drahomanowa">
Ukraiński Wyższy Instytut Pedagogiczny im. Mychajła Drahomanowa

Ukraiński Wyższy Instytut Pedagogiczny im. Mychajła Drahomanowa – ukraińska uczelnia pedagogiczna, działająca w Pradze w latach 1923-1933.
Uczelnia powstała dzięki działaniom Ukraińskiego Komitetu obywatelskiego, i przy finansowej pomocy rządu czechosłowackiego, jako dwuletnia szkoła, kształcąca nauczycieli szkół podstawowych, od 1925 działała jako czteroletni instytut kształcący nauczycieli szkół średnich. Posiadała działy: literaturoznawczo-historyczny, matematyczno-przyrodniczy, a od 1924 również muzyczno-pedagogiczny. W Instytucie pracowało 78 wykładowców, ukończyło go 178 nauczycieli, w tym 31 z doktoratami. Większość z nich pracowała później na Ukrainie Karpackiej. Od 1924 prowadzono przy szkole kursy dokształcające, a od 1925 gimnazjum. Instytut został zlikwidowany w 1933 wskutek wstrzymania pomocy finansowej przez rząd Czechosłowacji.
W 1925 r. z inicjatywy instytutu utworzono ukraińskie gimnazjum w Czechosłowacji.

</doc>
<doc id="1373819" url="https://pl.wikipedia.org/wiki?curid=1373819" title="Piątek trzynastego (przesąd)">
Piątek trzynastego (przesąd)

Piątek trzynastego – przesąd uznający dzień za pechowy, kiedy piątek wypadnie w trzynasty dzień danego miesiąca.
Przesąd jest spotykany w krajach anglojęzycznych, francuskojęzycznych i portugalskojęzycznych. Taki sam status posiada w takich krajach jak: Polska, Estonia, Niemcy, Finlandia, Austria, Irlandia, Szwecja, Dania, Słowacja, Norwegia, Czechy, Słowenia, Bułgaria, Islandia, Belgia i Filipiny.
W Grecji, Rumunii i Hiszpanii za pechowy jest uznawany wtorek trzynastego, zaś we Włoszech piątek siedemnastego.
Strach przed piątkiem trzynastego jest nazywany "paraskewidekatriafobią". Słowo to powstało z greckich słów "paraskevi" (piątek), "dekatreis" (trzynasty) i "fobia" (strach).
Istnieje pogląd, że feralność tej daty bierze początek od faktu, że w ten dzień (13 października 1307) aresztowano templariuszy, kłamliwie oskarżonych przez króla Francji Filipa IV m.in. o herezję, sodomię i bałwochwalstwo (w rzeczywistości był on u nich ogromnie zadłużony i chciał się pozbyć wierzycieli). Według tej hipotezy ostatni wielki mistrz zakonu, Jacques de Molay, tuż przed spłonięciem na stosie przeklął Filipa IV i papieża Klemensa V, a rok później obaj nie żyli. Przekonanie o pechowości tej daty pojawiło się dopiero na początku XX wieku.
Data "piątek 13." w ciągu każdego roku przypada co najmniej 1 raz i maksymalnie 3 razy.

</doc>
<doc id="1373824" url="https://pl.wikipedia.org/wiki?curid=1373824" title="Transfer (film)">
Transfer (film)

Transfer (ang. "Rendition") – amerykański thriller z 2007 roku w reżyserii Gavina Hooda.

</doc>
<doc id="1373826" url="https://pl.wikipedia.org/wiki?curid=1373826" title="Petanka">
Petanka



</doc>
<doc id="1373827" url="https://pl.wikipedia.org/wiki?curid=1373827" title="Woda wierzchówkowa">
Woda wierzchówkowa



</doc>
<doc id="1373834" url="https://pl.wikipedia.org/wiki?curid=1373834" title="Zbrodnia w lesie skarszewskim">
Zbrodnia w lesie skarszewskim

 Zbrodnia w lesie skarszewskim – rozstrzelanie 56 członków antyhitlerowskiego podziemia w lesie położonym między Skarszewem a Rożdżałami niedaleko Kalisza
W marcu 1944 roku Gestapo dokonało w Kaliszu masowych aresztowań. Wśród ponad setki aresztowanych znaleźli się Polacy por. AK Bolesław Krawiec ps. „Stach”, Janina Stasiak, Tadeusz Pyzik i Barbara Pawlak oraz kaliszanie, członkowie Armii Krajowej z rodzin pochodzenia niemieckiego: Elwira Fibiger (córka Arnolda Fibigera właściciela fabryki pianin Calisia), Alfred Nowacki ps. „Piąty” (właściciel fabryki przetwórstwa spożywczego w Winiarach), Konrad Wünsche (właściciel majątku w Opatowku), Emil Fulde (właściciel majątku w Żydowie) i jego syn Henryk, Jerzy Dreszer (architekt), Irena Stark, Bruno Lompa, Bożena Deutschmann. Działalność w polskim podziemiu tak dużej ilości osób pochodzenia niemieckiego była dla nazistów wielkim zaskoczeniem. Dlatego też zdecydowano aresztowanych konspiratorów osądzić i skazać w pokazowym procesie podczas wyjazdowej sesji Trybunału Ludowego z Berlina (Volksgerichtshofu). Po trwającym dziewięć miesięcy śledztwie, które prowadziło gestapo w Łodzi, sporządzono dwa akty oskarżenia – osobno dla Polaków, osobno dla grupy Polaków pochodzenia niemieckiego. Proces odbył się w dniach 6–9 grudnia 1944 w obecności namiestnika Rzeszy Niemieckiej w Kraju Warty, gauleitera Arthura Greisera. Za zdradę narodu niemieckiego i szpiegostwo na karę śmierci zostali skazani Henryk Fulde, Konrad Wünsche, Bruno Lompa, Elwira Fibiger, Alfred Nowacki, Jerzy Dreszer, Bolesław Krawiec, Tadeusz Pyzik i Barbara Pawlak. Na karę 10 lat więzienia skazano Irenę Stark, a na 5 lat Emila Fulde. Z zarzutów oczyszczone zostały Bożena Deutschmann i Janina Stasiak. Zgodnie z obowiązującym prawem niemieckim wyrok śmierci mógł zostać wykonany dopiero po upływie stu dni. Jednakże wobec zbliżających się do Kalisza wojsk radzieckich datę egzekucji przyśpieszono i 19 stycznia 1945, na dwa dni przed zajęciem Kalisza przez Armię Czerwoną, grupę 56 członków antyhitlerowskiego podziemia rozstrzelano w lesie koło Skarszewa.
Ekshumacji dokonano 26 kwietnia 1945. Z 56 zabitych osób, udało się ustalić tożsamość tylko 30 pomordowanych. Ciała niezidentyfikowanych osób złożono we wspólnej mogile na cmentarzu Tynieckim. Osobno pochowano w rodzinnych grobowcach na cmentarzu ewangelickim w Kaliszu Elwirę Fibiger, Konrada Wünsche i Henryka Fulde. Na cmentarzu Tynieckim znajduje się też osobny grób Alfreda Nowackiego. W osobnej mogile pochowano też Bolesława Krawca
Lista osób zamordowanych w Lesie Skarszewskim.
Czerwiński Franciszek, Domasiewicz Walenty, Danielak Walenty, Dreszer Jerzy, Dudkowski Sylwester, Dudziak Czesław, Fibiger Elwira, Franka Franciszek, Fulde Henryk, Gozdek Wiktor, Gozdek Władysław, Grześczyk Stanisław, Idziorek Stanisław (I), Idziorek Stanisław (II), Jaźwiec Jan, Jaskóła Wincenty, Juszczak Władysław, Kalina Stanisław, Karolak Franciszek, Kmieciak Wiktoria, Kołodziejczyk Roman, Kowalski Feliks, Koziołek Franciszek, Krawiec Bolesław, Kubik Józef, Lamperski Jan, Lompe Bronisław, Łuczak Leon, Majewska Antonina, Majnert Franciszek, Matyjaszczyk Michał, Michalak Czesław, Motyka Stefan, Motylewski Jan, Musiał Alfons, Niesobski Bogdan, Nikiel Ignacy, Nowacki Alfred, Ożegowska Janina, Pers Bolesław, Pieczyński Wojciech, Rzekiecki Władysław, Sobczak Antoni, Sobczak Józef, Sroczyński Antoni, Sroczyński Zygmunt, Urban Józef, Walczak Bolesław, Walczak Bronisław, Waligóra Leon, Warszewski Józef, Włosik Józef, Woźniak z d. Kubert, Wójcik Paulina, Wünsche Konrad, Zielińska Maria.

</doc>
