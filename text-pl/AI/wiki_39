<doc id="1373838" url="https://pl.wikipedia.org/wiki?curid=1373838" title="Liga Mistrzów Strongman">
Liga Mistrzów Strongman

Liga Mistrzów Strongman (ang. "Strongman Champions League", "SCL") – cykl indywidualnych zawodów siłaczy rozgrywanych od 2008 r., z udziałem zawodników federacji IFSA.
Reguły.
Zawody odbywać się będą głównie w Europie. Pula nagród w każdych zawodach wynosi od 15 000 do 20 000 USD. W każdych zawodach uczestniczyć będzie co najmniej dwunastu zawodników. Punkty za udział w każdych zawodach są sumowane, a pod koniec roku zdobywca największej liczby otrzymuje tytuł "Mistrza Ligi Mistrzów Strongman (SCL Champion)", za dany rok.
Punktacja za uczestnictwo:
Początkowo planowano, że zawody będą kwalifikacją do indywidualnych Mistrzostw Świata IFSA Strongman. Trzech najlepszych zawodników, w każdych z zawodów, otrzymywało prawo do udziału w tych mistrzostwach, jednak w 2008 r. federacja IFSA nie zorganizowała swoich mistrzostw, a już w następnym roku, w wyniku porozumienia, powrócono do formuły wspólnych i jedynych mistrzostwa świata, w trakcie roku dla wszystkich zawodników.
Od 2009 r. pięciu najlepszych zawodników Ligi Mistrzów Strongman otrzymuje prawo do startu w elitarnych zawodach Fortissimus, rozgrywanych w Kanadzie.
Transmisję telewizyjną zapewnia Eurosport.
Sędziowie zawodów:
Rok 2008.
Klasyfikacja.
Klasyfikacja zawodników na zakończenie roku 2008 (tylko sześciu najlepszych).
Rok 2009.
Klasyfikacja.
Klasyfikacja zawodników na zakończenie roku 2009 (tylko sześciu najlepszych).
Rok 2010.
Klasyfikacja.
Klasyfikacja zawodników na zakończenie roku 2010 (tylko sześciu najlepszych)
Rok 2011.
Klasyfikacja.
Klasyfikacja zawodników na zakończenie roku 2011 (tylko sześciu najlepszych)
Rok 2012.
Klasyfikacja.
Klasyfikacja zawodników na zakończenie roku 2012 (tylko sześciu najlepszych)
Rok 2013.
Klasyfikacja.
Klasyfikacja zawodników na zakończenie roku 2013 (tylko sześciu najlepszych)
Rok 2014.
Klasyfikacja.
Klasyfikacja zawodników na zakończenie roku 2014(tylko sześciu najlepszych)
Rok 2015.
Klasyfikacja.
Klasyfikacja zawodników na zakończenie roku 2015 (tylko sześciu najlepszych)

</doc>
<doc id="1373844" url="https://pl.wikipedia.org/wiki?curid=1373844" title="Piękność w opałach">
Piękność w opałach

Piękność w opałach - czeska tragikomedia z 2006 roku.

</doc>
<doc id="1373850" url="https://pl.wikipedia.org/wiki?curid=1373850" title="Cubitus (komiks)">
Cubitus (komiks)

Cubitus – francuskojęzyczna humorystyczna seria komiksowa stworzona przez belgijskiego scenarzystę i rysownika Luca Dupanloupa (tworzącego pod pseudonimem Dupa). Opowiada ona o dużym, białym, potrafiącym mówić psie imieniem Cubitus i jego panu Semaforze. Dupanloup jest twórcą pierwszych 39 tomów, ukazujących się w latach 1972–2002. Po jego śmierci w 2000 roku cykl został przejęty przez Pierre’a Aucaigne'a (scenariusz) i Michela Rodrigue'a (rysunki) i obecnie ukazuje się pod tytułem "Les Nouvelles Aventures de Cubitus" ("Nowe przygody Cubitusa").
Publikacja.
Oryginalnym wydawcą serii jest wydawnictwo Le Lombard. Po polsku wydano cztery tomy "Cubitusa": w 1990 roku wydawnictwo Orbita (tom 18.) i w latach 2002–2003 wydawnictwo Podsiedlik, Raniowski i S-ka (tomy 1–3).
Adaptacja telewizyjna.
Na podstawie "Cubitusa" powstał japoński serial animowany "Dommel", w którym zmieniono imiona postaci.

</doc>
<doc id="1373851" url="https://pl.wikipedia.org/wiki?curid=1373851" title="Stefan Bellof">
Stefan Bellof

Stefan Bellof (ur. 20 listopada 1957 w Gießen, zm. 1 września 1985 na torze Spa-Francorchamps) – niemiecki kierowca wyścigowy.
Kariera.
Początki.
Stefan Bellof zaczął jeździć w zawodach kartingowych w wieku 16 lat. W 1980 wygrał niemieckie mistrzostwa. W następnym sezonie wygrał w Formule Ford. Talent Niemca został dostrzeżony, jako że jeszcze tego roku ścigał się w niemieckiej Formule 3 i Formule V. W 1982 dał mu szansę niemiecki Team Maurer-BMW z Formuły 2. Bellof wygrał dwa wyścigi (Silverstone, Hockenheim) i skończył mistrzostwa na czwartej pozycji.
Starty w autach grupy C.
Zespół fabryczny Porsche zaoferował Bellofowi miejsce na rok 1983. Niemiec szybko zdeklasował swoich bardziej doświadczonych kolegów z zespołu. Największym osiągnięciem sezonu było ustanowienie rekordu północnej pętli na torze Nürburgring. Na nieco skróconym torze (z powodu prac budowlanych) Bellof osiągnął podczas treningu czas 6:11,13, co czyni go pierwszym w historii człowiekiem, który przejechał okrążenie starego toru z prędkością przeciętną większą niż 200 km/h. Drugi Jochen Mass stracił 5 sekund. W czasie wyścigu Niemiec uległ wypadkowi w czasie gdy prowadził i ustanowił najlepszy czas okrążenia. Mimo że był najszybszy w zespole, na koniec sezonu zajął tylko czwarte miejsce.
Formuła 1.
Przed sezonem 1984 wiele zespołów Formuły 1 zwróciło uwagę na Niemca. Mimo pozytywnych testów z ekipą McLarena (któremu Porsche dostarczało silniki turbo), nie było tam dla niego wolnego miejsca. Z kolei powiązania z Porsche uniemożliwiły przejście do Brabhama i ATS-u, gdyż dostawcą silników dla nich było BMW.
Ostatecznie Niemiec podpisał krótkoterminowy kontrakt z Tyrrellem, który jako jedyny nadal korzystał ze słabszych silników wolnossących. Ciśnienie i moc silników turbo mogły być podwyższane na czas kwalifikacji, więc Bellof często startował z końca stawki. W pierwszym wyścigu w Grand Prix Brazylii wyruszył z 23. pola startowego, jednak na pierwszym okrążeniu wyprzedził siedmiu konkurentów. Wkrótce wyprzedził też jadącego na 13. miejscu Ayrtona Sennę. Bellof musiał się wycofać ze względu na awarię.
W GP Monako ponownie startował z końca stawki, jednak zdołał przebić się na trzecie miejsce zanim wyścig został przerwany i zakończony. W klasyfikacji generalnej Bellof zająłby 14. pozycję, jednakże obaj kierowcy Tyrrella zostali zdyskwalifikowani z powodu złamania przepisów dotyczących wagi samochodów. Tyrrelle posiadały niedozwolony ołowiany balast przy baku.
Po dobrym występie w Monako pojawiły się pogłoski, że Ferrari jest zainteresowane zatrudnieniem Niemca. Miejsce dla niego miało się znaleźć dopiero jednak na sezon 1986. Obok startów w Formule 1 Bellof jeździł wciąż samochodami grupy C. Razem z zespołem fabrycznym Porsche zdobył w 1984 mistrzostwa świata i Niemiec w tej klasie wyścigowej.
Wypadek.
W rzekomo przejściowym sezonie 1985 Bellof nadal jeździł dla słabego Tyrrella, jednak rozstał się z Porsche i jeździł prywatnym Porsche grupy C dla Waltera Bruna. Jednym z wyścigów aut sportowych było "1000 km Spa". Bellof starał wyprzedzić jadącego przed nim Jackiego Ickxa na słynnym zakręcie Eau Rouge. Wyprzedzanie na tym zakręcie jest praktycznie niemożliwe i do tego bardzo niebezpieczne. Ickx nie zorientował się, że Niemiec chce przeprowadzić aż tak brawurowy atak, co doprowadziło do kolizji. Bellof wpadł na bandę z pełną prędkością pod dużym kątem, podczas gdy Ickx zdołał częściowo wyhamować i odniósł jedynie lekkie obrażenia. Stefan Bellof zmarł na skutek odniesionych w wypadku obrażeń prawdopodobnie jeszcze na miejscu wypadku, chociaż oficjalny komunikat mówi o szpitalu.
Konsekwencje wypadku.
Oprócz Bellofa za kierownicą Porsche 956 zginął inny niemiecki kierowca Manfred Winkelhock. Zmusiło to konstruktorów Porsche do zaprojektowania bezpieczniejszego modelu Porsche 962. Groźnemu wypadkowi w innym samochodzie tego samego typu uległ Jonathan Palmer. Zespoły Formuły 1 zaczęły niechętnie patrzeć na starty swoich podopiecznych w innych seriach wyścigowych. W niektórych wypadkach do kontraktów wprowadzono klauzulę zakazującą uczestniczenia w tychże wyścigach. Derek Bell, kolega z zespołu, stwierdził w jednym z wywiadów, że śmierć Bellofa spowodowana była zarówno brakiem dyscypliny w jego stylu jazdy, jak i błędem zespołu, który powinien był pozwolić mu dojrzeć.
Muzeum.
Od kwietnia 2006 w Alten Buseck (niedaleko Gießen) działa muzeum im. Stefana Bellofa. Na powierzchni 50 m² znajdują się pamiątki po kierowcy, m.in. jego pierwszy gokart, kombinezony wyścigowe, puchary, dokumenty i modele aut. Od września 2007 znajduje się tu pierwszy bolid Bellofa – Ford 1600 PRS z 1980 z Formuły Ford.

</doc>
<doc id="1373854" url="https://pl.wikipedia.org/wiki?curid=1373854" title="Brahu">
Brahu

Brahu, właściwie Bartłomiej Wawrzyniak (ur. 20 maja 1980 w Gdańsku) – polski raper i producent muzyczny pochodzący z Gdańskiego Przymorza.
Działalność artystyczna.
Jest obecny w polskim hip-hopie od 1996 roku, kiedy to zrobił pierwszy bit. W 1997 roku założył grupę raperską Rapsod. W 1999 roku, razem z tym składem, nagrał nielegal pt. „Los melinos”, był to wówczas jeden z głośniejszych nielegali w trójmiejskim podziemiu. Współpracował głównie z ludźmi z trójmiejskiego podziemia m.in. Deluks, Ice Man, Calvo, Tuk, Riposta, Eli, dj Pmt, Tomaszyna, Pliq, RDW.
Brahu w 2007 roku nakładem Vabank Records wydał solową płytę pt. "Wchodzę do gry", na której wystąpili gościnnie Peja, RDW, Kear. Nagrał również trzy teledyski zatytułowane "Mój rap" (w którym zaznaczył swoje przywiązanie do Gdańska), „Miejska giełda”, na którym gościnnie wystąpili Peja i RDW (single z solowej płyty) oraz remiks z hitu Sokoła i Pona „Uderz w puchara”.
W 2008 roku z zespołem DwaZera wydał mixtape "Browar się leje kwiaty się palą". 28 marca 2011 roku miała miejsce premiera drugiego solowego krążka pt. „Chaos”. Album wydany został nakładem Prosto Label. Płytę promują cztery teledyski do utworów: „Szybkie życie”, „Mimo wszystko” gościnnie: VNM, „Jedno niebo” gościnnie: ZIP Skład oraz „Kolejny dzień, kolejny problem”.

</doc>
<doc id="1373856" url="https://pl.wikipedia.org/wiki?curid=1373856" title="Damian Zieliński">
Damian Zieliński

Damian Zieliński (ur. 2 grudnia 1981 w Szczecinie) – polski kolarz torowy, trzykrotny olimpijczyk.
Zawodnik GK Piast Szczecin i trenera Zygfryda Jaremy, klub wcześniej pod nazwą SSPS Piast Szczecin. Przygodę w kolarstwem rozpoczął w Gryfie Szczecin prowadzonym przez Waldemara Mosbauera. W 2011 roku wraz z trenerem Jaremą i innymi zawodnikami stworzył w Szczecinie klub Piast Szczecin.
Wielokrotny mistrz Polski.
Uczestnik Igrzysk Olimpijskich w Atenach w 2004 (indywidualnie w Atenach zajął 7. miejsce w sprincie, 9. miejsce drużynowo). Uczestnik igrzysk Londyn 2012. Finalista keirin na Igrzyskach Olimpijskich 2016 w Rio de Janeiro (6. miejsce).
Brązowy medalista Mistrzostw Europy U-23 w 2003 w sprincie i keirinie, Mistrz Europy w omnium sprinterskim oraz wicemistrz Europy w sprincie drużynowym z 2004, zwycięzca Pucharu Świata z 2004 (sprint indywidualny) i 2006 (sprint drużynowy), mistrz Europy w sprincie drużynowym z 2005, wicemistrz Europy w omnium sprinterskim z 2006. W 2011 wraz z Maciejem Bieleckim i Kamilem Kuczyńskim zdobył brązowy medal ME, w 2012 roku zdobył w sprincie drużynowym srebrny medal. Podczas Mistrzostw Europy na Gwadelupie w 2014 roku zdobył indywidualnie w sprincie srebrny medal, a rok później w Grenchen medal brązowy.
Zdobywca Pucharu Świata w sezonie 2015/16 w konkurencji sprintu. Na Mistrzostwach Świata w Londynie w 2016 roku zajął 4. miejsce w sprincie indywidualnym.
Żonaty. Ma córki bliźniaczki.
Osiągnięcia.
Igrzyska olimpijskie:
Mistrzostwa świata:
Mistrzostwa Europy:
Puchar Świata:
Rekordy:

</doc>
<doc id="1373857" url="https://pl.wikipedia.org/wiki?curid=1373857" title="Ostatni koncert">
Ostatni koncert

Ostatni koncert – zapis występu zespołu Krzak podczas festiwalu „Rock Arena” w Poznaniu, 21 maja 1983 r. Album firmowany jest nazwiskiem Ryszarda Skibińskiego, dla którego był to ostatni koncert w życiu (dwa tygodnie później zmarł po przedawkowaniu heroiny). Płyta (jak i koncert) jest ostatnim fonograficznym zapisem działalności zespołu Krzak, który po owym koncercie rozwiązał się, aż do 2001 r.
W 2005 roku wytwórnia Metal Mind Productions, wydała reedycję tego albumu, z zupełnie nową numeracją części utworów, którym zmieniono tytuły. Reedycje opatrzono także 3 bonusowymi nagraniami.
Lista utworów.
Reedycja albumu

</doc>
<doc id="1373859" url="https://pl.wikipedia.org/wiki?curid=1373859" title="Wody powierzchniowe Puszczy Knyszyńskiej">
Wody powierzchniowe Puszczy Knyszyńskiej



</doc>
<doc id="1373865" url="https://pl.wikipedia.org/wiki?curid=1373865" title="Oprogramowanie własnościowe">
Oprogramowanie własnościowe



</doc>
<doc id="1373879" url="https://pl.wikipedia.org/wiki?curid=1373879" title="(If There Was) Any Other Way">
(If There Was) Any Other Way

(If There Was) Any Other Way jest piosenką z debiutanckiego albumu anglojęzycznego Celine Dion "Unison". Została wydana jako pierwszy singiel z albumu w Kanadzie (19 marca 1990), a drugi w USA (18 marca 1991). W reszcie świata singiel ukazał się 6 czerwca 1991, a w Wielkiej Brytanii został wydany tylko promocyjnie.
Piosenka została napisana przez Paul Bliss i wyprodukowana przez Christopher Neil. Dion nagrała ja w Londynie w West Side Studios.
Nakręcono do niej dwie wersje teledysku. Pierwszy został wydany w lutym 1990 roku w Kanadzie, a drugi 6 marca 1991 roku w USA. Drugi z teledysków został wyreżyserowany przez Dominiaca Orlando, a nakręcony w Los Angeles w Kalifornii oraz w Vancouver w Kanadzie. Obydwa teledyski zostały oddzielnie włączone do VHS Dion "Unison" w zależności od wydania kanadyjskiego lub amerykańskiego.
Do amerykańskiego singla promocyjnego dodano dwa taneczne mixy. Jeden z nich (edit remix) został wydany na amerykańskim singlu komercyjnym "(If There Was) Any Other Way". Drugi (extended remix) pojawił się również na amerykańskim singlu Dion "Love Can Move Mountains" z 1992 roku.
Piosenka doszła do 24 miejsca w Kanadzie i 35 na Billboard Hot 100 (podczas gdy na Billboard Hot 100 Airplay do 56). "(If There Was) Any Other Way" odniosła większy sukces na innej liście Billboardu - Hot Adult Contemporary Tracks, gdzie doszła do 8 miejsca. Singiel sprzedał się w USA w nakładzie 68.000 kopii.
Formaty i lista utworów singla.
2-track CD-singiel – (U.S.) 
2-track CD-singiel – (EU, CA, JP) 
3-track CD-singiel – (EU) 
2-track CD-singiel – (AU) 

</doc>
<doc id="1373882" url="https://pl.wikipedia.org/wiki?curid=1373882" title="No 5 Live">
No 5 Live

No 5 Live – album, na którym zamieszczono występy zespołu Krzak, w latach 1981 i 1982. Na track liście odnajdziemy min: zapis koncertu w Hali Wisły w Krakowie w 1982 roku, czy na Politechnice Częstochowskiej w 1981 r. Album ukazał się dopiero w 1992 r.
W 2005 roku wytwórnia Metal Mind Productions, wydała reedycję tego albumu, opatrzoną nową okładką oraz 3 bonusowymi nagraniami.

</doc>
<doc id="1373887" url="https://pl.wikipedia.org/wiki?curid=1373887" title="Robertschochia">
Robertschochia

Robertschochia – rodzaj prymitywnego wymarłego ssaka z grupy teniodontów z wczesnego paleocenu. Zamieszkiwał Amerykę Północną. Początkowo nazwany "Schochia", w 2011 roku rodzaj został przemianowany na "Robertschochia", ponieważ nazwę "Schochia" nosi już rodzaj pasikonika. Obie te nazwy honorują paleontologa Roberta Schocha.
Po odkryciu nieznanych skamieniałości teniodonta "Wortmania" Williamson i Brusatte (2013) stwierdzili, że "Robertschochia" jest młodszym synonimem tego rodzaju, choć w analizie kladystycznej przeprowadzonej przez Rook i Huntera (2014) zajmują one nieco odmienne pozycje filogenetyczne – "Robertschochia" jest taksonem siostrzanym dla kladu obejmującego rodzaje "Psittacotherium", "Ectoganus" i "Stylinodon", zaś "Wortmania" zajmuje pozycję siostrzaną dla kladu złożonego z tych czterech rodzajów.

</doc>
<doc id="1373889" url="https://pl.wikipedia.org/wiki?curid=1373889" title="Dommel">
Dommel

 – serial anime powstały w koprodukcji japońsko-belgijsko-holenderskiej w oparciu o komiks "Cubitus". W Polsce był emitowany w sobotniej "Wieczorynce" od 16 lutego 1991 roku. W polskiej wersji językowej zachowano imiona postaci pochodzące z wersji japońskiej serialu.
Wersja polska.
Opracowanie: Telewizyjne Studia Dźwięku
Reżyseria: Andrzej Bogusz
Dialogi:
Dźwięk: Jerzy Rogowiec
Montaż: Zofia Dmoch
Kierownictwo produkcji: Dorota Suske
Tekst piosenki: Zbigniew Stawecki
Wykonanie piosenki: Danuta Stankiewicz
Wystąpili:
i inni
Lektor:
Kasety VHS.
Producent: © 1988 DUPA/LOMBARD/TV TOKYO/TELECABLE, BENELUX
Licencja wyłączna udzielona przez: TELE-EAST International B.V.
Dystrybutor w Polsce: BAJDEX
Czas trwania: 90 minut

</doc>
<doc id="1373890" url="https://pl.wikipedia.org/wiki?curid=1373890" title="22 Batalion Piechoty Górskiej Obrony Terytorialnej">
22 Batalion Piechoty Górskiej Obrony Terytorialnej



</doc>
<doc id="1373896" url="https://pl.wikipedia.org/wiki?curid=1373896" title="Stylinodontidae">
Stylinodontidae

Stylinodontidae − rodzina wymarłych ssaków z grupy teniodontów. Ich rozwój nastąpił w paleocenie, kiedy to, posiadając początkowo rozmiary oposa, osiągnęły wymiary małego niedźwiedzia

</doc>
<doc id="1373897" url="https://pl.wikipedia.org/wiki?curid=1373897" title="Magazyn Elbląski">
Magazyn Elbląski

Magazyn Elbląski – kwartalnik wydawany w Elblągu.
W czasopiśmie publikowane są artykuły dotyczące przede wszystkim dziedzictwa kulturowego regionu, mało znanych epizodów historii regionalnej, problemów społecznych, gospodarczych, samorządowych i promocji turystycznej regionu.
Pierwszy numer periodyku (numer 0) ukazał się wiosną 2006.

</doc>
<doc id="1373902" url="https://pl.wikipedia.org/wiki?curid=1373902" title="Okręg wyborczy Barnard Castle">
Okręg wyborczy Barnard Castle

Okręg wyborczy Barnard Castle powstał w 1885 r. i wysyłał do brytyjskiej Izby Gmin jednego deputowanego. Okręg położony był w zachodniej części hrabstwa Durham w północno-wschodniej Anglii. Został zlikwidowany w 1950 r.

</doc>
<doc id="1373908" url="https://pl.wikipedia.org/wiki?curid=1373908" title="Okręg wyborczy Widnes">
Okręg wyborczy Widnes

Okręg wyborczy Widnes powstał w 1885 r. i wysyłał do brytyjskiej Izby Gmin jednego deputowanego. Okręg obejmował miasto Widnes w hrabstwie Lancashire. Został zlikwidowany w 1983 r.

</doc>
<doc id="1373909" url="https://pl.wikipedia.org/wiki?curid=1373909" title="Piotr Kozłowski (aktor)">
Piotr Kozłowski (aktor)

Piotr Kozłowski (ur. 6 lutego 1965 w Warszawie) – polski aktor telewizyjny, teatralny i dubbingowy, reżyser polskiego dubbingu.
Życiorys.
Absolwent w XXI LO im. H. Kołłątaja w Warszawie i warszawskiej PWST.
Przez wiele lat związany z Teatrem Powszechnym w Warszawie (1988-2004).
Ma w swoim dorobku szereg ról filmowych, m.in. w: „Lawie” w reż. T. Konwickiego, „Ostatnim dzwonku” w reż. M. Łazarkiewicz, „Korczaku” w reż. A. Wajdy, „Europie, Europie” w reż. A. Holland. Wystąpił w spektaklach Teatru Telewizji w reżyserii m.in. P. Cieślaka („Przebudzenie wiosny, „Godzina kota”), T. Zygadły („Kwartet”), J. Zaorskiego („Chłodna jesień”), J. Englerta („Bezimienne dzieło”), R. Glińskiego („Krótka noc”), A. Łapickiego („Śluby Panieńskie”), W. Kowalskiego („Ciałopalenie”) czy A. Glińskiej („Uciekła mi przepióreczka”).
Do ważniejszych jego ról teatralnych należą: Romeo w „Romeo i Julii” w reż. A. Wajdy, Lizander w „Śnie nocy letniej” w reż. M. Wojtyszki, Syfon w „Ferdydurke” w reż. W. Śmigasiewicza, Pan Młody w „Weselu” w reż. K. Nazara, sir Hugo Evans w „Wesołych kumoszkach z Windsoru” w reż. P. Cieplaka, Ojciec Welsh w „Samotnym Zachodzie” w reż. E. Korina, Kułygin w „Trzech siostrach” w reż. A. Glińskiej, czy później Andrzej w tym samym tytule wystawionym w Teatrze „Polonia”.
Prowadzi też działalność literacką, pedagogiczną i reżyserską. Jest również reżyserem dubbingu.

</doc>
<doc id="1373919" url="https://pl.wikipedia.org/wiki?curid=1373919" title="Blues Rock Band Live">
Blues Rock Band Live

Blues Rock Band Live – pełny zapis koncertu w warszawskim klubie Riviera Remont z 1979 r, który złożył się na debiutancki Longplay zespołu Krzak. Album wydano w roku 2000, nakładem firmy Pomaton EMI. Płyta została wypuszczona na rynek w oryginalnej formie, bez jakichkolwiek dogrywek w studio.
W 2005 roku wytwórnia Metal Mind Productions, wydała reedycję tego albumu, zmieniając kolejność utworów.

</doc>
<doc id="1373921" url="https://pl.wikipedia.org/wiki?curid=1373921" title="System Informacji Miejskiej we Wrocławiu">
System Informacji Miejskiej we Wrocławiu

System Informacji Miejskiej we Wrocławiu – system informacji wizualnej, wzorowany na warszawskim Miejskim Systemie Informacji.Pierwsze elementy SIM-u we Wrocławiu ustawiono w 2007 roku (drogowskazy dla pieszych kierujące do zabytków w centrum miasta w kolorze brązowym). Od kwietnia 2008 roku rozpoczęto montaż drogowskazów dla kierowców w kolorze białym i brązowym.
Głównymi punktami orientacyjnymi dla kierowców według systemu są plac Grunwaldzki, plac Jana Pawła II, Centrum, Dworzec Główny i Port lotniczy Wrocław (tablice białe), a także zabytki Katedra, Ratusz, Hala Stulecia (tablice brązowe). Ustawiono też tablice w pobliżu obiektów, do których tablica kieruje np. Uniwersytetu Wrocławskiego, Urzędu Celnego, Urzędu Miejskiego czy Akademickiego Szpitala Klinicznego (niebieskie tło).
Kolejnymi elementami SIM-u we Wrocławiu są tabliczki z numerami posesji oraz z nazwami ulic, brązowe na Starym Mieście i niebieskie w pozostałej części miasta. Pierwszą tablicę z numerem posesji powieszono na Urzędzie Stanu Cywilnego przy ul.Włodkowica (kolor brązowy). Na początku czerwca przy okazji nadania nowych nazw ulicom pojawiły się tablice z ich nazwami: Jacka Kuronia (Huby), Jacka Kaczmarskiego i Marka Petrusewicza (Szczepin). W okresie kilku lat wszystkie tablice z nazwami ulic mają zostać wymienione na zgodne z nowym Systemem Informacji Miejskiej.

</doc>
<doc id="1373923" url="https://pl.wikipedia.org/wiki?curid=1373923" title="Theodore Davis">
Theodore Davis



</doc>
<doc id="1373924" url="https://pl.wikipedia.org/wiki?curid=1373924" title="Okręg wyborczy Burnley">
Okręg wyborczy Burnley

Okręg wyborczy Burnley powstał w 1868 r. i wysyła do brytyjskiej Izby Gmin jednego deputowanego. Okręg obejmuje miasto Burnley w hrabstwie Lancashire.

</doc>
<doc id="1373925" url="https://pl.wikipedia.org/wiki?curid=1373925" title="Zakłady Konstrukcyjno-Mechanizacyjne Przemysłu Węglowego">
Zakłady Konstrukcyjno-Mechanizacyjne Przemysłu Węglowego

Zakłady Konstrukcyjno-Mechanizacyjne Przemysłu Węglowego (ZKMPW) – dawna państwowa jednostka naukowo-badawcza z siedzibą w Gliwicach przy ul. Pszczyńskiej 37 i oddziałami w innych miastach.
Historia.
Zakłady Konstrukcyjno-Mechanizacyjne Przemysłu Węglowego wywodzą się z utworzonego w 1945 roku Centralnego Biura Projektów w Świętochłowicach. Rozwój górnictwa spowodował, że w 1950 roku Centralne Biuro Projektów zostało przekształcone w Biuro Konstrukcji Maszyn Górniczych, które następnie w 1953 roku przyjęło nazwę Centralnego Biura Konstrukcji Maszyn Górniczych, z siedzibą w Gliwicach. Kolejnym krokiem było połączenie w 1957 roku Centralnego Biura Konstrukcji Maszyn Górniczych oraz istniejącego od 1951 roku Instytutu Mechanizacji Górnictwa i utworzenie Instytutu Doświadczalno-Konstrukcyjnego Przemysłu Węglowego, który w 1958 roku przyjął nazwę Zakładów Konstrukcyjno-Mechanizacyjnych Przemysłu Węglowego.
Rozwój ZKMPW obejmował utworzenie, na bazie dawnej Spółdzielni Pracy „Piezoelektronika”, Zakładu Elektroniki Górniczej w Tychach, Zakładu Telemechaniki Górniczej „Elektrometal” w Cieszynie, Zakładu Cybernetycznych Kompleksów Górniczych w Zabrzu Biskupicach, Zakładu Budowy Maszyn Doświadczalnych w Zabrzu oraz przejęcie Kopalni Doświadczalnej M-300 w Zabrzu i Doświadczalnej, Zautomatyzowanej Kopalni JAN w Katowicach. Od 1968 do 1974 r. naczelnym dyrektorem ZKMPW był prof. dr inż. Aleksander Osuch.
W maju 1975 roku dokonano reorganizacji zaplecza badawczego górnictwa. Zakłady Konstrukcyjno-Mechanizacyjne Przemysłu Węglowego przekształcono w ZKMPW Ośrodek Badawczo-Rozwojowy Automatyzacji Górnictwa z siedzibą w Katowicach, a z wydzielonych Zakładów Budowy Maszyn Doświadczalnych i Doskonalenia Kadr oraz Kopalni Doświadczalnej M-300 utworzono Centralny Ośrodek Projektowo-Konstrukcyjny Maszyn Górniczych KOMAG z siedzibą w Gliwicach. Pod koniec roku do Zakładów Konstrukcyjno-Mechanizacyjnych Przemysłu Węglowego Ośrodek Badawczo-Rozwojowy Automatyzacji Górnictwa wcielono piony automatyki Głównego Instytutu Górnictwa (GIG) i Głównego Biura Studiów i Projektów Przeróbki Węgla SEPARATOR, tworząc Centrum Naukowo-Produkcyjne Elektrotechniki i Automatyki Górniczej EMAG, z siedzibą w Katowicach, które rozpoczęło działalność od pierwszego stycznia 1976 roku (zgodnie z Zarządzeniem nr 59 Ministerstwa Górnictwa i Energetyki z 30 grudnia 1975).
Struktura.
Struktura ZKMPW zmieniała się wraz z ich rozwojem, ale w pierwszej połowie lat 60. XX wieku nastąpiła stabilizacja organizacyjna, przy zatrudnieniu przekraczającym 1230 pracowników w 1965 roku.
W siedzibie centrali w Gliwicach znajdowała się dyrekcja, księgowość, administracja, Pion Ogólno-Techniczny (obejmujący Zakład Budowy Prototypów, Wydawnictwa Techniczne, Ośrodek Informacji Technicznej i Ośrodek Normalizacji) oraz Pion Konstruktorski (obejmujący Zakład Maszyn Ścianowych, Zakład Maszyn Chodnikowych, Zakład Obudowy, Zakład Transportu, Zakład Urządzeń Wiertniczych, Zakład Maszyn Wyciągowych, Zakład Maszyn Powietrznych, Zakład Maszyn Przepływowych i Zakład Konstrukcji Elektrycznych).
W Katowicach znajdowała się pozostała część Pionu Konstrukcyjnego (obejmująca Zakład Eksploatacji Maszyn oraz Zakład Ekonomiki Mechanizacji, Automatyzacji i Elektryfikacji), Pion Badawczo-Wdrożeniowy (obejmujący Zakład Badań Hydrauliki Olejowej, Zakład Badań Urządzeń Sterujących i Warsztat Zakładów Badań) oraz Pion Elektryfikacji i Automatyzacji (obejmujący Zakład Elektryfikacji, Zakład Badań Elektrycznych i Zakład Automatyzacji).
W Zabrzu zlokalizowano Ośrodek Doskonalenia Kadr, Kopalnię Doświadczalną M-300, Zakład Badań Maszyn do Urabiania, Zakład Badań Urządzeń Transportowych, Zakład Techniki Pomiarowej, Zespół Automatyzacji, Laboratorium Izotopowe, Zespół Maszyn Matematycznych i Dział Inwestycji.
W Częstochowie był Zakład Kopalnictwa Rud Żelaza, w Bytomiu – Zakład Kopalnictwa Rud Metali Nieżelaznych, w Rudzie Śląskiej – Stacja Badawcza Urządzeń Transportowych, a w Tychach – Zakład Elektroniki Górniczej.
W drugiej połowie lat 60. XX wieku zreorganizowano istniejące dotychczas 3 piony merytoryczne, tworząc Pion Konstrukcyjny i Pion Naukowo-Badawczy. W ich ramach działalność prowadziły Zespoły Zakładów: Konstrukcji Maszyn i Urządzeń Górnictwa Węglowego, Elektrotechniki Górniczej, Hydrauliki Górniczej, Automatyzacji Górnictwa oraz Konstrukcji Maszyn i Urządzeń Górnictwa Niewęglowego.
W Cieszynie zlokalizowano Zakład Telemechaniki Górniczej „Elektrometal”, a w Rybniku i Wałbrzychu placówki świadczące usługi tamtejszym zjednoczeniom węglowym. Zatrudnienie wzrosło w 1970 roku do 3150 pracowników i 570 uczniów. Pośród pracowników było ~800 naukowców i wysoko kwalifikowanych inżynierów, w tym 23 samodzielnych pracowników naukowych i 54 adiunktów naukowo-badawczych.
Działalność.
Powstanie ZKMPW stworzyło możliwość rozwoju zaplecza badawczo-konstrukcyjnego dla podziemnej eksploatacji węgla. Równolegle z działalnością konstrukcyjną realizowano prace naukowo-badawcze w zakresie mechanizacji, elektryfikacji oraz automatyzacji górnictwa.
Mechanizacja procesu technologicznego kopalni obejmowała:
Wiodącą rolę w tych pracach odegrały Zespół Zakładów Konstrukcji Maszyn i Urządzeń Górnictwa Węglowego oraz Zespół Zakładów Hydrauliki Górniczej.
Elektryfikacja dotyczyła następujących zagadnień:
Wyposażenie elektryczne, którego dotyczyły realizowane prace, obejmowało następujące urządzenia:
Wiodącą rolę w tych pracach odegrał Zespół Zakładów Elektrotechniki Górniczej.
Automatyzacja obejmowała następujące zagadnienia:
Wiodącą rolę w tych pracach odegrał Zespół Zakładów Automatyzacji Górnictwa, którym kierował dr inż. Andrzej Grzywak.
Pionierską rolę odegrało ZKMPW w opracowaniu wyposażenia zmechanizowanych kompleksów ścianowych. W ZKMPW powstały pierwsze w Polsce:
W ZKMPW opracowano także wyposażenie elektryczne zasilające zmechanizowane kompleksy ścianowe napięciem 1000V:
oraz układy automatyzacji ścian (ASI, BESTA) i ciągów przenośników (PL-10).
W uznaniu rezultatów twórczej pracy konstruktorom ZKMPW przyznano w 1968 roku Nagrodę Państwową I stopnia w dziedzinie techniki za opracowanie nowatorskich układów automatyzacji ścian kombajnowych (system ASI).
Zautomatyzowanie poszczególnych ogniw umożliwiło przeprowadzenie pierwszej w Polsce próby kompleksowej automatyzacji całego procesu technologicznego kopalni z wykorzystaniem maszyny cyfrowej (system kompleksowej automatyzacji S). Wiodącą rolę w tych pracach odegrał Zespół Zakładów Automatyzacji Górnictwa, w skład którego wchodziły między innymi Zakład Automatyzacji Dołowej, Zakład Automatyzacji Powierzchniowej (CPA) i Zakład Łączności.

</doc>
<doc id="1373927" url="https://pl.wikipedia.org/wiki?curid=1373927" title="Sztuka jest skarpetką kulawego">
Sztuka jest skarpetką kulawego

Sztuka jest skarpetką kulawego – debiutancki album zespołu Kobranocka wydany w 1987 roku na nośniku kasety magnetofonowej przez Polton. Płytę winylową w limitowanym nakładzie wydał w 1988 roku Klub Płytowy Razem. W tym samym roku firma Wifon wydała album pod zmienioną nazwą "Kobranocka".
Muzyka i słowa – Kobranocka, oprócz: "Kombinat" Grzegorz Ciechowski, "I nikomu nie wolno się z tego śmiać" muz. Die Toten Hosen, sł. Rafał Bryndal, "Dałaś mi w brzuch tortowym nożem" muz. Tomasz "Kieliszek" Kosma. Realizacja nagrań: Włodek Kowalczyk, kwiecień 1987 w studiu na Wawrzyszewie w Warszawie.

</doc>
<doc id="1373928" url="https://pl.wikipedia.org/wiki?curid=1373928" title="Ssawkonóg skryty">
Ssawkonóg skryty

Ssawkonóg skryty ("Myzopoda schliemanni") – gatunek ssaka z rodziny ssawkonogowatych (Myzopodidae).
Taksonomia.
Gatunek po raz pierwszy zgodnie z zasadami nazewnictwa binominalnego nazwał amerykańsko-madagaskarski zespół (Amerykanin Steve M. Goodman oraz Madagaskarczycy Felix Rakotondraparany i Amyot Kofoky) nadając mu nazwę "Myzopoda schliemanni". Holotyp pochodził z Jardin Botanique A (), w Station Foresttere d’Ampijoroa, na wysokości 160 m n.p.m., w Parku Narodowym Ankarafantsika, na Madagaskarze. 
Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Ssawkonóg skryty występuje w północno-zachodnim Madagaskarze.
Morfologia.
Długość ciała (bez ogona) 92–107 mm, długość ogona 44–47 mm, długość ucha 30–32 mm, długość tylnej stopy (bez pazurów) 5–6 mm, długość przedramienia 45–49 mm; masa ciała 7,8–10,3 g. Ma duże oczy oraz wydatne przyssawki na stopach i kciuku. Jest koloru płowobrązowego i mysiej szarości.
Środowisko życia.
Zwierzę odnalezione zostało w 3 nizinnych obszarach Madagaskaru. Zamieszkuje lasy deszczowe o szerokich liściach.

</doc>
<doc id="1373930" url="https://pl.wikipedia.org/wiki?curid=1373930" title="Okręg wyborczy Clay Cross">
Okręg wyborczy Clay Cross

Okręg wyborczy Clay Cross powstał w 1918 r. i wysyłał do brytyjskiej Izby Gmin jednego deputowanego. Okręg położony był w północno-wschodniej części hrabstwa Derbyshire. Został zlikwidowany w 1950 r.

</doc>
<doc id="1373937" url="https://pl.wikipedia.org/wiki?curid=1373937" title="Dwie Diany">
Dwie Diany

Dwie Diany (fr. "Les deux Diane") – powieść historyczno-przygodowa Aleksandra Dumasa ojca, wydana pierwszy raz w 1846. Jej akcja rozgrywa się we Francji za czasów Henryka II. W odróżnieniu do wielu innych utworów Dumasa wszyscy główni bohaterowie dzieła są autentycznymi postaciami historycznymi, jednak ich perypetie opisane w utworze nigdy nie miały miejsca. 
Treść.
Osiemnastoletni Gabriel de Montgomery (postać historyczna, mimowolny zabójca Henryka II) dowiaduje się, że jego ukochana, młodsza od niego Diana, została wbrew swojej woli poślubiona staremu księciu de Castro. By zapomnieć, młodzieniec udaje się na wojnę, gdzie służy pod przybranym nazwiskiem wicehrabiego d'Exmès i wyróżnia się swoją odwagą. Zapomniawszy prawie o pierwszej miłości, nieoczekiwanie dowiaduje się, że owdowiała Diana, jak się okazuje uznana córka Henryka II i jego metresy Diany de Poitiers ma zostać małżonką Franciszka de Montmorency. Powraca do Paryża, gdzie wyróżniwszy się dodatkowo na turnieju, otrzymuje stanowisko dowódcy królewskiej gwardii. W ramach jego obowiązków jest także dozór nad więzieniami miejskimi; w czasie ich obchodu Gabriel spotyka w więzieniu Chatelet więźnia, któremu zabroniono mówić i który przetrzymywany jest w najcięższym lochu. Zaintrygowany jego historią, nie dowiaduje się jednak niczego o przyczynach tak surowej kary. Na dworze odnajduje Dianę i dowiaduje się, że kobieta nadal go kocha. Od swojej starej piastunki Alojzy Gabriel dowiaduje się jednak strasznej zagadki: w czasie, gdy Diana de Poitiers zaczynała romansować z królem, spotykała się również z Jakubem de Montgomery, ojcem Gabriela; tylko ona zatem wie, czy jej córka jest dzieckiem króla (który uznał ją oficjalnie), czy też kochanka, który następnie zniknął w tajemniczych okolicznościach na rozkaz Henryka II. Diana de Poitiers nie chce jednak powiedzieć mu prawdy, zaś zdezorientowany Gabriel, w obawie przed kazirodztwem, nie chce zawierać z nią bliższych niż tylko przyjacielskie stosunków. 
Poznawszy od Alojzy całą historię związku swojego ojca z Dianą de Poitiers oraz dzieje jego dramatycznego uwięzienia dokonanego z rozkazu króla i konetabla de Montmorency, Gabriel udaje się do Henryka II z prośbą o uwolnienie ojca. Oferuje w zamian chęć służby wojskowej i podjęcia się obrony miasta oblężonego przez Anglików, Saint-Quentin. Dokonuje w nim cudów waleczności, zmusza Anglików do odstąpienia, a następnie odnosi kolejne wspaniałe sukcesy militarne, przede wszystkim zdobywa Calais na czele zaimprowizowanego, złożonego z łotrzyków oddziału. Kilkakrotnie przypadkowo spotyka Dianę, jednak ciągłe wątpliwości nie pozwalają mu na romans z nią. Po powrocie do Paryża udaje się do króla po spodziewaną nagrodę. Za sprawą intrygi konetabla de Montmorency więzień zostaje jednak dzień wcześniej przeniesiony do celi, gdzie jego wyniszczony organizm nie jest w stanie przetrwać nawet jednego dnia i Gabriel może jedynie dokonać pogrzebu ojca. Obojętny na wszystko Gabriel w przypadkowym starciu na turnieju zadaje Henrykowi II śmiertelny cios kopią. Niepewny co do przyszłości, zastanawia się nad przejściem na stronę protestantów w rozpoczynających się wojnach religijnych. O prawdziwym pochodzeniu Diany dowiaduje się jednak dopiero wtedy, gdy kobieta, złamana życiem, zostaje zakonnicą. Wówczas Diana de Poitiers triumfalnie informuje Gabriela, że nie była to jego siostra i mogli być razem szczęśliwi. De Montgomery w ciągu następnych czternastu lat prowadzi prywatną wojnę z monarchią, aż do pojmania i egzekucji. 
Tło historyczne.
Akcja utworu rozgrywa się w XVI wieku, w czasie wojen religijnych i starć z Anglikami. Dumas wykorzystuje w powieści szereg autentycznych epizodów (tumult w Amboise, walki w Saint-Quentin, nadając im jednak fikcyjne tło. Gabriel de Montgomery był autentycznym uczestnikiem walk z Anglikami i nieumyślnym zabójcą Henryka II, jednak jego rozterki uczuciowe oraz dramat związany z ojcem to fikcja literacka. Nieprawdą jest również to, iż Diana de Castro zmarła, jako przeorysza benedyktynek, na rok przed śmiercią Gabriela, gdyż w rzeczywistości otrzymała ona dyspensę z klasztoru, by zrealizować pierwotne plany małżeństwa z Franciszkiem de Montmorency. Zmarła dopiero w 1619 . Nieprawdziwy jest też opis śmierci następcy Henryka, Franciszka II, który w powieści zostaje otruty; prawdziwą przyczyną jego zgonu była choroba. Dumas stosuje również w powieści typowy dla swoich utworów środek - wprowadzenie szeregu wyrazistych postaci drugoplanowych, wzbogacających oparty na faktach historycznych główny wątek.

</doc>
<doc id="1373938" url="https://pl.wikipedia.org/wiki?curid=1373938" title="Live in Waltrop">
Live in Waltrop

Live in Waltrop – zapis koncertu zespołu Krzak w niemieckim Waltrop z 2001 roku. Krzak dał koncert po ponad 18-letniej przerwie w działalności i tym samym reaktywował się na niespełna 2 lata. Zespół sam wydał płytę w 2002 r.
W 2005 roku wytwórnia Metal Mind Productions, wydała reedycję tego albumu, zmieniając okładkę i jako bonus dodając video z koncertu.

</doc>
<doc id="1373949" url="https://pl.wikipedia.org/wiki?curid=1373949" title="Herb Leszna">
Herb Leszna

Herb Leszna – jeden z symboli miejskich Leszna.
Wygląd i symbolika.
Herb przedstawia na tarczy dwudzielnej w słup: w prawej (heraldycznie) połowie na złotym tle niecałą głowę tura w kolorze czarnym, biało cieniowaną, ze skręconym złotym kółkiem w nozdrzach, czarno cieniowanym, w lewej połowie na czer­wonym tle topór z ostrzem w kolorze białym ze złotą rękojeścią. W środku głównej tarczy mniejsza tarcza z poszczerbionym herbem Sulima (pozbawionym korony), którego tarcza podzielona poziomo na dwie równe części: w górnej na złotym tle wynurza się większa część czarnego orła, biało cieniowanego, z czerwonym dziobem i językiem, dolna część tarczy niebieska.
Historia.
Pierwszy herb samorządu miejskiego otrzymało Leszno od Rafała Leszczyńskiego po uzyskaniu praw miejskich w 1547 roku. Herb ten przedstawiał na dwudzielnej tarczy: w prawej (heraldycznie) części niecały łeb byka z kółkiem w nozdrzach, w lewej topór zwrócony na lewo. Herbem powstałym z połączenia herbu Wieniawa Leszczyńskich i herbu Topór Tęczyńskich posługiwano się do 1738 roku. Aleksander Józef Sułkowski nowy właściciel Leszna do dotychczasowego godła dodał herb Sulima Sułkowskich (bez kamieni heraldycznych w kształcie krzyżyków równoramiennych), a główna tarcza stała się jednodzielna. 
Rządy Pruskie wprowadziły herb jednopolowy z czarną, niecałą głową byka z białym kółkiem w nozdrzach z prawej strony i z toporem białym, czarno cieniowanym z żółtą (złotą) rękojeścią z lewej strony. Pośrodku głównej tarczy była mała tarcza z uszczerbionym herbem Sulima – w górnej połowie na różowym tle pół orzeł czarny w mitrze z otwartym dziobem, biało cieniowanym, dolna połowa pusta, Ciemnoniebieska. Całość znajdowała się na polu czerwonym.
Po odzyskaniu niepodległości posługiwano się dwudzielnym herbem Sułkowskich do początku lat trzydziestych XX wieku, wtedy władze miejskie Leszna zaczęły używać pełnego herbu Sulima, z trzema kamieniami heraldycznymi w dolnej części małej tarczy. Rada Miejska 5 grudnia 1938 roku uchwaliła nowy projekt herbu Leszna uzgodniony z Ministerstwem Spraw Wewnętrznych i Ministerstwem Wyznań Religijnych i Oświecenia Publicznego którego zatwierdzenie uniemożliwił wybuch wojny.
Po II wojnie światowej używano herbu z 1932 roku, aż od 28 stycznia 1992 kiedy uchwałą Rady Miejskiej w Lesznie powrócono do wzoru z grudnia 1938 roku.

</doc>
<doc id="1373962" url="https://pl.wikipedia.org/wiki?curid=1373962" title="Marynarka Wojenna Imperium Rosyjskiego">
Marynarka Wojenna Imperium Rosyjskiego

Rosyjska Flota Imperialna (, "Rossijskij impieratorskij fłot") – jeden z rodzajów sił zbrojnych (marynarka wojenna) Imperium Rosyjskiego, istniejący od XVII wieku do wojny domowej w Rosji.
Początki.
Za rządów cara Michała I Romanowa w 1636 w Bałachnie (ros. Балахна) duńscy stoczniowcy z Holsztynu zbudowali trójmasztowy okręt według europejskiego projektu. Był to pierwszy uzbrojony okręt zbudowany w Rosji – na trzydzieści lat przed pierwszą rosyjską fregatą "Orzeł". Otrzymał nazwę "Frederik" od imienia holsztyńskiego księcia Friedricha III – zleceniodawcy przedsięwzięcia. W czasie dziewiczej podróży po Morzu Kaspijskim okręt niefortunnie znalazł się na obszarze silnego sztormu i zatonął.
Wojna rosyjsko-japońska.
Wojna rosyjsko-japońska 1904-1905 była katastrofą dla rosyjskiej marynarki, która utraciła większość posiadanych ciężkich okrętów, zadając niewielkie straty wrogowi. Nocą z 8 na 9 lutego 1904 japońska flota pod dowództwem admirała Heihachirō Tōgō rozpoczęła wojnę zaskakującym atakiem okrętów torpedowych na rosyjskie okręty Eskadry Pacyfiku w bazie Port Artur w Chinach, ciężko uszkadzając dwa pancerniki i rozpoczynając dziesięciomiesięczne walki eskadry w obronie Port Artur. Następnego ranka doszło do nierozstrzygniętego starcia z japońskimi siłami głównymi pod Port Artur.
W marcu wiceadmirał Stefan Makarow objął dowództwo rosyjskiej Eskadry Pacyfiku, mając na celu stworzenie planu przedarcia się z zablokowanego portu. W tym czasie obie strony konfliktu rozpoczęły wojnę minową (był to pierwszy przypadek w historii, gdy miny zostały użyte do celów ofensywnych. Dotychczas były używane wyłącznie do celów defensywnych, obrony własnych portów).
Japońska taktyka zastosowania ofensywnych zagród minowych okazała się efektywna, uniemożliwiła rosyjskim okrętom wyjście poza Port Arthur. 12 kwietnia 1904 dwa rosyjskie pancerniki, flagowy "Pietropawłowsk" i "Pobieda" weszły w pobliżu portu na japońskie miny. Rosyjcki okręt flagowy zatonął w ciągu godziny, wraz z admirałem Makarowem, drugi pancernik został odholowany do portu na rozległy remont.
Rosjanie z kolei stawiali defensywne zagrody minowe i na takiej zagrodzie 15 maja 1904 zatonęły w pobliżu Port Artur dwa japońskie pancerniki „Yashima” i „Hatsuse”.
Rosyjska flota podjęła próbę wyjścia z oblężonej twierdzy i przejścia do Władywostoku, ale została przechwycona. W toku bitwy na Morzu Żółtym nie został wprawdzie zatopiony żaden okręt, lecz rosyjska eskadra musiała porzucić zamiar przerwania. Ocalałe w tym starciu rosyjskie okręty schroniły się w twierdzy, gdzie były kolejno zatapiane przez artylerię wojsk oblegających. Próby przerwania oblężenia od strony lądu także zawiodły i po bitwie o Liaoyang pod koniec sierpnia Rosjanie wycofali się do Mukden (Shenyang). Port Artur padł ostatecznie 2 stycznia 1905 po serii okupionych wysokimi stratami ataków. Z 7 pancerników eskadry, sześć zostało zatopionych (z tego cztery Japończycy podnieśli i wcielili do służby), a tylko jeden "Cesarewicz", internowany w porcie neutralnym po bitwie na Morzu Żółtym, po wojnie powrócił do Rosji.
Rosjanie przygotowali wzmocnienie swojej floty dalekowschodniej poprzez wysłanie części Floty Bałtyckiej (Druga Eskadra Pacyfiku, do której dołączyła jeszcze Trzecia Eskadra) pod dowództwem admirała Zinowija Rożestwienskiego do Azji. Podróż dookoła Przylądka Dobrej Nadziei liczyła ponad 18 000 mil. 21 października 1904 podczas przechodzenia w pobliżu Wielkiej Brytanii (która była sojusznikiem Japonii, ale pozostała neutralna w tej wojnie) nieomal sprowokowano wojnę, gdy w czasie incydentu w Dogger Bank rosyjskie okręty ostrzelały brytyjskie kutry rybackie, sądząc że są one japońskimi torpedowcami.
Czas trwania rejsu Floty Bałtyckiej sprzyjał admirałowi Tōgō, który mógł się dobrze przygotować na przybycie wroga i przeanalizować plan powstrzymania go przed dotarciem do Władywostoku. Przechwycił rosyjskie okręty w rejonie Cieśniny Cuszimskiej pomiędzy Koreą a Japonią i stoczył z nimi bitwę pod Cuszimą (27-28 maja 1905). Słabsza, ale nowocześniejsza japońska flota, o większej prędkości i celności artylerii oraz lepiej dowodzona rozbiła rosyjską formację, zatapiając bądź przechwytując wszystkie osiem rosyjskich pancerników.
Rekonstrukcja przed I wojną światową.
Po przegranej wojnie rosyjsko-japońskiej Rosja z pozycji trzeciej siły morskiej świata spadła na szóste miejsce. Cesarz Wszechrusi Mikołaj II utworzył w 1906 oddzielne Ministerstwo Morskie i sztab morski. Ambitny program rozbudowy floty został zgłoszony do Dumy w 1907 i 1908, ale nie został przegłosowany. Kryzys bośniacki w 1909 zmusił rządzących do przewartościowania planów; dla Floty Bałtyckiej zamówiono nowe pancerniki (typ "Gangut"), krążowniki i niszczyciele. Pogarszające się relacje z Imperium Osmańskim spowodowały, że zamówiono także nowe okręty typu "Impieratrica Marija" dla Floty Czarnomorskiej. Łączne rosyjskie wydatki na marynarkę wojenną w latach 1906-1913 wynosiły 519 milionów dolarów, co dawało Rosji piątą pozycję za Wielką Brytanią, Niemcami, USA i Francją.
Program przezbrojenia obejmował także budowę kilku okrętów (w tym np. krążownika "Ruryk") i maszynowni zamówionych w obcych firmach. Po wybuchu I wojny światowej okręty i wyposażenie budowane w Niemczech zostały skonfiskowane. Ekwipunek z Wielkiej Brytanii (np. wyposażenie pancernika "Impierator Aleksandr III") bardzo wolno docierał do Rosji, bądź był przejmowany przez zachodnich aliantów.
I wojna światowa.
Morze Bałtyckie.
Na Morzu Bałtyckim głównymi stronami konfliktu były Niemcy i Rosja. Tę ostatnią wspierały brytyjskie okręty podwodne, które przepłynęły przez Kattegat, by wspierać Rosjan. Jednym z okrętów był E9 dowodzony przez Maxa Hortona. Podczas gdy niemiecka flota była większa i bardziej nowoczesna (wiele jednostek Hochseeflotte mogło być łatwo przerzuconych na Bałtyk przez Kanał Kiloński, gdy na Morzu Północnym nie toczyły się intensywne walki) Rosjanie koncentrowali się głównie na defensywie, atakując m.in. rosyjskimi i brytyjskimi okrętami podwodnymi konwoje pomiędzy Niemcami i Szwecją oraz kładąc ofensywne pola minowe.
Skupione na obronie i stosujące ofensywne minowanie obie floty miały ograniczony wpływ na losy wschodniego frontu. Niemcy głównie starali się zaatakować w rejonie Zatoki Ryskiej: pierwsza próba w 1915 była porażką, druga w 1917 zakończyła się powodzeniem, gdy zajęli wyspy w zatoce (operacja "Albion") oraz uszkodzili rosyjskie okręty wycofujące się z Rygi zajętej przez Niemców.
Rewolucja październikowa i Traktat brzeski sprawiły, że do marca 1918 Bałtyk był opanowany przez Niemcy. Kaiserliche Marine przewoziła żołnierzy, którzy wspierali świeżo niepodległą Finlandię i okupowali dużą część Rosji. Działania te zostały zatrzymane tylko przez porażkę na zachodnim froncie. Rosjanie ewakuowali Flotę Bałtycką z Helsinek i Tallinna do Kronsztadu w czasie rejsu w marcu 1918.
Morze Czarne.
Morze Czarne było terenem rosyjskim i Imperium osmańskiego, ale to rosyjska Flota Czarnomorska miała przewagę. Była to silna formacja bazująca w Sewastopolu i prowadzona przez dwóch utalentowanych dowódców: admirała Eberharta i admirała Kołczaka (który przejął dowodzenie w 1916).
Wojna na Morzu Czarnym rozpoczęła się, gdy flota osmańska zbombardowała kilka rosyjskich miast w październiku 1914. Najlepszymi okrętami we flocie osmańskiej były dwie jednostki przekazane przez Niemcy: krążownik liniowy SMS "Goeben" i lekki krążownik SMS "Breslau", oba pod dowództwem admirała Wilhelma Souchona. "Goeben" został uszkodzony w przynajmniej czterokrotnie i zwykle wycofywał się do portu przed przeważającymi siłami rosyjskimi. Do końca 1915 rosyjska flota przejęła prawie kompletną kontrolę nad morzem.
Flota czarnomorska była używana głównie do wspierania generała Nikołaja Judenicza w czasie jego kampanii kaukaskiej. Na przykład w sierpniu 1915 rosyjski okręt podwodny i dwa niszczyciele zaatakowały turecki konwój składający się z czterech transportowców osłanianych przez krążownik i dwa niszczyciele. Rosjanie zatopili wszystkie transportowce bez utraty jednostek własnych. Później, w czasie lata 1916, osmańska armia dowodzona przez Vehip Paszę otrzymała rozkaz odbicia Trabzonu. Siły osmańskie próbowały marszu wzdłuż wybrzeża w czerwcu, ale rosyjska flota znacznie zredukowała prędkość natarcia poprzez ataki artyleryjskie na maszerujących żołnierzy i niszczenie kolumn zaopatrzeniowych. W końcu Turcy zarzucili atak i wycofali się.
Po objęciu dowódca przez Kołczaka w sierpniu 1916 rosyjska flota zaminowała wyjścia z Bosforu, uniemożliwiając prawie wszystkim osmańskim okrętom wpływanie na Morze Czarne. Później tego roku morskie podejścia do Warny zostały także zaminowane. Dużą stratą dla Floty Czarnomorskiej było zniszczenie nowoczesnego drednota "Impieratrica Marija", na którym 7 października 1916 nastąpiła eksplozja, rok po wejściu okrętu do służby. Zatonięcie tego okrętu nigdy nie zostało w pełni wyjaśnione, mogło być wynikiem sabotażu bądź wypadku.
Rewolucja i wojna domowa.
Rewolucja październikowa i wojna domowa zniszczyła rosyjską flotę. Jedynie Flota Bałtycka bazująca w Piotrogrodzie była w większości nienaruszona, pomimo ataków Royal Navy w 1919. Państwa zachodnie okupowały wybrzeża Pacyfiku, Morza Czarnego i Arktyki. Większość z ocalałych okrętów Floty Czarnomorskiej była pod kontrolą Piotra Wrangla i została internowana w Bizercie (Tunezja) po zakończeniu konfliktu. Rosyjscy marynarze walczyli po obu stronach wojny domowej. Marynarze Floty Bałtyckiej w czasie buntu w Kronsztadzie w 1921 sprzeciwili się twardemu traktowaniu ze strony radzieckich władz.
Ocalałe okręty były rdzeniem nowej Radzieckiej Marynarki Wojennej.

</doc>
<doc id="1373963" url="https://pl.wikipedia.org/wiki?curid=1373963" title="Sylune">
Sylune



</doc>
<doc id="1373964" url="https://pl.wikipedia.org/wiki?curid=1373964" title="Bransoleta">
Bransoleta



</doc>
<doc id="1373965" url="https://pl.wikipedia.org/wiki?curid=1373965" title="Dove sokoloręka">
Dove sokoloręka



</doc>
<doc id="1373966" url="https://pl.wikipedia.org/wiki?curid=1373966" title="Ścieżka ośmiokrotna">
Ścieżka ośmiokrotna

Ścieżka ośmiokrotna – zestawienie cząstek elementarnych na wzorze sześciokąta, uporządkowanych według masy, izospinu i innych własności. Cząstki o podobnych własnościach przyporządkowane zostały do rodziny ośmiu (dziesięciu) cząstek, które tworzą sześciokąt. Sześciokąt jest diagramem, gdzie na osi pionowej odkłada się wartości dziwności S, a na osi poziomej trzecią składową izospinu I3. Ścieżkę ośmiokrotną stworzył amerykański fizyk teoretyk, laureat nagrody Nobla w dziedzinie fizyki z 1969 roku Murray Gell-Mann.

</doc>
<doc id="1373968" url="https://pl.wikipedia.org/wiki?curid=1373968" title="Mam talent">
Mam talent



</doc>
<doc id="1373969" url="https://pl.wikipedia.org/wiki?curid=1373969" title="Pelin Elin">
Pelin Elin



</doc>
<doc id="1373975" url="https://pl.wikipedia.org/wiki?curid=1373975" title="Jaworzyna (Lubomierska)">
Jaworzyna (Lubomierska)

Jaworzyna, Jaworzynka – szczyt w Gorcach (1026 m) na północnym krańcu długiego grzbietu odbiegającego od Turbacza do przełęczy Przysłop. Jest to jeden z najdłuższych grzbietów tego rozrogu. Kolejno, poczynając od Turbacza, znajdują się w nim takie szczyty: Czoło Turbacza, Mostownica, Kudłoń, grzbiet Gorca Troszackiego, Jaworzynka. Według Józefa Nyki nazwa Jaworzynka została błędnie przeniesiona na szczyt z położonej na jego zboczu polany Jaworzynka (Pod Jaworzynką), prawidłowo zaś szczyt powinien się nazywać Solnisko Jaworzyńczańskie. Nazwa ta uległa jednak zapomnieniu i obecnie powszechnie na mapach i w przewodnikach używana jest nazwa Jaworzynka\}, czasami Jaworzyna. Na mapie gminy Mszana Dolna (jednej z bardziej szczegółowych map) polana Jaworzynka jest oznaczona jako: "Polana Pod Jaworzyną".
Północne zbocza Jaworzynki opadają do przełęczy Przysłop stanowiącej granicę między Gorcami a Beskidem Wyspowym. Znajduje się na nich widokowa polana Pod Jaworzynką, a poniżej niej wyciąg narciarski. Zbocza wschodnie Jaworzynki opadają do głębokiej doliny Kamienicy Gorczańskiej. Spływa nimi Gorcowy Potok. Zbocza zachodnie opadają do doliny Kozerowego Potoku.
W szczytowych partiach Solniska znajduje się rów grzbietowy o długości ok. 100 m i głębokości ok. 1 m. Powstał on w wyniku erozyjnego działania potoków podcinających z obu stron masyw góry. Spowodowało to powierzchniowe ruchy masowe, a w efekcie rozsunięcie górnych części grzbietu. Szlak turystyczny prowadzi dnem tego rowu grzbietowego. Góra (z wyjątkiem zboczy północnych z polaną Jaworzynka i tarasami pół uprawnych) porośnięta jest lasem świerkowym, w przeszłości musiały tu jednak rosnąć liczne jawory, od których pochodzi nazwa szczytu i polany.
Z podwierzchołkowej polany Jaworzynka roztaczają się z szerokie widoki, głównie na Beskid Wyspowy z najwyższą Mogielicą, ale widoczne są także wzniesienia Beskidu Sądeckiego i Niskiego. Opracowana przez Gorczański Park Narodowy i zamontowana na polanie, tuż pod lasem tablica zawiera rysunek panoramy widokowej z opisem oglądanych szczytów.
Szczyt znajduje się w granicach wsi Lubomierz, w województwie małopolskim, w powiecie limanowskim, w gminie Mszana Dolna.
Przypisy.
Lubomierz (powiat limanowski)

</doc>
<doc id="1373977" url="https://pl.wikipedia.org/wiki?curid=1373977" title="Dove Falconhand">
Dove Falconhand



</doc>
<doc id="1373978" url="https://pl.wikipedia.org/wiki?curid=1373978" title="Kormoran nielotny">
Kormoran nielotny

Kormoran nielotny ("Nannopterum harrisi") – gatunek dużego, nielotnego ptaka z rodziny kormoranów (Phalacrocoracidae). Występuje na obszarze wysp Galapagos; jest narażony na wyginięcie. Jest to gatunek monotypowy.
Charakterystyka.
Długość ciała 89–100 cm, długość skrzydła około 25 cm. Masa ciała około 2,5–4 kg; samce są cięższe od samic. Upierzenie brązowoczarne. Kormoran nielotny występuje tylko na dwóch wyspach archipelagu Galapagos – Fernandinie i Isabeli. Jest to wielki ptak, nieporadny na lądzie, ale sprawny w wodzie. Jak wiele gatunków zamieszkujących niewielkie wyspy nie potrafi latać – ma małe, uwstecznione skrzydła, na których pozostało jedynie kilka lotek. Kormorany nielotne gniazdują przez cały rok z nasileniem między marcem a wrześniem. Jaja wysiadują oboje rodzice, odprawiając charakterystyczne rytuały z kępką wodorostów w dziobie przy każdej zmianie. W ciągu jednego roku para może wyprowadzić kilka lęgów. Mimo to populacja kormorana nielotnego jest mała i zalicza się go do gatunku rzadkich.
Status.
Przez IUCN gatunek klasyfikowany jest jako narażony na wyginięcie (VU, "Vulnerable"). W 2013 roku liczebność populacji szacowano na 2080 osobników. Trend liczebności populacji jest obecnie (2018) uznawany za stabilny. Gatunek jest podatny na zjawisko El Niño, np. w 1983 roku, gdy miało ono wyjątkowo silny przebieg, populacja kormorana nielotnego spadła o połowę – do około 400 osobników, ale w ciągu jednego sezonu lęgowego się odbudowała. Do innych zagrożeń dla gatunku należą m.in. obecność introdukowanych ssaków, nielegalne rybołówstwo, obecność turystów czy wycieki ropy.

</doc>
<doc id="1373983" url="https://pl.wikipedia.org/wiki?curid=1373983" title="Czerwone korale">
Czerwone korale

Czerwone korale – singel grupy Brathanki wydany w 2000 roku w albumie Ano!.
Kilka miesięcy po wydaniu albumu media ujawniły, że kilka piosenek z "Ano!" (m.in. "Czerwone Korale") to kompozycje węgierskiego muzyka Ferenca Sebő. Zespół odparł zarzuty o plagiat, twierdząc, iż był przekonany, że wykorzystuje tradycyjne melodie ludowe (co zresztą zaznaczył na płycie) i nie znał nazwiska kompozytora. Sam Sebő przyjął zaproszenie grupy do zagrania wspólnych koncertów i wziął udział w nagraniach drugiej płyty.
W teledysku do tego utworu wystąpił polski aktor Paweł Deląg.

</doc>
<doc id="1373989" url="https://pl.wikipedia.org/wiki?curid=1373989" title="Neville Southall">
Neville Southall

Neville Southall (ur. 16 września 1958 roku w Llandudno) − były walijski piłkarz grający na pozycji bramkarza. Najbardziej znany z gry dla Evertonu, w którym występował, z krótkimi przerwami na wypożyczenia przez 17 lat. W czasie swojej kariery mierzył 185,5 cm wzrostu. Uznany przez World Soccer jednym ze 100 najlepszych piłkarzy XX wieku.
Kariera klubowa.
Winsford United &amp; Bury FC.
Southall swoją karierę zaczynał w klubie Winsford United. W klubie tym występował przez jeden sezon(1980/1979). Następnie trafił do Bury FC w klubie tym grał w pierwszym składzie i swoimi występami zwrócił na siebie uwagę trenera Evertonu Howarda Kendalla.
Everton F.C..
Southall na Goodison Park trafił w lipcu 1981 roku za 150 tysięcy funtów. Southall o miejsce w pierwszym składzie "The Toffees" musiał rywalizować z Jimem Arnoldem. Początkowo Walijczyk wygrywał tą rywalizację, ale po przegranych przez Everton 5-0 derbach z Liverpoolem Southall został wypożyczony do Port Vale F.C. W klubie tym wystąpił dziewięć razy, reprezentując barwy zespołu w rundzie wiosennej sezonu 1982/1983. Po powrocie z wypożyczenia Southall stał się podstawowym bramkarzem Evertonu w sezonie 1983/1984. Kolejny sezon był przełomem w karierze Walijczyka wraz z Evertonem zdobył Mistrzostwo Anglii oraz Puchar Zdobywców Pucharów, a także dotarł do finału FA Cup, gdzie jego zespół przegrał dopiero po dogrywce z Manchesterem United, a sam Southall został wybranym zawodnikiem roku w Premier League. W 1986 roku doznał on poważnej kontuzji, która wyeliminowała go z gry w przegranym przez Everton w finale FA Cup. Na kolejne sukcesy Southallowi przyszło czekać do sezonu 1986/1987, w którym to Everton po roku przerwy po raz dziewiąty i jak do tej pory ostatni został mistrzem Anglii. Kolejne lata nie były już tak udane dla Southalla i Evertonu. Ostatnim trofeum zdobytym przez Southalla za czasów gry w "The Toffees" był Puchar Anglii w 1995 roku. We wrześniu 1997 roku Southall został pierwszym zawodnikiem, który zaliczył 200 występów w Premiership. W listopadzie 1997 Howard Kendall zadziwił wszystkich ściągając na Goodison Park Thomasa Myhre z Vikinga Stavanger. 29 listopada Neville Southall zaliczył swój 750(wliczając mecze pucharowe), a zarazem ostatni mecz w barwach Evertonu przeciwko Tottenhamowi. Później był jeszcze wypożyczany do Southend United i Stoke City, a po sezonie 1997/1998 definitywnie rozstał się z "The Toffees".
Schyłek kariery.
Southall po odejściu z Evertonu bez większych sukcesów występował (często w roli grającego trenera) jeszcze w takich zespołach jak: Doncaster Rovers, Torquay United, Bradford City, Rhyl FC, Shrewsbury Town, Dover Athletic, a w 2002 roku definitywnie zakończył karierę. Jego ostatnim klubem było Dagenham &amp; Redbridge.
Kariera reprezentacyjna.
Southall w reprezentacji Walii debiutował 27 maja 1982 roku w meczu przeciwko Irlandii Północnej wygranym przez Walię 3-0. Ostatnim meczem Southalla w reprezentacji był mecz rozegrany 20 sierpnia 1997 roku przeciwko Turcji rozgrywany w Stambule w ramach eliminacji Mistrzostw Świata 1998 przegranym przez jego zespół 4-6. Jest on rekordzistą pod względem występów w reprezentacji Walii, ma on ich na swoim koncie 92. Southallowi nie dane było zagrać na żadnym turnieju rangi mistrzowskiej.

</doc>
<doc id="1373990" url="https://pl.wikipedia.org/wiki?curid=1373990" title="Jászárokszállás">
Jászárokszállás

Jászárokszállás – miasto na Węgrzech, w Komitacie Jász-Nagykun-Szolnok, w powiecie Jászberény.

</doc>
<doc id="1373992" url="https://pl.wikipedia.org/wiki?curid=1373992" title="Hrabstwo Jafy i Aszkelonu">
Hrabstwo Jafy i Aszkelonu

Hrabstwo Jafy i Aszkelonu – według Jana z Ibelinu, XIII-wiecznego jurysty, jedno z czterech najważniejszych ziem zależnych należących do Królestwa Jerozolimy (obok Sydonu, Galilei i Edessy).
Historia.
Jafa została ufortyfikowana przez Gotfryda z Bouillon w 1100, po zakończonej I krucjacie. Praw do Jafy domagał się nieskutecznie Daimbert z Pizy, pierwszy patriarcha. Jafa pozostała częścią ziem królewskich, aż w 1100 została nadana Hugo de Le Puiset. W 1134 hrabia Hugo II zbuntował się przeciwko królowi Fulkowi Andegaweńskiemu, hrabstwo zostało podzielone na kilka części, a Jafa została ponownie domeną królewską. Wkrótce została wydzielona na apanaż dla młodszego syna Fulka i Melisandy – Amalryka. W 1153 starszy syn Fulka i Melisandy – Baldwin III został królem, podbił Aszkelon i włączył miasto do posiadłości młodszego brata Amalryka.
Hrabstwo następnie na zmianę stawało się domeną królewską i było nadawane członkom rodziny królewskiej. Jego hrabiami byli współmałżonkowie lub bliscy krewni kolejnych królów Jerozolimy. W latach 1176–1186 hrabstwo należało do córki Amalryka II i jej kolejnych mężów, od 1191 należało do rodziny Lusignan. W 1187, po przegranej przez krzyżowców bitwie pd Hittin, Jafa trafiła w ręce Saladyna, ale w czasie III krucjaty została odbita przez Ryszarda Lwie Serce. W 1221 hrabstwo zostało przyznane Walterowi IV de Brienne przez jego wuja-króla Jana de Brienne. Walter był ożeniony z Marią Cypryjską, wnuczką króla Jerozolimy – Amalryka II, który był następcą swojego brata Gwidona. Około 1250 hrabstwo otrzymała młodsza gałąź rodziny Ibelinów. W 1268 Jafa została zdobyta przez Bajbarsa, a tytuł hrabiego stał się czysto tytularny. Tytuł jednak nadał Janowi Perezowi Fabrice, Jakub II, król Cypru i Jerozolimy.
Wasale.
Hrabstwo Jafy i Aszkelonu miało trzech wasali, którzy bezpośrednio mu podlegali:

</doc>
<doc id="1373993" url="https://pl.wikipedia.org/wiki?curid=1373993" title="Storm Silverhand">
Storm Silverhand



</doc>
<doc id="1373999" url="https://pl.wikipedia.org/wiki?curid=1373999" title="Adolf Dirr">
Adolf Dirr

Adolf Dirr (ur. 1867 w Augsburgu, zm. 9 kwietnia 1930 w Pasawie) – niemiecki językoznawca i etnolog badający języki kaukaskie.
Życiorys.
Po ukończeniu szkoły podstawowej i średniej w rodzinnym Augsburgu przybył na kilka miesięcy w roku akademickim 1891/1892 do Berlina, gdzie rozpoczął studia orientalistyczne w "Seminar für orientalische Sprachen". Wkrótce jednak przejechał do Paryża i to tam, na Sorbonie odbył pełne studia (1892–1896). Okres studiów oznaczał dla Dirra także wiele podróży (Afryka, Azja Południowo-Wschodnia) i poznawanie bardzo różnych języków – już w 1893 r., a więc na początku studiów paryskich, opublikował swoją pierwszą pracę o egipskim dialekcie języka arabskiego, w 1894 r. – o języku wietnamskim, w 1895 r. – o języku hausa. I choć przyjazd do Tbilisi w 1900 r. jest datą graniczną (odtąd dominować będą zainteresowania kaukazologiczne), to przecież i w przyszłości nie ograniczy się całkiem do spraw Kaukazu – np. w 1912 r. wyda kolejne studium o egipskiej arabszczyźnie ("Praktisch-theoretisches Lehrbuch des Ägyptischen Vulgär-Arabisch", VIII+183 str.), a w 1931 r. – o języku malajskim.
Po zdobyciu dyplomu pozostał w Paryżu jeszcze do 1901 r. zarabiając na życie jako nauczyciel. Od 1902 r. Dirr podróżuje dużo po Kaukazie, i tu zarabiając na życie jako nauczyciel – najpierw w państwowej szkole średniej w małym miasteczku w Dagestanie, później (od 1908 r.) w szkołach różnego stopnia w Tbilisi, gdzie naucza języka niemieckiego i angielskiego oraz prowadzi kursy językoznawstwa ogólnego. W lecie 1911 r. zwiedza Abchazję i Osetię, a w 1913 pojedzie na zlecenie Rosyjskiej Akademii Nauk badać język Ubychów w Anatolii.
Gdy w 1913 r. – po 12 latach na Kaukazie – Dirr przybywa do Monachium, aby podjąć tu pracę na stanowisku kustosza w "Königliches Ethnographisches Museum", bagaże jego pełne są notatek, zapisów nutowych, fotografii i innych materiałów naukowych z wypraw kaukaskich. W oparciu o te zbiory tworzyć będzie Dirr w Niemczech podwaliny naukowej kaukazologii w Europie Zachodniej.
Zasługi.
Trzy zasługi Dirra zapewniły mu stałe miejsce wśród wielkości naukowych językoznawczej Europy:

</doc>
<doc id="1374005" url="https://pl.wikipedia.org/wiki?curid=1374005" title="Zabytki Szczecina">
Zabytki Szczecina

Zabytki Szczecina – poniżej przedstawione są zabytki chronione prawnie znajdujące się w granicach administracyjnych miasta Szczecina. Zabytki podzielone są pomiędzy administracyjne dzielnice i osiedla wydzielone poprzez Urząd Miasta Szczecin.
Śródmieście.
Stare Miasto.
Zabytki znajdujące się w granicach osiedla Stare Miasto:
Centrum.
Zabytki znajdujące się w granicach osiedla Centrum:
Drzetowo-Grabowo.
Zabytki znajdujące się w granicach osiedla Drzetowo-Grabowo:
Łękno.
Zabytki znajdujące się w granicach osiedla Łękno:
Międzyodrze-Wyspa Pucka.
Zabytki znajdujące się w granicach osiedla Międzyodrze-Wyspa Pucka:
Niebuszewo-Bolinko.
Zabytki znajdujące się w granicach osiedla Niebuszewo-Bolinko:
Nowe Miasto.
Zabytki znajdujące się w granicach osiedla Nowe Miasto:
Śródmieście-Północ.
Zabytki znajdujące się w granicach osiedla Śródmieście-Północ:
Śródmieście-Zachód.
Zabytki znajdujące się w granicach osiedla Śródmieście-Zachód:
Turzyn.
Zabytki znajdujące się w granicach osiedla Turzyn:
Zachód.
Arkońskie - Niemierzyn.
Zabytki znajdujące się w granicach osiedla Arkońskie-Niemierzyn:
Gumieńce.
Zabytki znajdujące się w granicach osiedla Gumieńce:
Krzekowo - Bezrzecze.
Zabytki znajdujące się w granicach osiedla Krzekowo-Bezrzecze:
Pogodno.
Zabytki znajdujące się w granicach osiedla Pogodno:
Pomorzany.
Zabytki znajdujące się w granicach osiedla Pomorzany:
Świerczewo.
Zabytki znajdujące się w granicach osiedla Świerczewo:
Północ.
Bukowo.
Zabytki znajdujące się w granicach osiedla Bukowo:
Golęcino - Gocław.
Zabytki znajdujące się w granicach osiedla Golęcino - Gocław:
Skolwin.
Zabytki znajdujące się w granicach osiedla Skolwin:
Stołczyn.
Zabytki znajdujące się w granicach osiedla Stołczyn:
Warszewo.
Zabytki znajdujące się w granicach osiedla Warszewo:
Żelechowa.
Zabytki znajdujące się w granicach osiedla Żelechowa:
Prawobrzeże.
Dąbie.
Zabytki znajdujące się w granicach osiedla Dąbie:
Płonia - Śmierdnica - Jezierzyce.
Zabytki znajdujące się w granicach osiedla Płonia - Śmierdnica - 
Jezierzyce:
Podjuchy.
Zabytki znajdujące się w granicach osiedla Podjuchy:
Zdroje.
Zabytki znajdujące się w granicach osiedla Zdroje:

</doc>
<doc id="1374006" url="https://pl.wikipedia.org/wiki?curid=1374006" title="Louis-Marie Stanislas Fréron">
Louis-Marie Stanislas Fréron

Louis-Marie-Stanislas Fréron, (ur. 17 sierpnia 1754 w Paryżu, zm. 15 lipca 1802 w Cayes), francuski polityk i dziennikarz.
Życiorys.
Jakobin.
Był synem Élie Frérona, uczył się w elitarnym College Louis le Grand razem z Kamilem Desmoulinsem i Maksymilianem Robespierre. Właściwie od wybuchu Wielkiej rewolucji francuskiej był jej aktywnym obserwatorem, od 1790 redagując radykalną gazetę "Orateur du Peuple" ("Mówca ludowy"). Gazeta wyróżniała się ostrością ataków na monarchię francuską, na jej łamach oprócz samego właściciela publikował także Jean Paul Marat. 4 lipca 1790 Fréron zrezygnował jednak z samodzielnego prowadzenia pisma i został współpracownikiem Desmoulinsa w redakcji "Révolutions de France et de Brabant". Współredagował petycję przedstawioną w lipcu 1791 na Polu Marsowym, 20 lipca, tj. trzy dni po wynikłej wówczas masakrze został na krótko zatrzymany za propagandę antymonarchistyczną. Był aktywny w klubie kordelierów.
10 sierpnia 1792 brał osobisty udział w ataku na Tuileries. Nadal pozostawał aktywnym dziennikarzem, a swoimi artykułami nawołującymi do "ludowej sprawiedliwości" przyczynił się do masakr wrześniowych. Bez problemów został posłem Konwentu, a następnie komisarzem Konwentu na południu. W walce z kontrrewolucją stosował masowy terror, zyskując przydomek "Misjonarza Terroru". Odwołany za zbytnią brutalność z misji na polecenie Robespierre'a, związał się z jego wrogami i wziął czynny udział w przewrocie 9 thermidora. 3 września 1794 został usunięty z klubu jakobinów na wniosek Jean Baptiste Carriera.
Termidorianin.
11 września na nowo zaczął wydawać "Mówcę Ludowego", reprezentując tym razem agresywny antyjakobinizm. Wspólnie z Tallienem miał ogromny udział w organizowaniu paryskich band tzw. "złotej młodzieży", które napadały na podejrzewanych o jakobinizm, dokonując brutalnych samosądów. Miał swój udział w postawieniu przed sądem Fouquier-Tinville'a oraz Carriera. Paradoksalnie to on został w 1795 wysłany na południe Francji, by ukrócić coraz bardziej wymykający się spod kontroli terror lokalnych rojalistów. Z misji tej Fréron wywiązał się, aresztując 107 osób w Marsylii i 30 w Aix-en-Provence, co przyczyniło się do odwołania go z misji pod zarzutami o zakamuflowany jakobinizm.
Po upadku Dyrektoriatu został kochankiem Pauliny Bonaparte, licząc na uzyskanie tym samym znajomości pozwalających na pracę w nowej administracji rządowej. Otrzymał jednak tylko posadę administratora hospicjów, na której zresztą się nie sprawdził, a następnie zajęcie podprefekta na San Domingo. Przeżył tam tylko dwa miesiące, po czym zmarł na żółtą febrę.

</doc>
<doc id="1374007" url="https://pl.wikipedia.org/wiki?curid=1374007" title="Głuptak maskowy">
Głuptak maskowy

Głuptak maskowy ("Sula dactylatra") – gatunek dużego ptaka morskiego z rodziny głuptaków (Sulidae). Występuje głównie na tropikalnych wodach oceanów. Nie jest zagrożony.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1831 roku René Lesson. Autor nadał mu nazwę "Sula dactylatra" (która obowiązuje do tej pory), a jako miejsce typowe wskazał Wyspę Wniebowstąpienia. Międzynarodowy Komitet Ornitologiczny (IOC) wyróżnia 4 podgatunki "S. dactylatra":
Opisano też nieuznawane obecnie podgatunki: "fullagari" (zsynonimizowany z "S. d. tasmani"), "bedouti" i "californica" (zsynonimizowane z "S. d. personata"). Za podgatunek głuptaka maskowego był dawniej uznawany głuptak galapagoski ("Sula granti") traktowany obecnie jako osobny gatunek. Niektórzy autorzy sugerują podniesienie "S. d. tasmani" do rangi gatunku.
Występowanie.
Obszary lęgowe ma na wyspach w strefach tropikalnych i subtropikalnych Oceanu Atlantyckiego (bez wschodniej części), Spokojnego i Indyjskiego. Poza okresem lęgowym rozprzestrzenienie ptaków nie jest jeszcze dobrze poznane.
Poszczególne podgatunki zamieszkują:
Morfologia.
Długość ciała: samce 74–82 cm, samice 75–86 cm; rozpiętość skrzydeł 152–155 cm; masa ciała: samce 1220–2211 g, samice 1470–2353 g.
Samice są podobne do samców, choć przeciętnie są nieco większe i cięższe; płeć ptaka można wiarygodnie rozróżnić jedynie po głosie.
Cechy charakterystyczne ubarwienia:
Status.
W Czerwonej księdze gatunków zagrożonych IUCN głuptak maskowy jest klasyfikowany jako gatunek najmniejszej troski (LC – "Least Concern"). Liczebność populacji nie została oszacowana, ale ptak ten opisywany jest jako dość pospolity. BirdLife International ocenia trend liczebności populacji jako spadkowy ze względu na drapieżnictwo gatunków inwazyjnych (np. szczurów) i niezrównoważony poziom eksploatacji przez człowieka (pozyskiwanie jaj, polowania).

</doc>
<doc id="1374012" url="https://pl.wikipedia.org/wiki?curid=1374012" title="Piramida Chaba">
Piramida Chaba

Piramida Chaba lub Piramida Warstwowa – piramida schodkowa w Zawijet el-Arian, której budowę rozpoczęto dla faraona Chaba z III dynastii. Na podstawie współczesnych badań wysnuto wniosek, że budowniczowie najprawdopodobniej planowali wzniesienie piramidy o sześciu lub siedmiu stopniach lecz budowę jej nigdy nie ukończyli.
Odkrycie i nazwa.
Została zbadana i opisana przez Georga Reisnera. Przez lokalną ludność została nazwana Haram el-Meduwara. Egiptolodzy nazwali ją "warstwową", gdyż jej rdzeń został zbudowany z nakładających się warstw.
Konstrukcja.
Prawdopodobnie miała liczyć od 6 do 7 stopni i wznosić się na wysokość 42 metrów. Jej pozostałości liczą tylko 16 metrów. Komora grobowa znajdowała się na głębokości 26 metrów pod powierzchnią gruntu. Po stronie północnej, około 12 m od północno-wschodniego narożnika piramidy znajduje się ciąg schodów, prowadzących do tunelu, opadającego w głąb podłoża równolegle do północnej ściany piramidy i w punkcie osi ściany północnej łączącego się z podstawą pionowego szybu około 20 metrowej głębokości. Z dna szybu wychodzą dwa korytarze – jeden, biegnący poziomo w kierunku południowym, przechodzi w kilkumetrową stromą pochylnię, po czym przechodzi dalej poziomo – na niższym poziomie – w końcu wpadając do komory grobowej o wymiarach 3,66 m (długość na osi pn. – pd.) x 2,67 m x 3,5 m. Drugi korytarz ciągnie się w kierunku północnym, łącząc się prostopadle z innym korytarzem, biegnącym wzdłuż północnego boku piramidy, załamującym się w kierunku południowym po obu jej stronach – wzdłuż boku wschodniego i zachodniego. Po wewnętrznej stronie tego korytarza – od strony piramidy – wykuto trzydzieści dwie nisze o głębokości 4,6 m każda. Ponadto z pionowego szybu, ciągnącego się od korytarza ze schodami, biegnie w kierunku południowym jeszcze inny poziomy korytarz – na wyższym poziomie – kończący się ślepo. Podczas badań nie znaleziono wewnątrz piramidy żadnych śladów sarkofagu czy też wyposażenia grobowego. Może to świadczyć o tym, iż Piramida Warstwowa nigdy nie była grobowcem Chaba.
Około 200 metrów na północ od piramidy znajduje się grupa mastab z okresu III dynastii. W jednej z mastab znaleziono 8 alabastrowych naczyń z imieniem właściciela piramidy – Chaba.

</doc>
<doc id="1374025" url="https://pl.wikipedia.org/wiki?curid=1374025" title="Ransbach-Baumbach">
Ransbach-Baumbach

Ransbach-Baumbach – miasto w Niemczech, w kraju związkowym Nadrenia-Palatynat, w powiecie Westerwald, siedziba gminy związkowej Ransbach-Baumbach. W 2010 miasto liczyło 7 414 mieszkańców.

</doc>
<doc id="1374027" url="https://pl.wikipedia.org/wiki?curid=1374027" title="Szentlőrinc">
Szentlőrinc

Szentlőrinc − miasto na Węgrzech, w Komitacie Baranya, siedziba władz powiatu Szentlőrinc.

</doc>
<doc id="1374028" url="https://pl.wikipedia.org/wiki?curid=1374028" title="Diez">
Diez

Diez – miasto w Niemczech, w kraju związkowym Nadrenia-Palatynat, w powiecie Rhein-Lahn, siedziba gminy związkowej Diez. W 2009 roku liczyło 10 708 mieszkańców.
Współpraca.
Miejscowość partnerska:

</doc>
<doc id="1374029" url="https://pl.wikipedia.org/wiki?curid=1374029" title="France 2">
France 2

France 2 – główny kanał francuskiej telewizji publicznej. Jest on częścią grupy medialnej France Télévisions, w której skład wchodzą także France 3, France 4, France 5, La 1ère, ARTE France oraz Franceinfo. 
France 2 powstała 21 grudnia 1963 roku. Od 7 kwietnia 2008 o godz. 03:20 CEST wszystkie programy emitowane są w formacie panoramicznym 16:9.
Programy.
20 heures – program informacyjny stacji France 2

</doc>
<doc id="1374030" url="https://pl.wikipedia.org/wiki?curid=1374030" title="Idstein">
Idstein

Idstein – miasto w Niemczech, w kraju związkowym Hesja, w rejencji Darmstadt, w powiecie Rheingau-Taunus. 30 czerwca 2015 liczyło mieszkańców.

</doc>
<doc id="1374031" url="https://pl.wikipedia.org/wiki?curid=1374031" title="Seligenstadt">
Seligenstadt

Seligenstadt – miasto w Niemczech, w kraju związkowym Hesja, w rejencji Darmstadt, w powiecie Offenbach.
30 września 2015 liczyło mieszkańców.
W Seligenstadt w 840 zmarł Einhard. W 1435 urodził się Hans Memling.

</doc>
<doc id="1374033" url="https://pl.wikipedia.org/wiki?curid=1374033" title="Griffen">
Griffen

Griffen (słoweń. "Grebinj") – gmina targowa w Austrii, w kraju związkowym Karyntia, w powiecie Völkermarkt. Liczy 3503 mieszkańców (1 stycznia 2015).
W Griffen 16 września 2005 zginął polski siatkarz Arkadiusz Gołaś.

</doc>
<doc id="1374034" url="https://pl.wikipedia.org/wiki?curid=1374034" title="Engelskirchen">
Engelskirchen

Engelskirchen – gmina w Niemczech, w kraju związkowym Nadrenia Północna-Westfalia, w rejencji Kolonia, w powiecie Oberbergischer Kreis. W 2010 roku liczyła 19 988 mieszkańców.

</doc>
<doc id="1374038" url="https://pl.wikipedia.org/wiki?curid=1374038" title="Mieczysław Braun">
Mieczysław Braun

Mieczysław Braun (ur. 29 maja 1902 w Łodzi, zm. 17 grudnia 1941 lub 2 lutego 1942 w Warszawie) – polski poeta i adwokat żydowskiego pochodzenia, przedstawiciel tzw. poezji pracy, przyjaciel Władysława Broniewskiego.
Życiorys.
Urodził się w Łodzi jako Aleksander Mieczysław Bronsztejn. Był synem Izaka Bronsztejna i Natalii z domu Szuman, przybyłych do Łodzi z Dubna na Wołyniu. W swojej twórczości literackiej używał jedynie imienia Mieczysław, zaś nazwisko Bronsztejn poddawał lekkim modyfikacjom na Braunstein lub Bronsztejn vel Braunstein. W listopadzie 1928 roku przeprowadził urzędową zmianę nazwiska na Braunsztajn, jednak już w tym czasie w twórczości posługiwał się skróconą wersją nazwiska Braun. 
W 1912 roku, mając 10 lat rozpoczął naukę w państwowej Szkole Realnej w Łodzi. Od trzeciej klasy przeniósł się jednak do prywatnego Ośmioklasowego Gimnazjum Męskiego Bogumiła Brauna, które mieściło się przy ulicy Dzielnej. Szkoła ta miała polski język wykładowy oraz profil filologiczny, bardziej odpowiadający zainteresowaniom przyszłego poety. Pobyt w tym gimnazjum i dramat I wojny światowej spowodowały rozbudzenie zainteresowań literackich Brauna, a wkrótce potem jego debiut.
Po 1918 roku grupa chłopców o wyraźnych zainteresowaniach literackich, a wśród nich Braun nawiązała kontakt z życzliwie interesującym się swym rodzinnym miastem Julianem Tuwimem i innymi poetami. Pod ich patronatem i z autorskim udziałem, ukazał się w 1919 roku jedyny numer pierwszego w Łodzi czasopisma literackiego „Tańczący Ogień”. Redaktorem jego został późniejszy dziennikarz Henryk Stefan Płochocki, ale głównymi autorami i zdaje się faktycznymi jego kierownikami byli: siedemnastoletni Braunstein (bo jeszcze tym nazwiskiem się podpisywał) oraz o dwa lata starszy odeń Aleksander Kraśniański.
W 1920 roku, po zdaniu do ostatniej klasy gimnazjum, wstąpił do Wojska Polskiego i w lipcu tego roku wyjechał na front pod Warszawę. W szeregach 31 Pułku Strzelców Kaniowskich oraz 2 Pułku Piechoty Brygady Syberyjskiej uczestniczył w walkach pod Radzyminem, Pułtuskiem, Nasielskiem, Makowem Mazowieckim, Borkiem. 19 sierpnia został ciężko ranny. Uratował go wówczas przed śmiercią, wynosząc z pola walki, jego rówieśnik, jak on gimnazjalista łódzki Jerzy Szarski, znany później w literaturze pod przybranym nazwiskiem Zawieyskiego.
W październiku 1920 roku zostaje zwolniony z wojska, wraca do szkoły i maju 1921 roku zdaje maturę. Zapisuje się na Wydział Prawa Uniwersytetu Warszawskiego.
Po zakończeniu studiów wrócił do Łodzi i rozpoczął praktykę adwokacką. W 1926 roku otrzymał tytuł magistra praw i odbył aplikację w Łodzi. W 1930 roku otworzył własną kancelarię adwokacką. Od tej pory, obok pracy zawodowej, poświęcił się całkowicie twórczości poetyckiej, o czym jednak wiedzieli tylko jego najbliżsi. Poeta ukrywał się z pisaniem wierszy, obawiając się widocznie ośmieszenia czy niezrozumienia w swym środowisku zawodowym. Poza kręgiem przyjaciół na ogół nie orientowano się, że mecenas Aleksander Braunsztajn (jego pierwsze imię) i poeta Mieczysław Braun to ta sama osoba.
W 1919 roku publikował wiersze w „Głosie Polskim”. Później publikował w czasopismach „Skamander”, „Wiadomości Literackie”, „Nowa Sztuka”, „Zwrotnica”, „Almanach Nowej Sztuki” oraz łódzkich gazetach „Republika” i „Express Ilustrowany”. W 1927 roku publikował w „Naszym Przeglądzie”, w latach 1935–1939 w „Naszej Opinii” oraz w latach 1937–1938 w „Sterze”.
Współpracował z „Nową Kulturą”. Był współpracownikiem „Kultury Robotniczej”, legalnego organu Komunistycznej Partii Robotniczej Polski.
Po wybuchu II wojny światowej przedostał się wraz z żoną Jadwigą do Lwowa. Nie zdecydował się na ucieczkę z kraju, ufając że wychowani w zachodniej kulturze Niemcy nie pogwałcą praw człowieka. W styczniu 1940 roku przeniósł się do Warszawy, gdzie wkrótce został przesiedlony do getta warszawskiego, gdzie pracował na poczcie przy sortowaniu korespondencji. Zmarł na tyfus plamisty. Został pochowany na cmentarzu żydowskim przy ulicy Okopowej w Warszawie (kwatera 69, rząd 10). 8 lutego 1942 roku w getcie odbyło się uroczyste spotkanie upamiętniające poetę, na które przybyło kilkaset osób.

</doc>
<doc id="1374042" url="https://pl.wikipedia.org/wiki?curid=1374042" title="Wiehl">
Wiehl

Wiehl – miasto w Niemczech, w kraju związkowym Nadrenia Północna-Westfalia, w rejencji Kolonia, w powiecie Oberbergischer Kreis. W 2010 roku miasto liczyło 25 645 mieszkańców.
W mieście rozwinął się przemysł maszynowy oraz piwowarski.
Współpraca.
Miejscowości partnerskie:

</doc>
<doc id="1374046" url="https://pl.wikipedia.org/wiki?curid=1374046" title="Koźlarogi">
Koźlarogi



</doc>
<doc id="1374047" url="https://pl.wikipedia.org/wiki?curid=1374047" title="Osiedle Przylesie (Świnoujście)">
Osiedle Przylesie (Świnoujście)



</doc>
<doc id="1374048" url="https://pl.wikipedia.org/wiki?curid=1374048" title="Koźle Rogi">
Koźle Rogi



</doc>
<doc id="1374049" url="https://pl.wikipedia.org/wiki?curid=1374049" title="Bergneustadt">
Bergneustadt

Bergneustadt – miasto w Niemczech, w kraju związkowym Nadrenia Północna-Westfalia, w rejencji Kolonia, w powiecie Oberberg. W 2010 roku miasto liczyło 19 584 mieszkańców.

</doc>
<doc id="1374050" url="https://pl.wikipedia.org/wiki?curid=1374050" title="Nagody">
Nagody



</doc>
<doc id="1374051" url="https://pl.wikipedia.org/wiki?curid=1374051" title="John Bowlby">
John Bowlby

John Bowlby (ur. 26 lutego 1907, zm. 2 września 1990) – brytyjski psychiatra i psychoanalityk.
Ukończył Trinity College na Uniwersytecie Cambridge. Interesował się rozwojem dzieci, twórca teorii przywiązania.
Według badania opublikowanego w "Review of General Psychology" w 2002 roku John Bowlby zajmował na 49 miejsce wśród najbardziej cytowanych psychologów XX wieku

</doc>
<doc id="1374054" url="https://pl.wikipedia.org/wiki?curid=1374054" title="Gołdap (jezioro)">
Gołdap (jezioro)

Gołdap – jezioro w zachodniej części parku krajobrazowego Puszczy Rominckiej, na granicy Polski (województwo warmińsko-mazurskie) i Rosji (obwód kaliningradzki). Północna część misy jeziornej znajduje się poza granicami Polski na terenie obwodu kaliningradzkiego i nosi tam nazwę "Oziero Krasnoje" (ros. Озеро Красное), czyli "Czerwone Jezioro".
Zwierciadło wody po polskiej stronie ma powierzchnię 149 ha, położone jest na wysokości 150 m n.p.m. Głębokość maksymalna wynosi 10,9 m, głębokość średnia 5,6 m. Objętość misy jeziornej szacowana jest na 8345,3 tys. m³. Długość maks. 2930 m, szerokość maks. 880 m, długość linii brzegowej 7600 m.
Głównym dopływem jeziora jest Jarka, wpływająca w południowej części jeziora. Odpływ z jeziora to Gołdapa, rozpoczynająca bieg w pobliżu ujścia Jarki.
Roślinność wodna wynurzona występuje na 82,9 proc. długości linii brzegowej i zajmuje powierzchnię 12 ha. Roślinność wodna zanurzona występuje na 36,6 ha. Nad jeziorem znajdują się ośrodki wypoczynkowe, domki letniskowe i przystanie.
Polską nazwę "Gołdap" wprowadzono urzędowo w 1949 roku, zastępując poprzednią niemiecką nazwę jeziora – "Goldaper See".

</doc>
<doc id="1374056" url="https://pl.wikipedia.org/wiki?curid=1374056" title="Modulo">
Modulo

Modulo – operacja wyznaczania reszty z dzielenia jednego typu liczbowego przez drugi. W dalszym ciągu napis formula_1 będzie oznaczał, iż formula_2 jest resztą z dzielenia formula_3 przez formula_4
Są różne sposoby określania reszty, a komputery i kalkulatory mają różne sposoby przechowywania i reprezentowania liczb, więc wynik operacji modulo zależy od języka programowania i/lub sprzętu.
W niemal każdym systemie komputerowym współczynnik wynikający z dzielenia jest ograniczany do zbioru liczb całkowitych, a reszta formula_2 jest zwykle ograniczona przez formula_6 albo formula_7 Wybór między dwiema możliwymi resztami zależy od znaku formula_3 lub formula_9 oraz użytego języka programowania. Niektóre języki programowania, jak na przykład C89, nawet nie definiują wyniku jeśli zarówno formula_10 jak i formula_3 jest ujemne – patrz tabela.
formula_3 modulo 0 jest nieokreślone w większości systemów, choć niektóre określają je jako formula_13 Jeśli definicja jest spójna z algorytmem dzielenia, wtedy formula_14 implikuje formula_15 co jest sprzeczne (tzn. zwykła reszta w tym wypadku nie istnieje).
Reszta może być wyznaczana równaniami, które korzystają z innych funkcji. Jednym z takich użytecznych równań wyznaczania reszty formula_2 jest
gdzie formula_18 oznacza zaokrąglenie w dół liczby formula_19
Dzielenie modulo jest powszechnie używane przy obliczaniu cyfry kontrolnej w identyfikatorach. W algorytmie Luhna, numerach PESEL, REGON, NIP, numerach dowodów osobistych, paszportów, numerach towarów EAN, numerach banknotów EURO, numerach kont bankowych IBAN, numerach substancji chemicznych CAS, ISBN, ISMN, ISSN, ISTC, EVN-UIC, numerach recept, prawa wykonywania zawodu lekarza, numerach kontenera i wielu innych. Podstawowym celem użycia cyfry lub znaku kontrolnego jest wykrywanie pomyłek przy ręcznym wprowadzaniu numeru do systemu informatycznego. Wszystkie te metody zapewniają wykrycie zamiany pojedynczego znaku oraz w znacznej większości zamiany sąsiednich znaków, tzw. czeskiego błędu.

</doc>
<doc id="1374059" url="https://pl.wikipedia.org/wiki?curid=1374059" title="Mohyła (herb szlechecki)">
Mohyła (herb szlechecki)

Mohyła (ukr. i rum. "Movilă", znaczenie polskie "mogiła") – herb własny rodziny hospodarów wołoskich Mohyłów. 
Opis herbu.
Dwie gołe szable ułożone na krzyż, rękojeściami do góry, końce na dół, każdy koniec ma krzyż na sobie. Tarcza koloru krwawego. 
Herbowni.
Mohyłowie, Bohdanowicze.
Częste pomyłki.
Mylony z polskim herbem Mogiła.

</doc>
<doc id="1374060" url="https://pl.wikipedia.org/wiki?curid=1374060" title="George Lansbury">
George Lansbury

George Lansbury (ur. 21 lutego 1859 w Halesworth, zm. 7 maja 1940 w Londynie) – brytyjski polityk, członek Partii Pracy, minister w drugim rządzie Ramsaya MacDonalda.
Początkowo związany był z Partią Liberalną. W 1886 r. był członkiem sztabu wyborczego Samuela Montagu w wyborach powszechnych 1886 r. oraz Jane'a Cobdena w wyborach do rady hrabstwa Londynu w 1889 r. Kiedy w tym samym roku Narodowa Federacja Liberalna odrzuciła jego propozycję wprowadzenia 8-godzinnego dnia pracy, Lansbury przyłączył się do National Union of Municipal and General Workers. W 1892 r. wystąpił z Partii Liberalnej i przeszedł do Federacji Socjaldemokratycznej (SDF). Był założycielem oddziału federacji w Bow and Bromley.
Lansbury dwukrotnie bez powodzenia kandydował z ramienia SDF w wyborach parlamentarnych. W 1903 r. wstąpił do Niezależnej Partii Pracy. W 1910 r. został wybrany do Izby Gmin z okręgu Bow and Bromley. Dwa lata później wziął udział w sporze z rządem na tle równouprawnienia kobiet. W październiku 1912 r. zrezygnował z mandatu parlamentarnego, by zwrócić uwagę na położenie przetrzymywanych w więzieniach sufrażystek. Wystartował w rozpisanych wówczas w wyborach uzupełniających mając poparcie Women’s Social and Political Union, ale wybory te przegrał i na 10 lat znalazł się poza parlamentem. W tym czasie kontynuował wsparcie dla sufrażystek. W 1913 r. został oskarżony o podżeganie słowne i osadzony w więzieniu Pentonville.
W 1912 r. brał udział w utworzeniu czasopisma socjalistycznego "Daily Herald". Tuż przed I wojną światową został jego redaktorem. Po wybuchu konfliktu Lansbury publikował na jego ławach teksty antywojenne. W 1922 r. z powodu braku funduszy sprzedał czasopismo Kongresowi Związków Zawodowych i Partii Pracy. W 1922 r. Lansbury powrócił do Izby Gmin, ponownie z okręgu Bow and Bromley.
Między 1925 a 1927 Lansbury wydawał gazetkę "Lansbury's Labour Weekly". W 1927 r. został przewodniczącym Parlamentarnej Partii Pracy i był nim do 1928 r. W drugim rządzie MacDonalda w latach 1929-1931 był pierwszym komisarzem ds. prac publicznych. W 1931 r. sprzeciwił się powołaniu rządu narodowego i wraz z większością laburzystowskich deputowanych przeszedł do opozycji. Lansbury należał do grona nielicznych czołowych polityków Partii Pracy, którzy utrzymali się w parlamencie po porażce partii w wyborach 1931 r.
Jednym z deputowanych którzy utracili wówczas swoje mandaty był lider partii, Arthur Henderson. Zrezygnował on ze swojego stanowiska w 1932 r. Jego następcą został Lansbury. Nowy lider znany był ze swoich pacyfistycznych poglądów, co z biegiem czasu coraz częściej powodowało konflikty z klubem parlamentarnym. W 1935 r. doszło do sporu na tle nałożenia sankcji na Włochy po inwazji na Abisynię. Większość deputowanych Partii Pracy domagała się, aby klub zagłosował za sankcjami, czmu jednak sprzeciwiał się Lansbury. Wkrótce jednak jego pozycja w partii osłabła, gdy do dymisji podali się jego stronnicy - lider partii w Izbie Lordów lord Ponsonby oraz członek Narodowego Komitetu Wykonawczego Stafford Cripps. Wówczas również Lansbury zrezygnował ze swojego stanowiska.
W kolejnych latach Lansbury stał na czele No More War Movement, przewodniczył War Resisters' International oraz Peace Pledge Union. Przed II wojną światową podróżował po Europie działając na rzecz utrzymania pokoju. Odwiedził wówczas m.in. Adolfa Hitlera i Benito Mussoliniego. Zmarł na raka w 1940 r. Manor House Hospital w Londynie.

</doc>
<doc id="1374061" url="https://pl.wikipedia.org/wiki?curid=1374061" title="LEO">
LEO



</doc>
<doc id="1374064" url="https://pl.wikipedia.org/wiki?curid=1374064" title="The Raccoons">
The Raccoons



</doc>
<doc id="1374067" url="https://pl.wikipedia.org/wiki?curid=1374067" title="Szopy pracze">
Szopy pracze

Szopy pracze / Opowieści z Zielonego Lasu (ang. "The Raccoons") – kanadyjski serial animowany wyprodukowany w latach 1985–1992 stworzony przez Kevina Gillisa. 
Fabuła.
Serial opowiada o zwierzętach, które mieszkają w Wiecznie Zielonym Lesie. Mrówkojad Cyryl Sknerus chce zniszczyć cały las, jednak na przeszkodzie stają mu szopy razem z Szeferem i Cedrykiem, a pomaga im w tym wydawana leśna gazeta. Cyryl Sknerus w końcu staje się bohaterem pozytywnym, poczynając od pierwszego odcinka ostatniego sezonu pt. „Stress test”. Początkowo, w latach 1980–1984, pojawiły się 4 odcinki specjalne („The Christmas Raccoons”, „The Raccoons on Ice”, „The Raccoons and the Lost Star”, „The Raccoons: Let’s Dance”), a później, w latach 1985–1992, nadawano serial w pięciu seriach – łącznie 60 odcinków.
Wersja polska.
Serial emitowany był w latach 2006–2009 na kanale Boomerang (od 1.02.2008 z dubbingiem w języku polskim). Serial był emitowany przez TVN w 1998 i 1999 roku pod tytułem „Opowieści z Zielonego Lasu” w wersji z lektorem, którym był Paweł Siedlik. Obecnie nieemitowany w telewizji.
Wersja polska: Sun Studio Polska
Udział wzięli:
i inni

</doc>
<doc id="1374070" url="https://pl.wikipedia.org/wiki?curid=1374070" title="Köhlbrandbrücke">
Köhlbrandbrücke

Köhlbrandbrücke – most wantowy w Hamburgu, nad Łabą, łączący autostradę A7 z wyspami na terenie portu. Długość mostu wynosi m, a długość najdłuższego przęsła 325 m. Most był budowany w latach 1970–1974. Dziennie przejeżdża przez niego około pojazdów.

</doc>
<doc id="1374072" url="https://pl.wikipedia.org/wiki?curid=1374072" title="Okręg wyborczy Bow and Bromley">
Okręg wyborczy Bow and Bromley

Okręg wyborczy Bow and Bromley powstał w 1885 r. i wysyłał do brytyjskiej Izby Gmin jednego deputowanego. Okręg położony był w Metropolitan Borough of Poplar w Londynie. Został zlikwidowany w 1950 r.

</doc>
<doc id="1374080" url="https://pl.wikipedia.org/wiki?curid=1374080" title="Pipe Spring National Monument">
Pipe Spring National Monument

Pipe Spring National Monument to amerykański pomnik narodowy, znajdujący się w hrabstwie Mohave w stanie Arizona. Można w nim zwiedzać pozostałości śladów życia Indian i pierwszych białych osadników w zachodniej części Ameryki Północnej. Na terenie obecnego pomnika dwukrotnie zatrzymał się między innymi podróżnik John Wesley Powell podczas swoich wypraw badawczych w okolice Wielkiego Kanionu Kolorado w latach 70. XIX wieku.
Park został ustanowiony 31 maja 1923 roku decyzją prezydenta Warrena Hardinga. Obecnie zajmuje powierzchnię 0,16 km² i jak wiele innych pomników narodowych zarządzany jest przez National Park Service. Pomnik graniczy z rezerwatem Indian Kaibab Paiute Indian Reservation.

</doc>
<doc id="1374081" url="https://pl.wikipedia.org/wiki?curid=1374081" title="Le père Duchesne">
Le père Duchesne

Le père Duchesne (Ojciec Duchesne) – ultraradykalna gazeta czasów Wielkiej rewolucji francuskiej, której redaktorem był Jacques-René Hébert. Była to równocześnie jedna z najpopularniejszych gazet swojej epoki. Łącznie w okresie między wrześniem 1790 a marcem 1794 ukazało się jej 250 numerów. Wyróżniała się prostackim, wulgarnym językiem przekazu i przekazem ideowym propagującym krwawy terror wymierzony w arystokrację i kler. 
Ojciec Duchesne.
Narratorem każdego numeru był palący fajkę niezamożny, gruby i wąsaty zdun nazwiskiem Duchesne, który w języku ludowym i z ludowego punktu widzenia komentował bieżące wydarzenia polityczne. Jego wizerunek z podpisem "To ja, do cholery, jestem prawdziwym ojcem Duchesne!" pojawiał się na każdej okładce gazety. Hébert nie wymyślił tej postaci; ojciec Duchesne pojawiał się już wcześniej w osiemnastowiecznej literaturze plebejskiej. W latach 1789-1790 tę popularną figurę literacką wykorzystywało kilku publicystów w podobnym charakterze, jak później czynił to Hebert. Już wtedy ojciec Duchesne kojarzył się z radykalnym egalitaryzmem, zachętą do mordowania arystokratów i wulgarnym językiem. 
Linia polityczna gazety.
W latach 1790–1791 gazeta zdecydowanie opowiadała się za monarchią konstytucyjną, chwaląc króla i La Fayette’a, krytykując zażarcie kościół, a winą za wszystkie nieszczęścia Francji obarczając Marię Antoninę. Po upadku monarchii "Ojciec Duchesne" naturalnie zmienił ton, jednak był daleki od późniejszej apologii terroru. W tym czasie gazeta była uważana za zrównoważoną, a zarazem dobrze przystosowaną do percepcji przeciętnego czytelnika. W 1792 rząd republikański kilkakrotnie sfinansował druk dodatkowych egzemplarzy gazety, by kolportować je wśród żołnierzy. 
"Ojciec Duchesne" z radością witał kolejne zwycięstwa Francuzów na froncie, a od początku roku 1793 był najbardziej zagorzałym obrońcą terroru. Domagał się masowego gilotynowania arystokratów i walki ze spekulacją jako leku na wszystkie problemy. Przyjął z radością egzekucję króla. Nawoływał do rozprawy z Wandejczykami i z kontrrewolucją wewnętrzną. Mimo spadających wpływów jej redaktora, gazeta utrzymała wysoką popularność, czytana na ulicach lub głośno odczytywana niepiśmiennym robotnikom przez wynajęte osoby. "Ojciec Duchesne" nigdy nie prowadził otwartego ataku na jakobinów i Komitet Ocalenia Publicznego, aluzyjnie dawał jednak do zrozumienia, że stosowane przez nich środki są niewystarczające i że ich radykalizm nie jest wystarczający dla doprowadzenia rewolucji do końca. Gazeta przestała się ukazywać po egzekucji hebertystów w marcu 1794. 
W 1848 i w czasach Komuny Paryskiej tytuł "Ojciec Duchesne" nosiły gazety radykalnej lewicy.

</doc>
<doc id="1374085" url="https://pl.wikipedia.org/wiki?curid=1374085" title="Każymukan Mungajtpasuły">
Każymukan Mungajtpasuły

Każymukan Mungajtpasuły (Қажымұқан Мұңайтпасұлы, z rosyjskiego zwany Хаджимукан Мунайтпасов, Hadżymukan Munajtpasow; ur. w 1871 roku we wsi Karaotkiel w obwodzie akmołskim (Kazachstan), zm. 12 sierpnia 1948) – legendarny kazachski zapaśnik, wielokrotny mistrz świata w stylu klasycznym. Każymukan Mungajtpasuly mierzył 174 centymetry, a ważył 95 kilogramów. Walczył w przeszło 54 krajach świata, zdobył łącznie 48 medali. Jednym z przełomowych momentów w jego karierze był rok 1910, kiedy to w Buenos Aires zdobył złoty medal i po raz pierwszy został mistrzem świata.
Zmarł 12 sierpnia 1948 w kołchozie "Leninskoje znamja" w prowincji południowokazachskiej, nie pozostawiając po sobie żadnych uczniów ani kontynuatorów, opuszczając swoje 4 żony pozostałe w Turkiestanie. W 1980 roku otwarto muzeum słynnego wojownika. Imię Każymukana noszą główne ulice miast takich, jak Ałmaty, Astana, Semej; na jego cześć nazwano również centralny stadion Astany. Na kanwie jego historii oparte były filmy „Hadżi-Mukan” (1978) oraz „Znaj naszych!” (1985), z udziałem Bachytżana Esżanowa, Gieorgija Martirosjana oraz Aleksandra Pankriatow-Czornogo.

</doc>
<doc id="1374086" url="https://pl.wikipedia.org/wiki?curid=1374086" title="Gibara">
Gibara

Gibara – gmina i miasto portowe w prowincji Holguín na Kubie. Miasto założone zostało w 1817 roku. Ludność Gibary wynosi 72 810 mieszkańców (2004).

</doc>
<doc id="1374087" url="https://pl.wikipedia.org/wiki?curid=1374087" title="Cieśnina Cuszimska">
Cieśnina Cuszimska

 – cieśnina w południowo-zachodniej części Morza Japońskiego. Stanowi część Cieśniny Koreańskiej, położona jest na wschód od wyspy Cuszima ("Tsushima"). Oddziela Cuszimę od wyspy Kiusiu ("Kyūshū"). Jej szerokość wynosi ok. 100 km, a w najwęższym miejscu 65 km. Jej głębokość wynosi ok. 90 m.

</doc>
<doc id="1374089" url="https://pl.wikipedia.org/wiki?curid=1374089" title="Most Sundial">
Most Sundial

Most Sundial – most wiszący w Redding, w stanie Kalifornia, nad rzeką Sacramento, o długości 213 m. Most został zaprojektowany przez hiszpańskiego architekta Santiago Calatravę. Most otwarto 4 lipca 2004, a jego budowa kosztowała 23,5 mln USD.

</doc>
<doc id="1374091" url="https://pl.wikipedia.org/wiki?curid=1374091" title="Stanisław Biernat">
Stanisław Biernat

Stanisław Biernat (ur. 2 sierpnia 1949 w Tarnowie) – polski prawnik, nauczyciel akademicki, profesor nauk prawnych, sędzia, a w latach 2010–2017 także wiceprezes Trybunału Konstytucyjnego.
Życiorys.
Ukończył w 1971 studia na Wydziale Prawa Uniwersytetu Jagiellońskiego. Następnie uzyskał stopień naukowy doktora oraz stopień naukowy doktora habilitowanego nauk prawnych. W 1995 otrzymał tytuł profesora nauk prawnych.
Od 1971 związany zawodowo z Uniwersytetem Jagiellońskim, w latach 1995–2018 kierował współtworzoną przez siebie Katedrą Prawa Europejskiego. Od 2000 zajmuje stanowisko profesora zwyczajnego na UJ. Specjalizuje się w zakresie prawa europejskiego, administracyjnego i publicznego prawa gospodarczego. Opublikował sto kilkadziesiąt prac naukowych, w tym kilka pozycji książkowych. Pod jego kierunkiem w 1997 stopień naukowy doktora uzyskał Sławomir Dudzik.
W latach 2004–2011 zasiadał w Komitecie Nauk Prawnych Polskiej Akademii Nauk, od 2007 jako jego wiceprzewodniczący. Został wybrany na członka tego gremium na kadencję 2020–2023.
W latach 1991–2004 prowadził zajęcia w Krajowej Szkole Administracji Publicznej. Dwukrotnie (w okresach 1989–1992 i 1998–2001) był członkiem Rady Legislacyjnej. W 2001 został sędzią Naczelnego Sądu Administracyjnego, pełnił też funkcję naczelnika Wydziału Prawa Europejskiego w Biurze Orzecznictwa NSA.
Członek krajowych i zagranicznych stowarzyszeń naukowych. W 2022 został członkiem korespondentem Polskiej Akademii Umiejętności.
W trakcie V kadencji Sejmu dwukrotnie był zgłaszany przez posłów Platformy Obywatelskiej na urząd sędziego Trybunału Konstytucyjnego, jednak jego kandydatura przepadała w głosowaniach. Ponownie wysunięto ją w Sejmie VI kadencji. W głosowaniu 13 czerwca 2008 Stanisław Biernat został wybrany do TK w miejsce kończącego swoją kadencję Jerzego Stępnia. Urząd sędziego TK objął 26 czerwca 2008 po złożeniu ślubowania. 3 grudnia 2010 powołany na wiceprezesa Trybunału Konstytucyjnego. Jego dziewięcioletnia kadencja upłynęła 26 czerwca 2017.
W 2002, "za wybitne zasługi w pracy naukowej i dydaktycznej", odznaczony Krzyżem Kawalerskim Orderu Odrodzenia Polski. W 2015 otrzymał tytuł doktora honoris causa Uniwersytetu Friedricha Schillera w Jenie. W 2022 został członkiem Academia Europaea.

</doc>
<doc id="1374092" url="https://pl.wikipedia.org/wiki?curid=1374092" title="Prostokreślność">
Prostokreślność



</doc>
<doc id="1374095" url="https://pl.wikipedia.org/wiki?curid=1374095" title="Lunatyczka (opera Belliniego)">
Lunatyczka (opera Belliniego)



</doc>
<doc id="1374096" url="https://pl.wikipedia.org/wiki?curid=1374096" title="Norma (opera Belliniego)">
Norma (opera Belliniego)



</doc>
<doc id="1374097" url="https://pl.wikipedia.org/wiki?curid=1374097" title="Parki narodowe w Stanach Zjednoczonych">
Parki narodowe w Stanach Zjednoczonych

Lista parków narodowych w Stanach Zjednoczonych zawiera 59 parków narodowych istniejących w Stanach Zjednoczonych w czerwcu 2014 roku. Wszystkie parki narodowe znajdują się pod zarządem National Park Service. Spośród 59 parków dwa położone są w terytoriach zależnych. Najstarszym parkiem jest Park Narodowy Yellowstone utworzony 1 marca 1872 roku a ostatnim Park Narodowy Pinnacles utworzony 10 stycznia 2013 roku
Lista parków narodowych w Stanach Zjednoczonych.
Tabela uporządkowana jest w kolejności alfabetycznej. Można ją jednak sortować według stanu, daty utworzenia parku lub powierzchni objętej ochroną. Wymienione są tylko parki istniejące w czerwcu 2014 roku. Parki istniejące w przeszłości, lecz rozwiązane lub zlikwidowane nie są uwzględnione w tym zestawieniu.

</doc>
<doc id="1374101" url="https://pl.wikipedia.org/wiki?curid=1374101" title="Jerzy Paweł Gieorgica">
Jerzy Paweł Gieorgica

Jerzy Paweł Gieorgica (ur. 25 stycznia 1950 w Warszawie) – polski politolog i socjolog, doktor habilitowany nauk o polityce, profesor Uniwersytetu Przyrodniczo-Humanistycznego w Siedlcach (UPH).
Życiorys.
Studiował na Uniwersytecie Warszawskim w latach 1970–1974, w Instytucie Nauk Politycznych na Wydziale Nauk Społecznych oraz równolegle w Instytucie Socjologii. W 1974 obronił z wyróżnieniem pracę magisterską pt. „Postęp w systemie politycznym”. Doktorat, także z wyróżnieniem, obronił na Wydziale Dziennikarstwa i Nauk Politycznych Uniwersytetu Warszawskiego w 1979 pracą pt. „Koncepcja interesu i jej rozumienie w teorii polityki” napisaną pod kierunkiem Artura Bodnara. Habilitację uzyskał na tym samym wydziale UW na podstawie pracy „Reprezentacja polityczna interesów robotniczych” w 1993.
Wieloletni wykładowca Uniwersytetu Warszawskiego. W okresie 1974–1982 w Centralnym Ośrodku Metodycznym Studiów Nauk Politycznych UW, początkowo jako asystent, następnie starszy asystent, adiunkt i wykładowca nauki o polityce, teorii polityki, władzy i polityki lokalnej, socjologii władzy. W okresie 1989–1999 ponownie na UW początkowo jako adiunkt na Wydziale Geografii i Studiów Regionalnych, następnie od 1991 w Europejskim Instytucie Rozwoju Regionalnego i Lokalnego UW (EUROREG). Od 1994 do 1999 tamże na stanowisku profesora nadzwyczajnego.
W latach 1982–1989 kierownik programu badawczego w Instytucie Badań Klasy Robotniczej Akademii Nauk Społecznych. W okresie 1982–1984 adiunkt w Zakładzie Nauk Społecznych Wyższej Szkole Pedagogiki Specjalnej. W latach 1983–1987 adiunkt w Centrum Podyplomowego Kształcenia Pracowników Administracji Państwowej (wykładowca socjologii władzy politycznej). Delegat na XII Światowy Festiwal Młodzieży i Studentów „Moskwa-85”. Uczestnik obrad Okrągłego Stołu w zespole ds. reform politycznych (po stronie „rządowej”).
W latach 1995–1999 dyrektor Centrum Partnerstwa Społecznego „Dialog” Ministerstwa Pracy i Polityki Socjalnej. W latach 1999–2000 prezes zarządu Agencji Wspierania Rozwoju Infrastruktury Lokalnej sp. z o.o.. W różnych latach doradca centralnych organów rządowych (w szczególności Kancelarii Prezydenta RP), samorządów terytorialnych, partii politycznych (w szczególności Klubu Parlamentarnego SLD) i związków zawodowych, m.in. NSZZ „Solidarność”. W 1992 Kierownik Zespołu Doradców OPZZ. W okresie 1994–1998 doradca i radca prezesów w Krajowym Urzędzie Pracy. W latach 1995–1997 doradca ministra w Ministerstwie Przemysłu i Handlu.
W latach 1996–2006 dziekan Wydziału Humanistycznego i Kierownik Katedry Politologii Wyższej Szkoły Finansów i Zarządzania w Białymstoku, profesor nadzwyczajny tamże. W latach 1999–2000 profesor nadzwyczajny w Wyższej Szkoły Społeczno-Gospodarczej w Tyczynie. W okresie 2004–2005 profesor nadzwyczajny i dziekan Wydziału Nauk Społeczno-Filologicznych Wyższej Szkoły Pedagogicznej TWP w Warszawie. Od 2011 dziekan Wydziału Stosunków Zagranicznych i Relacji Publicznych Uczelni Vistula w Warszawie.
Od 2001 profesor nadzwyczajny i kierownik Zakładu Organizacji i Instytucji Instytutu Socjologii Uniwersytetu w Białymstoku. Członek Polsko-Białoruskiej Fundacji Edukacyjnej, od 2002 wiceprezes zarządu Fundacji „Polska-Europa”, od 2003 prezes zarządu Stowarzyszenia „Porozumienie Społeczne” oraz wiceprezes Polskiego Stowarzyszenia Prointegracyjnego „Europa”.
Gościł z wykładami na wielu zagranicznych uniwersytetach, m.in.: Carleton University (Ottawa, 1994), Rikkyo University (Tokio, 1995) oraz w ramach „Advanced Studies Program for Visiting Scholars” na George Washington University, Georgetown University i Catholic University of America (1999). Kierownik wielu projektów badawczych i programów pomocowych Unii Europejskiej realizowanych w Polsce i za granicą m.in. w Kosowie i Bułgarii. Ekspert wielu organizacji europejskich m.in. International Training Foundation (Turyn) i European Agency for Reconstruction. Członek Polskiego Towarzystwa Nauk Politycznych. W latach 1975–1985 Sekretarz Zarządu Głównego, w okresie 1975–1988 członek Zarządu Głównego. Członek PZPR od 1974 do rozwiązania partii w 1990.
Odznaczony Krzyżem Kawalerskim Orderu Odrodzenia Polski.

</doc>
<doc id="1374102" url="https://pl.wikipedia.org/wiki?curid=1374102" title="Felicja Czerniaków">
Felicja Czerniaków

Felicja Czerniaków, z domu Zwayer (Cwajer) (ur. 1883 w Warszawie, według in. 1887, zm. 24 lutego 1950 w Warszawie) – polska pedagog i doktor filozofii żydowskiego pochodzenia, żona Adama Czerniakowa.
Życiorys.
Przed II wojną światową wraz z Eugenią Zweibaumową (żoną Juliusza Zweibauma) prowadziła szkołę średnią przy ulicy Marszałkowskiej. Była aktywistką Centosu. Wraz z mężem pomagali w akcjach pomocy dzieciom. 
W 1940 roku została przesiedlona do getta warszawskiego. Po śmierci męża w czasie wielkiej akcji deportacyjnej, 2 sierpnia 1942 roku przy pomocy przyjaciół opuściła getto i ukrywała się przez krótki czas u Anny Blum, swej przedwojennej pomocy domowej, potem przez 10 miesięcy u koleżanki ze studiów doktor Grabowskiej, a następnie u profesora Apolinarego Rudnickiego, dyrektora I Gimnazjum Związku Zawodowego Nauczycielstwa Polskich Szkół Średnich.
Po zakończeniu wojny pozostała w Warszawie, mieszkała na Grochowie i podjęła pracę w księgarni „Książka” na Pradze. W 1947 roku zgłosiła się do Żydowskiego Instytutu Historycznego z propozycją odpłatnego przekazania Dziennika Czerniakowa. ŻIH jednak odmówił, co spowodowało, że przekazała dziennik znajomemu, który wywiózł go do Kanady. 
Zmarła w 1950 roku. Została pochowana w grobowcu rodzinnym na cmentarzu żydowskim przy ulicy Okopowej w Warszawie (kwatera 10, rząd 2).

</doc>
<doc id="1374104" url="https://pl.wikipedia.org/wiki?curid=1374104" title="Alexandre-Jean-Joseph Le Riche de La Popeliniere">
Alexandre-Jean-Joseph Le Riche de La Popeliniere

Alexandre-Jean-Joseph Le Riche de La Popeliniere (ur. 26 lipca 1693 w Chinon, zm. 5 grudnia 1762 w Passy) – francuski finansista.
Działalność.
Był dzierżawcą generalnym, jednym z najbogatszych Francuzów swych czasów. Był także opiekunem i mecenasem artystów i filozofów. Sam interesował się literaturą i pisał dramaty, które wystawiał w swej paryskiej rezydencji. Do jego sztuk należą: "Daïra" i "Les Tableaux des moeurs de ce temps".
Wypromował największego kompozytora francuskiego XVIII wieku, którym był Jean-Philippe Rameau (1683–1764). Był przyjacielem Voltaire’a.
W roku 1737 poślubił aktorkę Françoise Catherine Thérèse Boutinon des Hayes, córkę aktorki Mimi Dancourt.

</doc>
<doc id="1374105" url="https://pl.wikipedia.org/wiki?curid=1374105" title="Małgorzata Dobrowolska">
Małgorzata Dobrowolska



</doc>
<doc id="1374107" url="https://pl.wikipedia.org/wiki?curid=1374107" title="Biblioteka (dzieło Focjusza)">
Biblioteka (dzieło Focjusza)

Biblioteka – dzieło Focjusza zawierające napisane przez niego streszczenia i opinie o przeczytanych książkach.
"Biblioteka" to tytuł nadany utworowi w 1601 przez pierwszego wydawcę Davida Hoeschela. Pierwotny brzmiał zapewne "Katalog i wykaz przeczytanych przez nas książek, których treść chciał dzięki nam poznać w ogólnym zarysie nasz ukochany brat Tarazjusz. Liczba ich wynosi trzysta pomniejszone o dwadzieścia jeden".
"Biblioteka" powstała na prośbę brata autora Tarazjusza. Focjusz napisał ją przed wyruszeniem na misję dyplomatyczną do Bagdadu w 855. "Biblioteka" jest podzielona na 280 kodeksów zawierających omówienia książek, z których większość nie przetrwała do naszych czasów.
W latach 1986–1999 ukazał się w pięciu tomach polski przekład "Biblioteki" autorstwa Oktawiusza Jurewicza.

</doc>
<doc id="1374113" url="https://pl.wikipedia.org/wiki?curid=1374113" title="Nóż sprężynowy">
Nóż sprężynowy

Nóż sprężynowy, nóż automatyczny – rodzaj noża nazywany potocznie „sprężynowcem”, który rozkłada się za pomocą przycisku, po którego naciśnięciu z rękojeści wyskakuje jednosieczna głownia. Noża sprężynowego nie należy mylić ze sztyletem sprężynowym.
Noże sprężynowe są często używane jako narzędzia, na przykład do ogrodu, są nieraz wykorzystywane zamiennie z nożami składanymi.
Nóż sprężynowy w polskim prawie.
Noże sprężynowe, choć uznawane za narzędzia niebezpieczne, nie są uznawane za broń zgodnie z ustawą o broni i amunicji. Polskie prawo nie zakazuje więc, co do zasady, noszenia noża w miejscach publicznych. Jednak pewne zakazy mogą obowiązywać podczas imprez masowych zgodnie z ustawą o bezpieczeństwie imprez masowych.

</doc>
<doc id="1374114" url="https://pl.wikipedia.org/wiki?curid=1374114" title="Nóż automatyczny">
Nóż automatyczny



</doc>
<doc id="1374115" url="https://pl.wikipedia.org/wiki?curid=1374115" title="Księstwo Galilei">
Księstwo Galilei

Księstwo Galilei – według Jana z Ibelinu, XIII-wiecznego jurysty, jedno z czterech najważniejszych ziem zależnych należących do Królestwa Jerozolimy (obok Sydonu, Jafy i Aszkelonu i Edessy).
Księstwo składało się z ziem dookoła Tyberiady w Gelilei oraz małych, wyodrębnionych ziem zależnych rozsianych po Galilei i południowej Fenicji (w dzisiejszym Libanie). Księstwo Galilei miało nieproporcjonalną liczbę wasali, a w środku jego ziem leżał niezależny Sydon. Księstwo Galilei i Sydon nieustannie toczyli spory o swoje granice i przesuwali je ciągle w obie strony kosztem drugiego.
Księstwo ustanowiono, przynajmniej z nazwy, w 1099, kiedy Gotfryd z Bouillon nadał Tankredowi de Hauteville Tyberiadę, Hajfę i Bethsan. W 1101 król Baldwin I ograniczył władzę Tankreda i dał Hajfę Galdemarowi Carpenel, samego Tankreda zmusił do porzucenia księstwa i zostania regentem Antiochii. Księstwo było własnością kolejno rodzin Bures, Saint-Omer i de Lusignan. Jego stolica była w Tyberiadzie, stąd czasem nazywano je księstwem Tyberiady lub Tyberiadą. Księstwo zostało zniszczone przez Saladyna w 1187, jednak tytuł księcia używali dalej kolejni synowie królów Cypru (tytularnych królów Jerozolimy).

</doc>
<doc id="1374117" url="https://pl.wikipedia.org/wiki?curid=1374117" title="Louis-Sébastien Mercier">
Louis-Sébastien Mercier

Louis-Sébastien Mercier (ur. 6 czerwca 1740, zm. 25 kwietnia 1814) – francuski powieściopisarz, poeta, publicysta, dramaturg epoki oświecenia.
Pochodził ze skromnej rodziny. Jego ojciec był płatnerzem. Mercier podziwiał dzieła i koncepcje J.J Rousseau. W poezji zwalczał klasycyzm, zwłaszcza styl jaki wypracował Nicolas Boileau.
Był autorem bardzo płodnym, do jego dzieł należą: "L'An 2440, rêve s'il en fut jamais" (1771); "L'Essai sur l'art dramatique" (1773); "Néologie ou Vocabulaire" (1801); "Taczka occiarza" (1774); "Le Tableau de Paris" (1781-1788); "Le nouveau Paris" (1799); "Histoire de France" (1802) i "Satire contre Racine et Boileau" (1808).
W noweli z 1771 roku "L'An 2440, rêve s'il en fut jamais" ("Rok 2440: Marzenie jeśli kiedykolwiek jakieś było") Mercier opisuje przygody mężczyzny który zasypia po burzliwej dyskusji z pewnym filozofem i budzi się w Paryżu roku 2440. W tym roku wszystko miało być już uregulowane według poglądów liberalnych filozofów.
Za czasów rewolucji wydawał gazetę "Les Annales patriotiques". Na język polski przetłumaczono jego "Obraz Paryża" ("Tableau de Paris") barwny i krytyczno-reporterski opis Paryża jego czasów, a także, jeszcze na początku XIX wieku, kilka jego sztuk teatralnych.

</doc>
<doc id="1374119" url="https://pl.wikipedia.org/wiki?curid=1374119" title="Hadżimukan Munajtpasow">
Hadżimukan Munajtpasow



</doc>
<doc id="1374122" url="https://pl.wikipedia.org/wiki?curid=1374122" title="Rock You Like a Hurricane">
Rock You Like a Hurricane

Rock You Like a Hurricane – utwór zespołu Scorpions wydany w 1984 roku i pochodzący z albumu Love at First Sting.
W latach 80 stał się on "hymnem zespołu". Został on też wydany na singlu pt. "Rock You Like a Hurricane".

</doc>
<doc id="1374124" url="https://pl.wikipedia.org/wiki?curid=1374124" title="Kościół odpustowy św. Anny w Oleśnie">
Kościół odpustowy św. Anny w Oleśnie

Kościół św. Anny – rzymskokatolicki Kościół filialny położony około 2 km od centrum Olesna przy drodze na Wieluń. Kościół należy do parafii Bożego Ciała w Oleśnie, w dekanacie Olesno, diecezji opolskiej. Dnia 10 grudnia 1949 roku pod numerem 33/49 i następnie dnia 14 lutego 1978 roku pod numerem 158/78, kościół został wpisany do rejestru zabytków województwa opolskiego. Świątynia należy również do szlaku drewnianego budownictwa sakralnego. W 2018 r. kościół wpisano na listę pomników historii w ramach akcji „100 Pomników Historii na stulecie odzyskania niepodległości”.
Historia kościoła.
W miejscu, gdzie obecnie znajduje się drewniany kościółek w 1444 roku, znajdowała się kaplica. Obecna drewniana świątynia została wybudowana w 1518 roku. Konsekracji dokonał biskup wrocławski Jan Thurzo. Wybudowano ją wokół sosny, której odcięto wierzchołek i konary, a pień do dzisiaj podtrzymuje ołtarz główny. U góry drzewa znajduje się tabliczka z napisem: „CZCIGODNA STARA SOSNA, POD KTÓRĄ JEDNA PANIENKA ZA WSTAWIENNICTWEM ANNY ŚWIĘTEJ OD ŚMIERCI URATOWANA BYŁA. LIPIEC 1444.” Obecnie jest widoczny fragment drzewa za szybą. Od początku istnienia kościół jest postrzegany przez katolików jako miejsce cudowne, miejsce kultu św. Anny i takim pozostał do dnia dzisiejszego. 
W latach 1668-1670 cieśla Marcin Snopek dobudował do głównej nawy centralną gwiaździstą część kościółka, a w 1707 roku zakrystię. Gruntowny remont kościoła przeprowadził w 1873 roku proboszcz Walenty Morawietz. Wyremontowano wówczas ołtarz i pomalowano ściany, ponadto zmieniono funkcjonowanie głównego tryptyku oraz zbudowano po jego bokach dwa ołtarze boczne: 
W 1902 roku na sygnaturce umieszczono mały dzwon o średnicy 30,3 cm i obwodzie kielicha 95,5 cm. Kolejny remont kościoła miał miejsce w 1904 roku, którego przeprowadził proboszcz Bruno Alexander. Umieszczono wówczas obraz Matki Boskiej Częstochowskiej, odnowiono i pomalowano wnętrze kościoła i więźbę dachową.
W czasie II wojny światowej kościół nie ucierpiał, chociaż w 1945 roku służył jako schronienie wielu mieszkańcom Olesna przed żołnierzami Armii Czerwonej. W 1964 roku w kościele zainstalowano instalację elektryczną. W 1986 roku zakupiono plac przy kościele, gdzie postawiono ołtarz polowy oraz doprowadzono budowlę do doskonałości architektonicznej. W 2000 roku doprowadzono pięć kaplic części centralnej do pierwotnego stanu, ponadto zainstalowano alarm, pomalowano dach i wieżę kościoła oraz wymieniono gonty. W 2009 roku przeprowadzono kolejny remont pokrycia dachu kościoła.
Makieta budynku była prezentowana na światowej wystawie sztuki architektonicznej w Nowym Jorku. 
Architektura i wnętrze kościoła.
Świątynia zbudowana jest z drewna, w konstrukcji zrębowej na podmurowaniu. Prezbiterium zamknięte trójbocznie, a przy nim zakrystia. Dach kościoła jest kryty gontem, nad nawą wieżyczka na sygnaturkę, z baniastym hełmem. Okna świątyni są w kształcie czworoliścia. Największą świętością oleskiego sanktuarium jest późnogotycka figura św. Anny Samotrzeciej, zwana też św. Anną Oleską.
Przy kościele znajduje się cmentarz oraz neogotycka kaplica pogrzebowa z przełomu XIX i XX wieku.

</doc>
<doc id="1374125" url="https://pl.wikipedia.org/wiki?curid=1374125" title="Sophia Turkiewicz">
Sophia Turkiewicz

Sophia Turkiewicz (ur. 1946 w Rodezji) – australijska reżyserka i filmowa, pochodzenia polsko-włoskiego. Absolwentka Australian Film Television and Radio School (AFTRS) w Sydney.

</doc>
<doc id="1374130" url="https://pl.wikipedia.org/wiki?curid=1374130" title="Szlamy (jezioro)">
Szlamy (jezioro)

Szlamy – jezioro w Polsce położona w województwie podlaskim, w powiecie augustowskim, w gminie Płaska, przez które przechodzi granica z Białorusią. Jezioro zasila rzeka Szlamica.
Morfometria.
Po stronie Białorusi, gdzie jest odpływ do rzeki Marychy, leży jedynie 14,5 ha jeziora. Całkowita długość jeziora łącznie z częścią poza granicą Polski wynosi 2140 m, z tego na część polską przypada 1600 m.
Charakterystyka.
Jezioro rozciąga się z północnego-wschodu na południowy-zachód. Konfiguracja dna jeziora zdecydowanie spokojna, urozmaicona jedynie wyspą (1,5 hektara) porośniętą drzewostanem mieszanym i krzewami i jedynym głęboczkiem (maksymalnie 6 metrów głębokości) z izobatą cztery metry zlokalizowanym w sąsiedztwie linii granicznej. Brzegi w 99% są porośnięte roślinnością twardą, a tuż za nią roślinnością podwodną (rogatek, moczarka kanadyjska, osoka aloesowata, grążel żółty i rdestnica), a miejscami mocno podmokłe co zdecydowanie utrudnia dostęp do lustra wody. Ponad 78% bezpośredniej linii brzegowej to Puszcza Augustowska. Brak miejsc z pobrzeżem piaszczystym nadającym się do kąpieli i plażowania. Od 1996 roku jezioro jest regularnie zarybiane. Występują tu m.in. szczupaki i okonie. 
Przy południowo-zachodnim brzegu akwenu znajdują się zabudowania wsi Muły. 

</doc>
<doc id="1374133" url="https://pl.wikipedia.org/wiki?curid=1374133" title="Alfred Elmore">
Alfred Elmore

Alfred Elmore (ur. 1815, zm. 1881) – angielski malarz wiktoriański. Studiował w Paryżu, Monachium i Rzymie. Malował obrazy historyczne.

</doc>
<doc id="1374137" url="https://pl.wikipedia.org/wiki?curid=1374137" title="Spalone">
Spalone



</doc>
<doc id="1374139" url="https://pl.wikipedia.org/wiki?curid=1374139" title="Duarte Pacheco Pereira">
Duarte Pacheco Pereira

Duarte Pacheco Pereira (ur. ok. 1460, zm. 1533) – hiszpański żeglarz, dyplomata i kartograf w służbie królestwa Portugalii.
Duarte Pacheco Pereira był przedstawicielem króla Portugalii João II w Tordesillas, gdzie papież Aleksander VI bullą "Inter caetera" ustanowił nowy podział świata pomiędzy Portugalię a Hiszpanię. Pereira doprowadził do przesunięcia pierwotnie wyznaczonej granicy (100 legoas na zachód od Wysp Kanaryjskich), która była kwestionowana przez króla portugalskiego gotowego nawet do wszczęcia wojny. Pereira doprowadził do przesunięcia granicy na 370 legoas (2000 km), dzięki czemu w granicach Portugalii znalazła się Brazylia odkryta dopiero w 1500 r. Prawdopodobnie Portugalczycy wiedzieli wcześniej o nieodkrytym lądzie, a odkrywca Brazylii Pedro Álvares Cabral posługiwał się mapą z zarysem brzegów Brazylii, którą widział chirurg wyprawy Pedro Vaza Bisagudo.
W 1498 r. Duarte Pacheco Pereira na rozkaz króla Manuela I wyruszył na wyprawę wzdłuż brzegów Afryki w celu obliczenia szerokości geograficznych. Niektóre źródła podają, iż dotarł wówczas do Brazylii. W latach 1503-1509 przebywał w Indiach, w 1511 walczył w wojnie z Maurami. W latach 1519-1522 sprawował funkcję kasztelana Miny na Gwinei.
Duarte Pacheco Pereira jest autorem dzieła "Esmeraldo de situ Orbis". Traktat dotyczył historii odkryć i podbojów, ale również był zarazem atlasem, rozprawą geograficzną i podręcznikiem nawigacji. Obliczył w nim długość 1° na 18 legoas (57,6 mili morskiej), co było najdokładniejszym obliczeniem stopnia w ówczesnym świecie (1° wynosi 60 mil morskich). Współcześnie mu żyjący Krzysztof Kolumb oceniał długość stopnia o 25% mniej. Jego dzieło nigdy nie zostało wydane lub zostało utajnione, a odkryte na nowo już bez map, zostało wydane w 1903 r.

</doc>
<doc id="1374140" url="https://pl.wikipedia.org/wiki?curid=1374140" title="Ula Ryciak">
Ula Ryciak

Ula Ryciak (ur. w 1977) – polska pisarka i scenarzystka.
Życiorys.
Ukończyła studia na Wydziale Wiedzy o Teatrze Akademii Teatralnej w Warszawie, Centrum Studiów Latynoamerykańskich (na Uniwersytecie Warszawskim) oraz Wydział Scenariuszowy w Warszawskiej Szkole Filmowej. Studiowała także hunę u mistrzów hawajskich oraz tantrę w Indiach. Opublikowała kilkadziesiąt artykułów ze swoich podróży po świecie (m.in. w „Gazecie Wyborczej”). W 2004 roku opublikowała "Clitoris erectus" – dziennik podróży po Ameryce Łacińskiej, w 2006 powieść "Taniec ptaka," w 2015 biografię Agnieszki Osieckiej "Potargana w miłości," w 2018 biografię "Nela i Artur. Koncert intymny Rubinsteinów" zdobyła w 2019 Nagrodę Literacką dla Autorki „Gryfia”, w 2020 książkę "Poławiaczki pereł. Pierwsze Polki na krańcach świata," a w 2021 biografię Kaliny Jędrusik "Niemoralna Kalina".

</doc>
<doc id="1374141" url="https://pl.wikipedia.org/wiki?curid=1374141" title="Ministerstwo Spraw Zagranicznych (1830–1831)">
Ministerstwo Spraw Zagranicznych (1830–1831)

Ministerstwo Spraw Zagranicznych (1830–1831) – MSZ zostało powołane w czasie powstania listopadowego 3 lutego 1831, wcześniej dyplomacją powstańczą kierowała Sekcja interesów dyplomatycznych i organizacyjnych, od 2 stycznia 1831 Wydział Dyplomatyczny.

</doc>
<doc id="1374146" url="https://pl.wikipedia.org/wiki?curid=1374146" title="Sekcja interesów dyplomatycznych i organizacyjnych">
Sekcja interesów dyplomatycznych i organizacyjnych



</doc>
<doc id="1374147" url="https://pl.wikipedia.org/wiki?curid=1374147" title="Wydział Dyplomatyczny">
Wydział Dyplomatyczny



</doc>
<doc id="1374151" url="https://pl.wikipedia.org/wiki?curid=1374151" title="Borislav Milić">
Borislav Milić

Borislav Milić, cyr. Борислав Милић (ur. 20 października 1925 w Belgradzie, zm. 28 maja 1986 tamże) – serbski szachista i dziennikarz, arcymistrz od 1977 roku.
Kariera szachowa.
W latach 50. XX wieku należał do czołówki jugosłowiańskich szachistów, dwukrotnie biorąc udział w szachowych olimpiadach (w 1952 r. zdobył brązowy, a w 1956 r. - srebrny medal) oraz również dwukrotnie w drużynowych mistrzostwach Europy (w 1957 i 1961 r. dwukrotnie zdobył srebrne medale). Wielokrotnie startował w finałach indywidualnych mistrzostw Jugosławii, najlepsze wyniki osiągając w latach 1945 (IV m.), 1951 (IV m.), 1952 (III-V m.), 1953 (IV-VI m.) oraz 1959 (IV-VII m.)
Do międzynarodowych sukcesów Borislava Milicia należały:
W 1967 r. zakończył starty w turniejach szachowych i zajął się pracą dziennikarską. Był jednym z założycieli Šahovskiego Informatora, w którym redagował działy kombinacji i gry końcowej, pełnił również funkcję sekretarza generalnego Jugosłowiańskiej Federacji Szachowej.
W 1952 r. Międzynarodowa Federacja Szachowa nadała mu tytuł mistrza międzynarodowego, natomiast w 1977 r. – honorowy tytuł arcymistrza (za wyniki z przeszłości). Według systemu rankingowego Chessmetrics, najwyższą punktację osiągnął w marcu 1954 r., z wynikiem 2623 pkt zajmował wówczas 40. miejsce na świecie.

</doc>
<doc id="1374158" url="https://pl.wikipedia.org/wiki?curid=1374158" title="Rejestr zabytków nieruchomych">
Rejestr zabytków nieruchomych



</doc>
<doc id="1374159" url="https://pl.wikipedia.org/wiki?curid=1374159" title="Klej kazeinowy">
Klej kazeinowy

Klej kazeinowy – klej naturalny pochodzenia zwierzęcego charakteryzujący się dobrą odpornością na wilgoć oraz wysoką wytrzymałością. Klej kazeinowy stosuje się do klejenia „na zimno” (do 40 °C), czyli w warunkach pokojowych.
Klej kazeinowy może zawierać samą kazeinę lub kazeinę z dodatkami, tj. wapno gaszone, niewielkie ilości fluorku, chlorku lub siarczanu miedzi oraz substancje dodatkowe: kalafonię, naftę i kaolin.
Zastosowanie:

</doc>
<doc id="1374164" url="https://pl.wikipedia.org/wiki?curid=1374164" title="Szlamica">
Szlamica

Szlamica – struga w Puszczy Augustowskiej, jest zachodnim dorzeczem jeziora Szlamy.
Szlamica przepływa przez jeziora: Głębokie oraz Szlamy i wpada do rzeki Marychy na Białorusi. W owej rzece jedynie wiosną można łowić wędrowne płocie, szczupaki i jazie.
Latem dolny odcinek rzeki przejmuje we władanie roślinność zanurzona, co praktycznie uniemożliwia wędkowanie. W połowie odcinka między jeziorem Szlamy a ujściem do Marychy położona jest wioska Kalety.

</doc>
<doc id="1374165" url="https://pl.wikipedia.org/wiki?curid=1374165" title="Synagoga Wojskowa w Połtawie">
Synagoga Wojskowa w Połtawie

Synagoga Wojskowa w Połtawie – żydowska bóżnica mieszcząca się w Połtawie przy ul. Kujbyszewa.
Pochodzi z lat sześćdziesiątych XIX wieku. Została zbudowana w stylu późnego klasycyzmu, pokryta kopułą, na planie prostokąta. Jest budynkiem parterowym.
Nazwa bóżnicy pochodzi stąd, że przy ul. Kujbyszewa (za czasów carskich – Pocztowej) mieszkali dawni żołnierze armii rosyjskiej żydowskiego pochodzenia, którzy uczęszczali do synagogi.
Bóżnicę zamknęły władze radzieckie w latach trzydziestych XX wieku, przekształcając ją w magazyn. Dokonano wówczas przebudowy budynku, podwyższając go o jedno piętro z przeznaczeniem na budynek mieszkalny.

</doc>
<doc id="1374168" url="https://pl.wikipedia.org/wiki?curid=1374168" title="Breakout (album)">
Breakout (album)

Breakout – drugi album studyjny amerykańskiej piosenkarki Miley Cyrus. Został wydany przez wytwórnię Hollywood Records 22 lipca 2008 roku i jest to pierwsza płyta Cyrus niezwiązana z Hannah Montaną. Pierwsza piosenka z albumu „Breakout” dała wpływ na jego nazwę. Miley nagrywała utwory podczas trasy Best of Both Worlds Tour (2008 i 2009), przy czym z dwunastu osiem napisała z pomocą innych twórców, trzy są coverami, a jeden to remiks. Nad większością tekstów pracowali Antonina Armato i Tim James. "Breakout" łączy wiele gatunków, ale główny to pop-rock. Tematyka albumu to niekontrolowane emocje oraz pełnoletniość.
Miley Cyrus znalazła się na pierwszym miejscu listy magazynu Billboard pod względem sprzedaży płyt. Jest to trzeci krążek piosenkarki, łącznie z albumami Montany, który osiągnął szczyt Billboard 200. Jej najnowszy krążek "Breakout" w pierwszym tygodniu od wydania rozszedł się w 371.000 kopii, pod koniec lipca już w nakładzie 1.500.000 egzemplarzy. Miley nie udało się pokonać tylko Mariah Carey, której płyta E=MC2 sprzedała się w pierwszym tygodniu kwietnia w 463 tysiącach egzemplarzy. Płyta osiągnęła status platyny przez RIAA. Oprócz Ameryki album wzbił się na pierwszą pozycję na dwa tygodnie w Kanadzie i na tydzień w Australii. Poza tym znalazł się na listach w pierwszej dziesiątce we Włoszech, Japonii i Nowej Zelandii.
Z "Breakout" wydano trzy single. Pierwszym był „7 Things”, który osiągnął pozycję w pierwszej dziesiątce w Australii, Japonii, Norwegii i Stanach Zjednoczonych. Następnym był remix utworu „See You Again”, który ukazał się w krajach, w których pierwotna wersja nie została wydana. Trzeci singiel, a zarazem ostatni to „Fly on the Wall”, choć nie wspiął się do pierwszej dziesiątki w żadnym kraju, osiągnął pozycję szesnastą na UK Singles Chart. Miley promowała album na swojej pierwszej, solowej trasie koncertowej Wonder World Tour.
Tło.
Miley jest piosenkarką i aktorką, która wciela się w rolę Miley Stewart dziewczyny, która prowadzi podwójne życie, za dnia jest zwyczajną nastolatką, a w nocy gwiazdą pop Hannah Montaną w sitcomie o tym samym tytule na kanale Disney Channel. Dzięki serialowi Cyrus rozwinęła swoją karierę jako idolka nastolatek. Pierwszy solowy album artystki "Meet Miley Cyrus" został dołączony jako drugi dysk do ścieżki dźwiękowej Hannah Montana 2. "Breakout" to pierwszy album Miley niepowiązany w żaden sposób z serialową postacią. Wierzyła, że dzięki ‘nagraniu breakout’ „pokażę o co Miley Cyrus w tym wszystkim chodzi.” Utwór „Breakout” wybrała za tytuł albumu, ponieważ pokazuje „wstępnie Hannah o trochę zmienionym bicie” oraz „jest to [jej] ulubiona piosenka.”
Miley uważa, że album jest bardziej „dorosły” i „trochę bardziej twórczy”, w porównaniu z poprzednimi płytami. Piosenki z płyty nabrały wpływów z pop-rocka, a „teksty są zdecydowanie inne... słowa zawierają więcej, niż poprzednie nagrania.” Album udokumentował to co Miley miała w głębi, a większość utworów została nagrana podczas trasy Best of Both Worlds Tour od października 2007 do stycznia 2008 roku. Piosenkarka wyznała, że w każdej z piosenek słuchacz może odkryć coś o niej i o sobie. Powiedziała, że „chcę aby dziewczęta czuły się upoważnione z poczuciem tego, że mogą rockować. Słuchając tej płyty mam nadzieję, że może być ona powodem do tańca, uśmiechu i zabawy. Ta płyta jest dostosowana do wieku, specjalnie dla mnie.”
Rozwój.
„Breakout” zostało napisane przez Teda Brunera ze współpracą z Giną Schock z The Go-Go’s. Był to pierwszy utwór nagrany przez amerykańską piosenkarkę Katy Perry, który miał trafić na jej drugi solowy album "One of the Boys" w 2008 roku. Piosenka nie trafiła w ostateczności na płytę Perry i została przekazana Miley, a Katy wystąpiła w nim w wokalu wspierający. Tak jak większość piosenek z "Breakout" Miley pisała „7 Things” podczas trasy Best of Both Worlds Tour, zastanawiając się nad jej uczuciami do byłego chłopaka. Twierdzi, że podczas wymawiania słowa „nienawidzę” w piosence pokazuje jak bardzo była wściekła w tamtym czasie. Początkowo „7 Things” było piosenką „lekką i miłą”, jednak podczas nagrywania Miley „wariowała” i dodała do niego nieco bardziej ostrzejsze brzmienie. Wokalistka nagrała cover Cyndi Lauper „Girls Just Want to Have Fun” z albumu "She's So Unusual" z 1983 roku. Miley zapragnęła stworzyć inna wersję piosenki, niż tę którą można usłyszeć w oryginale. O gotowym utworze Miley powiedziała: „Kiedy słuchasz utworu to jest jak, nie jesteś nawet pewien co to jest. To coś zupełnie nowego.”
„Full Circle” Miley napisała we współpracy z Scottem Cutlerem, Anne Preven o stosunkach wokalistki z Nickiem Jonasem z Jonas Brothers. „To jest dwóch ludzi. Oni zawsze będą wracać bez względu na to co będą mówili źli ludzie, którzy próbują zatrzymać ich osobno” – Miley o koncepcji utworu. „Fly on the Wall” wokalistka pisała z pomocą Armato, Jamesa i Devrima Karaoglu’a. Piosenka jest dla mediów, które „myślą, że wiedzą wszystko [o niej], nawet kiedy ich nie ma. Chcą być muchą na ścianie i oglądać [ją] 24/7.” Miley wyjaśniła, że próbowała uniknąć paparazzi, ale pojawili się. Cyrus, Armato, James i Aaron Dudley wspólnie napisali „Wake Up America” o ochronie środowiska. Piosenka została skierowana dla „ludzie na tylnym siedzeniu”, dzieci dzisiejszej generacji, powiedziała, że w przyszłości one „poprowadzą Ziemię do tego jaka będzie.” „Ona jest jedyną, którą dostałeś, więc musisz się nią opiekować. A jeśli Ty nie masz takiego zamiaru, Twoje prawo i Twoja generacja to Twoje dzieci i ich dzieci... Każde pokolenie ma cykl, że będzie prowadzić ją do wieczności” wywnioskowała Miley o ochronie Ziemi.
Piosenkarka nagrała cover artystki Cheyenne Kimball „Four Walls” z albumu "The Day Has Come" z 2006 roku o nowym tytule „These Four Walls”. Dwunastą i zarazem ostatnią piosenką z płyty jest remix hitu „See You Again” zremiksowany przez Rock Mafię. Piosenka pochodzi z drugiego dysku albumu "Hannah Montana 2/Meet Miley Cyrus".
Struktura muzyczna.
Ogólnie "Breakout" dominuje w pop-rocku, ale zawiera też elementy z innych gatunków muzycznych. Utwór otwierający płytę „Breakout” to dance-popowa piosenka, zaczynająca się od szybkiego bicia bębnów z gitarą elektryczną a później przechodzi w odgłos klawiszy. „Beat ekstazy” słychać przez cały czas. Tekst opowiada o „dziewczynach skłonnych do zabawy”, o uczuciach związanych z pełnoletniością oraz o wolności od szkoły. Następny utwór z płyty to utrzymana w średnim tempie kompozycja łącząca pop punk „7 Things”. Piosenka opowiada o siedmiu rzeczach, które Miley nienawidzi w swoim byłym chłopaku. „The Driveway” to energiczna ballada, której tekst dotyczy rozpadu podkreślająca, że „nic nie boli tak jak się coś traci kiedy wiesz, że tego naprawdę nie ma.” Cover Cyndi Lauper „Girls Just Wanna Have Fun” zastępuje nurt reggae w wersji oryginalnej na rock przeplatany brzemieniem pop punku. Tekst opowiada o „pragnieniu uwolnienia jedynego przyjaciela”, przeciążonego pracą dziecięcej gwiazdy. „Full Circle” składa się z kilku pop-rockowych beatów, w jednym z nich Miley kończy wers słowami „oh, oh, oh”. Tekst piosenki opowiada o rozpadniętym związku.
„Fly on the Wall” jest electro-popową kompozycją, składającą się z brzmień gitar elektrycznych z krzykiem w tle. W przeciwieństwie do innych piosenek z "Breakout" Miley ma w tej przetworzony głos. „Bottom of the Ocean” to współczesna ballada, która odzwierciedla „złe uczucie”. W tle można usłyszeć odgłosy szumu oceanu. Piosenka „Wake Up America” dotyczy ochrony środowiska, w której Miley wzywa publiczność by dać Ziemi „po prostu trochę uwagi”. W pierwszej zwrotce przyznaje „nie wiem o co dokładniej chodzi z tym globalnym ociepleniem, ale uważam, że istnieje coś co powinniśmy wszyscy zrobić.” „These Four Walls” to energiczna ballada mocno akcentowana gatunkiem country z brzękliwym śpiewem, a tekst opowiada wewnętrznej relacji. „Simple Song” mówi o momencie osiągnięcia pełnoletniości, gdzie osoba „nie może nic powiedzieć, w jaki sposób znalazła się w górze, a w jaki w dole”, czuje ona potrzebę odizolowania siebie. W „Goodbye” wokal Miley jest bardziej „dorosły” połączony z „naturalnym brzmieniem akompaniamentu.” W tekście znajduje „proste rzeczy... do czasu gdy [płacz].” „See You Again” (Rock Mafia Remix) do dance-popowa kompozycja uzbrojona w silny wokal z przebłyskami techno. W piosence Miley mówi o poprzednich wydarzeniach i próbie zrehabilitowania się.
Krytyka.
Album otrzymał w większości pozytywne recenzje, zdobywając ocenę 66/100 od Metacritic. Heather Phares z AllMusic skomentowała, że tytuł "Breakout" wyraża „miły cel”, chociaż muzyka wcale się nie różni drastycznie od Hannah Montany, dodając „jedynie kilka piosenek ucieka od Montany”. Podsumowała, że „nic nie jest dziełem przypadku” „nawet jeśli piosenki są podobne do divy pop [Avril Lavigne i Britney Spears], one dostarczają wskazówek co do Miley. I chociaż "Breakout" nie jest takim przełomem jakim mógłby być, to wciąż przesuwa Miley do swojej tożsamości, z dala od Montany.” Kerri Mason z Billboardu napisała „choć płyta jest nadal dla nieletnich, to dla dużych dzieci też” i pochwaliła Cyrus za bycie „urodzoną gwiazdą.” Sarah Rodman z The Boston Globe jest zadowolona, że „stara się podobać większości przez większość czasu.” Podsumowała „Z "Breakout" dokonała wyboru od zerwania z błyszczącego, szczęśliwego charakteru Hannah Montany, ale nie ma za wiele dźwięku, dzięki któremu fani uznają, że często to robi.” Chris William z Entertainment Weekly odznaczył płytę stopniem B zauważając, że w pierwszej połowie album jest „zabawny”, a w drugiej jest bardziej dojrzały, ze „zbyt ciężkimi balladami” tak jak Miley obiecała. Miakel Wood z Los Angeles Times napisał, że mało prawdopodobne jest to, że "Breakout" będzie w przyszłości pokazywane w wersji 3-D, redaktor był niezadowolony, jednak rzadko on pasjonuje zbyt młody wiek.”
Ben Ratliff z The New York Times uważa, że „próba uwolnienia się od Hannah Montany jest zbyt słaba, jednak dążyła do celu z determinacją i „zbyt szarymi myślami”. Kontynuował „Ona odpręża się na bardzo monotonnych piosenkach, o byciu kapitanem statku... Teksty są momentami straszne – zbyt realistyczne jak na myśli nastolatka – ale najlepsze z nich przekazują żądaną wiadomość... To jest nijaki album, z dwoma lub trzema mocnymi singlami.” Josh Timmermann z PopMatters wierzy, że "Breakout" jest „po prostu ok. teen popowym zapisem ze słyszalnymi aspiracjami pisarki- piosenkarki. Niewątpliwie to silniejszy zbiór piosenek niż mamusie i tatusiowie z zadartymi nosami... prawdopodobnie oczekujący.” Sal Cinquemani ze Slant Magazine oceniła album na dwa i pół gwiazdki na pięć, była rozczarowana i uznała piosenki na „nie godne kontynuacji” po „See You Again”. Podsumowała „Dla teen-popu twoje dziecko mogło zrobić gorzej. Wiesz, jak Avril [Lavigne].” Mordechai Shinefield z The Village Voice pisała „jej teksty nie dogoniły jeszcze jej głosu, które mam nadzieję że dogonią. Ona ma rzadki talent; tylko czekać aż dorośnie.” Ash Dosanjh z Yahoo! Music dał siedem gwiazdek na dziesięć, mówiąc o albumie Cyrus jako o idealnym amerykańskim śnie, „połączenie ciężkiej pracy, dobrego życia chrześcijańskiego i nie-nudnego popu.”
Sukces komercyjny.
Album osiągnął 1. na Billboard 200, stając się trzecim albumem Cyrus, łącznie z Hannah Montaną, który zadebiutował na szczycie w Ameryce. Sprzedał się w 371.000 egzemplarzy, stając się czwartym albumem o największej sprzedaży w 2008 roku. W następnym tygodniu spadł na drugą pozycją, ze sprzedażą 163.000 kopii. "Breakout" w sumie spędził czterdzieści osiem tygodni na Billboard 200. Zdobył platynę, dzięki milionowej sprzedaży przez RIAA. Zgodnie z Nielsen SoundScan płyta sprzedała się w nakładzie 1.500.000 od momentu wydania. Dzięki sprzedaży 27.000 kopii album osiągnął pozycję pierwszą w Kanadzie na dwa tygodnie 8 sierpnia 2008 roku.
W tygodniu kończącym się 14 września 2008 roku album znalazł się na pozycji drugiej w Australii, w następnym tygodniu wspiął się o oczko w górę, gdzie pozostał przez tydzień. Album uzyskał status złotej płyty przez Australia Recording Industry Association (ARIA), ze sprzedażą 35.000 kopii. 8 września 2008 roku album zadebiutował na pozycji czwartej w Nowej Zelandii, a 13 października 2008 roku osiągnął miejsce drugie przez dwa tygodnie. Album zdobył certyfikaty platyny przez RIANZ, dzięki 15.000 kupionych płyt. W Japonii "Breakout" uplasował się na pozycji dziesiątej.
13 września 2008 roku płyta osiągnęła pozycję dziesiątą na UK Album Chart, stając się pierwszym i jedynym albumem w pierwszej dziesiątce w tym kraju. Ponadto zdobyła platynę przez British Phonographic Industry (BPI) ze sprzedażą 300.000 kopii. W Irlandii płyta znalazła się na pozycji jedenastym, osiągnęła platynę przez Irish Recorded Music Association IRMA, dzięki sprzedaży 15.000 egzemplarzy. W Europie album osiągnął pozycję dwudziestą ósmą na European Top 100 Albums, w Austrii na Ö3 Austria Top 40 miejsce dwunaste, we Włoszech szóstą na Federazione Industria Musicale Italiana, a w Niemczech szesnastą na Media Control Charts. W Hiszpanii 21 września 2008 roku "Breakout" zadebiutował na dwudziestej szóstej pozycji na Productores de Música de España, a po dwudziestu sześciu tygodniach znalazł się na pozycji siódmej. Album osiągnął status złotej płyty na Productores de Música de España (PROMUSICAE), ze sprzedażą 30.000 kopii. Płyta zadebiutowała także w pierwszej dziewiątce we Finlandii, Norwegii i Polsce.
Single.
„7 Things” został wydany jako pierwszy singiel z "Breakout" 17 czerwca 2008 roku poprzez dystrybucję cyfrową. Po wydaniu piosenki media zarzuciły, że piosenka jest o Nicku Jonasie, Miley ani nie potwierdziła, ani nie zaprzeczyła tym informacjom. Utwór otrzymał mieszane recenzje, niektórzy porównywali go do piosenek Avril Lavigne. „7 Things” cieszył się sławą na całym świecie, zdobywając miejsce w pierwszej dziesiątce w Australii, Japonii, Norwegii i Stanach Zjednoczonych. Singiel pokrył się złotem przez ARIA. Do piosenki nagrano teledysk, wyreżyserowany przez Bretta Ratnera, w którym Miley śpiewa wraz z zespołem oraz nastolatkami.
„See You Again” (Rock Mafia Remix) został wydany 21 sierpnia 2008 roku jako drugi singiel z "Breakout", tylko w krajach, w których pierwotnej wersji nie wydano. Remix został dobrze przyjęty przez krytyków, dzięki prawidłowemu złączeniu śpiewu i muzyki. Piosenka rozszerzyła sukces pierwszej wersji „See You Again”, znajdując się na listach przebojów w Austrii, Belgii (region Flandrii), Niemczech, Irlandii i Wielkiej Brytanii. „See You Again” (Rock Mafia Remix) otrzymał promocyjny teledysk, pochodzący z występu podczas Disney Channel Games w 2008 roku.
„Fly on the Wall” został wydany jako trzeci i ostatni singiel z albumu 16 lutego 2009 roku. Piosenka otrzymała dobre recenzję za przeciwstawienie się teen popowowi, który dominuje na "Breakout" oraz została okrzyknięta najlepszym utworem z płyty. Kompozycja jednak nie powieliła sukcesu „7 Things” zdobywając szesnaste miejsce na UK Singles Chart. Klip zainspirowany Thrillerem Michaela Jacksona wyreżyserował Philip Andelman. Wideo przedstawia Miley próbującą uciec z podziemnego garażu przez paparazzi.
Promocja.
Miley po raz pierwszy wykonała piosenki z albumu: „Breakout”, „Fly on the Wall” oraz „See You Again” (Rock Mafia Remix) na ceremonii otwarcia Igrzysk Disney Channel 4 maja 2008 roku. Singiel „7 Things” zaśpiewała pierwszy raz 17 maja 2008 roku na Zootopii. Latem tego samego roku promowała album na Good Morning America, The Today Show, rozdaniu Teen Choice Awards i na FNMTV. Cyrus rozpoczęła promocję w Europie na kanale GMTV w Wielkiej Brytanii, we francuskim serialu "Le Grand Journal", i na brytyjskiej edycji The X Factor. Piosenkarka wykonała kilka utworów 24 kwietnia 2009 roku w londyńskim Apple Store. Spektakl ten o tytule "iTunes Live from London" został zarejestrowany i sprzedawany jako live EP przez iTunes Store.
Miley rozpoczęła swoją drugą trasę koncertową Wonder World Tour w celu promowania "Breakout" i "The Time of Our Lives". Tournée zostało ogłoszone w czerwcu 2009 roku wraz z pojawieniem się amerykańskich miejsc koncertów. Trasa jest pierwszą nie powiązaną w żaden sposób z serialową postacią Hannah Montaną. Brytyjskie daty zostały ogłoszone później. W celu uniknięcie zbyt dużych komplikacji ze sprzedawaniem biletów, tak jak to było w trasie Best of Both Worlds Tour bilety były sprzedawane w wersji elektronicznej. Wonder World Tour trwało od września do grudnia 2009 roku.

</doc>
<doc id="1374172" url="https://pl.wikipedia.org/wiki?curid=1374172" title="Synagoga przy ul. Gogola 10 w Połtawie">
Synagoga przy ul. Gogola 10 w Połtawie

Synagoga w Połtawie – żydowska bóżnica mieszcząca się przy ul. Gogola 10 w Połtawie.
Została zbudowana w 1856 roku przy ul. Gogola 10 w ówczesnej dzielnicy żydowskiej. Tuż obok znajdowała się tzw. wielka bóżnica. Architekt nadał jej kształt monumentalnej dwukondygnacyjnej budowli w stylu klasycyzmu. Została zbudowana na planie kwadratu, pokryta masywną kopułą. Elewację ozdobiono korynckimi pilastrami i gzymasami, do dziś widoczne są elementy boniowania.
W 1911 roku budynek spłonął w pożarze, jednak szybko go odbudowano. W czasach radzieckich władze USRR zadecydowały o przekształceniu bóznicy na klub. Podczas okupacji niemieckiej budynek zdewastowali żołnierze niemieccy. Po 1945 roku dokonano jego rekonstrukcji umieszczając w nim filharmonię.

</doc>
<doc id="1374173" url="https://pl.wikipedia.org/wiki?curid=1374173" title="British Rail Class 508">
British Rail Class 508

British Rail Class 508 - typ elektrycznych zespołów trakcyjnych (EZT) wytwarzanych w latach 1979-1983 przez zakłady BREL w Yorku na zlecenie British Rail. Należy do serii 5 typów EZT, zaprojektowanych w 1972 z myślą o obsłudze tras podmiejskich w największych aglomeracjach (pozostałe to Class 313, Class 314, Class 315 i Class 507). Łącznie zbudowano 43 zespoły tego typu. 
Obecnie są one wykorzystywane przez następujących przewoźników:

</doc>
<doc id="1374175" url="https://pl.wikipedia.org/wiki?curid=1374175" title="Obeid Al-Dosari">
Obeid Al-Dosari

Obeid Al-Dosari (arab. عُبيد الدوسري; ur. 2 października 1975 roku) – saudyjski piłkarz występujący na pozycji napastnika.
Kariera klubowa.
Obeid Al-Dosari zawodową karierę rozpoczynał w 1996 roku w zespole Al-Wehda Club Mekka. W debiutanckim sezonie zajął z nim ósme miejsce w saudyjskiej ekstraklasie. Przez cztery sezony spędzone w Al-Wahda FC Al-Dosari nie odnosił żadnych sukcesów i plasował się z zespołem w dolnych rejonach tabeli. Od 2000 roku saudyjski napastnik reprezentował barwy Al-Ahli Dżudda. Grał tam przez pięć lat, po czym zdecydował się podpisać kontrakt z drużyną Damac FC.
Kariera reprezentacyjna.
W 1998 roku Al-Dosari został powołany do 22-osobowej kadry reprezentacji swojego kraju na Mistrzostwa Świata. Na turnieju tym zespół Arabii Saudyjskiej wywalczył tylko jeden punkt i zajął ostatnie miejsce w swojej grupie. Sam Al-Dosari zagrał tylko w przegranym 0:1 spotkaniu przeciwko Danii, kiedy to w 79 minucie zastąpił Sa’ida al-Uwajrana. W 2002 roku Nasser Al-Johar powołał wychowanka Al-Wahda FC do kadry na kolejny mundial. Na boiskach Korei Południowej i Japonii Saudyjczycy ponownie odpadli już w rundzie grupowej. Al-Dosari wystąpił tylko w pojedynku Kamerunem, jednak już w 35 minucie opuścił boisko. Łącznie dla drużyny narodowej zaliczył 98 występów i zdobył 25 bramek.

</doc>
<doc id="1374176" url="https://pl.wikipedia.org/wiki?curid=1374176" title="Atriplicetum littoralis">
Atriplicetum littoralis

Zespół łobody nadbrzeżnej ("Atriplicetum littoralis, Atriplicetum litoralis") – syntakson w randze zespołu budowany przez niemal całkowicie przez psammofita łobodę nadbrzeżną na wybrzeżu morskim. Należy do klasy "Cakiletea maritimae".
Charakterystyka.
Niewielkie, ubogie gatunkowo zbiorowisko pokrywające obszar zbierania się morskiej kidziny - pomiędzy niskim stanem wód letnich a wysokim stanem wód zimowych. Podłoże piaszczyste i przesiąknięte słoną wodą, a ze względu na dużą ilość zebranego detrytusu, bogate w azot. Siedlisko zbyt niestabilne i efemeryczne, by powstała gleba.
Zagrożenia i ochrona.
Zespół na potrzeby inwentaryzacji obszarów Natura 2000 oznaczony jako siedlisko przyrodnicze nr 1210 (kidzina na brzegu morskim).

</doc>
<doc id="1374177" url="https://pl.wikipedia.org/wiki?curid=1374177" title="Obeid Al Dosari">
Obeid Al Dosari



</doc>
<doc id="1374178" url="https://pl.wikipedia.org/wiki?curid=1374178" title="Atriplicetum litoralis">
Atriplicetum litoralis



</doc>
<doc id="1374181" url="https://pl.wikipedia.org/wiki?curid=1374181" title="Zespół łobody nadbrzeżnej">
Zespół łobody nadbrzeżnej



</doc>
<doc id="1374182" url="https://pl.wikipedia.org/wiki?curid=1374182" title="I Killed the Zeitgeist">
I Killed the Zeitgeist

I Killed the Zeitgeist – debiutancki album studyjny Nicky'ego Wire'a, basisty rockowego zespołu Manic Street Preachers. Został wydany 25 września 2006 roku nakładem Red Ink.
Lista utworów.
Wszystkie słowa i muzyka Nicky Wire.

</doc>
<doc id="1374183" url="https://pl.wikipedia.org/wiki?curid=1374183" title="Synagoga Szpitalna w Połtawie">
Synagoga Szpitalna w Połtawie

Synagoga Szpitalna w Połtawie – żydowska bóżnica znajdująca się w Połtawie przy ul. Frunzego 34.
Została zbudowana pod koniec XIX wieku wraz ze szpitalem starozakonnych. Jest budynkiem parterowym, architekt nadał jej kształt „romantycznego modernizmu, z fasadą akcentowaną trzema ryzalitami, zwieńczoną gzymsem i arkadowym fryzem”.
W latach trzydziestych budynek zamknęły władze radzieckie, przekształcają go w warsztat. W czasie okupacji niemieckiej budynek spłonął, jednak po wojnie go odbudowano. Do dzisiaj mieszczą się w nim warsztaty mechaniczne.

</doc>
<doc id="1374185" url="https://pl.wikipedia.org/wiki?curid=1374185" title="Kościół Świętej Trójcy w Warszawie (Śródmieście)">
Kościół Świętej Trójcy w Warszawie (Śródmieście)

Kościół Świętej Trójcy w Warszawie – główny kościół parafii ewangelicko-augsburskiej św. Trójcy znajdujący się na placu Stanisława Małachowskiego 1 w Warszawie.
Historia świątyni.
Ponieważ ustawodawstwo Mazowsza do XVIII wieku nie zezwalało na odprawianie nabożeństw dysydenckich, warszawscy ewangelicy musieli w tym celu jeździć do Węgrowa na Podlasiu.
15 stycznia 1777 ewangelicy otrzymali przywilej królewski zezwalający na budowę kościoła. Spośród trzech projektów (Dominika Merliniego, Jana Chrystiana Kamsetzera i Szymona Zuga) król Stanisław August Poniatowski wybrał projekt Zuga. Inspiracją dla architekta był rzymski Panteon oraz drezdeński kościół Najświętszej Marii Panny. Budynek uzyskał wysokość 58 m, a średnica rotundy 33,4 m. Świątynia górowała nad niską okoliczną zabudową.
Budowę kościoła rozpoczęto 24 kwietnia 1777. Cztery lata później, 30 grudnia 1781 nastąpiło uroczyste otwarcie i poświęcenie świątyni. Kościół ze względu na swe położenie był wówczas najwyższą (58 m) i jedną z najobszerniejszych budowli Warszawy. Oglądanie panoramy miasta i jego okolic stanowiło stałą atrakcję dla przyjezdnych gości i samych warszawiaków. 
W 1825 w kościele odbył się koncert Fryderyka Chopina dla cara Aleksandra I, który przyjechał do Warszawy na obrady Sejmu. Chopin zagrał na niedawno wynalezionym instrumencie – eolomelodikonie. Zachwycony monarcha podarował młodemu muzykowi drogi pierścień z brylantem.
Krzyż kopuły kościoła został przyjęty za punkt główny sieci triangulacyjnej utworzonej dla potrzeb projektowania kanalizacji i wodociągów przez Williama i Williama Heerleina Lindleyów.
Po wybuchu II wojny światowej, w trakcie obrony Warszawy 16 września 1939, kościół został zbombardowany. Po wojnie zniszczenia budynku oszacowano na ok. 70%.
Po zakończeniu wojny, w 1945 powracający ewangelicy przystąpili do odbudowywania swojej świątyni. Plany odbudowy sporządzone przez architekta Teodora Burschego zostały zatwierdzone przez Biuro Odbudowy Stolicy.
Rekonstrukcja odbywała się w latach 1949–1957. 18 listopada 1956 odbyło się pierwsze nabożeństwo.
W 1965 budynek świątyni został wpisany do rejestru zabytków. W 2019 zakończył się remont generalny świątyni.

</doc>
<doc id="1374186" url="https://pl.wikipedia.org/wiki?curid=1374186" title="Synagoga Mołdawskiego w Połtawie">
Synagoga Mołdawskiego w Połtawie

Synagoga Mołdawskiego w Połtawie – żydowska bóżnica znajdująca się w Połtawie.
Została ufundowana w 1873 roku przez kupca I gildii Dawida Mołdawskiego. W czasach sowieckich zamknięta i przekształcona w budynek gospodarczy, przebudowana – w całości zachowała się jedynie fasada zachodnia z elementami neorenesansu i doryckimi pilastrami.

</doc>
<doc id="1374194" url="https://pl.wikipedia.org/wiki?curid=1374194" title="Synagoga chasydów z Chabad-Lubawicz w Połtawie">
Synagoga chasydów z Chabad-Lubawicz w Połtawie

Synagoga chasydów z Chabad-Lubawicz w Połtawie – żydowska bóżnica znajdująca się w Połtawie przy ul. Kujbyszewa.
Została zbudowana w 1870 roku przez połtawskich chasydów. Architekt nadał jej kształt późnego klasycyzmu. Budynek powstał na planie kwadratuelewację zdobią doryckie pilastry.
W czasach radzieckich zamknięta. Obecnie znajduje się w niej siedziba zakładu poligraficznego.

</doc>
<doc id="1374198" url="https://pl.wikipedia.org/wiki?curid=1374198" title="Hołny">
Hołny

Hołny – jezioro w gminie Sejny, powiat sejneński, województwo podlaskie, o powierzchni lustra wody 158,4 ha, zaliczany do II klasy czystości objęty strefą ciszy. Poziomy rzut na lustro wody, przypomina maczugę, ułożoną w linii północ-południe. Akwen przepływowy zaliczany do grupy jezior rynnowych. W klasyfikacji rybackiej należy do grupy leszczowej. Jezioro stanowi dobre łowisko ryb karpiowatych, leszcza i płoci, z ryb drapieżnych dominuje szczupak. Od strony północnej jest połączony ciekiem z jeziora Gaładuś. Odpływ w części południowej w sąsiedztwie wsi Ogrodniki. Akwen leży w całkowitej izolacji od wielkiego przemysłu, przy granicy z Litwą w sąsiedztwie z niszą turystyczną. Brzegi jeziora w 80% są trudno dostępne ponieważ są pokryte zwartą roślinnością brzegową złożoną z trzcin i sitowia. 

</doc>
<doc id="1374202" url="https://pl.wikipedia.org/wiki?curid=1374202" title="Unenlagie">
Unenlagie

Unenlagie (Unenlagiinae) – klad teropodów z grupy maniraptorów (Maniraptora). Jego pozycja filogenetyczna jest niepewna – większość analiz kladystycznych sugeruje przynależność do dromeozaurów (Dromaeosauridae), w 2011 roku Agnolín i Novas – na podstawie przeprowadzonej przez siebie analizy, opartej na zmodyfikowanej macierzy danych z analizy Hu i in. – zasugerowali, że Unenlagiinae (autorzy używali nazwy Unenlagiidae, by podkreślić odrębność tej grupy) są bliżej spokrewnione z ptakami niż z deinonychozaurami (już wcześniej niektórzy autorzy wskazywali na bliższe pokrewieństwo rodzaju "Unenlagia" z ptakami niż z deinonychozaurami). Teorię o ich bliskim pokrewieństwie zdaniem autorów wspierają cechy takie, jak m.in.: kości zębowe z wyraźnie wyodrębnionymi płytami międzyzębowymi, przedpanewkowa część kości biodrowej znacznie dłuższa od zapanewkowej, znacznie oddzielone dystalne końce kości kulszowych czy kość krucza z "acrocoracoideum".
Do Unenlagiinae należą co najmniej cztery rodzaje: "Unenlagia", "Buitreraptor", "Austroraptor" i "Rahonavis", choć ostatni z nich może w rzeczywistości należeć do Aves. Do Unenlagiinae włączano również "Neuquenraptor", jednak bywa on uważany za synonimiczny z unenlagią, a według analizy przeprowadzonej przez Novasa i in. do grupy tej należał również "Shanag".
Kladogram Unenlagiinae według Novasa i współpracowników (2009)

</doc>
<doc id="1374204" url="https://pl.wikipedia.org/wiki?curid=1374204" title="Wibryssy">
Wibryssy



</doc>
<doc id="1374206" url="https://pl.wikipedia.org/wiki?curid=1374206" title="Break My Heart Slowly">
Break My Heart Slowly

Debiutancki singiel basisty i autora tekstów Manic Street Preachers. Wydany 18 września 2006. Piosenka miała premierę podczas audycji Phila Jupitusa w BBC6

</doc>
<doc id="1374207" url="https://pl.wikipedia.org/wiki?curid=1374207" title="Synagoga w Skwyrze">
Synagoga w Skwyrze

Synagoga w Skwyrze – żydowska bóżnica znajdująca się w Skwyrze na Ukrainie.
Została zbudowana w 1711 roku. W latach trzydziestych XX wieku władze Ukraińskiej SRR zamieniły ją w skład ziarna. Za czasów niepodległej Ukrainy przebudowano ją z kolei na szwalnię. 
W wystroju zewnętrznym zachował się podział ścian, kształt okien i fryz arkadowy. 

</doc>
<doc id="1374210" url="https://pl.wikipedia.org/wiki?curid=1374210" title="Brama Jafy">
Brama Jafy

Brama Jafy (hebr.: שער יפו, "Sza'ar Jafo"; arab.: باب الخليل, Bab al-Chalil) – główna brama wejściowa do Starego Miasta Jerozolimy. Jest to jedna z ośmiu bram w murach miejskich. Rozdziela ona wewnątrz Starego Miasta Dzielnicy Chrześcijańskiej na północy od Dzielnicy Ormiańskiej na południu.
Brama jest nazywana bramą do Jafy, ponieważ w przeszłości zaczynała się za nią droga prowadząca do starożytnego portu morskiego Jafa.
Historia.
Brama została wybudowana w 1588 jako brama zygzakowata. Jest ona silnie ufortyfikowana i dodatkowo broniona przez Cytadelę Dawida.
Stara legenda głosiła, że każdy zdobywca Jerozolimy wjedzie do miasta właśnie przez Bramę Jafy. Z tego właśnie powodu, władze tureckie nakazały w 1898 wybicie otworu w murach miejskich na południe od Bramy Jafy. Przez ten nowy otwór do Jerozolimy wjechał cesarz niemiecki Wilhelm II.
W 1908 obok bramy wybudowano wieżę zegarową, która służyła wszystkim żyjącym w okolicy mieszkańcom. Wieża przetrwała jedynie 10 lat, gdyż w 1917 została zburzona przez Brytyjczyków.
11 grudnia 1917 przez Bramę Jafy wjechał do Jerozolimy zwycięski brytyjski generał Edmund Allenby, który następnie wygłosił przemówienie przy stojącej obok Wieży Dawida. Generał Allenby przekroczył granicę miasta pieszo, okazując w ten sposób szacunek dla „świętego miasta”.
Podczas brytyjskiego panowania w Mandacie Palestyny, władze mandatowe wyburzyły wiele budynków sąsiadujących z murami miejskimi Starego Miasta Jerozolimy. Uczyniono to w celu zachowania historycznego wyglądu miasta.
Podczas wojny o niepodległość w 1948 izraelskie oddziały usiłowały przebić się przez Bramę Jafy do Dzielnicy Żydowskiej na Starym Mieście. Po zwycięstwie Jordańczyków, Brama Jafy była zamknięta dla Żydów do 1967, kiedy to po wojnie sześciodniowej Izraelczycy zdobyli miasto.
Religia.
W 2000 przez Bramę Jafy wjechał do miasta papież Jan Paweł II, podczas swojej pielgrzymki jubileuszowej do Ziemi Świętej.
Przez Bramę Jafską wchodzi do Starego Miasta w uroczystym orszaku każdy nowo wybrany Kustosz Ziemi Świętej, najwyższy przełożony franciszkanów sprawujących pieczę nad sanktuariami Palestyny.
Arabowie nazywają ją Bramą Przyjaciela, ze względu na kierunek, w którym udawali się przez nią wyjeżdżający - na południe do Hebronu (Makpela), do miasta, w którym znajduje się grób biblijnego patriarchy Abrahama, nazywanego przez Stary Testament i Nowy Testament "przyjacielem Boga" (por. Iz 41,8c oraz Jk 2,23c).
Turystyka.
Brama jest najlepiej znana przez turystów i najczęściej używana przez mieszkańców miasta. Po prawej stronie, wchodząc od Nowego Miasta, znajdują się: Cytadela Dawida, Christian Information Center oraz niewielki izraelski urząd pocztowy. Przez tę bramę wjeżdżają niektóre izraelskie autobusy komunikacji miejskiej z ortodoksyjnymi żydami udającymi się w kierunku Ściany Płaczu.

</doc>
<doc id="1374212" url="https://pl.wikipedia.org/wiki?curid=1374212" title="Mohsin Harthi">
Mohsin Harthi

Mohsin Harthi (arab. محسن حارثي; ur. 17 lipca 1976 roku) – saudyjski piłkarz występujący na pozycji obrońcy. Obecnie gra w Ohod Madina.
Kariera klubowa.
Mohsin Harthi zawodową karierę rozpoczynał w 1998 roku w zespole Al-Nasr. W debiutanckim sezonie zajął z nim piąte miejsce w saudyjskiej ekstraklasie. Przez cztery sezony spędzone w Al-Nasr Harthi nie odnosił żadnych sukcesów. Jego największym osiągnięciem było zajęcie trzeciej lokaty w ligowej tabeli w latach 2001, 2002 oraz 2003. Sezon 2006/2007 saudyjski piłkarz spędził w zespole Feiha'a. Latem 2007 roku zdecydował się podpisać kontrakt z Ohod Madina.
Kariera reprezentacyjna.
W 2002 roku Nasser Al-Johar powołał Harthiego do 23-osobowej kadry reprezentacji Arabii Saudyjskiej na Mistrzostwa Świata. Na boiskach Korei Południowej i Japonii Saudyjczycy nie zdobyli ani jednego punktu i odpadli już w rundzie grupowej. Na turnieju tym Harthi pełnił rolę rezerwowego i nie wystąpił w żadnym z pojedynków. Łącznie dla drużyny narodowej zaliczył 20 występów i zdobył dwie bramki.

</doc>
<doc id="1374218" url="https://pl.wikipedia.org/wiki?curid=1374218" title="Synagoga w Raszkowie (Mołdawia)">
Synagoga w Raszkowie (Mołdawia)

Synagoga w Raszkowie (Mołdawia) – żydowska bóżnica, której ruiny znajdują się w Raszkowie nad Dniestrem w Mołdawii.
Żydowska bóżnica zbudowana w 1749 roku mieściła się obok kościoła św. Kajetana i cerkwi, w której ślub z księżniczką Roksaną miał brać Tymofiej Chmielnicki, syn Bohdana Chmielnickiego. Przez wielu uważana za najpiękniejszą synagogę na kresach wschodnich RP. Dziś zachowały się tylko ruiny, jednak dalej można oglądać m.in. aron ha-kodesz i zabytkową menorę.

</doc>
<doc id="1374222" url="https://pl.wikipedia.org/wiki?curid=1374222" title="Disneymania">
Disneymania

DisneyMania – pierwsza płyta z serii wydawanej przez Walt Disney Records zawierającej nagrania młodych artystów związanych z firmą Walt Disney. Pierwsza DisneyMania była wydana 17 września 2002 przez Walt Disney Records. Płyta odniosła sukces, zdobywając status złotej płyty w lutym 2003.

</doc>
<doc id="1374224" url="https://pl.wikipedia.org/wiki?curid=1374224" title="KLA">
KLA



</doc>
<doc id="1374226" url="https://pl.wikipedia.org/wiki?curid=1374226" title="Synagoga Starsza w Brahiłowie">
Synagoga Starsza w Brahiłowie

Synagoga Starsza w Brahiłowie – bóżnica zbudowana na przełomie XIX i XX wieku w Brahiłowie na Podolu.
Zbudowany na przełomie XIX i XX stulecia z czerwonej cegły budynek znajduje się w stanie ruiny. W czasach radzieckich synagoga mieściła sklep. Do dziś zachowały się narożne pilastry i obramienia okien.

</doc>
<doc id="1374227" url="https://pl.wikipedia.org/wiki?curid=1374227" title="Üllő">
Üllő

Üllő – miasto na Węgrzech, w Komitacie Pest, w powiecie Monor.

</doc>
<doc id="1374229" url="https://pl.wikipedia.org/wiki?curid=1374229" title="Synagoga Młodsza w Brahiłowie">
Synagoga Młodsza w Brahiłowie

Synagoga Młodsza w Brahiłowie – bóżnica znajdująca się na Ukrainie w Brahiłowie na terenie zamkniętego zakładu przemysłowego.
Została zbudowana na początku XX wieku. Architekt nadał jej kostium historyczny. Jest budynkiem jednopiętrowym, murowanym cegłą o kolorze piaskowym. Na szczycie fasady znajduje się gwiazda Dawida ułożona z cegły o innym kolorze. Zachowało się wiele ozdób: m.in. pilastry, gzymsy, drzwi i obramienia okien.

</doc>
<doc id="1374242" url="https://pl.wikipedia.org/wiki?curid=1374242" title="Fouzi Al-Shehri">
Fouzi Al-Shehri

Fouzi Al-Shehri (arab. فوزي الشهري; ur. 15 maja 1980 roku) – saudyjski piłkarz występujący na pozycji obrońcy. Obecnie gra w Al-Ahli Dżudda.
Kariera klubowa.
Fouzi Al-Shehri zawodową karierę rozpoczynał w 1998 roku w Al-Quadisiya Khobar. Następnie zdecydował się zmienić klub i podpisał kontakt z Al-Ahli Dżudda, barwy którego reprezentował od rozgrywek 2001/02. W debiutanckim sezonie w nowym klubie Al-Shehri zajął z Al-Ahli czwarte miejsce w saudyjskiej ekstraklasie. W 2002 i 2007 roku Saudyjczyk wraz z drużyną zwyciężył w rozgrywkach Crown Prince Cup, w 2000 roku triumfował też w turnieju Gulf Club Champions Cup i sięgnął po Arabską Ligę Mistrzów.
Kariera reprezentacyjna.
W 2002 roku Nasser Al-Johar powołał Al-Shehriego do 23-osobowej kadry reprezentacji Arabii Saudyjskiej na Mistrzostwa Świata. Na boiskach Korei Południowej i Japonii Saudyjczycy nie zdobyli ani jednego punktu i odpadli już w rundzie grupowej. Pierwsze spotkanie turnieju przeciwko Niemcom (0:8) saudyjski obrońca spędził na ławce rezerwowych, jednak w pojedynkach z Kamerunem (0:1) i Irlandią (0:3) rozegrał pełne 90 minut. Były to pierwsze mecze, jakie Al-Shehri rozegrał w drużynie narodowej.

</doc>
<doc id="1374243" url="https://pl.wikipedia.org/wiki?curid=1374243" title="Abony">
Abony

Abony – miasto na Węgrzech, w Komitacie Pest, w powiecie Cegléd.

</doc>
<doc id="1374244" url="https://pl.wikipedia.org/wiki?curid=1374244" title="Fouzi Al Shehri">
Fouzi Al Shehri



</doc>
<doc id="1374246" url="https://pl.wikipedia.org/wiki?curid=1374246" title="Disneymania 2">
Disneymania 2

DisneyMania 2 to druga z serii płyt DisneyMania. Podobnie jak poprzednia płyta DisneyMania 2 również osiągnęła sukces i zdobyła tytuł złotej płyty w listopadzie 2005 roku.

</doc>
<doc id="1374250" url="https://pl.wikipedia.org/wiki?curid=1374250" title="Marta Anna Kalmus">
Marta Anna Kalmus



</doc>
<doc id="1374254" url="https://pl.wikipedia.org/wiki?curid=1374254" title="Sisal">
Sisal

Sisal – miasto portowe w stanie Jukatan w Meksyku. Początkowo główny port Jukatanu, z czasem stracił znaczenie na rzecz miasta Progreso, wybudowanego na wschodzie. Od nazwy miasta wywodzi się nazwa sizalu – włókna wytwarzanego z agawy sizalowej. Miasto położone jest około 53 km na północny zachód od miasta Mérida, stolicy stanu.
Historia.
Miasto Sisal założenie zostało w 1811 roku, gdy zarządcy Méridy złożyli petycję do króla Hiszpanii, w której zwrócili uwagę na dużą odległość ze stolicy Jukatanu do miasta Campeche, które dotychczas pełniło rolę głównego portu. Miasto gwałtownie się rozwijało i w 1845 roku wartość towarów przez nie przepływających była dwukrotnie wyższa niż wcześniej w Campeche. Wraz z rozwojem pobliskiego miasta Progreso, Sisal utracił jednak znaczenie i stał się niewielką wioską rybacko-turystyczną.
W grudniu 2006 roku gubernator stanu Jukatan Patricio Patrón Laviada poinformował, że władze stanowe planują przywrócenie miastu świetności i przekształcenie go w centrum turystyczne.

</doc>
<doc id="1374255" url="https://pl.wikipedia.org/wiki?curid=1374255" title="Nikola Karaklajić">
Nikola Karaklajić

Nikola Karaklajić, cyr. Никола Караклајић (ur. 24 lutego 1926 w Belgradzie, zm. 16 grudnia 2008 tamże) – serbski szachista, mistrz międzynarodowy od 1955 roku.
Kariera szachowa.
Wielokrotnie startował w finałach indywidualnych mistrzostw Jugosławii, największy sukces odnosząc w 1955 r. w Nowym Sadzie, gdzie zdobył tytuł mistrza kraju. Dzięki temu sukcesowi zakwalifikował się w 1956 r. do drużyny olimpijskiej, która w Moskwie zajęła II m. W 1957 r. ponownie wystąpił w reprezentacji kraju, zdobywając w Wiedniu srebrny medal drużynowych mistrzostw Europy, podzielił również II m. (za Svetozarem Gligoriciem, wspólnie z Borislavem Ivkovem i Petarem Trifunoviciem) w finale mistrzostw Jugosławii, rozegranym w Somborze.
Do największych jego sukcesów na arenie międzynarodowej należą m.in.:
Najwyższy ranking w swojej karierze osiągnął 1 lipca 1971 r., z wynikiem 2490 punktów dzielił wówczas 83-95. miejsce na światowej liście FIDE (jednocześnie dzieląc 8-13. miejsce wśród jugosłowiańskich szachistów).

</doc>
<doc id="1374256" url="https://pl.wikipedia.org/wiki?curid=1374256" title="Adony">
Adony

Adony – miasto na Węgrzech, w Komitacie Fejér, w powiecie Adony.

</doc>
<doc id="1374260" url="https://pl.wikipedia.org/wiki?curid=1374260" title="Aristide Bruant">
Aristide Bruant

Aristide Bruant (ur. 6 maja 1851, zm. 10 lutego 1925) – francuski piosenkarz, twórca kabaretowy, komediant oraz właściciel klubu nocnego. Najbardziej rozpoznawalnym wizerunkiem Bruanta, była jego podobizna w czerwonym szaliku oraz czarnym kapeluszu na plakacie zaprojektowanym przez Henri de Toulouse-Lautreca.
Życiorys.
Aristide urodził się w 1851 roku w Courtenay jako Louis Armand Aristide Bruant. Po śmierci ojca w 1866 roku, Aristide opuścił rodzinny dom w poszukiwaniu zatrudnienia. W jego poszukiwaniu dotarł na Montmartre, dzielnicę Paryża. Tam zamieszkał wśród klasy robotniczej. Jednakże ze względu że Montmartre była dzielnicą artystów, Aristide z łatwością mógł ujawnić swój talent w jednym z kabaretów, teatrów lub barów. W jednym z podrzędnych lokali dostrzegł go Jules Jouy, lewicowy publicysta, autor satyrycznych piosenek politycznych, bywalec kabaretu Le Chat Noir, do którego to przyprowadził śpiewającego własne teksty Aristida.
Po niedługim czasie artysta ten stał się trubadurem ulicznic i rzezimieszków. W żargonie paryskich przedmieść, "argot", śpiewał pełne współczucia pieśni o upokarzanych biedakach, żołnierzach z kompanii karnych, prostytutkach, tułaczach. Jednocześnie pełne gniewu słowa kierował przeciwko mieszczańskiej publiczności.Występował w słynnym czerwonym szalu i czarnym kapeluszu, co zainspirowało Henri de Toulouse-Lautreca do stworzenia plakatu promującego występ Aristide właśnie w jego tradycyjnym ubiorze. Wraz z rozwijającym się talentem Aristide szybko stał się jedną z gwiazd Montmartre. Wówczas przyjął on przydomek artystyczny Aristide Bruant.
W 1885 roku Aristide otworzył własny klub działający pod nazwą "Le Mirliton" w którym odgrywał role właściciela jak i sporadycznie występował w nim jako piosenkarz. Jako znany mistrz ceremonii, Aristide był często zapraszany na liczne bankiety w których występował jako komediant. 
Aristide Bruant zmarł w 1925 roku w Paryżu w wieku 74 lat. Jego ciało skremowano i pochowano na cmentarzu niedaleko rodzinnego Courtenay.

</doc>
<doc id="1374264" url="https://pl.wikipedia.org/wiki?curid=1374264" title="Wspólnotowy Serwis Informacyjny Badań i Rozwoju">
Wspólnotowy Serwis Informacyjny Badań i Rozwoju



</doc>
<doc id="1374265" url="https://pl.wikipedia.org/wiki?curid=1374265" title="Chełmce (gmina)">
Chełmce (gmina)

Chełmce – dawna gmina wiejska istniejąca w latach 1934–1954 i 1973–1976 w woj. poznańskim/woj. pomorskim/woj. bydgoskim (dzisiejsze woj. kujawsko-pomorskie). Siedzibą władz gminy były Chełmce.
Gmina zbiorowa Chełmce została utworzona 1 sierpnia 1934 roku w powiecie mogileńskim w woj. poznańskim z dotychczasowych jednostkowych gmin wiejskich: Chełmce, Chełmiczki, Gocanowo, Jerzyce, Kicko, Łabędzin, Morgi, Orpikowo, Rusinowo, Witowice, Zaborowo i Złotowo (oraz z obszarów dworskich położonych na tych terenach lecz nie wchodzących w skład gmin). 1 kwietnia 1938 gmina została przyłączona do woj. pomorskiego, gdzie weszła w skład powiatu inowrocławskiego (przeniesionego równocześnie "w całości" z woj. poznańskiego do pomorskiego). 6 lipca 1950 roku zmieniono nazwę woj. pomorskiego na bydgoskie.
Według stanu z dnia 1 lipca 1952 roku gmina składała się z 16 gromad: Brześć, Chełmce, Chełmiczki, Głębokie, Gocanowo, Gocanówko, Jerzyce, Karsk, Kicko, Kobylnica, Łabędzin, Ostrowo n. Gopłem, Ostrówek, Popowo, Rusinowo i Złotowo. Jednostka została zniesiona 29 września 1954 roku wraz z reformą wprowadzającą gromady w miejsce gmin.
Gminę Chełmce przywrócono w powiecie inowrocławskim, w woj. bydgoskim wraz z reaktywowaniem gmin z dniem 1 stycznia 1973 roku. 1 czerwca 1975 roku gmina znalazła się w nowo utworzonym („małym”) woj. bydgoskim. 15 stycznia 1976 roku gmina została zniesiona przez połączenie jej terenów z dotychczasową gminą Kruszwica w nową gminę Kruszwica.

</doc>
<doc id="1374266" url="https://pl.wikipedia.org/wiki?curid=1374266" title="Community Research and Development Information Service">
Community Research and Development Information Service



</doc>
<doc id="1374270" url="https://pl.wikipedia.org/wiki?curid=1374270" title="Gębice (gmina)">
Gębice (gmina)

Gębice – dawna gmina wiejska istniejąca w latach 1934–1954 i 1973–1976 w woj. poznańskim/bydgoskim (dzisiejsze woj. kujawsko-pomorskie). Siedzibą władz gminy były Gębice (do 1934 miasto).
Gmina zbiorowa Gębice została utworzona 1 sierpnia 1934 roku w powiecie mogileńskim w woj. poznańskim z dotychczasowych jednostkowych gmin wiejskich: Dzierzążno, Gałczynek, Gębice (do 1934 gmina miejska), Gozdanin, Kamieniec, Kamionek, Kwieciszewo, Linowiec, Łosośniki, Myślątkowo, Orchowiec, Orchowo, Orchówko, Ostrówek, Płaczkówko, Procyń, Rękawczynek, Różanna, Siedluchno, Szydłowiec, Wasilewko i Wólka Orchowska (oraz z obszarów dworskich położonych na tych terenach lecz nie wchodzących w skład gmin). 
Po wojnie gmina zachowała przynależność administracyjną. 6 lipca 1950 roku gmina Gębice wraz z powiatem mogileńskim została przyłączona do woj. bydgoskiego (które równocześnie zmieniło nazwę z "pomorskiego" na "bydgoskie"). Według stanu z dnia 1 lipca 1952 roku gmina składała się z 22 gromad: Czerniak, Dzierzążno, Gałczynek, Gębice, Gozdanin, Kamieniec, Kamionek, Kwieciszewo, Linowiec, Łosośniki, Marcinkowo, Myślątkowo, Orchowo, Osówiec, Płaczkowo, Procyń, Różanno, Siedluchno, Szydłowo, Szydłówiec, Wasielewko i Wólka Orchowska. Jednostka została zniesiona 29 września 1954 roku wraz z reformą wprowadzającą gromady w miejsce gmin. 
Gminę Gębice przywrócono w powiecie mogileńskim, w woj. bydgoskim wraz z reaktywowaniem gmin z dniem 1 stycznia 1973 roku. 1 czerwca 1975 roku gmina znalazła się w nowo utworzonym („małym”) woj. bydgoskim. 15 stycznia 1976 roku gmina została zniesiona przez połączenie jej terenów z dotychczasową gminą Mogilno w nową gminę Mogilno.

</doc>
<doc id="1374272" url="https://pl.wikipedia.org/wiki?curid=1374272" title="Ogorzeliny (gmina)">
Ogorzeliny (gmina)

Ogorzeliny – dawna gmina wiejska istniejąca w latach 1973–1976 w woj. bydgoskim (dzisiejsze woj. pomorskie). Siedzibą władz gminy były Ogorzeliny.
Gmina Ogorzeliny została utworzona w dniu 1 stycznia 1973 roku w powiecie chojnickim w woj. bydgoskim. 1 czerwca 1975 roku gmina znalazła się w nowo utworzonym mniejszym woj. bydgoskim.
15 stycznia 1976 roku gmina została zniesiona a jej obszar włączony do gmin Chojnice i Kamień Krajeński.
Zobacz też.
Gmina Chojnice

</doc>
<doc id="1374286" url="https://pl.wikipedia.org/wiki?curid=1374286" title="Traa Daniels">
Traa Daniels

Mark "Traa" Daniels (ur. 30 grudnia 1970) – amerykański muzyk rockowy, gitarzysta basowy zespołu P.O.D.
Traa (wymawiane Trey) gra na pięciostrunowym Warwick (Dolphin i Thumb).
Daniels został członkiem P.O.D. w 1994 roku, od tego czasu zespół wydał dziesięć albumów – "Snuff the Punk", "Brown", "Payable on Death Live", "The Fundamental Elements of Southtown", "Satellite", "Payable on Death", "Testify", "", "When Angels &amp; Serpents Dance" i "Rhapsody Originals".

</doc>
<doc id="1374288" url="https://pl.wikipedia.org/wiki?curid=1374288" title="Racot (gmina)">
Racot (gmina)

Racot – dawna gmina wiejska istniejąca w latach 1934–1954 i 1973–1976 w woj. poznańskim i leszczyńskim (dzisiejsze woj. wielkopolskie). Siedzibą władz gminy był Racot.
Gmina zbiorowa Racot została utworzona 1 sierpnia 1934 roku w powiecie kościańskim w woj. poznańskim z dotychczasowych jednostkowych gmin wiejskich: Darnowo, Gorzyce, Gryżyna, Januszewo, Katarzynin, Racot, Spytkówki, Witkówki, Wławie i Wyskoć (oraz z obszarów dworskich położonych na tych terenach lecz nie wchodzących w skład gmin). 
Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 13 gromad: Choryń, Darnowo, Dębiec Nowy, Gołębin Stary, Gorzyce, Gryżyna, Januszewo, Katarzynin, Osiek, Racot, Spytkówki, Witkówki, Wławie i Wyskoć. Jednostka została zniesiona 29 września 1954 roku wraz z reformą wprowadzającą gromady w miejsce gmin. 
Gminę przywrócono w powiecie kościańskim, w woj. poznańskim wraz z reaktywowaniem gmin z dniem 1 stycznia 1973 roku. 1 czerwca 1975 roku gmina znalazła się w nowo utworzonym woj. leszczyńskim. 15 stycznia 1976 roku gmina została zniesiona przez połączenie z dotychczasową gminą Kościan w nową gminę Kościan.

</doc>
<doc id="1374289" url="https://pl.wikipedia.org/wiki?curid=1374289" title="Rytel (gmina)">
Rytel (gmina)

Rytel – dawna gmina wiejska istniejąca w latach 1934–1954 i 1973–1976 w woj. pomorskim/bydgoskim (dzisiejsze woj. pomorskie). Siedzibą władz gminy był Rytel.
Gmina zbiorowa Rytel została utworzona 1 sierpnia 1934 roku w powiecie chojnickim w woj. pomorskim z dotychczasowych jednostkowych gmin wiejskich: Klonia (główna część), Rytel, Zapędowo i Nowa Cerkiew Królewska (część) oraz z obszarów dworskich położonych na tych terenach lecz nie wchodzących w skład gmin. 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 6 gromad: Jeziorki, Klonia, Rytel, Sternowo, Zapędowo i Żukowo. Gmina została zniesiona 29 września 1954 roku wraz z reformą wprowadzającą gromady w miejsce gmin.
Gminę Rytel przywrócono w powiecie chojnickim, w woj. bydgoskim wraz z reaktywowaniem gmin z dniem 1 stycznia 1973 roku. 1 czerwca 1975 roku gmina znalazła się w nowo utworzonym („małym”) woj. bydgoskim. 15 stycznia 1976 roku gmina została zniesiona, a jej obszar włączony do gmin Chojnice i Czersk.
W 2017 mieszkańcy sołectwa Rytel podjęli inicjatywę zmierzającą do reaktywowania gminy.

</doc>
<doc id="1374293" url="https://pl.wikipedia.org/wiki?curid=1374293" title="Sztuczne cieki">
Sztuczne cieki

Cieki sztuczne umownie dzieli się na:

</doc>
<doc id="1374294" url="https://pl.wikipedia.org/wiki?curid=1374294" title="Stare Bojanowo (gmina)">
Stare Bojanowo (gmina)

Stare Bojanowo (do 1948 "Bojanowo Stare") – dawna gmina wiejska istniejąca w latach 1934–1954 i 1973–1976 w woj. poznańskim i leszczyńskim (dzisiejsze woj. wielkopolskie). Siedzibą gminy było Stare Bojanowo (do 1948 "Bojanowo Stare").
Gmina zbiorowa Stare Bojanowo została utworzona 1 sierpnia 1934 roku w powiecie kościańskim w woj. poznańskim z dotychczasowych jednostkowych gmin wiejskich: Bojanowo Stare, Bruszczewo, Gniewowo, Karmin, Nietążkowo, Olszewo, Przysieka Stara, Robaczyn, Sierpowo, Spławie, Wonieść, Wydorowo, Zygmuntowo i Żydowo (oraz z obszarów dworskich położonych na tych terenach lecz nie wchodzących w skład gmin). 
Po wojnie gmina zachowała przynależność administracyjną. 7 marca 1948 roku zmieniono nazwę siedziby oraz gminy z "Bojanowo Stare" na "Stare Bojanowo". Według stanu z dnia 1 lipca 1952 roku gmina składała się z 16 gromad: Bruszczewo, Gniewowo, Jezierzyce, Karmin, Nietąszkowo, Olszewo, Parsko, Przysieka I, Przysieka II, Robaczyn, Sierpowo, Spławie, Stare Bojanowo, Wonieść, Wydorowo i Zygmuntowo. Jednostka została zniesiona 29 września 1954 roku wraz z reformą wprowadzającą gromady w miejsce gmin. 
Gminę przywrócono w powiecie kościańskim, w woj. poznańskim wraz z reaktywowaniem gmin z dniem 1 stycznia 1973 roku. 1 czerwca 1975 roku gmina znalazła się w nowo utworzonym woj. leszczyńskim. 15 stycznia 1976 roku gmina została zniesiona przez połączenie z dotychczasową gminą Śmigiel w nową gminę Śmigiel.

</doc>
<doc id="1374296" url="https://pl.wikipedia.org/wiki?curid=1374296" title="Serock (gmina w województwie bydgoskim)">
Serock (gmina w województwie bydgoskim)

Serock – dawna gmina wiejska istniejąca w latach 1934-1954 i 1973–1976 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy był Serock.
Gmina zbiorowa Serock została utworzona 1 sierpnia 1934 roku w powiecie świeckim w woj. pomorskim z dotychczasowych jednostkowych gmin wiejskich: Brzeźno, Łowinek (główna część), Nowy Jasiniec, Stary Jasiniec i Serock (oraz z obszarów dworskich położonych na tych terenach lecz nie wchodzących w skład gmin). 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 5 gromad: Brzeźno, Łowinek, Nowy Jasiniec, Serock i Stary Jasiniec. Gmina została zniesiona 29 września 1954 roku wraz z reformą wprowadzającą gromady w miejsce gmin.
Gminę Serock przywrócono w powiecie bydgoskim w woj. bydgoskim, wraz z reaktywowaniem gmin z dniem 1 stycznia 1973 roku. 1 czerwca 1975 roku gmina znalazła się w nowo utworzonym ("małym") woj. bydgoskim. 15 stycznia 1976 roku gmina została zniesiona a jej obszar włączony do gmin Dobrcz, Pruszcz i Koronowo.

</doc>
<doc id="1374301" url="https://pl.wikipedia.org/wiki?curid=1374301" title="Pszonak Wittmanna">
Pszonak Wittmanna

Pszonak Wittmanna ("Erysimum witmannii" Zaw.) – gatunek rośliny należący do rodziny kapustowatych. Endemit karpacki (występuje wyłącznie w Karpatach). W Polsce występuje tylko w Pieninach, wyłącznie na obszarze Pienińskiego Parku Narodowego, najliczniej w Pieninach Centralnych.
Ekologia.
Rośnie w szczelinach skalnych, na wapiennych skałach i usypiskach, zarówno w miejscach słonecznych, jak i zacienionych. W Polsce rośnie w reglu dolnym. W klasyfikacji zbiorowisk roślinnych gatunek charakterystyczny dla zespołu roślinności "Dendranthemo-Seslerietum".
W Pieninach występuje dość licznie i nie jest zagrożony.
Biologia.
Przeważnie jest rośliną dwuletnią, rzadziej byliną. W pierwszym roku wytwarza tylko zimującą różyczkę liściową, w drugim roku kwitnącą łodygę. Po przekwitnieniu przeważnie ginie. Kwitnie obficie od maja do lipca. Jest owadopylny i wytwarza bardzo wiele nasion. Nasiona te wysiane w ogrodzie kiełkowały bardzo dobrze, jednak wyrosłe z nich rośliny rosły zbyt bujnie, pokładały się i gniły, wskutek czego zawiązane nasiona nie dojrzewały. Liczba chromosomów 2n = 14.
Zagrożenia i ochrona.
Umieszczony na polskiej czerwonej liście w kategorii NT (bliski zagrożenia).

</doc>
<doc id="1374302" url="https://pl.wikipedia.org/wiki?curid=1374302" title="Ślesin (gmina w województwie bydgoskim)">
Ślesin (gmina w województwie bydgoskim)

Ślesin – dawna gmina wiejska istniejąca w latach 1934–1954 i 1973–1976 kolejno w woj. poznańskim, woj. pomorskim i w dwu postaciach woj. bydgoskiego (dzisiejsze woj. kujawsko-pomorskie). Siedzibą władz gminy był Ślesin.
Gmina zbiorowa Ślesin została utworzona 1 sierpnia 1934 roku w powiecie bydgoskim w woj. poznańskim z dotychczasowych jednostkowych gmin wiejskich: Gorzeń, Samsieczno, Sicienko, Sitno, Ślesin, Ugoda, Występ i Zawada (oraz z obszarów dworskich położonych na tych terenach lecz nie wchodzących w skład gmin). 1 kwietnia 1938 gmina Ślesin wraz z całym powiatem bydgoskim została przyłączona do woj. pomorskiego.
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 9 gromad: Gorzeń, Gumnowice, Michalin, Potulice, Samsieczno, Strzelewo, Ślesin, Ugoda i Występ. Gmina została zniesiona 29 września 1954 roku wraz z reformą wprowadzającą gromady w miejsce gmin.
Gminę Ślesin przywrócono w powiecie bydgoskim, w woj. bydgoskim wraz z reaktywowaniem gmin z dniem 1 stycznia 1973 roku. 1 czerwca 1975 roku gmina znalazła się w nowo utworzonym („małym”) woj. bydgoskim. 15 stycznia 1976 roku gmina została zniesiona a jej obszar włączony do gmin Mrocza, Sicienko i Nakło nad Notecią.

</doc>
<doc id="1374304" url="https://pl.wikipedia.org/wiki?curid=1374304" title="Bucz (gmina)">
Bucz (gmina)

Bucz – dawna gmina wiejska istniejąca w latach 1934-1954 i 1973–1976 w woj. poznańskim i leszczyńskim (dzisiejsze woj. wielkopolskie). Siedzibą władz gminy był Bucz.
Gmina zbiorowa Bucz została utworzona 1 sierpnia 1934 roku w powiecie kościańskim w woj. poznańskim z dotychczasowych jednostkowych gmin wiejskich: Barchlin, Biskupice Dłużyńskie, Boszkowo, Bucz, Charbielin, Kluczewo, Machcin, Popowo Stare, Poświętno, Sączkowo, Siekówka, Skarzyn i Szczepankowo Nowe (oraz z obszarów dworskich położonych na tych terenach lecz nie wchodzących w skład gmin). 
Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 15 gromad: Barchlin, Biskupice Dłużyńskie, Borek, Boszkowo, Bucz, Charbielin, Kluczewo, Machcin, Popowo Stare, Poświętno, Sączkowo, Siekówko, Skarzyn, Sokołowice i Szczepankowo Nowe. Jednostka została zniesiona 29 września 1954 roku wraz z reformą wprowadzającą gromady w miejsce gmin. 
Jednostkę przywrócono w powiecie kościańskim, w woj. poznańskim wraz z reaktywowaniem gmin z dniem 1 stycznia 1973 roku. 1 czerwca 1975 roku gmina znalazła się w nowo utworzonym woj. leszczyńskim. 15 stycznia 1976 roku gmina została zniesiona przez połączenie z (również znoszoną) gminą Mochy w nową gminę Przemęt.

</doc>
<doc id="1374305" url="https://pl.wikipedia.org/wiki?curid=1374305" title="Erysimum wittmanii">
Erysimum wittmanii



</doc>
<doc id="1374307" url="https://pl.wikipedia.org/wiki?curid=1374307" title="František Jakubec">
František Jakubec

František Jakubec (ur. 12 kwietnia 1956 w Českým Brodzie, zm. 27 maja 2016 w Pradze) – czeski piłkarz grający na pozycji obrońcy.
Kariera klubowa.
W młodości piłkarz grał w klubie Sokol Vyšehořovice oraz Bohemians Praga. Pierwszym profesjonalnym klubem piłkarza był VTJ Karlovy Vary, w którym grał dwa sezony. Następnie przeniósł się do Pragi, gdzie występował w klubie Bohemians Praga. W sumie zagrał w 284 meczach i strzelił 19 bramek. W sezonie 1987/88 grał najpierw w greckim zespole PAE Weria a następnie w szwajcarskim AC Bellinzona. W Bellizonie występował przez dwa sezony i zagrał w 42 meczach. Ze Szwajcarii powrócił do stolicy Czech gdzie przez jeden sezon występował w klubie Bohemians. W wieku 34 lat zakończył karierę piłkarską.
Kariera reprezentacyjna.
W barwach reprezentacji Czechosłowacji zadebiutował 24 marca 1981 w meczu przeciwko Szwajcarii. W 1982 roku znalazł się w składzie na mistrzostwa świata, na których nie rozegrał ani jednego spotkania a jego reprezentacja ostatecznie zajęła 3. miejsce w grupie. Ostatni mecz w reprezentacji rozegrał 10 października 1984 r. przeciwko Malcie. W sumie w reprezentacji wystąpił w 25 meczach przebywając na boisku 2075 minut.

</doc>
<doc id="1374308" url="https://pl.wikipedia.org/wiki?curid=1374308" title="Mochy (gmina)">
Mochy (gmina)

Mochy (do 194? i od 1976 "Przemęt") – dawna gmina wiejska istniejąca w latach 194?-1954 i 1973–1976 w woj. poznańskim i leszczyńskim (dzisiejsze woj. wielkopolskie). Siedzibą władz gminy były Mochy.
Poprzedniczką gminy Mochy była gmina Przemęt, utworzona 1 sierpnia 1934 roku w powiecie wolsztyńskim w woj. poznańskim. Po wojnie gmina Przemęt występuje jeszcze w urzędowym wykazie gmin z 28 lipca 1945, lecz wkrótce przekształcono ją w jej terytorialny odpowiednik – gminę Mochy z siedzibą władz w Mochach.
Według stanu z dnia 1 lipca 1952 roku gmina Mochy składała się z 13 gromad: Błotnica, Górsko, Kaszczor, Mochy, Nowawieś, Osłonin, Perkowo, Przedmieście, Przemęt, Radomierz, Solec, Starkowo i Wieleń Zaobrzański. Gmina została zniesiona 29 września 1954 roku wraz z reformą wprowadzającą gromady w miejsce gmin.
Jednostkę przywrócono w powiecie wolsztyńskim, w woj. poznańskim wraz z reaktywowaniem gmin z dniem 1 stycznia 1973 roku. 1 czerwca 1975 roku gmina znalazła się w nowo utworzonym woj. leszczyńskim. 15 stycznia 1976 roku gmina została zniesiona przez połączenie z (również znoszoną) gminą Bucz w nową (reaktywowaną) gminę Przemęt.

</doc>
<doc id="1374311" url="https://pl.wikipedia.org/wiki?curid=1374311" title="Koziegłówki (gmina)">
Koziegłówki (gmina)

Koziegłówki – dawna gmina wiejska, istniejąca w latach 1919-1954 roku oraz 1973–1976 w woj. kieleckim, śląskim, katowickim, stalinogrodzkim i częstochowskim (dzisiejsze woj. śląskie). Siedzibą gminy były Koziegłówki.
Za Królestwa Polskiego istniała gmina Koziegłowy w powiecie będzińskim w guberni piotrkowskiej z siedzibą w mieście Koziegłowy, stanowiącym odrębną gminę miejską. W związku z pozbawieniem praw miejskich Koziegłów byłe miasto nie zostało włączone do gminy Koziegłowy, lecz do sąsiedniej gminy Rudnik Wielki. Po odzyskaniu przez Polskę niepodległości, Koziegłowy zostały wyodrębnione z gminy Rudnik Wielki jako nowa wiejska gmina Koziegłowy niemal zupełnie w granicach samych Koziegłów. Aby uniknąć dwóch jednostek o tej samej nazwie, dotychczasową (wielowioskową) gminę Koziegłowy przekształcono w gminę Koziegłówki z siedzibą w Koziegłówkach.
Początkowo gmina Koziegłówki należała do powiatu będzińskiego w woj. kieleckim. 1 stycznia 1927 roku gmina weszła w skład nowo utworzonego powiatu zawierciańskiego w tymże województwie. Po wojnie gmina przez bardzo krótki czas zachowała przynależność administracyjną, lecz już 18 sierpnia 1945 roku została wraz z całym powiatem zawierciańskim przyłączona do woj. śląskiego (od 6 lipca 1950 roku pod nazwą "woj. katowickie", a od 9 marca 1953 jako "woj. stalinogrodzkie"). 
1 lipca 1952 roku gmina składała się z 17 gromad: Gliniana Góra, Koclin, Koziegłówki, Krusin, Lgota Górna, Lgota Mokrzesz, Lgota Nadwarcie, Markowice, Miłość, Mysłów, Oczko, Osiek, Postęp, Pustkowie Lgockie, Rzenieszów, Winowno i Wojsławice. Jednostka została zniesiona 29 września 1954 roku wraz z reformą wprowadzającą gromady w miejsce gmin. 
Gmina została reaktywowana 1 stycznia 1973 roku w powiecie myszkowskim w woj. katowickim, tym razem z siedzibą w mieście Koziegłowy. 1 czerwca 1975 roku gmina weszła w skład nowo utworzonego woj. częstochowskiego. 15 stycznia 1976 roku gmina została zniesiona przez połączenie ze znoszoną gminą Pińczyce oraz dotychczasową gminą Koziegłowy w nową gminę Koziegłowy.

</doc>
<doc id="1374315" url="https://pl.wikipedia.org/wiki?curid=1374315" title="William Stanley Haseltine">
William Stanley Haseltine

William Stanley Haseltine (ur. 11 czerwca 1835, zm. 3 lutego 1900) – amerykański malarz pejzażysta, przedstawiciel Hudson River School.
Urodził się w Filadelfii w rodzinie biznesmena, jego matka amatorsko malowała pejzaże. Studiował kolejno na Uniwersytecie Pensylwanii i Harvarda. Naukę zakończył w 1854, w następnym roku miał pierwszą wystawę w Akademii Sztuk Pięknych w Filadelfii. Następnie wyjechał do Europy, mieszkał w Düsseldorfie, w 1857 przeniósł się do Rzymu. Dużo malował i szkicował wędrując po Włoszech.
Po powrocie do Ameryki osiadł w Nowym Jorku, początkowo malował pejzaże na podstawie szkiców wykonanych w czasie pobytu w Europie. Później zainteresował się krajobrazami Nowej Anglii, Rhode Island, Massachusetts i Maine. W 1861 został wybrany pełnym członkiem National Academy of Design.
Po śmierci pierwszej żony w 1864, ożenił się ponownie dwa lata później. W 1867 wyjechał na stałe do Europy i osiedlił się w Rzymie. Od tego czasu zajął się wyłącznie malowaniem europejskich krajobrazów, wiele podróżował m.in. do Francji, Holandii i Niemiec. Zmarł na zapalenie płuc w 1900 r. w Rzymie.

</doc>
<doc id="1374316" url="https://pl.wikipedia.org/wiki?curid=1374316" title="Pińczyce (gmina)">
Pińczyce (gmina)

Pińczyce – dawna gmina wiejska, istniejąca do 1954 roku oraz w latach 1973–1976 w woj. kieleckim, śląskim, katowickim, stalinogrodzkim i częstochowskim (dzisiejsze woj. śląskie). Siedzibą gminy były Pińczyce.
Na początku okresu międzywojennego gmina Pińczyce należała do powiatu będzińskiego w woj. kieleckim. 1 stycznia 1924 roku część obszaru gminy Pińczyce weszła w skład nowej gminy Myszków. 1 stycznia 1927 roku gmina Pińczyce weszła w skład nowo utworzonego powiatu zawierciańskiego w tymże województwie.
Po wojnie gmina przez bardzo krótki czas zachowała przynależność administracyjną, lecz już 18 sierpnia 1945 roku została wraz z całym powiatem zawierciańskim przyłączona do woj. śląskiego (od 6 lipca 1950 roku pod nazwą "woj. katowickie", a od 9 marca 1953 jako "woj. stalinogrodzkie"). 
Według stanu z dnia 1 lipca 1952 roku gmina składała się z 9 gromad: Będusz, Dziewki, Huta Stara, Leśniaki, Nowa Wioska, Pińczyce, Pustkowie-Potasznia, Zabijak i Żelisławice. Jednostka została zniesiona 29 września 1954 roku wraz z reformą wprowadzającą gromady w miejsce gmin. 
Gmina została reaktywowana 1 stycznia 1973 roku w powiecie myszkowskim w woj. katowickim. 1 czerwca 1975 roku gmina weszła w skład nowo utworzonego woj. częstochowskiego. 15 stycznia 1976 roku gmina została zniesiona przez połączenie ze znoszoną gminą Koziegłówki oraz dotychczasową gminą Koziegłowy w nową gminę Koziegłowy.

</doc>
<doc id="1374318" url="https://pl.wikipedia.org/wiki?curid=1374318" title="Czernina (gmina)">
Czernina (gmina)

Czernina – dawna gmina wiejska istniejąca w latach 1945–1954 i 1973–1976 w woj. wrocławskim, a następnie leszczyńskim (obecnie jej teren leży w woj. dolnośląskim i województwie wielkopolskim). Siedzibą władz gminy była Czernina (do 1945 miasto).
Gmina Czernina powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu górowskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 10 gromad: Borszyn Mały, Borszyn Wielki, Czernina, Czernina Dolna, Czernina Górna, Giżyn, Ligota, Strumyk, Sułków i Zaborowice. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego woj. leszczyńskiego. 15 stycznia 1976 gmina została zniesiona a jej obszar włączony do gmin Bojanowo i Góra. Z dniem 1 lipca 1981 sołectwo Sułów Wielki przeniesiono z gminy Bojanowo do gminy Wąsosz. Tym samym po reformie administracyjnej w 1999 roku, leżące na Śląsku sołectwa Czechnów, Giżyn, Sułów Mały i Zaborowice znalazły się w województwie wielkopolskim.
Sołectwa.
Borszyn Wielki • Bronów • Chróścina • Czechnów • Czernina • Czernina Dolna • Czernina Górna • Giżyn • Ligota • Łagiszyn • Nowa Wioska • Polanowo • Radosław • Strumyk • Sułków • Sułów Mały • Sułów Wielki • Witoszyce • Zaborowice
Sąsiednie gminy.
Bojanowo, Góra, Niechlów, Rydzyna, Święciechowa, Wąsosz

</doc>
<doc id="1374323" url="https://pl.wikipedia.org/wiki?curid=1374323" title="Mrzygłód (gmina w województwie częstochowskim)">
Mrzygłód (gmina w województwie częstochowskim)

Mrzygłód – dawna gmina wiejska, istniejąca do 1954 roku oraz w latach 1973–1976 w woj. kieleckim, śląskim, katowickim, stalinogrodzkim i częstochowskim (dzisiejsze woj. śląskie). Siedzibą gminy był Mrzygłód (obecnie dzielnica Myszkowa).
W czasie I wojny światowej (1915 rok) niemieckie władze okupacyjne wyodrębniły z gminy Poręba Mrzygłodzka miasto Mrzygłód, liczące w 1916 roku 4348 mieszkańców (inne miasta wyodrębnione w ten sposób to Czeladź i Zawiercie). Po odzyskaniu niepodległości władze polskie nie uznały jednak formalnie Mrzygłodu za miasto (w przeciwieństwie do Czeladzi i Zawiercia) 7 lutego 1919, a utworzoną przez Niemców jednostkę miejską przekształcono w gminę wiejską Mrzygłód w powiecie będzińskim w woj. kieleckim.
1 stycznia 1927 roku gmina weszła w skład nowo utworzonego powiatu zawierciańskiego w tymże województwie. Po wojnie gmina przez bardzo krótki czas zachowała przynależność administracyjną, lecz już 18 sierpnia 1945 roku została wraz z całym powiatem zawierciańskim przyłączona do woj. śląskiego (od 6 lipca 1950 roku pod nazwą "woj. katowickie", a od 9 marca 1953 jako "woj. stalinogrodzkie"). 
Według stanu z dnia 1 lipca 1952 roku gmina składała się z 5 gromad: Kosowska Niwa, Kręciwilk, Mrzygłód, Mrzygłódka i Nierada. Jednostka została zniesiona 29 września 1954 roku wraz z reformą wprowadzającą gromady w miejsce gmin. 
Gmina została reaktywowana 1 stycznia 1973 roku w powiecie myszkowskim w woj. katowickim. 1 czerwca 1975 roku gmina weszła w skład nowo utworzonego woj. częstochowskiego. 15 stycznia 1976 roku gmina została zniesiona przez połączenie z dotychczasową gminą Włodowice w nową gminę Włodowice, oprócz sołectwa Będusz, które włączono do miasta Myszków.
1 grudnia 1983 z gminy Włodowice wyłączono wsie Kręciwilk, Mrzygłód, Mrzygłódka i Nierada, włączając je do Myszkowa.

</doc>
<doc id="1374324" url="https://pl.wikipedia.org/wiki?curid=1374324" title="Ty mnie trzymasz, ja cię trzymam za bródkę">
Ty mnie trzymasz, ja cię trzymam za bródkę

Ty mnie trzymasz, ja cię trzymam za bródkę - film francuski z 1978 w reżyserii Jeana Yanne'a.

</doc>
<doc id="1374325" url="https://pl.wikipedia.org/wiki?curid=1374325" title="Ostrów (Dolina Drwęcy)">
Ostrów (Dolina Drwęcy)

Ostrów – jezioro położone w Dolinie Drwęcy na wschodnim krańcu miasta Brodnica w województwie kujawsko-pomorskim, w powiecie brodnickim, w gminie Brodnica. 
Jezioro jest zbiornikiem typu wytopiskowego o wysokim stopniu zarastania, powstałym w wyniku wytapiania się brył martwego lodu. Jego wody uchodzą do rzeki Drwęcy. Na jeziorze jest wyspa o pow. 2,5 ha.
Flora i fauna.
Silnie rozwinięta roślinność, pas oczeretów, roślinność podmokła. Występujące ryby to szczupak, okoń, lin, karaś, płoć.

</doc>
<doc id="1374327" url="https://pl.wikipedia.org/wiki?curid=1374327" title="Przybynów (gmina)">
Przybynów (gmina)

Przybynów – dawna gmina wiejska istniejąca w latach 1973–1976 w woj. katowickim, a następnie w woj. częstochowskim (dzisiejsze woj. śląskie). Siedzibą władz gminy był Przybynów.
Gmina została powołana w dniu 1 stycznia 1973 roku w woj. katowickim, w powiecie myszkowskim. 1 czerwca 1975 gmina weszła w skład nowo utworzonego woj. częstochowskiego.
15 stycznia 1976 roku gmina została zniesiona przez połączenie z dotychczasową gminą Żarki w nową gminę Żarki.

</doc>
<doc id="1374328" url="https://pl.wikipedia.org/wiki?curid=1374328" title="One Size Fits All">
One Size Fits All

One Size Fits All – album muzyczny Franka Zappy i zespołu The Mothers of Invention, wydany w 1975.
Spis utworów.
Album zawiera:
Strona A:
Strona B:
Muzycy.
Twórcami albumu są:

</doc>
<doc id="1374330" url="https://pl.wikipedia.org/wiki?curid=1374330" title="Pszonak Wittmana">
Pszonak Wittmana



</doc>
<doc id="1374331" url="https://pl.wikipedia.org/wiki?curid=1374331" title="Franciszek Bartoszek">
Franciszek Bartoszek

Franciszek Józef Bartoszek ps. „Jacek”, „Stefan” (ur. 27 października 1910 w Pieraniu, zm. 14 maja 1943 w Warszawie) – plastyk, członek Polskiej Partii Robotniczej i Gwardii Ludowej.
Życiorys.
W 1937 roku ukończył studia na Akademii Sztuk Pięknych w Warszawie pod kierunkiem Tadeusza Pruszkowskiego i Feliksa Kowarskiego. Członek OMS „Życie”. Był współzałożycielem i jednym z członków działającego w latach 1934–1938 stowarzyszenia plastycznego Czapka Frygijska.
Pod koniec września 1939 roku wyjechał do Lwowa, skąd w końcu 1940 roku przeniósł się do Jasła. Podczas licznych przyjazdów do Warszawy jako antyfaszysta nawiązał kontakt ze Związkiem Walki Wyzwoleńczej (ZWW). W styczniu 1942 roku uzyskał członkostwo PPR. W maju 1942 wyznaczony zastępcą dowódcy grupy specjalnej Sztabu Głównego GL.
17 stycznia 1943 roku osobiście dokonał zamachu na niemiecką restaurację „Mitropa” na Dworcu Głównym. Wspólnie z Janem Strzeszewskim „Wiktorem” organizował akcję na Państwową Wytwórnię Papierów Wartościowych, przeprowadzoną 28 lutego 1943 roku.
W marcu 1943 r. był dowódcą grupy likwidacyjnej, która dokonała skutecznego zamachu na Aleksandra Reszczyńskiego, warszawskiego komendanta policji granatowej. W tym samym miesiącu, po śmierci „Wiktora”, awansował na dowódcę grupy specjalnej i członka Sztabu Głównego GL. Równocześnie pełnił funkcję sekretarza organizacji „Komitet Daru Narodowego”. Zginął 14 maja 1943 roku podczas akcji zbrojnej na Bank „Społem” w Warszawie.
Pośmiertnie został awansowany na podpułkownika i odznaczony Orderem Krzyża Grunwaldu III klasy.
W okresie PRL jego imieniem nazwano doroczną nagrodę plastyczną.
W latach 1964–1990 Franciszek Bartoszek był patronem Poznańskiego Pułku Obrony Terytorialnej w Gnieźnie.

</doc>
<doc id="1374335" url="https://pl.wikipedia.org/wiki?curid=1374335" title="Węglowice (gmina)">
Węglowice (gmina)

Węglowice (do 1868 "Klepaczka") – dawna gmina wiejska, istniejąca w latach 1868-1954 oraz 1973–1976 w woj. kieleckim, katowickim, stalinogrodzkim i częstochowskim (dzisiejsze woj. śląskie). Siedzibą władz gminy były Węglowice.
Gmina Węglowice powstała za Królestwa Polskiego w 1868 roku z obszaru zniesionej gminy Klepaczka. Jednostka należała do powiatu częstochowskiego w guberni piotrkowskiej.
W okresie międzywojennym gmina Węglowice należała do powiatu częstochowskiego w woj. kieleckim. Po wojnie gmina przejściowo zachowała przynależność administracyjną, lecz już 6 lipca 1950 roku została wraz z całym powiatem częstochowskim przyłączona do woj. katowickiego (od 9 marca 1953 pod nazwą "woj. stalinogrodzkie").
1 lipca 1952 roku gmina weszła w skład nowo utworzonego powiatu kłobuckiego. Jednocześnie gmina została mocno okrojona, kiedy duża część jej obszaru weszła w skład nowych gmin: gminy Konopiska (gromada Herby), gminy Wręczyca Wielka (gromady Długi Kąt, Wręczyca Mała i Wręczyca Wielka) i gminy Truskolasy (gromady Klepaczka i Kuleje).
Po owych zmianach (według stanu z 1 lipca 1952 roku) gmina Węglowice składała się z 10 gromad: Bieżeń, Borowe, Bór Zapilski, Cisie, Czarna Wieś, Jezioro, Łebki, Nowiny, Puszczew i Węglowice. Jednostka została zniesiona 29 września 1954 roku wraz z reformą wprowadzającą gromady w miejsce gmin.
Gmina została reaktywowana 1 stycznia 1973 roku w powiecie kłobuckim w woj. katowickim. 1 czerwca 1975 roku gmina weszła w skład nowo utworzonego woj. częstochowskiego. 15 stycznia 1976 roku gmina została zniesiona przez połączenie z dotychczasową gminą Wręczyca Wielka w nową gminę Wręczyca Wielka.

</doc>
<doc id="1374337" url="https://pl.wikipedia.org/wiki?curid=1374337" title="Late of the Pier">
Late of the Pier

Late of the Pier – angielska grupa muzyczna założona w 2005 roku w Castle Donington. Muzyka tego zespołu jest mieszanką indie rocka, elektroniki oraz popu, często nawiązujących do lat 80. Obecnie grupa nagrywa w wytwórni Parlophone Records.
Late of the Pier są porównywani do twórczości takich artystów jak: Gary Numan, Brian Eno, Frank Zappa i Klaxons. Ich debiutancki album zespołu "Fantasy Black Channel" ukazał się 11 sierpnia 2008. 
Historia.
Członkowie zespołu rok po jego utworzeniu zaczynali od udostępniania do ściągania swojego "Zarcorp Demo" za darmo. Ich debiutancki singel "Space and the Woods" został wydany przez Way Out West Records w marcu 2007 roku, wraz z b-sidem "A Heartbeat. A Flicker. A Line" (wcześniej znanym jako "Heartbeat").
Ich drugi singel – "Bathroom Gurgl" został wyprodukowany przez Erola Alkana i ukazał się w Wielkiej Brytanii we wrześniu 2007 roku nakładem Moshi Moshi Records. Został na nim umieszczony b-side "VW". Tak jak poprzedni singel, wydany został w 500 kopiach. Został stworzony remix utworu "Broken", wydany przez francuską wytwórnię Kitsuné Music w kompilacji Kitsune Maison 5. Został on podpisany jako remix Fairy Lights. Jak się okazało, jest to zmieniona wersja piosenki dokonana przez samych Late of the Pier. 
Ich trzeci singel "The Bears Are Coming" ukazał się w wersji 12" i 7". Były one sprzedawane tylko podczas lutowej trasy koncertowej zespołu (2008), przez ich własną wytwórnię Zarcorp. Pojawiła się na nich, jako b-side, wersja demo utworu "Piss Hands".
Czwarty singel z nowymi wersjami piosenek "Space and the Woods" i "Focker" ukazał się 19 maja 2008 roku. Stał się on nagłówkiem dla trasy Levi's Ones To Watch.
Late of the Pier otworzyli w 2007 roku Carling Weekend na scenie NME/Radio One. Wystąpili jako support grup Hadouken! i Soulwax. 2 lipca 2009 roku Late of the Pier po raz pierwszy wystąpił w Polsce w ramach Heineken Open'er Festival. Grali także na pierwszym Underage Festival w kwietniu 2008 roku. Wokalista Saumel Eastgate posiada także poboczny projekt La Priest. Samuel ma na koncie liczne produkcje i stworzył także kilka remixów. Jeden z nich "Engine" został zremiksowany przez Erola Alkana i wydany przez wytwórnię Alkana – Phantasy Sound.
Dyskografia.
Albumy
Single

</doc>
<doc id="1374340" url="https://pl.wikipedia.org/wiki?curid=1374340" title="Linia pokrewieństwa">
Linia pokrewieństwa



</doc>
<doc id="1374341" url="https://pl.wikipedia.org/wiki?curid=1374341" title="Merida (Meksyk)">
Merida (Meksyk)



</doc>
<doc id="1374346" url="https://pl.wikipedia.org/wiki?curid=1374346" title="Psary (gmina w województwie częstochowskim)">
Psary (gmina w województwie częstochowskim)

Psary (do 1954 "Lubsza", od 1976 "Woźniki") – dawna gmina wiejska istniejąca w latach 1973–1976 w woj. katowickim i woj. częstochowskim (dzisiejsze woj. śląskie). Nazwa gminy pochodzi od wsi Psary, lecz siedzibą władz gminy była Lubsza.
Gmina Psary została utworzona 1 stycznia 1973 w powiecie lublinieckim w woj. katowickim. 1 czerwca 1975 gmina weszła w skład nowo utworzonego woj. częstochowskiego.
15 stycznia 1976 roku siedzibę gminy przeniesiono z Lubszy do miasta Woźniki, a nazwę gminy zmieniono na "gmina Woźniki".

</doc>
<doc id="1374347" url="https://pl.wikipedia.org/wiki?curid=1374347" title="Graniastosłup prosty">
Graniastosłup prosty

Graniastosłup prosty – graniastosłup, w którym "krawędzie boczne" są prostopadłe do "podstawy graniastosłupa".
W graniastosłupie prostym wszystkie "ściany boczne" są prostokątami i są one prostopadłe do podstawy.
Graniastosłup prosty, którego podstawą jest n-kąt, określa się jako "graniastosłup prosty n-kątny", np. graniastosłup prosty trójkątny, graniastosłup prosty czworokątny itd.
Graniastosłupem prostym czworokątnym jest np. prostopadłościan.
Wzory.
Przyjęte oznaczenia:

</doc>
<doc id="1374349" url="https://pl.wikipedia.org/wiki?curid=1374349" title="The Sundays">
The Sundays

The Sundays – brytyjska grupa indiepopowa założona w 1987 roku przez gitarzystę Davida Gavurina oraz wokalistkę Harriet Wheeler.
Historia.
Grupa zadebiutowała w 1988 roku w londyńskim klubie Vertigo. Rok później ukazał się pierwszy singel, "Can't Be Sure", trafiając do pierwszej pięćdziesiątki brytyjskiej listy przebojów. W 1990 roku album "Reading, Writing, Arithmetic", który wydany został nakładem Rough Trade, dotarł do czwartego miejsca brytyjskiej listy. Dwa lata później ukazał się drugi album zespołu – "Blind" wydany przez Parlophone, a w 1997 roku trzeci i jednocześnie ostatni – "Static and Silence", nakładem Geffen.
W tym samym roku zespół zakończył działalność.

</doc>
<doc id="1374350" url="https://pl.wikipedia.org/wiki?curid=1374350" title="Nadleśnictwo Opole">
Nadleśnictwo Opole

Nadleśnictwo Opole – jednostka organizacyjna Lasów Państwowych podległa Regionalnej Dyrekcji Lasów Państwowych w Katowicach. Siedzibą nadleśnictwa jest miasto Opole.
Warunki geograficzno-przyrodnicze.
Lasy wchodzące w skład Nadleśnictwa Opole położone są na terenie miasta Opola, powiatu opolskiego (z gminami: Chrząstowice, Dąbrowa, Komprachcice, Niemodlin, Ozimek, Tarnów Opolski, Tułowice i Turawa), a także powiatu brzeskiego (z gminą Lewin Brzeski) oraz oleskiego (z gminą Dobrodzień i Zębowice). Zasięg administracyjny Nadleśnictwa Opole obejmuje 688 km², natomiast powierzchnia gruntów leśnych wynosi 22.828,19 ha.
Nadleśnictwo składa się z 4 obrębów i 13 leśnictw: Obręb Dąbrowa (Leśnictwa: Narok, Dąbrowa, Lipowa), Obręb Grudzice (Leśnictwa: Suchy Bór, Walidrogi, Grotowice), Obręb Krasiejów (Leśnictwa: Dąbrowice, Knieja, Krasiejów, Grodziec), Obręb Zbicko (Leśnictwa: Zawada, Chrząstowice, Dębska Kuźnia).
W ramach Opola i powiatu opolskiego, Nadleśnictwo Opole zajmuje 17 831 ha powierzchni gruntów leśnych, o lesistości 19,5%.
W strukturze udziałów siedlisk leśnych, w całym nadleśnictwie, przeważają siedliska borowe stanowiące 59,5%, następnie lasowe – 38,9% oraz olsy – 1,6%. W większości lasów w Polsce przeważają drzewostany z sosną, jako gatunkiem panującym. Podobna sytuacja występuje na terenie Nadleśnictwa Opole, gdzie udział sosny jest wysoki i wynosi 86,7% powierzchni.
W strukturze wiekowej lasu, w Nadleśnictwie Opole przeważają drzewostany V (81-100lat)i III (41-60lat)klasy wieku, zajmując odpowiednio 30,2% i 25,2% powierzchni oraz 42,1% i 26,9% miąższości zasobów drzewnych. Drzewostany ponad stuletnie zajmują 7,8%
powierzchni, a przypada na nie 11,1% miąższości.
Średnioroczny plan odnowień i zalesień dla całego nadleśnictwa przewiduje 195 ha, natomiast średnioroczny rozmiar pozyskania drewna wynosi ok. 91 tys. m³.
Ochrona przyrody.
W obrębie Nadleśnictwa Opole, na terenie Opola i powiatu opolskiego, znajduje się 5 stawów hodowlanych o łącznej powierzchni 202,64 ha oraz różnorodne formy ochrony przyrody: Rezerwaty Przyrody „Prądy” i „Srebrne Źródła”, Obszary Chronionego Krajobrazu „Bory Niemodlińskie” i „Lasy Stobrawsko-Turawskie”, Stobrawski Park Krajobrazowy, 4 użytki ekologiczne i 13 pomników przyrody.

</doc>
<doc id="1374352" url="https://pl.wikipedia.org/wiki?curid=1374352" title="Borki Wielkie (gmina w województwie częstochowskim)">
Borki Wielkie (gmina w województwie częstochowskim)

Borki Wielkie – dawna gmina wiejska istniejąca w latach 1945–1954 i 1973–1976 w woj. śląskim, opolskim i częstochowskim (dzisiejsze woj. opolskie). Siedzibą władz gminy był Borki Wielkie.
Jako polska jednostka administracyjna gmina Borki Wielkie zaczęła funkcjonować po II wojnie światowej (w grudniu 1945) w powiecie oleskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 4 gromad: Borki Wielkie, Bodzanowice, Bronice i Borki Małe. 6 lipca 1950 zmieniono nazwę woj. śląskiego na "katowickie"; równocześnie gmina Borki Wielkie wraz z całym powiatem oleskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 4 gromad: Bodzanowice, Borki Małe, Borki Wielkie i Broniec. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie; w skład gminy weszły obszary 7 sołectw: Bodzanowice, Borki Małe, Borki Wielkie, Broniec, Kuczoby, Łomnica i Sowczyce.
1 czerwca 1975 gmina weszła w skład nowo utworzonego woj. częstochowskiego.
15 stycznia 1976 gmina została zniesiona, a jej obszar włączony do gmin Olesno (sołectwa: Borki Małe, Borki Wielkie, Broniec, Kuczoby, Łomnica i Sowczyce) i Przystajń (sołectwo Bodzanowice).

</doc>
<doc id="1374354" url="https://pl.wikipedia.org/wiki?curid=1374354" title="Romoty (jezioro)">
Romoty (jezioro)

Romoty – jezioro w woj. warmińsko-mazurskim, w powiecie oleckim, w gminie Olecko, leżące na terenie Pojezierza Ełckiego. Jezioro położone jest około 10 km na zachód od Olecka. Zbiornik od północy i zachody otacza droga wojewódzka nr 655.
Flora i fauna.
Florę stanowią głównie: trzciny, tatarak, pałka wąskolistna, ramienice, grążel żółty, grzybień biały i osoka aloesowata. W wodach jeziora żyją leszcze, płocie, okonie, szczupaki, węgorze, sandacze, wzdręgi i sumy.
Dane morfometryczne.
Powierzchnia zwierciadła wody według różnych źródeł wynosi od 42,5 ha przez 42,7 ha .
Zwierciadło wody położone jest na wysokości 148,2 m n.p.m. lub 148,6 m n.p.m. Średnia głębokość jeziora wynosi 5,7 m, natomiast głębokość maksymalna do 11,6 m.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Romoty". W różnych publikacjach i na wielu mapach topograficznych jezioro to występuje pod nazwą "Romoły", wymieniana jest też oboczna nazwa tego jeziora "Rumity".

</doc>
<doc id="1374356" url="https://pl.wikipedia.org/wiki?curid=1374356" title="Luigi De Agostini">
Luigi De Agostini

Luigi De Agostini (ur. 7 kwietnia 1961 w Udine) – włoski piłkarz. Występował na pozycji obrońcy. Reprezentował swój kraj na Euro 1988, Letnich Igrzyskach Olimpijskich 1988 i Mundialu 1990. W czasie kariery piłkarskiej mierzył 176 cm wzrostu.
Kariera klubowa.
Urodził się w Udine. Swoją zawodową karierę piłkarską rozpoczął w klubie ze swojego miasta, Udinese Calcio, gdzie bardzo rzadko występował. W Serie A zadebiutował dopiero na wiosnę, 23 marca w zremisowanym 0-0 meczu z SSC Napoli. Został więc wypożyczony na jeden rok do klubu z Serie C1 – Trento Calcio 1921. Do Serie A powrócił następnego roku, jednak tym razem grał w F.C. Catanzaro, ponieważ przeniósł się tam z Udinese. W 1986 r. zaczął występować w Hellas Werona. Grał tam w podstawowej jedenastce. Po roku gry w ekipie "Gialloblu" przeszedł do Juventusu. W sezonie 1989/90 jego klub zdobył Puchar UEFA a De Napoli bardzo się do tego przyczynił i w wygranym 3-1 finale z Fiorentiną zdobył jednego gola w 73. minucie spotkania. W tym samym sezonie Juventus zdobył także Puchar Włoch. W 1992 r. przeszedł do Interu Mediolan. W drużynie "Nerazzurri" występował przez jeden rok. W tym czasie rozegrał tam 31 meczów i jeden raz wpisał się na listę strzelców. Ostatnim klubem w jego karierze była Reggiana.
Kariera reprezentacyjna.
W reprezentacji swojego kraju zadebiutował 28 maja 1987 w zremisowanym 0-0 spotkaniu z Norwegią. Rok później został powołany przez selekcjonera Azeglio Viciniego do kadry na Euro. Na tym turnieju Włosi dotarli do półfinału a sam Luigi zdobył gola w grupowym meczu z Danią w 87. minucie meczu. W tym samym roku został też powołany przez Francesco Roccę do kadry na letnie igrzyska olimpijskie, która wówczas odbywała się w Seulu. W 1990 został też powołany przez Viciniego na Mundial. Na tych mistrzostwach "Azzurri" zajęli III miejsce a sam De Agostini wystąpił w pięciu z sześciu spotkań. Łącznie w barwach narodowych rozegrał 36 meczów i 4 razy wpisał się na listę strzelców.
Sukcesy.
Juventus

</doc>
<doc id="1374357" url="https://pl.wikipedia.org/wiki?curid=1374357" title="ARINC">
ARINC

ARINC – Aeronautical Radio, Inc., spółka założona 2 grudnia 1929 r. przez Federal Radio Commission (później pod nazwą Federal Communications Commission) w celu licencjonowania i koordynacji komunikacji radiowej w lotnictwie. Akcje spółki należały do ówczesnych czterech najważniejszych linii lotniczych. Wkrótce spółka wzięła na siebie odpowiedzialność za wszystkie naziemne aeronautyczne radiostacje w celu zapewniania ich zgodności z regulacjami FRC.
Obecnie ARINC skupia następujące spółki zależne lub joint-venture:

</doc>
<doc id="1374359" url="https://pl.wikipedia.org/wiki?curid=1374359" title="Omnium (kolarstwo)">
Omnium (kolarstwo)

Omnium – wielobój w kolarstwie torowym w formacie ustalanym przez UCI.
Omnium włączone zostało do programu mistrzostw świata w 2007 roku, a w programie igrzysk olimpijskich zadebiutowało w Londynie w 2012 roku. 
Przebieg Omnium.
2014-2016.
Od czerwca 2014 do końca 2016 roku, w skład Omnium wchodziło 6 konkurencji:
2017-obecnie.
W 2016 UCI zdecydowała, że druga, czwarta i piąta część zostanie wykreślona i dodany zostanie wyścig na tempo (ang. "tempo race"). Zmieniono także dystanse w wyścigu punktowym.

</doc>
<doc id="1374371" url="https://pl.wikipedia.org/wiki?curid=1374371" title="Nadleśnictwo Prószków">
Nadleśnictwo Prószków

Nadleśnictwo Prószków - jednostka organizacyjna Lasów Państwowych podległa Regionalnej Dyrekcji Lasów Państwowych w Katowicach. Siedzibą nadleśnictwa jest miejscowość Prószków.
Warunki geograficzno-przyrodnicze.
Lasy Nadleśnictwa Prószków położone są w centralnej części województwa opolskiego. Terytorialnie nadleśnictwo zajmuje obszar 595 km², w zasięgu czterech powiatów: 
Lasy Nadleśnictwa podzielone są na 3 obręby leśne i 12 leśnictw: 
Powierzchnia gruntów leśnych wynosi 17.788,82 ha, natomiast lesistość 28%. Największą powierzchnię spośród siedlisk leśnych zajmują lasy – 78,3%, następnie bory – 21,8% oraz olsy - 0,6%. W strukturze gatunkowej przeważają drzewostany sosnowe, które na terenie Nadleśnictwa Prószków stanowią wysoki odsetek powierzchni wynoszący 82,2%, natomiast spośród gatunków liściastych przeważa dąb, zajmujący 8,2% obszaru nadleśnictwa. Największy udział w strukturze wiekowej stanowią drzewostany III i V klasy wieku, stanowiące odpowiednio 25,0% i 17,2% powierzchni oraz 28,1% i 23,8% miąższości, natomiast drzewostany VI klasy wieku (101-120 lat) i starsze, zajmują powierzchnię 13,5%, co daje 17,7% miąższości zasobów drzewnych. 
Przewidywana średnioroczna wielkość odnowień i zalesień dla Nadleśnictwa Prószków wynosi 173 ha, natomiast pozyskanie drewna na poziomie 79 tys. m³. 
Ochrona przyrody.
W obrębie działalności nadleśnictwa występuje 5 zbiorników wodnych o łącznej powierzchni 8,5 ha oraz obszary objęte ochroną prawną: Rezerwaty Przyrody: Blok, Jeleni Dwór, Jaśkowice i Przysiecz, Obszar Chronionego Krajobrazu Borów Niemodlińskich i użytek ekologiczny Suchy Ług.

</doc>
<doc id="1374372" url="https://pl.wikipedia.org/wiki?curid=1374372" title="Przyczyna Dolna (gmina)">
Przyczyna Dolna (gmina)

Przyczyna Dolna (do 1954 "Wschowa-Północ", od 1976 "Wschowa") – dawna gmina wiejska istniejąca w latach 1973–1976 w woj. zielonogórskim i woj. leszczyńskim). Siedzibą władz gminy była Przyczyna Dolna.
Gmina Przyczyna Dolna została utworzona 1 stycznia 1973 w powiecie wschowskim w woj. zielonogórskim. 1 czerwca 1975 gmina weszła w skład nowo utworzonego woj. leszczyńskiego.
15 stycznia 1976 siedziba gminnych organów władzy i administracji państwowej została przeniesiona do Wschowy z jednoczesną zmianą nazwy gminy na "gmina Wschowa".

</doc>
<doc id="1374375" url="https://pl.wikipedia.org/wiki?curid=1374375" title="Dziecko (rodzina)">
Dziecko (rodzina)



</doc>
<doc id="1374377" url="https://pl.wikipedia.org/wiki?curid=1374377" title="Filipa Perestrello de Moniz">
Filipa Perestrello de Moniz

Filipa Perestrello da Moniz (ur. ok. 1455, zm. 1484) – żona Krzysztofa Kolumba, Portugalka.
Filipa Perestrello da Moniz była córką Isabel Moniz i Bartlome'a Perestreo pochodzącego z włoskiej rodziny z Piacenzy, gubernatora wyspy Porto Santo koło Madera oraz wnuczką żeglarza Gila Moňiza, będącego w służbie Henryka Żeglarza. Została wychowana w klasztorze w Lizbonie. Za Krzysztofa Kolumba wyszła w roku 1479. Początkowo mieszkali u matki Kolumba a następnie w Porto Santo i Maderze. W 1481 roku urodziła syna Diego Colona. Zmarła w 1484 roku. 
Małżeństwo Kolumba z Fillipą pozwoliło mu wejść w środowisko portugalskiej szlachty a w konsekwencji dało możliwość korzystania z portugalskich map niedostępnych dla cudzoziemców oraz dowodzenie portugalskim statkom.

</doc>
<doc id="1374378" url="https://pl.wikipedia.org/wiki?curid=1374378" title="Czamara">
Czamara

Czamara (pers. "dżamera", "czamera", niem. "Tschamare" z arab. "samur" - kożuch) – męskie okrycie wierzchnie pochodzenia węgierskiego, noszone od XVI wieku.
Sięgająca do bioder lub połowy ud w kroju zbliżonym do kontusza, podbijana futrem, z długimi, prostymi, wąskimi rękawami, wykładanym, wąskim, wysokim kołnierzem, ozdobnymi guzikami i szamerunkami. 
W Polsce początkowo noszona przez kanoników i prałatów, od XVIII wieku była szczególnie popularna wśród mieszczan. W XIX w. uważane za polski strój narodowy i patriotyczny.

</doc>
<doc id="1374379" url="https://pl.wikipedia.org/wiki?curid=1374379" title="Matka">
Matka

Matka – kobieta, która jest rodzicem dziecka. 
Matką nazywa się kobietę, która jest związana ze swoimi dziećmi, które mogą, ale nie muszą być jej biologicznym potomstwem. Zatem, w zależności od kontekstu, kobiety mogą być uważane za matki z racji urodzenia lub wychowywania dziecka, dostarczenia komórki jajowej do zapłodnienia, lub jakiejś ich kombinacji. Są to warunki umożliwiające sprecyzowanie pojęcia macierzyństwa lub stanu bycia matką. Kobiety, które należą do trzeciej i pierwszej kategorii, zazwyczaj objęte są pojęciami „rodzona matka” lub „matka biologiczna”, niezależnie od tego, czy dana osoba kontynuuje wychowywanie dziecka. W związku z tym kobieta, która spełnia tylko drugi warunek, może być uznana za matkę adopcyjną, a ta, która spełnia tylko pierwszy lub tylko trzeci warunek, za matkę zastępczą.
W prawie rodzinnym matka jest wstępną krewną pierwszego stopnia w linii prostej, od którego dziecko pochodzi bezpośrednio. W genealogii matkę i dziecko łączy filiacja, a matkę z ojcem łączy koicja. 
W języku potocznym "matką" nazywa się czasem także teściową. Matka wychowująca dzieci z poprzedniego małżeństwa swego męża to macocha.
Biologiczna matka.
Biologiczne macierzyństwo u ludzi, podobnie jak u innych ssaków, następuje, gdy samica zachodzi w ciążę po tym, jak komórka jajowa zostanie zapłodniona. Samica może zajść w ciążę w wyniku stosunku płciowego po rozpoczęciu owulacji. U dobrze odżywianych dziewcząt miesiączka (pierwszy okres menstruacyjny) zwykle ma miejsce około 12 lub 13 roku życia.
Na ogół płód rozwija się z żywej zygoty, co prowadzi do powstania zarodka. Ciąża ma miejsce w macicy kobiety aż do momentu, gdy płód (zakładając, że został donoszony do terminu) jest wystarczająco rozwinięty, by mógł się urodzić. U ludzi, ciąży trwa zazwyczaj około 9 miesięcy, po których kobieta zaczyna rodzić i przynosi na świat dziecko. Jednak nie zawsze tak jest, ponieważ niektóre dzieci rodzą się przedwcześnie, z opóźnieniem lub w przypadku wewnątrzmacicznego obumarcia płodu, nie przeżywają ciąży. 
Silna emocjonalna więź matki z dzieckiem (zob. miłość macierzyńska), związana m.in. z działaniem układu nagrody, powstała w wyniku długiej ewolucji ssaków (w tym człowiekowatych). Zapewnia trwałość rodzin i innych grup społecznych.
Bezdzietność jest stanem nieposiadania dzieci. Bezdzietność może być znacząca z perspektywy osobistej, społecznej lub politycznej. Bezdzietność może być dobrowolną bezdzietnością lub może być mimowolna z uwagi na problemy zdrowotne, lub okoliczności społeczne. 
Niebiologiczna matka.
Słowo „matka” może często odnosić się do kobiety innej niż biologiczny rodzic, zwłaszcza jeśli spełnia ona główną rolę społeczną w wychowaniu dziecka. Zazwyczaj jest to albo matka adopcyjna, albo macocha (biologicznie niespokrewniony partner ojca dziecka).
Matka zastępcza.
Matka zastępcza to kobieta, która rodzi dziecko pochodzące z zapłodnionej komórki jajowej innej kobiety w imieniu pary, która nie jest w stanie urodzić dzieci. Tym samym matka zastępcza nosi i rodzi dziecko, którego nie jest biologiczną matką. Macierzyństwo zastępcze stało się możliwe dzięki postępowi w technologiach reprodukcyjnych, takich jak zapłodnienie in vitro.
Nie wszystkie kobiety, które zachodzą w ciążę poprzez zapłodnienie in vitro, są matkami zastępczymi.
Macierzyństwo w związkach osób tej samej płci.
Możliwość macierzyństwa dla lesbijek i kobiet biseksualnych w związkach homoseksualnych (lub dla kobiet bez partnera) wzrosła w ciągu ostatnich kilku dekad ze względu na rozwój technologiczny. Współczesne rodzicielstwo lesbijek (termin, który nieco wymazuje kwestię biseksualizmu) zaczęło się od kobiet będących w związkach heteroseksualnych, które później identyfikowały się jako lesbijki lub biseksualistki, jako że zmieniające się postawy dawały większą akceptację dla związków nieheteroseksualnych. Innym sposobem na to, aby kobiety te stały się matkami, jest adopcja lub rodzicielstwo zastępcze. Alternatywą jest również możliwość samodzielnego zapłodnienia i klinicznie wspomaganego zapłodnienia od dawcy, czyli formy sztucznego zapłodnienia. Wraz z rozwojem technologii rozrodczości, więcej kobiet, które nie pozostają w związkach heteroseksualnych, stało się matkami poprzez zapłodnienie in vitro.

</doc>
<doc id="1374380" url="https://pl.wikipedia.org/wiki?curid=1374380" title="Sierakowo (gmina)">
Sierakowo (gmina)

Sierakowo (do 1954 i od 1976 "Rawicz") – dawna gmina wiejska istniejąca w latach 1973–1976 w woj. poznańskim a następnie w woj. leszczyńskim (dzisiejsze woj. wielkopolskie). Siedzibą władz gminy było Sierakowo.
Gmina Sierakowo została utworzona w dniu 1 stycznia 1973 roku w powiecie rawickim w woj. poznańskim. 1 czerwca 1975 roku gmina znalazła się w nowo utworzonym woj. leszczyńskim.
15 stycznia 1976 roku siedziba gminnych organów władzy i administracji państwowej została przeniesiona do Rawicza z jednoczesną zmianą nazwy gminy na "gmina Rawicz".

</doc>
<doc id="1374383" url="https://pl.wikipedia.org/wiki?curid=1374383" title="Krzeszów (gmina w województwie jeleniogórskim)">
Krzeszów (gmina w województwie jeleniogórskim)

Krzeszów – dawna gmina wiejska istniejąca w latach 1945–1954 i 1973–1976 w woj. wrocławskim, a następnie jeleniogórskim (dzisiejsze woj. dolnośląskie). Siedzibą władz gminy był Krzeszów.
Gmina Krzeszów powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu kamiennogórskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 4 gromad: Czadrów, Jawiszów, Krzeszów i Lipienica. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego woj. jeleniogórskiego. 15 stycznia 1976 gmina została zniesiona przez połączenie z dotychczasową "gminą Kamienna Góra" w nową gminę Kamienna Góra.

</doc>
<doc id="1374388" url="https://pl.wikipedia.org/wiki?curid=1374388" title="Wołoszka">
Wołoszka

Wołoszka – ubiór wojskowy zwany też krakuską; długi do kolan, wcięty, mający na obu piersiach wzorem ludów zakaukaskich kieszonki na ładunki w postaci tulejek w liczbie 5–7 i więcej.
Wołoszka była m.in. ubiorem piechoty Wojska Polskiego okresu powstania krakowskiego.

</doc>
<doc id="1374389" url="https://pl.wikipedia.org/wiki?curid=1374389" title="I tysiąclecie n.e.">
I tysiąclecie n.e.

I tysiąclecie p.n.e. I tysiąclecie n.e. II tysiąclecie n.e.I wiek II wiek III wiek IV wiek V wiek VI wiek VII wiek VIII wiek IX wiek X wiek
Pierwsze tysiąclecie naszej ery – okres rozpoczynający się według kalendarza juliańskiego 1 stycznia 1 roku i kończący się 31 grudnia 1000 roku. Okres tej rozpoczął jednocześnie naszą erę.
Początek I tysiąclecia n.e. charakteryzował się potęgą cesarstwa rzymskiego. Środkowy okres I tysiąclecia n.e. to stopniowe osłabienie cesarstwa rzymskiego oraz wzrost potęgi chrześcijaństwa (IV w.) i islamu (VII w.). Koniec tego tysiąclecia charakteryzował się głównie najazdami wikingów oraz założeniem dynastii Karolingów.

</doc>
<doc id="1374391" url="https://pl.wikipedia.org/wiki?curid=1374391" title="GSC Game World">
GSC Game World

GSC Game World – ukraińskie studio tworzące gry komputerowe z siedzibą w Kijowie, założone w 1995 roku.
Studio jest twórcą takich gier, jak "", "American Conquest", "Alexander" oraz cyklu "S.T.A.L.K.E.R." Przedsiębiorstwo jest również autorem silnika X-Ray Engine.

</doc>
<doc id="1374392" url="https://pl.wikipedia.org/wiki?curid=1374392" title="ARINC 717">
ARINC 717

ARINC 717 – standard cyfrowej komunikacji używany w awionice samolotu. Urządzeniami korzystającymi ze standardu są rejestratory danych lotu - czarne skrzynki (ang.: "Flight Data Recorder", "FDR") oraz rejestratory szybkiego dostępu (ang.: "Quick Access Recorder", "QAR").
Format danych ARINC 717.
Dane transmitowane poprzez interfejs ARINC 717 mają postać ciągłego strumienia, w którym wyróżnia się ramki, a w nich subramki (ang.: "subframe"). W niektórych implementacjach występują także superramki - logiczne bloki składające się z wielu ramek.
Standardowo każda ramka składa się z czterech subramek, z których każda opisuje dokładnie jedną sekundę lotu. Każda subramka składa się z określonej liczby 12-bitowych słów. Czas trwania transmisji każdej subramki również wynosi jedną sekundę, a zatem prędkość transmisji danych jest ściśle związana z liczbą transmitowanych słów. Standardowe wielkości subramek to 64, 128, 256 i 512 słów. W nowszych samolotach, np. Airbus 380, są to nawet 1024 słowa. Urządzenia dostępne na rynku pozwalają na transmisję słów z zakresu od 64 do 8192 w ramach jednej subramki. W przeliczeniu na prędkość bitową - od 768 do 98304 b/s.
Pierwsze słowo w subramce pełni funkcję synchronizacyjną. Oznacza numer subramki w strumieniu. Superramki tworzy się poprzez wyznaczenie słowa na innej pozycji, które pełni rolę licznika.
W strumieniu nie występują identyfikatory danych, co oznacza konieczność korzystania z zewnętrznego opisu struktury strumienia przy jego dekodowaniu. Struktura zależy od konkretnego typu samolotu oraz wyposażenia i konfiguracji. Stwarza to mnóstwo problemów przy odczytywaniu danych z rejestratorów, dlatego ARINC wprowadził standard 647A ("Flight Recorder Electronic Documentation"), mający na celu ujednolicenie opisu technicznego danych zapisywanych w rejestratorach za pomocą zunifikowanego dokumentu XML.

</doc>
<doc id="1374398" url="https://pl.wikipedia.org/wiki?curid=1374398" title="Kłótno (gmina)">
Kłótno (gmina)

Kłótno (do 1954 i od 1984 "Baruchowo") – dawna gmina wiejska istniejąca w latach 1973–1976 w woj. bydgoskim, a następnie w woj. włocławskim (dzisiejsze woj. kujawsko-pomorskie). Siedzibą gminy było Kłótno.
Gminę Kłótno utworzono 1 stycznia 1973 roku w powiecie włocławskim w woj. bydgoskim. 1 czerwca 1975 gmina weszła w skład nowo utworzonego woj. włocławskiego.
15 stycznia 1976 roku gmina została zniesiona przez połączenie z dotychczasową gminą Kowal w nową gminę Kowal. 1 stycznia 1984 roku z części obszaru gminy Kowal reaktywowano gminę Baruchowo (z m.in. Kłótnem).

</doc>
<doc id="1374399" url="https://pl.wikipedia.org/wiki?curid=1374399" title="Gosławice (gmina w województwie konińskim)">
Gosławice (gmina w województwie konińskim)

Gosławice – dawna gmina wiejska istniejąca do 1954 roku oraz w latach 1973–1976 w woj. łódzkim i poznańskim, a następnie w woj. konińskim (dzisiejsze woj. wielkopolskie). Siedzibą władz gminy były Gosławice (obecnie dzielnica Konina).
W okresie międzywojennym gmina Gosławice należała do powiatu konińskiego w woj. łódzkim. 1 kwietnia 1938 roku gminę wraz z całym powiatem konińskim przeniesiono do woj. poznańskiego.
Po wojnie gmina zachowała przynależność administracyjną. 25 kwietnia 1947 roku część obszaru gminy Gosławice przyłączono do Konina. Według stanu z dnia 1 lipca 1952 roku gmina składała się z 22 gromad: Anielew, Bylew, Chorzeń, Gosławice, Grąblin, Helenów, Honoratka, Izabelin, Kraśnica, Laskówiec, Lichen Stary, Łężyn, Maliniec, Mieczysławów, Międzylesie, Morzysław, Niesłusz, Pątnów, Rudzica, Sokółki, Wola Łaszczowa i Wola Podłężna. Jednostka została zniesiona 29 września 1954 roku wraz z reformą wprowadzającą gromady w miejsce gmin.
Gminę Gosławice reaktywowano 1 stycznia 1973 roku w tymże powiecie i województwie. 1 czerwca 1975 roku jednostka weszła w skład nowo utworzonego woj. konińskiego. 15 stycznia 1976 roku gmina została zniesiona a jej obszar włączony do gmin Kazimierz Biskupi, Kramsk i Ślesin oraz (łącznie z Gosławicami) do miasta Konina.

</doc>
<doc id="1374401" url="https://pl.wikipedia.org/wiki?curid=1374401" title="Świtka">
Świtka

Świtka (z ukr.), siermięga – wierzchnia odzież wieśniacza z grubego materiału, noszona także przez szlachtę zagrodową (zaściankową).
Była okryciem w postaci kurtki z płótna lub sukna o długich rękawach, noszonym przez chłopów polskich na ziemiach wschodnich od XVI do pierwszej połowy XX wieku. Niekiedy utożsamiana z sukmaną. O zróżnicowanej długości, sięgająca do kolan lub połowy ud, była symboliczną oznaką prostoty i biedy.

</doc>
<doc id="1374407" url="https://pl.wikipedia.org/wiki?curid=1374407" title="Nowy Dwór (gmina w województwie włocławskim)">
Nowy Dwór (gmina w województwie włocławskim)

Nowy Dwór (do 1954 i od 1982 "Bytoń") – dawna gmina wiejska istniejąca w latach 1973–1976 w woj. bydgoskim, a następnie w woj. włocławskim (dzisiejsze województwo kujawsko-pomorskie). Siedzibą gminy był Nowy Dwór.
Gminę Nowy Dwór utworzono 1 stycznia 1973 roku w powiecie radziejowskim w woj. bydgoskim Obszar gminy odpowiadał z grubsza obszarowi zniesionej w 1954 roku gminy Bytoń (z siedzibą w Nowym Dworze). 1 czerwca 1975 roku gmina weszła w skład nowo utworzonego woj. włocławskiego.
15 stycznia 1976 roku gmina została zniesiona, a jej tereny przyłączone do gmin Osięciny, Piotrków Kujawski, Radziejów i Topólka. 1 października 1982 z części tych czterech gmin reaktywowano gminę Bytoń (m.in. z Nowym Dworem), która w praktyce odpowiada granicom dawnej gminy Nowy Dwór.

</doc>
<doc id="1374410" url="https://pl.wikipedia.org/wiki?curid=1374410" title="Lampasy">
Lampasy

Lampasy – paski sukna lub jedwabiu kolorowego naszywane po bokach zewnętrznego szwu spodni (pantalonów), głównie mundurowych, rzadziej cywilnych (np. spodnie smokingu) zwykle podwójne lub pojedyncze. 
Lampasy w Wojsku Polskim.
Lampasy Wojska Polskiego II RP:
 lampasy chabrowe posiadał: 4 p.uł., 18 p.uł.,
 lampasy wiśniowe posiadał: 5 p.uł.
 lampasy błękitne posiadał: 6 p.uł.
 lampasy różowe posiadał: 13 p.uł., 26 p.uł.
 lampasy szkarłatne posiadał: 15 p.uł., 25 p.uł.
 lampasy turkusowe posiadał: 21 p.uł.
 lampasy pomarańczowe posiadał: 23 p.uł.
 lampasy amarantowe posiadał: 1 p.uł., 3psk, 7 p.uł., 9 p.uł., 10 p.uł., 12 p.uł., 20 p.uł. 
 lampasy białe posiadał: 2 p.uł., 11 p.uł., 16 p.uł., 19 p.uł., 22 p.uł., 24 p.uł.,
 lampasy żółte posiadał: 3 p.szw., 3 p.uł., 8 p.uł., 14 p. uł., 17 p.uł., 27 p.uł., 9 psk, 10 psk

</doc>
<doc id="1374415" url="https://pl.wikipedia.org/wiki?curid=1374415" title="Wypustki">
Wypustki

Wypustki - wąski pasek tkaniny, odmiennego koloru, wykańczający brzeg ubioru lub wszyty między jego części, dla oznaczenia rodzaju wojsk lub odróżniania formacji.

</doc>
<doc id="1374420" url="https://pl.wikipedia.org/wiki?curid=1374420" title="Rozalia Mierzicka">
Rozalia Mierzicka

Rozalia Mierzicka (ur. 21 listopada 1979 w Toruniu) – prezenterka telewizyjna, aktorka Teatru Nowego w Słupsku oraz Teatru im. C. K. Norwida w Jeleniej Górze (w sezonie 2008/2009). W 2004 ukończyła studia na Wydziale Aktorskim PWST we Wrocławiu. Do 2007 była prezenterką telewizji iTV.
Role teatralne.
W PWST we Wrocławiu:
W Teatrze Nowym w Słupsku:
W Teatrze im. C. K. Norwida w Jeleniej Górze:

</doc>
<doc id="1374421" url="https://pl.wikipedia.org/wiki?curid=1374421" title="Galony">
Galony

Galony - taśma z nici barwnych, srebrnych lub złotych noszona na mundurze lub czapce jako oznaka stopnia, funkcji, ilości lat odbytych w wojsku.

</doc>
<doc id="1374423" url="https://pl.wikipedia.org/wiki?curid=1374423" title="Kredonia">
Kredonia

Kredonia (ang. "ChalkZone", 2002-2008) – amerykański serial animowany, który był emitowany w Polsce w telewizji Nickelodeon.
Fabuła.
Rudy to przeciętny 10-latek, który wszedł w posiadanie niezwykłej rzeczy – magicznej kredy. Za jej pomocą przedostaje się do świata po drugiej stronie tablicy. Cokolwiek narysuje ożywa w kredowym świecie. Sam może do niego wejść i przeżywać niesamowite przygody.
Wersja polska.
Wersja polska: na zlecenie Nicklodeon Polska – Studio Start International PolskaReżyseria: Marek KlimczukDialogi polskie: Dorota Mickiewicz-MorawskaTeksty piosenek: Jakub OsińskiDźwięk i montaż:
Kierownik produkcji: Dorota NyczekW rolach głównych:
W pozostałych rolach:
Piosenki wykonali:
Fragment "„Romea i Julii”" Williama Szekspira w tłumaczeniu Józefa Paszkowskiego 
Odcinki.
W Polsce serial pojawił się po raz pierwszy na kanale Nickelodeon Polska 11 lipca 2008 roku (cały serial).

</doc>
<doc id="1374425" url="https://pl.wikipedia.org/wiki?curid=1374425" title="Objaw Barlowa">
Objaw Barlowa

Objaw Barlowa (manewr Barlowa) – objaw ortopedyczny stanowiący test przesiewowy dysplastycznych lub niestabilnych stawów biodrowych. Polega na wyczuwalnym palcami przemieszczeniu głowy kości udowej dziecka poza panewkę stawu biodrowego. Podczas wykonywania manewru lekarz obejmuje jedną ręką miednicę dziecka, z kciukiem ułożonym na spojeniu łonowym i pozostałymi palcami na kości krzyżowej, a drugą ręką obejmuje udo dziecka, z kciukiem na przyśrodkowej powierzchni uda i pozostałymi palcami w okolicy pośladkowo-krętarzowej. Podobnie jak manewr Ortolaniego rękoczyn ten powinien być wykonywany tylko przez wykwalifikowany personel medyczny. 

</doc>
<doc id="1374429" url="https://pl.wikipedia.org/wiki?curid=1374429" title="Boczów (gmina)">
Boczów (gmina)

Boczów – dawna gmina wiejska istniejąca w latach 1945–1954 i 1973–1976 w woj. poznańskim i zielonogórskim (dzisiejsze woj. lubuskie). Siedzibą władz gminy był Boczów.
Gmina Boczów powstała po II wojnie światowej (1945) na terenie tzw. Ziem Odzyskanych (tzw. III okręg administracyjny – "Pomorze Zachodnie"). 25 września 1945 gmina – jako jednostka administracyjna powiatu rzepińskiego – została powierzona administracji wojewody poznańskiego, po czym z dniem 28 czerwca 1946 została przyłączona do woj. poznańskiego. 6 lipca 1950 gmina wraz z całym powiatem rzepińskim weszła w skład nowo utworzonego woj. zielonogórskiego.
Według stanu z 1 lipca 1952 gmina składała się z 10 gromad: Bielice, Bobrówka, Boczów, Garbicz, Lubin, Lubów, Mierczany, Pniów, Tarnawa i Wystok. Gmina została zniesiona 29 września 1954 wraz z reformą wprowadzającą gromady w miejsce gmin. 
Jednostkę reaktywowano 1 stycznia 1973 w powiecie słubickim w woj. zielonogórskim. 1 czerwca 1975 gmina weszła w skład nowo utworzonego (mniejszego) woj. zielonogórskiego. 15 stycznia 1976 gmina została zniesiona przez połączenie z dotychczasową "gminą Torzym" w nową gminę Torzym.

</doc>
<doc id="1374431" url="https://pl.wikipedia.org/wiki?curid=1374431" title="Borowina (gmina)">
Borowina (gmina)

Borowina – dawna gmina wiejska istniejąca w latach 1945–1954 i 1973–1976 w woj. wrocławskim i woj. zielonogórskim (dzisiejsze woj. lubuskie). Siedzibą władz gminy była Borowina.
Gmina Borowina powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu szprotawskiego – weszła w skład nowo utworzonego woj. wrocławskiego. 6 lipca 1950 gmina wraz z całym powiatem szprotawskim weszła w skład nowo utworzonego woj. zielonogórskiego.
Według stanu z 1 lipca 1952 gmina składała się z 5 gromad: Borowina, Długie, Gościszowice, Siecieborzyce i Witków. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego (mniejszego) woj. zielonogórskiego. 15 stycznia 1976 gmina została zniesiona przez połączenie z dotychczasową "gminą Szprotawa" w nową gminę Szprotawa.

</doc>
<doc id="1374432" url="https://pl.wikipedia.org/wiki?curid=1374432" title="Ciosaniec (gmina)">
Ciosaniec (gmina)

Ciosaniec – dawna gmina wiejska istniejąca w latach 1945–1954 i 1973–1976. Siedzibą władz gminy był Ciosaniec.
Gmina Ciosaniec powstała po II wojnie światowej (1945) na terenie tzw. Ziem Odzyskanych (tzw. II okręg administracyjny – "Dolny Śląsk"). 25 września 1945 gmina – jako jednostka administracyjna powiatu babimojskiego – została powierzona administracji wojewody poznańskiego, po czym z dniem 28 czerwca 1946 została przyłączona do woj. poznańskiego. 6 lipca 1950 gmina wraz z całym powiatem babimojskim weszła w skład nowo utworzonego woj. zielonogórskiego. 1 stycznia 1951 jednostka weszła w skład nowo utworzonego powiatu sulechowskiego.
Według stanu z 1 lipca 1952 gmina składała się z 9 gromad: Bagno, Ciosaniec, Droniki, Łupica, Rudno, Spokojna, Szreniawa, Śmieszkowo i Świętno. Gmina została zniesiona 29 września 1954 wraz z reformą wprowadzającą gromady w miejsce gmin (gromadę Ciosaniec przyłączono 1 stycznia 1955 do powiatu wschowskiego).
Jednostkę reaktywowano 1 stycznia 1973; tym razem weszła ona w skład powiatu wschowskiego w woj. zielonogórskim. 1 czerwca 1975 gmina weszła w skład nowo utworzonego (mniejszego) woj. zielonogórskiego. 15 stycznia 1976 gmina została zniesiona przez połączenie z dotychczasową "gminą Sława" w nową gminę Sława.

</doc>
<doc id="1374433" url="https://pl.wikipedia.org/wiki?curid=1374433" title="Spółka kapitałowa">
Spółka kapitałowa

Spółka kapitałowa – forma prawna organizacji podmiotów gospodarczych, najczęściej wykorzystywana w prowadzeniu dużych przedsiębiorstw, a także w wewnętrznej organizacji grup kapitałowych. W prawie polskim, oprócz spółek kapitałowych, wyróżnia się również spółki osobowe.
Rozwój historyczny.
Źródła współczesnej konstrukcji spółki kapitałowej wiąże się z rozwojem gospodarki kapitalistycznej w Anglii i Niderlandach na przełomie XVI i XVII wieku. Powstawały wówczas podmioty gospodarcze, które szukając kapitału, w zamian za gotówkę oferowały udziały w (przyszłym) zysku, przy czym osoby wpłacające kapitał (udziałowcy) nie miały w zasadzie wpływu na jego późniejsze przeznaczenie.
Charakterystyka.
W konstrukcji jurydycznej spółki kapitałowej można wyróżnić szereg cech:
W prawodawstwach tzw. kontynentalnych (a więc z wyłączeniem krajów anglosaskich) wyróżnia się zwykle dwa typy spółek kapitałowych: z ograniczoną odpowiedzialnością (niem. Gesellschaft mit beschränkter Haftung (GmbH), franc. Société à responsabilité limitée (S.à R.L.), hol. Besloten Vennootschap (B.V.)) oraz akcyjne (niem. Aktiengesellschaft (AG), franc. Société Anonyme (S.A.), hol. Naamloze Vennootschap (N.V.)). Spółki z ograniczoną odpowiedzialnością są formą prawną przewidzianą raczej dla mniejszych przedsiębiorstw oraz spółek celowych, posiadają również pewne elementy typowe dla spółek osobowych. Spółki akcyjne, z założenia przewidziane dla dużych przedsiębiorstw, są bardziej typowymi spółkami kapitałowymi, gdzie elementy spółek osobowych (w zależności od danego prawodawstwa) nie występują wcale, albo w małym natężeniu.
Prawo polskie.
W prawie polskim do kategorii spółek kapitałowych należą, według Kodeksu spółek handlowych, spółki z ograniczoną odpowiedzialnością, proste spółki akcyjne oraz akcyjne. Te typy spółek posiadają szereg cech klasycznych dla konstrukcji spółki kapitałowej, a więc: kapitał zakładowy, osobowość prawną, brak odpowiedzialności wspólników/akcjonariuszy za zobowiązania spółki, rozdział między sferą zarządu a sferą właścicielską.

</doc>
<doc id="1374434" url="https://pl.wikipedia.org/wiki?curid=1374434" title="Olbrachtów (gmina)">
Olbrachtów (gmina)

Olbrachtów – dawna gmina wiejska istniejąca w latach 1945–1954 i 1973–1976. Siedzibą władz gminy był Olbrachtów.
Gmina Olbrachtów powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu żarskiego – weszła w skład nowo utworzonego woj. wrocławskiego. 6 lipca 1950 gmina wraz z całym powiatem żarskim weszła w skład nowo utworzonego woj. zielonogórskiego.
Według stanu z 1 lipca 1952 gmina składała się z 19 gromad: Bogumiłów, Boruszyn, Cisowa, Drozdów, Grotów, Janków, Lipinki Łużyckie, Łaz, Miłowice, Mirostowice Dolne, Mirostowice Górne, Olbrachtów, Rościce, Rusocice, Sieniawa Żarska, Stawnik, Suchleb, Tyliczki i Zajączek. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę (o mniejszej powierzchni) reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego (mniejszego) woj. zielonogórskiego. 15 stycznia 1976 gmina została zniesiona przez połączenie z dotychczasową "gminą Żary" w nową gminę Żary.

</doc>
<doc id="1374435" url="https://pl.wikipedia.org/wiki?curid=1374435" title="Synagoga Chóralna w Połtawie">
Synagoga Chóralna w Połtawie

Synagoga Chóralna w Połtawie () – żydowska bóżnica, która wkrótce stanie w centrum Połtawy. 
Synagoga ma być wierną kopią zniszczonej przez nazistów reformowanej bóżnicy na Tłomackiem w Warszawie. Zostanie zbudowana w centrum miasta, u wylotu ulicy Szolem Alejchema. Będzie mieścić w swoich wnętrzach salę modłów i mykwę. Ma stać się centrum życia społecznego połtawskich żydów i jednym z największych na Ukrainie centrów żydowskiego życia religijnego i społecznego.

</doc>
<doc id="1374437" url="https://pl.wikipedia.org/wiki?curid=1374437" title="Kryzys wieku III">
Kryzys wieku III

Kryzys III wieku – szereg wydarzeń politycznych, militarnych, gospodarczych i społecznych w dziejach Cesarstwa Rzymskiego, które miały miejsce między zamordowaniem cesarza Aleksandra Sewera w roku 235 a objęciem władzy przez Dioklecjana w roku 284. Epoka kryzysu oddziela dwie podstawowe formy ustrojowe cesarstwa: istniejący od czasów Oktawiana Augusta pryncypat do ukształtowanego ostatecznie za Dioklecjana dominatu.
Geneza.
Brak legitymizacji władzy u następców Aleksandra Sewera stał się przyczyną ciągłych rewolt wojskowych i nagłego przekazywania cesarskiej purpury kolejnym kandydatom. Jednym z powodów tego stanu rzeczy była stopniowa militaryzacja cesarstwa, której usiłowali zapobiec bardziej dalekowzroczni doradcy Aleksandra. Panowanie ostatniego Sewera zamyka również okres w dziejach cesarstwa zwany pryncypatem, gdy cesarz wśród senatorów formalnie był tylko pierwszym wśród równych ("primus inter pares"). Kolejną przyczyną kryzysu politycznego i licznych uzurpacji cesarskich był brak jasno określonych zasad sukcesji.
Charakterystyka kryzysu.
Kryzys III wieku historycy nazywają także „wiekiem anarchii”, „okresem przejściowym”, „epoką żołnierzy-cesarzy” lub „monarchią wojskową”. 
Kryzys polityczny.
Większość cesarzy dochodziła do władzy drogą wojskowych przewrotów dokonywanych za pomocą armii granicznych. Władcy ci utrzymywali władzę przez kilka miesięcy i ginęli najczęściej z rąk własnych żołnierzy, w trakcie kolejnego przewrotu. W sumie w latach 235–284 co najmniej 51 osób otrzymało, prawomocnie lub nie, tytuł cesarza. Większość cesarzy usiłowała przezwyciężyć problem sukcesji wyznaczając swych synów lub krewnych współwładcami, nadając im tytuły "cezara" (młodszego władcy) lub "augusta" (władcy równorzędnego). Nie zapobiegło to jednak kolejnym kryzysom władzy, zwłaszcza że wyznaczeni na współrządców cesarze często byli małoletni i w razie zamachu, również ginęli z rąk żołnierzy. 
W czasie tym stołeczny Rzym stracił na swym politycznym znaczeniu, gdyż cesarze większość czasu spędzali w prowincjach, broniąc najechanych ziem. Ponieważ władców obwoływały legiony, cesarz nie potrzebował aprobaty senatu czy ludu rzymskiego. Wielu cesarzy tego okresu nawet nie odwiedziło Rzymu w ciągu swoich rządów, rezydując w innych miastach cesarstwa jak Nikomedia, Trewir czy Mediolan, skąd bliżej było do wciąż zagrożonych najazdami granic.
Kryzys militarny.
Kryzys militarny trzeciego wieku związany był z agresją sąsiadów cesarstwa: perskiej monarchii Sasanidów, która w roku 224 zastąpiła Partów jako władców Persji, oraz naporem plemion północy, głównie Germanów. Najazdy barbarzyńców nękały właściwie wszystkie zachodnie i północne prowincje cesarstwa, jak również Kapadocję, Achaję, Egipt i Syrię. Częste zmiany na tronie prowadziły także do walk wewnętrznych i wojen domowych: w latach 258–274 Galia funkcjonowała na wpół niezależnie jako tzw. cesarstwo galijskie pod rządami Postumusa i jego następców. Natomiast, w tym samym okresie, Septymia Zenobia zdołała utworzyć na wschodzie, z ziem Egiptu, Lewantu i części Anatolii, sprawne Cesarstwo Palmyry.
Kryzys gospodarczy.
Potrzeba obrony granic przed najazdami plemion germańskich i armii perskiej zmuszała cesarzy do nadmiernego rozbudowania armii, której koszty utrzymania wzrosły i gospodarka rzymska nie była w stanie ich udźwignąć. By utrzymać system zaopatrywania armii, cesarze narzucali na ludność olbrzymie ciężary fiskalne i uzupełniali braki w skarbcu poprzez tzw. „psucie monety”, tj. wypuszczanie w obieg monety, która zamiast szlachetnych kruszców zawierała dużą domieszkę metali nieszlachetnych. „Psucie monety” prowadziło do hiperinflacji, którą próbowano opanować narzędziami gospodarki nakazowej. Z drugiej strony instytucje podatkowe nie chciały pobierać podatku w bezwartościowej monecie, a zamiast tego w produktach. Gospodarka cesarstwa powróciła skutkiem tego w znacznej części do stanu gospodarki towarowej. Spowodowało to z kolei upadek miast, zwłaszcza w zachodniej części imperium.
Przebieg.
Okres kryzysu można umownie podzielić na 4 podokresy:

</doc>
<doc id="1374438" url="https://pl.wikipedia.org/wiki?curid=1374438" title="Racula (gmina)">
Racula (gmina)

Racula – dawna gmina wiejska istniejąca w latach 1945–1954 i 1973–1976. Siedzibą władz gminy była Racula.
Gmina Racula powstała po II wojnie światowej (1945) na terenie tzw. Ziem Odzyskanych (tzw. II okręg administracyjny – "Dolny Śląsk"). 25 września 1945 gmina – jako jednostka administracyjna powiatu zielonogórskiego – została powierzona administracji wojewody poznańskiego, po czym z dniem 28 czerwca 1946 została przyłączona do woj. poznańskiego. 6 lipca 1950 gmina wraz z całym powiatem zielonogórskim weszła w skład nowo utworzonego woj. zielonogórskiego.
Według stanu z 1 lipca 1952 gmina składała się z 8 gromad: Drzonków, Jędrzychów, Kiełpin, Nowy Kisielin, Racula, Stary Kisielin, Sucha i Zatonie. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego (mniejszego) woj. zielonogórskiego. 15 stycznia 1976 gmina została zniesiona przez połączenie z dotychczasową "gminą Zielona Góra" w nową gminę Zielona Góra.

</doc>
<doc id="1374441" url="https://pl.wikipedia.org/wiki?curid=1374441" title="Lubięcin (gmina)">
Lubięcin (gmina)

Lubięcin (do 1954 "Lipiny") – dawna gmina wiejska istniejąca w latach 1973–1976. Siedzibą władz gminy był Lubięcin.
Gmina Lubięcin została utworzona 1 stycznia 1973 w powiecie nowosolskim w woj. zielonogórskim. 1 czerwca 1975 gmina weszła w skład nowo utworzonego (mniejszego) woj. zielonogórskiego.
15 stycznia 1976 gmina została zniesiona przez połączenie z dotychczasową gminą Nowa Sól w nową gminę Nowa Sól.

</doc>
<doc id="1374445" url="https://pl.wikipedia.org/wiki?curid=1374445" title="Krzystkowice (gmina)">
Krzystkowice (gmina)

Krzystkowice (do 1954 "Zabłocie") – dawna gmina wiejska istniejąca w latach 1973–1976. Siedzibą władz gminy były Krzystkowice (od 1988 zachodnia dzielnica Nowogrodu Bobrzańskiego.).
Gmina Krzystkowice została utworzona 1 stycznia 1973 w powiecie lubskim w woj. zielonogórskim. Gmina składała się z 7 sołectw Białowice, Cieszów, Dobroszów Mały, Krzystkowice, Krzywa, Łagoda i Zabłocie..
1 czerwca 1975 gmina weszła w skład nowo utworzonego (mniejszego) woj. zielonogórskiego.
15 stycznia 1976 gmina zniesiona, a jej obszar włączony do gmin Jasień (Zabłocie) i Nowogród Bobrzański (Białowice, Cieszów, Dobroszów Mały, Krzystkowice, Krzywa i Łagoda).

</doc>
<doc id="1374446" url="https://pl.wikipedia.org/wiki?curid=1374446" title="Jezioro Stackie">
Jezioro Stackie

 
Jezioro Stackie (niem. "Statzer See") – jezioro w województwie warmińsko-mazurskim, w powiecie ełckim, w gminie Kalinowo, leżące na terenie Krainy Wielkich Jezior Mazurskich w dorzeczu: Lega, Biebrza, Narew, Wisła. Jezioro stanowi część Jeziora Rajgrodzkiego.
Dane morfometryczne.
Powierzchnia zwierciadła wody według różnych źródeł wynosi od 344 ha przez 356 ha do 397,79 ha.
Zwierciadło wody położone jest na wysokości 118,4 m n.p.m.
Głębokość maksymalna według różnych źródeł wynosi od 24,5 m do 35 m.

</doc>
<doc id="1374447" url="https://pl.wikipedia.org/wiki?curid=1374447" title="Niedobór kofaktora molibdenowego">
Niedobór kofaktora molibdenowego

Niedobór kofaktora molibdenowego (ang. molybdenum cofactor deficiency) – rzadka choroba genetyczna. Schorzenie polega na wrodzonym niedoborze białkowego kofaktora enzymów zawierającego kation molibdenowy, do którego dochodzi wskutek mutacji genów zaangażowanych w syntezę tego kofaktora. Pierwszy z tych genów, "MOCS1" (OMIM 603707) jest przepisywany na dwucistronowy transkrypt z dwiema ramkami odczytu. Do przekształcenia tego transkryptu do białkowej podjednostki kofaktora molibdenowego dochodzi wskutek reakcji katalizowanej przez enzym syntazę molibdopterynową, której białko kodowane jest przez gen "MOCS2" (OMIM 603708). Gen "MOCS2" koduje obie podjednostki enzymu, i jest przepisywany na pojedynczy transkrypt z dwiema zachodzącymi na siebie ramkami odczytu. Trzecia grupa mutacji powodujących niedobór kofaktora molibdenowego dotyczy genu białka gefiryny ("GEPH"; OMIM 603930). 
Kofaktor molibdenowy jest niezbędny do funkcjonowania trzech enzymów:

</doc>
<doc id="1374448" url="https://pl.wikipedia.org/wiki?curid=1374448" title="Mirocin Średni (gmina)">
Mirocin Średni (gmina)

Mirocin Średni (do 1954 "Broniszów") – dawna gmina wiejska istniejąca w latach 1973–1976. Siedzibą władz gminy był Mirocin Średni.
Gmina Mirocin Średni została utworzona 1 stycznia 1973 w powiecie nowosolskim w woj. zielonogórskim. 1 czerwca 1975 gmina weszła w skład nowo utworzonego (mniejszego) woj. zielonogórskiego.
15 stycznia 1976 gmina została zniesiona, a jej obszar włączony do gmin Kożuchów i Zielona Góra.

</doc>
<doc id="1374449" url="https://pl.wikipedia.org/wiki?curid=1374449" title="Harry Spanjer">
Harry Spanjer

John Harry Spanjer (ur. 9 stycznia 1873 w Grand Rapids, zm. 16 lipca 1958 w St. Petersburg) – amerykański bokser.
W 1904 na letnich igrzyskach olimpijskich w St. Louis zdobył złoty medal w kategorii lekkiej oraz srebrny w kategorii półśredniej.

</doc>
<doc id="1374450" url="https://pl.wikipedia.org/wiki?curid=1374450" title="Oliver Kirk">
Oliver Kirk

 Oliver Leonard Kirk (ur. 20 kwietnia 1884 w Beatrice, zm. 14 marca 1960 w Farmington) – amerykański bokser.
Kariera w boksie amatorskim.
W 1904 roku na letnich igrzyskach olimpijskich w Saint Louis zdobył złote medale w kategorii koguciej i piórkowej. Był to jedyny przypadek w historii igrzysk olimpijskich, gdy jeden bokser zdobył dwa złote medale w różnych kategoriach wagowych na tych samych igrzyskach.
Kariera w boksie zawodowym.
Walczył zawodowo od 1906 do 1919. Spośród znanych zawodników pokonał Abe Attella w 1912, a przegrał z Johnnym Kilbane’em i Attellem w 1913.

</doc>
<doc id="1374451" url="https://pl.wikipedia.org/wiki?curid=1374451" title="Niwica (gmina)">
Niwica (gmina)

Niwica (1946-49 Zagłoby z niem. "Zibelle") – dawna gmina wiejska istniejąca w latach 1946–1954 i 1973–1976. Siedzibą władz gminy była Niwica (Zagłoby).
Gmina "Zagłoby" powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu żarskiego – weszła w skład nowo utworzonego woj. wrocławskiego. 6 lipca 1950 gmina wraz z całym powiatem żarskim weszła w skład nowo utworzonego woj. zielonogórskiego.
Według stanu z 1 lipca 1952 gmina składała się z 21 gromad: Bronowice, Buczyny, Chwaliszowice, Czaple, Gniewoszyce, Karsówka, Łęknica, Łuków, Mały Żaków, Marcinów, Młotów, Niwica, Nowe Czaple, Okalenice, Przewoźniki, Siemiradz, Stare Czaple, Wierzbięcin, Włostowice, Żarki Małe i Żarki Wielkie. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego (mniejszego) woj. zielonogórskiego. 15 stycznia 1976 gmina została zniesiona, a jej obszar włączony do gmin Przewóz i Trzebiel.

</doc>
<doc id="1374453" url="https://pl.wikipedia.org/wiki?curid=1374453" title="George Finnegan">
George Finnegan

George V. Finnegan (ur. 28 września 1881 w Kalifornii, zm. 28 lutego 1913 w San Francisco) – amerykański bokser.
W 1904 na letnich igrzyskach olimpijskich w St. Louis zdobył złoty medal w kategorii muszej i srebrny medal w kategorii koguciej.

</doc>
<doc id="1374454" url="https://pl.wikipedia.org/wiki?curid=1374454" title="JET">
JET



</doc>
<doc id="1374456" url="https://pl.wikipedia.org/wiki?curid=1374456" title="Średniaki">
Średniaki



</doc>
<doc id="1374457" url="https://pl.wikipedia.org/wiki?curid=1374457" title="Gmina Wałowice">
Gmina Wałowice



</doc>
<doc id="1374458" url="https://pl.wikipedia.org/wiki?curid=1374458" title="Wierzchowo (gmina w powiecie szczecineckim)">
Wierzchowo (gmina w powiecie szczecineckim)

Wierzchowo (do 1954 "Spore") – dawna gmina wiejska istniejąca w latach 1973–1976 w woj. koszalińskim (dzisiejsze woj. zachodniopomorskie). Siedzibą władz gminy było Wierzchowo.
Gmina Wierzchowo (lub gmina "Wierzchowo (Szczecineckie)" – z nawiasem) została utworzona 1 stycznia 1973 w powiecie szczecineckim w woj. koszalińskim. 1 czerwca 1975 gmina weszła w skład nowo utworzonego (mniejszego) woj. koszalińskiego.
1 stycznia 1977 gmina została zniesiona przez połączenie z dotychczasową gminą Szczecinek w nową gminę Szczecinek.
Nie mylić gminy z dwiema innymi gminami znajdującymi się dawniej na terenie woj. koszalińskiego: gminą Wierzchowo (Złocienieckie) (w powiecie drawskim) i gminą Wierzchowo (Człuchowskie) (w powiecie człuchowskim).

</doc>
<doc id="1374460" url="https://pl.wikipedia.org/wiki?curid=1374460" title="Niels Stensen">
Niels Stensen



</doc>
<doc id="1374461" url="https://pl.wikipedia.org/wiki?curid=1374461" title="Dragoljub Velimirović">
Dragoljub Velimirović

Dragoljub Velimirović, cyr. Драгољуб Велимировић (ur. 12 maja 1942 w Valjevie, zm. 22 maja 2014 w Belgradzie) – serbski szachista, arcymistrz od 1973 roku.
Kariera szachowa.
W latach 70. i 80. XX wieku należał do ścisłej czołówki jugosłowiańskich szachistów. Pomiędzy 1974 a 1990 r. sześciokrotnie wystąpił na szachowych olimpiadach, w swoim debiucie zdobywając dwa srebrne medale (wraz z drużyną oraz za indywidualny wynik na V szachownicy), natomiast w latach 1970–1980 czterokrotnie reprezentował barwy Jugosławii na drużynowych mistrzostwach Europy, na których zdobył dwa medale: srebrny (1973) i brązowy (1977). Poza tym, w 1989 r. w Lucernie został drużynowym wicemistrzem świata. Wielokrotnie startował w finałach indywidualnych mistrzostw kraju, trzykrotnie zajmując I m. (1970 wspólnie z Milanem Vukiciem, 1975 oraz 1997). Trzy razy brał udział w turniejach międzystrefowych (eliminacji mistrzostw świata), osiągając następujące wyniki: Rio de Janeiro (1979) – XIV m., Moskwa (1982) – X m. oraz Szirák (1987) – XII m..
Odniósł wiele sukcesów w turniejach międzynarodowych, m.in. w:
Najwyższy ranking w karierze osiągnął 1 stycznia 1986 r., z wynikiem 2575 punktów dzielił wówczas 20-23. miejsce na światowej liście FIDE, jednocześnie zajmując 2. miejsce (za Ljubomirem Ljubojeviciem) wśród jugosłowiańskich szachistów.
W środowisku szachowym zasłynął ostrym i kombinacyjnym stylem gry, który jednak oprócz spektakularnych zwycięstw był również przyczyną nieoczekiwanych porażek z teoretycznie słabszymi przeciwnikami, co było przeszkodą w osiągnięciu jeszcze lepszych wyników. W teorii debiutów jego nazwisko nosi atak w wariancie Sozina w obronie sycylijskiej, powstający po posunięciach:

</doc>
<doc id="1374463" url="https://pl.wikipedia.org/wiki?curid=1374463" title="Dobrzyca (gmina w województwie koszalińskim)">
Dobrzyca (gmina w województwie koszalińskim)

Dobrzyca – dawna gmina wiejska istniejąca w latach 1946–1954 i 1973–1976 w woj. szczecińskim i koszalińskim (dzisiejsze woj. zachodniopomorskie). Siedzibą władz gminy była Dobrzyca.
Gmina Dobrzyca powstała po II wojnie światowej na terenie tzw. Ziem Odzyskanych (tzw. III okręg administracyjny – "Pomorze Zachodnie"). 28 czerwca 1946 gmina – jako jednostka administracyjna powiatu koszalińskiego – weszła w skład nowo utworzonego woj. szczecińskiego. 6 lipca 1950 gmina wraz z całym powiatem koszalińskim weszła w skład nowo utworzonego woj. koszalińskiego.
Według stanu z 1 lipca 1952 gmina składała się z 7 gromad: Dobrzyca, Słowienkowo, Smolne, Strachomino, Strzepowo, Wierzchominko i Wierzchomino. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego (mniejszego) woj. koszalińskiego. 15 stycznia 1976 roku gmina została zniesiona,a jej obszar włączony do gmin Będzino i Mielno.

</doc>
<doc id="1374465" url="https://pl.wikipedia.org/wiki?curid=1374465" title="Ssaki morskie">
Ssaki morskie

Ssaki morskie – ssaki, które większość swojego życia spędzają w słonych wodach mórz lub oceanów. Grupa ta obejmuje ponad sto gatunków ssaków wywodzących się od przodków prowadzących lądowy tryb życia. Są wtórnie przystosowane do życia w wodzie. Charakteryzują się dużymi rozmiarami ciała, opływowym kształtem, termoizolacyjnymi właściwościami skóry i – u większości gatunków – przekształceniem kończyn w płetwy. U waleni kończyny tylne zanikły a ogon przekształcił się w poziomo ustawioną płetwę ogonową. U niektórych wytworzyła się płetwa grzbietowa. Większość ssaków morskich utraciła typowe dla ssaków lądowych owłosienie, z wyjątkiem włosów czuciowych.
Niektóre z tych zwierząt całkowicie związały się ze środowiskiem wodnym, inne wychodzą na ląd lub wpływają do estuariów i wód słodkich, zwykle na czas okresu godowego i rozrodu lub w poszukiwaniu pokarmu.
Do ssaków morskich zaliczane są walenie, brzegowce, ssaki płetwonogie (foki, uchatki i morsy), dwa gatunki łasicowatych (kałan morski i wydra patagońska) oraz niedźwiedź polarny. Najliczniejszą w gatunki grupę stanowią walenie.
Większość ssaków morskich stanowiła dla człowieka cel polowań. Pozyskiwano z nich tłuszcz, spermacet, skóry i mięso. Kły morsów cenione są podobnie do ciosów słoni. W wyniku działalności człowieka populacje ssaków morskich zostały drastycznie ograniczone. Obecnie większość gatunków jest objęta ochroną.
Do morskich ssaków polskiej strefy Morza Bałtyckiego zaliczane są:

</doc>
<doc id="1374466" url="https://pl.wikipedia.org/wiki?curid=1374466" title="Wałowice (gmina w województwie zielonogórskim)">
Wałowice (gmina w województwie zielonogórskim)

Wałowice – dawna gmina wiejska istniejąca w latach 1945–1954 i 1973–1976. Siedzibą władz gminy były Wałowice.
Gmina Wałowice powstała po II wojnie światowej (1945) na terenie tzw. Ziem Odzyskanych (tzw. III okręg administracyjny – "Pomorze Zachodnie"). 25 września 1945 gmina – jako jednostka administracyjna powiatu gubińskiego – została powierzona administracji wojewody poznańskiego, po czym z dniem 28 czerwca 1946 została przyłączona do woj. poznańskiego. 6 lipca 1950 gmina wraz z całym powiatem gubińskim weszła w skład nowo utworzonego woj. zielonogórskiego.
Według stanu z 1 lipca 1952 gmina składała się z 10 gromad: Budoradz, Drzeńsk Mały, Drzeńsk Wielki, Jaromirowice, Komorów, Kosarzyn, Łomy, Niemaszchleba, Wałowice i Żytowań. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973; tym razem weszła ona w skład powiatu krośnieńskiego w woj. zielonogórskim. 1 czerwca 1975 gmina weszła w skład nowo utworzonego (mniejszego) woj. zielonogórskiego. 15 stycznia 1976 gmina została zniesiona, a z jej obszaru (oraz z obszaru znoszonych gmin Stargard Gubiński i Grabice) utworzono nową gminę Gubin.

</doc>
<doc id="1374467" url="https://pl.wikipedia.org/wiki?curid=1374467" title="Nerki wielotorbielowate">
Nerki wielotorbielowate



</doc>
<doc id="1374469" url="https://pl.wikipedia.org/wiki?curid=1374469" title="Lejkowo (gmina)">
Lejkowo (gmina)

Lejkowo – dawna gmina wiejska istniejąca w latach 1945–1954 i 1973–76 w woj. gdańskim, szczecińskim i koszalińskim (dzisiejsze woj. zachodniopomorskie). Siedzibą władz gminy było Lejkowo.
Gmina Lejkowo powstała po II wojnie światowej (1945) na terenie tzw. Ziem Odzyskanych (tzw. III okręg administracyjny – "Pomorze Zachodnie"). 25 września 1945 gmina – jako jednostka administracyjna powiatu sławieńskiego – została powierzona administracji wojewody gdańskiego, po czym z dniem 28 czerwca 1946 została przyłączona do woj. szczecińskiego. 6 lipca 1950 gmina wraz z całym powiatem sławieńskim weszła w skład nowo utworzonego woj. koszalińskiego.
Według stanu z 1 lipca 1952 gmina składała się z 18 gromad: Baniewo, Bartolino, Białęcino, Borkowo, Buszyno, Darskowo, Drzeńsko, Krąg, Krytno, Lejkowo, Ostrowiec, Podgórki, Powidz, Sierakowo Sławieńskie, Sowinko, Sulechowo, Święcianowo i Zielenica. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego (mniejszego) woj. koszalińskiego. 15 stycznia 1976 gmina została zniesiona a jej obszar włączony do gmin Malechowo, Polanów i Sianów.

</doc>
<doc id="1374470" url="https://pl.wikipedia.org/wiki?curid=1374470" title="Pomianowo (gmina)">
Pomianowo (gmina)

Pomianowo – dawna gmina wiejska istniejąca w latach 1946–1954 i 1973–1976 w woj. szczecińskim i koszalińskim (dzisiejsze woj. zachodniopomorskie). Siedzibą władz gminy było Pomianowo.
Gmina Pomianowo powstała po II wojnie światowej na terenie tzw. Ziem Odzyskanych (tzw. III okręg administracyjny – "Pomorze Zachodnie"). 28 czerwca 1946 gmina – jako jednostka administracyjna powiatu białogardzkiego – weszła w skład nowo utworzonego woj. szczecińskiego. 6 lipca 1950 gmina wraz z całym powiatem białogardzkim weszła w skład nowo utworzonego woj. koszalińskiego.
Według stanu z 1 lipca 1952 gmina składała się z 13 gromad: Białogórzyno, Buczek, Bukówko, Dargikowo, Dobrowo, Klempino, Nosówko, Pomianowo, Pustkowo, Zaspy Małe, Zaspy Wielkie, Żeleźno i Żytelkowo. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego (mniejszego) woj. koszalińskiego. 15 stycznia 1976 roku gmina została zniesiona, a jej obszar włączony do gmin Białogard i Tychowo.

</doc>
<doc id="1374471" url="https://pl.wikipedia.org/wiki?curid=1374471" title="Stargard Gubiński (gmina)">
Stargard Gubiński (gmina)

Stargard Gubiński (do 1954 "Czarnowice") – dawna gmina wiejska istniejąca w latach 1973–1976. Siedzibą władz gminy był Stargard Gubiński.
Gmina Stargard Gubiński została utworzona 1 stycznia 1973 w powiecie lubskim w woj. zielonogórskim. 1 czerwca 1975 gmina weszła w skład nowo utworzonego (mniejszego) woj. zielonogórskiego.
15 stycznia 1976 gmina została zniesiona, a z jej obszaru (oraz z obszaru znoszonych gmin Wałowice i Grabice) utworzono nową gminę Gubin.
Zobacz też

</doc>
<doc id="1374472" url="https://pl.wikipedia.org/wiki?curid=1374472" title="Być bliżej Ciebie chcę">
Być bliżej Ciebie chcę

Być bliżej Ciebie chcę (org. "Nearer, my God, to Thee") – angielska chrześcijańska pieśń religijna, której słowa inspirowane były snem o drabinie biblijnego patriarchy Jakuba z Księgi Rodzaju (Rdz 28, 11–19). Oryginalny tekst został napisany przez unitariańską poetkę Sarah Fuller Adams w 1841 roku. Melodię do tekstu tworzyło wielu kompozytorów. Najbardziej znaną stworzył Lowell Mason w 1856 roku.
Obecnie jest śpiewana w wielu językach (m.in. po polsku). 
Według niektórych świadków właśnie ten hymn był grany jako ostatni utwór, przez orkiestrę podczas tonięcia Titanica.

</doc>
<doc id="1374473" url="https://pl.wikipedia.org/wiki?curid=1374473" title="Albert Young">
Albert Young

Albert Young (ur. 28 września 1877 w Lauterecken jako "Albert Jung", zm. 22 lipca 1940 w San Francisco) – amerykański bokser pochodzenia niemieckiego. 
W 1904 na letnich igrzyskach olimpijskich w Saint Louis zdobył złoty medal w kategorii półśredniej wygrywając w finale z Harrym Spanjerem. Zmarł na skutek choroby wrzodowej.

</doc>
<doc id="1374474" url="https://pl.wikipedia.org/wiki?curid=1374474" title="Rogowo (gmina w województwie koszalińskim)">
Rogowo (gmina w województwie koszalińskim)

Rogowo – dawna gmina wiejska istniejąca w latach 1946–1954 i 1973–1976 w woj. szczecińskim i koszalińskim (dzisiejsze woj. zachodniopomorskie). Siedzibą władz gminy był początkowo Białogard (odrębna gmina miejska), a następnie Rogowo.
Gmina Rogowo powstała po II wojnie światowej na terenie tzw. Ziem Odzyskanych (tzw. III okręg administracyjny – "Pomorze Zachodnie"). 28 czerwca 1946 gmina – jako jednostka administracyjna powiatu białogardzkiego – weszła w skład nowo utworzonego woj. szczecińskiego. 6 lipca 1950 gmina wraz z całym powiatem białogardzkim weszła w skład nowo utworzonego woj. koszalińskiego.
Według stanu z 1 lipca 1952 gmina składała się z 14 gromad: Byszyno, Czarnowęsy, Dębczyno, Kościernica, Lulewice, Lulewiczki, Moczyłki, Nawino, Pękanino, Redlino, Rogowo, Rościno, Ryszczewo i Żelimucha. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego (mniejszego) woj. koszalińskiego. 15 stycznia 1976 roku gmina została zniesiona, a jej obszar włączony do gmin Białogard, Połczyn-Zdrój, Rąbino i Tychowo.
Nie mylić z pobliską dawną gminą Rogowo w powiecie łobeskim.

</doc>
<doc id="1374476" url="https://pl.wikipedia.org/wiki?curid=1374476" title="Popow">
Popow

Popow (ros., bułg., mac. "Попов") – jedno z najpopularniejszych nazwisk rosyjskich, bułgarskich i macedońskich. Pochodzi od rzeczownika pop. Forma żeńska Popowa. W wielu językach zapisywane jako Popov, w przeszłości także Popoff.

</doc>
<doc id="1374477" url="https://pl.wikipedia.org/wiki?curid=1374477" title="Martín Alonso Pinzón">
Martín Alonso Pinzón

Martín Alonso Pinzón (ur. 1441 w Palos de la Frontera, zm. w marcu 1493) – hiszpański żeglarz i podróżnik, dowódca karaweli "Pinta" uczestniczącej w pierwszej wyprawie Kolumba do Ameryki.
Martín Alonso Pinzón pochodził z zamożnej rodziny kupieckiej z Palos. Do Kolumba przyłączył się po nieudanym werbunku w Palos. Do wyprawy Kolumba wniósł swój wkład finansowy. Wraz z nim do ekspedycji przyłączyli się jego bracia, Vicente Yáñez Pinzón, który dowodził "Niną", a jego sternikiem był syn armatora Pedro Alonso Niño. On sam dowodził 50 tonową "Pintą", jego sternikiem był jego drugi brat, Francisco Martin. Kolumb dowodził karaką "La Gallega" przemianowaną później na "Santa Maria". Pinzón zwerbował na Pintę 26 żeglarzy, a na Ninę 22.
22 listopada 1492 przy żegludze koło Kuby Martín Pinzón oddzielił się od wyprawy i sam popłynął w kierunku późniejszej Hispanioli (Haiti). 6 stycznia 1493 roku dołączył ponownie do Kolumba już po stracie Santa Marii w pobliżu przylądka Monte Cristi na Haiti. W drodze powrotnej do Hiszpanii okręty w trakcie sztormu koło Azorów ponownie rozdzieliły się. Kolumb sądził, że Pinta zatonęła, natomiast Pinzón pożeglował do portu Baiona pod Vigo. Chcąc wykorzystać sytuację, poprosił królewską parę o posłuchanie i sobie przypisał odkrycie nowych lądów. Monarchowie odmówili. Wkrótce po powrocie Martín Alonzo Pinzón zmarł prawdopodobnie na syfilis, którym zaraził się na Antylach.
Mieszkańcy Palos i miejscowa tradycja mówi, iż to właśnie Pinzón był właściwym organizatorem wyprawy i odkrywcą Ameryki.

</doc>
<doc id="1374478" url="https://pl.wikipedia.org/wiki?curid=1374478" title="Grabice (gmina)">
Grabice (gmina)

Grabice – dawna gmina wiejska istniejąca w latach 1973–1976 w woj. zielonogórskim (dzisiejsze woj. lubuskie). Siedzibą władz gminy były Grabice.
Gmina Grabice została utworzona 1 stycznia 1973 w powiecie lubskim w woj. zielonogórskim. 1 czerwca 1975 gmina weszła w skład nowo utworzonego (mniejszego) woj. zielonogórskiego.
15 stycznia 1976 gmina została zniesiona, a z jej obszaru (oraz z obszaru znoszonych gmin Wałowice i Stargard Gubiński) utworzono nową gminę Gubin; jedynie sołectwa Kumiałtowice i Wierzchno z gminy Grabice włączono do gminy Brody.

</doc>
<doc id="1374479" url="https://pl.wikipedia.org/wiki?curid=1374479" title="Charles Mayer">
Charles Mayer

Charles Mayer (ur. 7 stycznia 1882 w Molsheim, zm. 5 maja 1972 w Sonomie) – amerykański bokser.
W 1904 roku na letnich igrzyskach olimpijskich w St. Louis zdobył złoty medal w kategorii średniej wygrywając w finale z Benjaminem Spradleyem i srebrny w kategorii ciężkiej przegrywając w finale z Samuelem Bergerem. W 1905 roku został amatorskim mistrzem kraju w kategorii średniej.

</doc>
<doc id="1374481" url="https://pl.wikipedia.org/wiki?curid=1374481" title="Martin Alonzo Pinzon">
Martin Alonzo Pinzon



</doc>
<doc id="1374482" url="https://pl.wikipedia.org/wiki?curid=1374482" title="Syczek groźny">
Syczek groźny

Syczek groźny ("Otus hartlaubi") – gatunek małego ptaka z rodziny puszczykowatych (Strigidae). Słabo poznany ptak występujący endemicznie na Wyspach Świętego Tomasza i Książęcej. Narażony na wyginięcie.
Występowanie.
Syczek groźny występuje endemicznie na Wyspie Świętego Tomasza. Doniesienia o małej sowie z Wyspy Książęcej mogą dotyczyć tego gatunku, lecz przeprowadzone pod koniec XX wieku poszukiwania nie przyniosły żadnych dowodów na jego tam obecność.
Systematyka.
Taksonomia.
Gatunek opisany naukowo przez Christopha Giebla w 1872 roku pod nazwą "Noctua Hartlaubi". Wprawdzie w 1849 roku Gustav Hartlaub opisał ten gatunek pod nazwą "Athene leucopsis", lecz nazwa ta okazała się zajęta dla gatunku (obecnie "Ninox leucopsis") opisanego przez Johna Goulda w 1838 roku. Jako miejsce typowe autor podał Wyspę Świętego Tomasza. Pokrewieństwo w stosunku do innych taksonów z rodzaju "Otus" niepewne. Gatunek był uważany za bliżej powiązanego z syczkiem malgaskim ("O. rutilus") niż z jakimkolwiek innym afrykańskim gatunkiem, jednak wydawany głos podobny jest do głosu syczka afrykańskiego ("O. senegalensis"). Sugerowano również, że "O. hartlaubi" jest podgatunkiem syczka zwyczajnego ("O. scops"), jednak różni się od niego znacznie morfologią i wydawanym głosem. Takson monotypowy.
Etymologia.
Nazwa rodzajowa pochodzi od łacińskiego słowa "otus" – „mała sowa błotna” (od greckiego "ōtos" – „sowa błotna”). Epitet gatunkowy honoruje Gustava Hartlauba (1814–1900), niemieckiego ornitologa i kolekcjonera, autora pierwszego opisu tego gatunku.
Morfologia.
Długość ciała 16–19 cm, masa ciała średnio 80 g. Mały gatunek syczka z maleńkimi „uszami”. Szlara koloru jasnorudo-brązowego, broda i brwi białe. Korona i górne części ciała rudo-brązowe z rudymi i czarnymi liniami. Barkówki czarne z białymi plamami na końcach. Płowo-białe cętkowanie na lotkach, na ogonie wąskie, płowe paski. Dolne części ciała z drobnymi brązowymi, rudymi, czarnymi i białymi liniami. Skok nieupierzony, tęczówki i dziób żółte. Opisana została szaro-brązowa odmiana tego ptaka, ale najwyraźniej jest bardzo rzadka. Osobniki młodociane o bledszym upierzeniu.
Głos.
Wysokie, gwiżdżące trele „hu-hu-hu-…”, które nieznacznie rosną, stając się wyższe i łagodniejsze niż u syczka zwyczajnego czy syczka afrykańskiego, słyszane w odstępach co 15–20 sekund. Zarejestrowano również niskie, chrapliwe „kowi”. Głos syczka groźnego można usłyszeć w ciągu dnia, jak również o zmierzchu i w nocy.
Ekologia.
Siedlisko i pokarm.
Gatunek najprawdopodobniej osiadły, zamieszkujący gęste liściaste lasy pierwotne i wtórne oraz plantacje, do wysokości 1300 m n.p.m. Najczęściej spotykany w lasach wtórnych i na plantacjach goździków i mango na wysokości średnio 400 m n.p.m.
Badania zawartości żołądka wskazują, że syczek groźny poluje na owady, takie jak koniki polne, chrząszcze i ćmy, znaleziono również jakieś małe jaszczurki. Gatunek ten wydaje się być częściowo prowadzącym dzienny tryb życia. Pokarm zdobywa w niższych partiach lasu, polując z dogodnego miejsca od 1,5 do 10 m nad ziemią, rzucając się na zdobycz. Pożywienie zbiera również z liści lub poluje w locie jak jastrzębie, okazjonalnie poluje także na ziemi.
Rozród.
Samce z aktywnymi gonadami widywane w sierpniu, zaś opierzone pisklęta w październiku. Mogą rozmnażać się przed rozpoczęciem krótkiej pory deszczowej w okresie od sierpnia do października. Brak innych informacji na temat rozrodu tego ptaka.
Status i ochrona.
W Czerwonej księdze gatunków zagrożonych Międzynarodowej Unii Ochrony Przyrody od 2000 roku zaliczany jest do kategorii VU (ang.: "Vulnerable", narażony na wyginięcie); wcześniej, w 1994 roku sklasyfikowany został jako gatunek bliski zagrożenia (NT, "Near Threatened"). Gatunek umieszczony w II załączniku CITES. Populację szacuje się 250–999 dojrzałych osobników. Zagrożeniem dla tego gatunku może być konkurencja ze strony płomykówki zwyczajnej ("Tyto alba") i kotów domowych. Pestycydy w dużym stopniu wykorzystywane na Wyspie Świętego Tomasza w latach 1963–1973, prawdopodobnie miały negatywny wpływ na populację tego gatunku.

</doc>
<doc id="1374484" url="https://pl.wikipedia.org/wiki?curid=1374484" title="Giancarlo Marocchi">
Giancarlo Marocchi

Giancarlo Marocchi (ur. 4 lipca 1965 w Imoli) – włoski piłkarz. Występował na pozycji środkowego pomocnika.
W czasie swojej kariery występował w Bologna FC (1982–1988, 1996–2000) i w Juventusie (1988–96). W latach 1988–1991 zaliczył 11 występów dla reprezentacji Włoch i był w kadrze na mundial, na którym Włosi zajęli III miejsce. W 18 sezonach w zawodowej karierze przekroczył liczbę 500 meczów ligowych, w których zdobył 33 gole; 287 występów dla Bologna F.C. (18 goli) i 213 dla Juventusu (15 goli). W Serie A wystąpił w 329 meczach i strzelił 20 goli.

</doc>
<doc id="1374486" url="https://pl.wikipedia.org/wiki?curid=1374486" title="Zespół przyrodniczo-krajobrazowy „Lipno”">
Zespół przyrodniczo-krajobrazowy „Lipno”

Zespół przyrodniczo-krajobrazowy „Lipno” – znajduje się w gminie Niemodlin w powiecie opolskim (województwo opolskie). Został utworzony mocą uchwały Rady Miejskiej miasta Niemodlin w 1998 roku. Powierzchnia zespołu wynosi 189,53 ha.
Charakterystyka.
Celem powołania zespołu przyrodniczo-krajobrazowego „Lipno” jest ochrona i udostępnienie dla celów rekreacyjno-poznawczych obszarów ekosystemów leśno-stawowych dawnego parku krajobrazowego, wraz ze znajdującym się na jego terenie szczególnie cennym parkiem dendrologicznym.
Do najcenniejszych drzew zachowanych na obszarze zespołu przyrodniczo-krajobrazowego „Lipno” należą azalia gandawska, berberys koreański, choina kanadyjska, azalia japońska, choina karolińska, daglezja zielona, grujecznik japoński, jodła jednobarwna, jodła kaukaska, mahonia pospolita, pigwowiec japoński, świerk wschodni, strączyn żółty, wiciokrzew pomorski, tulipanowiec amerykański, żywotnik olbrzymi i wiele innych.

</doc>
<doc id="1374489" url="https://pl.wikipedia.org/wiki?curid=1374489" title="Megakościół">
Megakościół

Megakościoły (ang. "megachurch" z gr. μέγας "wielki") – zbory protestanckie, które w ciągu tygodniowego cyklu nabożeństw gromadzą ponad 2000 uczestników. Obecnie w Stanach Zjednoczonych istnieje prawie 1400 megakościołów. Z tej liczby, około pięćdziesięciu największych megakościołów zrzesza z osobna od 10 do 47 tys. wyznawców. Najczęściej megakościoły są teologicznie związane z ewangelicznym nurtem protestantyzmu, choć istnieją również megakościoły będące zborami kalwińskimi. Część z nich należy do ruchu kaznodziejów telewizyjnych i teleewangelistów.
Historia megakościołów rozpoczyna się w XX stuleciu, choć już pod koniec XIX wieku w nabożeństwach Baptystycznej Świątyni Metropolitalnej Charlesa Spurgeona (należącej do reformowanych baptystów) w Londynie zgromadzało się 5 tysięcy wiernych. Pierwszym megakościołem był Zbór Jeruzalem w Acts, który liczył w latach 50. XX wieku 3 tysiące zborowników. Ruch megakościołów rozprzestrzenił się ostatnimi czasy również poza Stany Zjednoczone i Europę. Obecnie pięć na dziesięć największych megakościołów świata znajduje się w Korei Południowej.
Obecnie największym megakościołem świata jest założony przez Yonggi Cho zielonoświątkowy Kościół Pełnej Ewangelii Yoido w Korei Południowej, liczący ok. 1 miliona zborowników.
Najczęstszym zarzutem stawianym wobec megakościołów jest ten, że gromadzą ludzi z innych kościołów. Krytycy wytykają, że oferują ludziom więcej rozrywki niż religii.
W 3000 katolickich parafii w niedzielnej mszy świętej uczestniczy 2000 lub więcej wiernych, Hartford Institute for Religion Research nie uwzględnił jednak tych parafii w swoim badaniu dotyczącym megakościołów ze względu na ich odmienny charakter i trudności w uzyskaniu danych z diecezji.

</doc>
<doc id="1374490" url="https://pl.wikipedia.org/wiki?curid=1374490" title="Megakościoły">
Megakościoły



</doc>
<doc id="1374492" url="https://pl.wikipedia.org/wiki?curid=1374492" title="Metakrzemian sodu">
Metakrzemian sodu

Metakrzemian sodu – nieorganiczny związek chemiczny z grupy krzemianów, sól sodowa kwasu krzemowego. Krzemian sodu jest otrzymywany poprzez stapianie dwutlenku krzemu (krzemionki) z węglanem lub wodorotlenkiem sodu. Roztwór nasycony krzemianu sodu, nazywany zwyczajowo szkłem wodnym, stosowany jest do przeciwogniowej impregnacji drewna.

</doc>
<doc id="1374493" url="https://pl.wikipedia.org/wiki?curid=1374493" title="William Michaels">
William Michaels

William Michaels (ur. 13 lipca 1876 w Alcoa, zm. w 1934) – amerykański bokser. W 1904 roku na letnich igrzyskach olimpijskich w St. Louis zdobył brązowy medal w kategorii ciężkiej, przegrywając w półfinale z Samuelem Bergerem.

</doc>
<doc id="1374497" url="https://pl.wikipedia.org/wiki?curid=1374497" title="Niegowić (gmina)">
Niegowić (gmina)

Niegowić – dawna gmina wiejska istniejąca w latach 1934-1954 i 1973–1976 w woj. krakowskim (dzisiejsze woj. małopolskie). Siedzibą władz gminy była Niegowić.
Gmina zbiorowa Niegowić została utworzona 1 sierpnia 1934 roku w powiecie bocheńskim w woj. krakowskim z dotychczasowych jednostkowych gmin wiejskich: Chrostowa, Cichawa, Czyżów, Krakuszowice, Marszowice, Niegowić, Niewiarów, Nieznanowice, Pierzchów, Pierzchowiec, Stradomka, Szczytniki, Świątniki, Wiatowice, Wieniec i Zborczyce. Według stanu z 1 lipca 1952 roku gmina Niegowić składała się z 15 gromad: Chrostowa, Cichawa, Czyżów, Krakuszowice, Marszowice, Niegowić, Niewiarów, Nieznanowice, Pierzchów, Stradomka, Szczytniki, Świątniki, Wiatowice, Wieniec i Zborczyce. Gmina została zniesiona 29 września 1954 roku wraz z reformą wprowadzającą gromady w miejsce gmin. 
Gminę Niegowić reaktywowano w dniu 1 stycznia 1973 roku tymże powiecie i województwie. 1 czerwca 1975 gmina znalazła się w nowo utworzonym woj. miejskim krakowskim. 15 stycznia 1976 roku gmina została zniesiona przez połączenie z dotychczasową gminą Gdów w nową gminę Gdów.

</doc>
<doc id="1374498" url="https://pl.wikipedia.org/wiki?curid=1374498" title="The Puppini Sisters">
The Puppini Sisters

The Puppini Sisters – brytyjski zespół pop, wykonują muzykę głównie z lat 40 XX w. 
The Puppini Sisters tworzy kobiece trio: Marcella Puppini, Emma Smith, Kate Mullins.

</doc>
<doc id="1374501" url="https://pl.wikipedia.org/wiki?curid=1374501" title="Nowa Góra (gmina)">
Nowa Góra (gmina)

Nowa Góra – dawna gmina wiejska istniejąca w latach 1934-1954 i 1973–1976 w woj. krakowskim (dzisiejsze woj. małopolskie). Siedzibą władz gminy była Nowa Góra.
Gmina zbiorowa Nowa Góra została utworzona 1 sierpnia 1934 roku w powiecie chrzanowskim w woj. krakowskim z dotychczasowych jednostkowych gmin wiejskich: Filipowice, Lgota, Miękina, Nowa Góra i Ostrężnica.
Podczas okupacji hitlerowskiej znalazła się na krańcach GG i została przedzielona granicą (Nowa Góra była w GG). W 1940 została zniesiona, wchodząc w skład gminy Kressendorf (powiat krakowski). Po wojnie przywrócona.
Według stanu z dnia 1 lipca 1952 roku gmina składała się z 5 gromad: Filipowice, Lgota, Miękina, Nowa Góra i Ostrężnica. Jednostka została zniesiona 29 września 1954 roku wraz z reformą wprowadzającą gromady w miejsce gmin. 
Gmina została reaktywowana w dniu 1 stycznia 1973 roku w tymże powiecie i województwie. 1 czerwca 1975 roku gmina znalazła się w nowo utworzonym woj. miejskim krakowskim. 15 stycznia 1976 roku gmina została zniesiona przez połączenie z (również znoszoną) gminą Tenczynek i dotychczasową gminą Krzeszowice w nową gminę Krzeszowice.

</doc>
<doc id="1374503" url="https://pl.wikipedia.org/wiki?curid=1374503" title="Tenczynek (gmina)">
Tenczynek (gmina)

Tenczynek – dawna gmina wiejska istniejąca w latach 1934–1954 i 1973–1976 w woj. krakowskim (dzisiejsze woj. małopolskie). Siedzibą władz gminy był Tenczynek.
Gmina zbiorowa Tenczynek została utworzona 1 sierpnia 1934 w powiecie chrzanowskim w woj. krakowskim z dotychczasowych jednostkowych gmin wiejskich: Frywałd, Rudno, Sanka, Tenczynek, Wola Filipowska i Zalas.
Podczas okupacji hitlerowskiej znalazła się na krańcach GG, przy samej granicy. W 1940 została zniesiona, wchodząc w skład gminy Kressendorf (powiat krakowski). Po wojnie przywrócona.
Według stanu z dnia 1 lipca 1952 roku gmina składała się z 6 gromad: Frywałd, Rudno, Sanka, Tenczynek, Wola Filipowska i Zalas. Jednostka została zniesiona 29 września 1954 roku wraz z reformą wprowadzającą gromady w miejsce gmin.
Gmina została reaktywowana w dniu 1 stycznia 1973 roku w tymże powiecie i województwie. 1 czerwca 1975 roku gmina znalazła się w nowo utworzonym woj. miejskim krakowskim. 15 stycznia 1976 roku gmina została zniesiona przez połączenie z (również znoszoną) gminą Nowa Góra i dotychczasową gminą Krzeszowice w nową gminę Krzeszowice.

</doc>
<doc id="1374504" url="https://pl.wikipedia.org/wiki?curid=1374504" title="Frank Haller">
Frank Haller

Frank Bee Haller (ur. 6 stycznia 1883 w San Francisco, zm. 30 kwietnia 1939 w Saint Louis) – amerykański bokser.
W 1904 roku na letnich igrzyskach olimpijskich w St. Louis zdobył srebrny medal w kategorii piórkowej, przegrywając w finale z Oliverem Kirkiem.

</doc>
<doc id="1374506" url="https://pl.wikipedia.org/wiki?curid=1374506" title="Zbigniew Fijak">
Zbigniew Fijak

Zbigniew Fijak (ur. 14 listopada 1953 w Krakowie) – polski polityk i samorządowiec, działacz opozycji w okresie PRL.
Życiorys.
W 1977 ukończył studia z zakresu etnografii na Uniwersytecie Jagiellońskim. W latach 1977–1990 był pracownikiem Instytutu Etnografii tej uczelni. W 1980 wstąpił do „Solidarności”. Organizował struktury związku na UJ, objął stanowisko sekretarza Komisji Wydziałowej na Wydziale Filozoficzno-Historycznym. Po wprowadzeniu w 1981 stanu wojennego zaangażował się w działalność podziemnych struktur „Solidarności”. W 1982 kierował poligrafią Regionalnej Komisji Wykonawczej. We wrześniu tego roku został tymczasowo aresztowany, w 1983 skazany na karę dwóch lat pozbawienia wolności z warunkowym zawieszeniem jej wykonania. Po zarządzeniu wykonania wyroku i osadzeniu w 1983 został wkrótce zwolniony w związku z amnestią. W późniejszym okresie był kilkakrotnie zatrzymywany przez funkcjonariuszy SB. W drugiej połowie lat 80. wchodził w skład Komisji Interwencji i Praworządności Regionu Małopolska NSZZ „Solidarność”.
W 1990 kierował komisja weryfikującą funkcjonariuszy SB w Krakowie. W latach 1990–1998 przez dwie kadencje zasiadał w krakowskiej radzie miasta. Przez rok pracował w Biurze Interwencji Senatu, następnie od 1990 do 1999 był zatrudniony w biurze poselskim Jana Rokity. Do 2002 pełnił funkcję dyrektora Urzędu Miasta Krakowa, później objął stanowisko dyrektora biura organizacyjnego w Małopolskiej Agencji Rozwoju Regionalnego.
Należał kolejno do ROAD, Unii Demokratycznej, Unii Wolności i Stronnictwa Konserwatywno-Ludowego (i w jego ramach do AWS). W 2002 został członkiem Platformy Obywatelskiej, kierował strukturami tej partii w Krakowie. W 2006 przestał pełnić funkcje partyjne, a na początku września 2010 wystąpił z PO.
Członek założyciel Stowarzyszenia Siemacha. W 2018 został przewodniczącym komisji rewizyjnej tej organizacji.

</doc>
<doc id="1374508" url="https://pl.wikipedia.org/wiki?curid=1374508" title="Przeginia (gmina)">
Przeginia (gmina)

Przeginia – dawna gmina wiejska istniejąca w latach 1950–1954 i 1973–1976 w woj. krakowskim (dzisiejsze woj. małopolskie). Siedzibą gminy była Przeginia.
Gmina została utworzona w dniu 1 stycznia 1950 roku w województwie krakowskim, w powiecie olkuskim, z części gmin Rabsztyn i Sułoszowa. 1 lipca 1952 roku gmina Przeginia składała się z 8 gromad: Czubrowice, Gotkowice, Jerzmanowice, Łazy, Przeginia, Racławice, Sąspów i Szklary. Gmina została zniesiona 29 września 1954 roku wraz z reformą wprowadzającą gromady w miejsce gmin.
Wraz z kolejną reformą administracyjną gminę Przeginia reaktywowano w dniu 1 stycznia 1973 roku w woj. krakowskim. 1 czerwca 1975 gmina znalazła się w nowo utworzonym woj. miejskim krakowskim. 15 stycznia 1976 roku gmina została zniesiona przez połączenie z (również znoszoną) gminą Jerzmanowice w nową gminę Jerzmanowice-Przeginia.
Na uwagę zasługuje fakt że gmina Przeginia w latach 50. zasięgiem odpowiadała dzisiejszej gminie Jerzmanowice-Przeginia (a więc obejmowała także Jerzmanowice). Gmina Przeginia w latach 70. była dużo mniejsza, ponieważ istniała równocześnie oddzielna jednostka o nazwie gmina Jerzmanowice.

</doc>
<doc id="1374509" url="https://pl.wikipedia.org/wiki?curid=1374509" title="NForce 790i SLI">
NForce 790i SLI

nForce 790i SLI – chipset należący do rodziny chipsetów z serii nForce700, produkowanych przez firmę Nvidia, przeznaczony do współpracy z procesorami Intel Core 2 i AMD Phenom, montowany na płytach głównych. Płyty główne oparte na chipsetach nForce 790i SLI, umożliwiają obsługę pamięci DDR3, oraz współpracę z procesorami Intela o FSB równym 1600 MHz. Wspierają technologię ESA, pozwalającą na pełną kontrolę oraz monitoring pracy płyty głównej w czasie rzeczywistym.

</doc>
<doc id="1374510" url="https://pl.wikipedia.org/wiki?curid=1374510" title="Jerzmanowice (gmina)">
Jerzmanowice (gmina)

Jerzmanowice – dawna gmina wiejska istniejąca w latach 1973–1976 w woj. krakowskim (dzisiejsze woj. małopolskie). Siedzibą gminy były Jerzmanowice.
Gmina została utworzona w dniu 1 stycznia 1973 roku w powiecie olkuskim w woj. krakowskim. 1 czerwca 1975 gmina znalazła się w nowo utworzonym woj. miejskim krakowskim.
15 stycznia 1976 roku gmina została zniesiona przez połączenie z (również znoszoną) gminą Przeginia w nową gminę Jerzmanowice-Przeginia.

</doc>
<doc id="1374513" url="https://pl.wikipedia.org/wiki?curid=1374513" title="Rudawa (gmina)">
Rudawa (gmina)

Rudawa – dawna gmina wiejska istniejąca w latach 1973–1976 w woj. krakowskim (dzisiejsze woj. małopolskie). Siedzibą władz gminy była Rudawa.
Gmina została utworzona 1 stycznia 1973 w powiecie chrzanowskim w woj. krakowskim z części obszaru dawnych gmin Krzeszowice w powiecie chrzanowskim (Brzezinka, Młynka, Niegoszowice, Nielepice, Pisary, Radwanowice i Rudawa) i Liszki w powiecie krakowskim (Brzoskwinia).
1 czerwca 1975 gmina znalazła się w nowo utworzonym woj. miejskim krakowskim. 
15 stycznia 1976 roku gmina została zniesiona przez połączenie z dotychczasową gminą Zabierzów w nową gminę Zabierzów.

</doc>
<doc id="1374516" url="https://pl.wikipedia.org/wiki?curid=1374516" title="Cárdenas">
Cárdenas

Miejscowości i gminy:

</doc>
<doc id="1374517" url="https://pl.wikipedia.org/wiki?curid=1374517" title="Kościelec (gmina w województwie krakowskim)">
Kościelec (gmina w województwie krakowskim)

Kościelec – dawna gmina wiejska istniejąca do 1954 roku oraz w latach 1973–1976 w woj. kieleckim, a potem kolejno w woj. krakowskim i woj. miejskim krakowskim (dzisiejsze woj. małopolskie). Siedzibą gminy był Kościelec.
W okresie międzywojennym gmina Kościelec należała do powiatu pińczowskiego w woj. kieleckim. Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 12 gromad: Bobin, Boronice, Ciborowice, Góry Sieradzkie, Kościelec, Lekszyce, Mysławczyce, Piekary, Posiłów, Przezwody, Sieradzice i Wolwanowice.
Jednostkę zniesiono wraz ze zlikwidowaniem gmin i wprowadzeniem gromad 29 września 1954 roku. Powstała wówczas w powiecie pińczowskim "gromada Kościelec", którą dwa dni później, czyli 1 października 1954 roku, włączono do nowo utworzonego powiatu proszowickiego w woj. krakowskim.
Gmina została reaktywowana w dniu 1 stycznia 1973 roku w powiecie proszowickim, w woj. krakowskim. 1 czerwca 1975 gmina weszła w skład nowo utworzonego miejskiego woj. krakowskiego. 15 stycznia 1976 roku gmina została zniesiona a jej obszar włączony do gmin Nowe Brzesko i Proszowice.

</doc>
<doc id="1374518" url="https://pl.wikipedia.org/wiki?curid=1374518" title="Koźmice Wielkie (gmina)">
Koźmice Wielkie (gmina)

Koźmice Wielkie – dawna gmina wiejska istniejąca w latach 1934–1954 i 1973–1976 w woj. krakowskim (dzisiejsze woj. małopolskie). Siedzibą władz gminy były Koźmice Wielkie.
Gmina zbiorowa Koźmice Wielkie została utworzona 1 sierpnia 1934 roku w powiecie krakowskim w woj. krakowskim z dotychczasowych jednostkowych gmin wiejskich: Bugaj, Chorągwice, Grabówki, Grajów, Jankówka, Janowice, Koźmice Małe, Koźmice Wielkie, Lednica Górna, Mietniów, Pawlikowice, Podstolice, Raciborsko, Rożnowa, Sygneczów i Siercza. 16 września 1934 gminę Koźmice Wielkie podzielono na 13 gromad: Chorągwica, Grabówki, Grajów, Jankówka, Janowice, Koźmice Małe, Koźmice Wielkie, Lednica Górna, Pawlikowice, Podstolice, Raciborsko, Siercza i Sygneczów.
Podczas okupacji hitlerowskiej gmina funkcjonowała w powiecie krakowskim w Generalnym Gubernatorstwie. Okupanci odłączyli od niej tylko gromadę Lednica Górna, włączając ją do nowo utworzonej gminy Wieliczka (i tak już zostało po wojnie), a gromadę Chorągwica przekształcono w gromadę Mietniów. Natomiast do gminy Koźmice Wielkie włączono sześć gromad ze zniesionej gminy Siepraw ze zniesionego powiatu myślenickiego: Bieńkowice, Byszyce, Czechówka, Gorzków, Nowa Wieś i Stojowice.
Po wojnie w woj. krakowskim, bez gromad gminy Sieprew, którą reaktyowowano. W porównaniu ze składem wojennym, administracja zachowała też gromadę Mietniów, natomiast przywróciła gromadę Chorągwica, choć gromadę Lednica Górna pozostawiła w gminie Wieliczka. Według stanu z dnia 1 lipca 1952 gmina Koźmice Wielkie składała się zatem z 13 gromad: Chorągwica, Grabówki, Grajów, Jankówka, Janowice, Koźmice Małe, Koźmice Wielkie, Mietniów, Pawlikowice, Podstolice, Raciborsko, Siercza i Sygneczów. Jednostka została zniesiona 29 września 1954 roku wraz z reformą wprowadzającą gromady w miejsce gmin. 
Gminę Koźmice Wielkie przywrócono w tymże powiecie i województwie wraz z reaktywowaniem gmin z dniem 1 stycznia 1973 roku. Składała się wówczas z 8 gromad: Bieńkowice, Byszyce, Gorzków, Jankówka, Janowice, Koźmice Małe, Koźmice Wielkie i Podstolice.
1 czerwca 1975 roku gmina znalazła się w nowo utworzonym woj. miejskim krakowskim. 15 stycznia 1976 roku gmina została zniesiona, a jej obszar włączony do gmin Dobczyce i Wieliczka.

</doc>
<doc id="1374519" url="https://pl.wikipedia.org/wiki?curid=1374519" title="Jack Egan">
Jack Egan

Frank Joseph Floyd, znany jako Jack Egan (ur. 27 maja 1878 w Filadelfii, zm. 15 marca 1950 w Drexel Hill) – amerykański bokser.
Wystąpił na letnich igrzyskach olimpijskich w St. Louis w dwóch kategoriach wagowych. W wadze lekkiej po wygraniu z Joe Lydonem i Peterem Sturholdtem przegrał w finale z Harrym Spanjerem. W wadze półśredniej przegrał pierwszą walkę w półfinale z Albertem Youngiem, zdobywając, odpowiednio, srebrny i brązowy medal.
W listopadzie 1905 wyszło na jaw, że prawdziwe nazwisko boksera brzmiało Frank Floyd i że walczył pod pseudonimem. Było to niezgodne z ówczesnymi przepisami i AAU zdecydowała o dyskwalifikacji Floyda i pozbawieniu go medali olimpijskich. Klasyfikacja w obu kategoriach wagowych została odpowiednio zrewidowana.

</doc>
<doc id="1374520" url="https://pl.wikipedia.org/wiki?curid=1374520" title="Żurawie Bagno (województwo opolskie)">
Żurawie Bagno (województwo opolskie)

Żurawie Bagno – użytek ekologiczny położony na terenie gminy Niemodlin w województwie opolskim. Utworzony Rozporządzeniem Wojewody Opolskiego z 3 lutego 1997 roku. Jego powierzchnia wynosi 5,06 ha. Przedmiotem ochrony są tu interesujące zespoły roślinne i stałe miejsce żerowania i gniazdowania wielu gatunków ptaków, w tym żurawia. 

</doc>
<doc id="1374521" url="https://pl.wikipedia.org/wiki?curid=1374521" title="Rodzinny Park Rozrywki „Rabkoland”">
Rodzinny Park Rozrywki „Rabkoland”

Rodzinny Park Rozrywki „Rabkoland” (w skrócie Rabkoland) – powstały w 1985 roku lunapark położony w malowniczej krainie Kotliny Rabczańskiej, nad potokami Poniczanką i Skomielnianki w Rabce-Zdroju w Polsce. To jeden z pierwszych parków tego typu na terytorium Polski o powierzchni ponad 2 ha, który w 2019 roku został całkowicie zmodernizowany i przebudowany.
Rodzinny Park Rozrywki „Rabkoland” został zaprojektowany nie tylko z myślą o rozrywce, ale i rozwoju psychoruchowym dzieci w różnym wieku. W parku znajdują się atrakcje dla dzieci od pierwszego roku życia, co sprawia, że jest to idealny, pierwszy park rozrywki dla najmłodszych dzieci. Jednak Rabkoland zachwyca nie tylko najmłodszych. Na jego terenie znajdują się setki atrakcji i muzeów tematycznych, takich jak Cyrk Luna, Góralska Dżungla, Machinarium, Farma cioci Maryni, Dolina Trzmiela czy Wioska Wikingów, które spodobają się dzieciom do dwunastu lat, a nawet ich rodzicom. 
Historia.
Historia powstania wesołego miasteczka w Rabce sięga 1985, kiedy Waldemar Sybilski (doktor psychologii, kierownik pracowni psychologicznej z Oddziału Terenowego Instytutu Matki i Dziecka w Rabce) po powrocie ze Szwecji, gdzie krótko pracował, postawił bujanego słonika dla dzieci przed Gazdą, największym wtedy domem handlowym Rabki. Rok później na placu obok stadionu sportowego otworzył razem z Kazimierzem Miśkowcem niewielkie wesołe miasteczko Alibaba, nazwane tak od stojącego obok drewnianego kiosku.
Rok później, podczas podróży do Chorzowa, mającej na celu zapoznanie się z funkcjonowaniem Śląskiego Wesołego Miasteczka, dzięki Waldemarowi Sybilskiemu i Kazimierzowi Miśkowcowi Eugeniusz Wiecha podjął pomysł budowy lunaparku w Rabce. Rodzina Eugeniusza Wiechy, jeszcze przed II wojną światową działająca w tej branży na Górnym Śląsku, posiadała w chorzowskim wesołym miasteczku wiele urządzeń. Lunapark wybudowano na wydzierżawionej od GS-u błotnistej, 2-hektarowej działce przy ulicy Podhalańskiej. Jego otwarcie miało miejsce 12 maja 1988; park pozostał przy nazwie "Alibaba". Centralnym punktem był drewniany budynek z restauracją i salonem gier, nazwany "Szeherezadą". Wzniosła go w czasie dwóch tygodni 20-osobowa ekipa cieśli góralskich.
W 1989 roku Eugeniusz Wiecha postawił diabelski młyn i czterotorową zjeżdżalnię dla dzieci, którą jednak tego samego roku wymienił z Cricolandem, największym objazdowym wesołym miasteczkiem w Polsce, na mini-zoo z niedźwiedziem syberyjskim o imieniu Dżek i ośmioma małpami. Niebawem dokupiono cztery kuce i lamę. ZOO przetrwało do 1997 roku.
W 1992 roku Eugeniusz Wiecha sprzedał "Szeherezadę" wraz z instalacjami Tadeuszowi Sienkowcowi, a sam powrócił do działalności w Śląskim Wesołym Miasteczku. W 1998 roku, kiedy to Tadeusz Sienkowiec nosił się z zamiarem likwidacji wesołego miasteczka, Eugeniusz Wiecha zaproponował budowę parku rozrywki. Ze względu na upadłość "Cricolandu" istniała możliwość nabycia urządzeń w korzystnych cenach. Eugeniusz Wiecha zakupił wtedy m.in. duży młyn, stojący w parku do dziś. 17 czerwca 1998 Tatiana Wiecha i Tadeusz Sienkowiec wykupili w drodze przetargu dzierżawiony dotąd przez lunapark teren. Dzień później wraz z Piotrem Strańcem zawiązali spółkę cywilną. Początkowo przedsiębiorstwo nosiło nazwę "Rodzinnego Parku Rozrywki „Tatry”". Nazwa "„Rabkoland”" była zastrzeżonym znakiem towarowym zgłoszonym w Urzędzie Patentowym przez Kapitułę Orderu Uśmiechu, która pod tym szyldem zamierzała wybudować centrum szkoleniowo-konferencyjno-rozrywkowe w parku zdrojowym. Przedsięwzięcie nie doszło jednak do skutku głównie z powodu problemów finansowych. Dzięki staraniom Eugeniusza Wiechy Kapituła wyraziła zgodę na używanie przez niego znaku "„Rabkoland”", który następnie w 2003 Wanda Wiecha odkupiła od Kapituły. W latach 2002 i 2003 nastąpiły również zmiany we współwłasności firmy i dzierżawach urządzeń.
27 września 2019 roku w wieku 72 lat zmarł Eugeniusz Wiecha – założyciel "Rabkolandu". Park pozostał w rękach jego syna Piotra Wiechy i żony Wandy Wiechy.
W 2019 roku lunapark został poddany całkowitej renowacji i przebudowie, by lepiej odpowiadał oczekiwaniom najmłodszych i ich rodziców. W tym czasie Rabkoland zmodernizowano i podzielono na sześć nowoczesnych stref tematycznych pełnych bajkowych atrakcji – w Rabkolandzie znajdują się obecnie wspaniałe karuzele, diabelski młyn, autodrom, samochodziki, rollercostery, place zabaw, a nawet strefa, gdzie najmłodsi mogą bawić się koparkami. Od tego czasu dzieci mogą spędzać czas w Machinarium, czyli miejscu wypełnionemu maszynami różnego typu, zabawić się w farmerów w Farmie cioci Maryni, przemierzać Górolską Dżunglę i przeżywać niezwykłe przygody w Wiosce Wikingów. W rodzinnym Parku Rozrywki „Rabkoland” dzieci mają także okazję obcować z kulturą. W Rabkolandzie na stałe działa unikatowy Cyrk Luna, gdzie dzieciaki mogą zobaczyć niezwykłe pokazy z udziałem mechanicznych zwierząt i artystów cyrkowych. W parku cyklicznie organizowane są wspaniałe pokazy i spektakle teatralne oraz spotkania z bohaterami parku, takimi jak Pan Trzmiel czy Ciocia Marynia, i liczne animacje dla najmłodszych.
Strefy tematyczne Rabkolandu.
W Rabkolandzie znajduje się aż sześć zajmujących stref tematycznych wypełnionych przeróżnymi instalacjami i atrakcjami dla najmłodszych i ich rodziców, które nie tylko bawią, ale także wspierają rozwój zdolności motorycznych i pracy mózgu dziecka. W Rabkolandzie do dyspozycji dzieci oddano następujące strefy tematyczne:
Machinarium.
Machinarium to strefa idealna dla najmłodszych pasjonatów motoryzacji i mocnych wrażeń. W tej strefie tematycznej znajdziesz emocjonujący Latający Autobus, nowoczesny autodrom o wdzięcznej nazwie Autostop, wspaniałą trasę samochodową w otoczeniu Kredkowego Lasu, a także miejsce, gdzie dzieci mają szansę pobawić się prawdziwymi koparkami. To tutaj znajduje się także urocza karuzela z pięknymi, zdobionymi rumakami.  
Flagową atrakcją tej strefy oraz całego Rabkolandu jest Wielki Zaginacz Czasoprzestrzeni, czyli zmodernizowany w 2019 roku ogromny diabelski młyn, z którego można podziwiać całą panoramę regionu – malowniczy Luboń Wielki oraz pasma gór Beskidu Wyspowego. Tutaj żadne dziecko, niezależnie od wieku, nie będzie się nudzić. 
Farma cioci Maryni.
Farma cioci Maryni to doprawdy niezwykłe miejsce w klimacie rodem z Dzikiego Zachodu. Ta strefa zaczyna się sześćdziesięciometrowym torem pod nazwą Patataj, gdzie zarówno dzieci, jak i dorośli mogą sprawdzić się w roli kowbojów, przemierzających opuszczone miasteczka i wielkie stepy Ameryki na swoich rumakach. Następnie dzieciaki mogą rozerwać się w Kabarecie Warzyw i poznać ich zabawne historie. 
Po strawie dla ducha warto zażyć nieco ruchu i wspiąć się na Warzywne Wieże. Trzy Warzywne Wieże to nie lada gratka dla dzieci w każdym wieku. W Wieży Pomidorowej na najmłodszych czeka zabawa w sklep warzywny i inne przygody. Wieża Marchewkowa na swoim szczycie skrywa lunety do obserwacji nieba, a w środku fotopunkt dla wszystkich fanów karotek, a z najwyższej Kukurydziano-Kapuścianej zarówno dzieci, jak i ich opiekunowie mogą podziwiać cudne widoki z tarasu widokowego. Jednak to nie koniec atrakcji, Trzy Wieże zostały wykończone siecią zjeżdżalni, tuneli i mostków. 
Po feerii emocji, jakich najmłodszym dostarczą Trzy Wieże, warto nieco odsapnąć i wyciszyć się na Wesołej Farmie. Tam dzieciaki mogą odpocząć w towarzystwie wesołych, wiejskich zwierzątek, które nauczą je kultowej piosenki o Starym McDonaldzie. 
Górolska Dżungla.
Podczas całej przygody w Górolskiej Dżungli dzieciakom towarzyszy sympatyczny krokodyl Oskar, który snuje opowieści, uczy, ale czasami także płata figle. Uważać na niego należy tuż przy Wieży Duch Duch, gdzie Oskar bawi się wielkimi nożyczkami, podczas gdy najmłodsi wzbijają się w obłoki i podziwiają rozpościerający się wokół piękny widok Górolskiej Dżungli. 
Po takich emocjach warto zejść na ziemię. Świetnym miejscem, aby odpocząć po szybowaniu na Wieży Duch Duch, jest na przykład Kamienny Pociąg, który zabiera dzieci w podróż do krainy Skałuchów. To interaktywna opowieść, w której poznają one historię Skałuchów, Oskara i zwierząt zaklętych w kamień z pozytywnym zakończeniem w Domkach Skałuchów, gdzie dzieciaki mogą oddać się ulubionym zabawom. Jednak to niejedyne miejsce zabaw w Górolskiej Dżungli. Po odwiedzinach u Skałuchów można udać się także na wyjątkowy plac zabaw, połączony z Pizzerią pod Palmami o nazwie Pofyrtane Drzewa, który zapewnia rozrywkę w czasie oczekiwania na pizzę dla dzieci, a rodzicom chwilę wytchnienia podczas przygody w Rabkolandzie.
A kiedy dzieciom przyjdzie ochota na orzeźwienie, mogą udać się do Plujących Totemów, czyli Strzelających Gejzerów Wodnych, lub nakarmić egzotyczne zwierzęta w mechanicznym ZOO. Świetnym zwieńczeniem tej górskiej przygody będzie natomiast przejażdżka Skałożercą. Skałożerca to atrakcja, która pojawiła się w Rabkolandzie w 2022 roku i od razu podbiła serca dzieci i dorosłych. Ta emocjonująca karuzela, której ramiona poruszają się w górę i w dół, do przodu i w tył, nikogo nie pozostawia obojętnym. 
Wioska Wikingów.
Po udanych przygodach w Górolskiej Dżungli lub na Farmie warto zmienić otoczenie. Następnym przystankiem na mapie Rabkolandu jest Wioska Wikingów, gdzie na dzieci czekają emocje rodem z najlepszych filmów przygodowych. Wioska Wikingów spodoba się szczególnie żądnym wrażeń dzieciakom i ich opiekunom. 
Spacer po Wiosce Wikingów zaczyna się na wspaniałym placu zabaw. Tam najmłodsi mogą zajrzeć do każdego zakamarka Wielkiej Łodzi Wikingów pełnej ukrytych korytarzy i zaułków, zobaczyć olbrzymi, wiszący taran i wspiąć się na wysoką latarnię wikingów z zakręconą zjeżdżalnią. 
Następnie czas na wielką podróż w Łodzi Wikinga. To miejsce pozwala dzieciakom przejechać się wyjątkową łodzią, która czubkami swojego kadłuba niemal dotyka brzegu nieba w towarzystwie sympatycznego Wikinga. Nieco dalej, inny przedstawiciel Nordyckich plemion o imieniu Sven przyjmuje gości w swojej… wygódce, a obok znajduje się Kuźnia Wikingów, gdzie najmłodsi mogą ćwiczyć swój refleks, pomagając Svenowi w walce z robakami. 
W Wiosce Wikingów na pociechy wraz z rodzicami czeka także pełna ostrych zakrętów podróż po Kopalni złota, która dostarczy sporej dawki pozytywnych emocji zarówno dzieciom, jak i dorosłym. Jednak to nie koniec atrakcji! Najmłodsi mogą tutaj także odbyć samodzielną przejażdżkę na Wiking Coaster – na tym urządzeniu dzieci mogą przeżyć swój pierwszy raz na prawdziwym rollercoasterze i doświadczyć niezależności w kontrolowanych warunkach.  
Dolina Trzmiela.
Dolina Trzmiela znajduje się we wschodniej, nowo otwartej części parku Rabkoland. Tam dzieci i dorośli podczas interaktywnego spaceru przejdą przez liczne ścieżki sensoryczne i poznają Pana Trzmiela, gospodarza tej wspaniałej krainy, oraz Kapitana Bąka, jego najlepszego przyjaciela, który użyczy im swojej karuzeli.
Dalej, na Kwiatowym Safari najmłodsi mogą wziąć udział w polnym wyścigu samochodowym, a najmłodsi (wiek: 0-3 lata) spędzić niezapomniane chwile na ekologicznym placu zabaw dla dzieci o nazwie Klub Gąsienica, który pobudzi ich kreatywność, wesprze prawidłowy rozwój, a także odkryje przed nimi tajniki świata przyrody. Na terenie Klubu Gąsienica znajduje się pokój matki i dziecka, a plac zabaw wypełniony jest rozwijającymi atrakcjami, takimi jak ścieżka sensoryczna Szlak Gołych Stóp, pagórek do wspinania się ze zjeżdżalnią oraz liczne gry i zabawy, które uczą i bawią. W tej okolicy najmłodsi mogą także przejechać się małą karuzelą ChlapuChlap – idealną dla dzieci do 6. roku życia. 
Nieco starsze dzieci również nie będą nudzić się w Dolinie Trzmiela. Do ich dyspozycji pozostają bowiem emocjonująca przejażdżka przez szuwary Pana Trzmiela oraz kolorowy plac zabaw ZabaWOW. W Rabkolandzie dzieci mają także szansę obcowania ze sztuką dzięki przedstawieniom Teatru Bajdurka. Podczas spektaklu pod tytułem „Krucabomba!” szalony wynalazca Krucabomba wciąga najmłodszych w bajkowy świat pełen kwiatów i magii.
Strefa Cyrkowa.
W Rabkolandzie znajduje się także prawdziwa Strefa Cyrkowa! W ramach cyrkowych zabaw można wziąć udział w wyjątkowej paradzie aut lub wybrać się na przejażdżkę cyrkowym pontonem. Dla miłośników bardziej statycznych atrakcji przygotowano Gabinet Krzywych Luster, który rozbawi do łez zarówno dorosłych, jak i dzieci. 
W środku wielkiego cyrkowego namiotu na widownię czekają klauni, tresowany lew, ogromne trzymetrowe słonie, orkiestra, akrobaci i wielu innych artystów. Każda scena jest odpowiednio nagłośniona i oświetlona, dodając temu miejscu niepowtarzalnego klimatu, w którym dźwięki dostosowują się do konkretnej stylizacji sceny. Podczas wizyty w tym cyrku dzieci mogą usłyszeć odgłosy słoni, śmiech komediantów i muzykę orkiestry oraz podziwiać akrobacje cyrkowców Cyrku Wielkiego w Rabkolandzie. 
Wszystkie sceny cyrkowe zostały złożone z profesjonalnych figur ruchomych (animatroników) renomowanej niemieckiej firmy Heimotion, dlatego rodzice mogą być spokojni o bezpieczeństwo swoich pociech oraz ich wychowanie etyczne – w tym cyrku nie ucierpiało żadne zwierzę. 
Grupy zorganizowane i wycieczki po Rabkolandzie.
Rodzinny Park Rozrywki „Rabkoland” to idealny pomysł na wycieczkę zarówno dla grup szkolnych i przedszkolnych, jak i przygodę w mniejszym gronie. Oferta parku jest skierowana głównie do najmłodszych dzieci, dlatego to miejsce świetnie sprawdzi się na pierwszą wycieczkę do parku rozrywki dziecka.
Park rozrywki Rabkoland usytuowany jest w malowniczej krainie Kotliny Rabczańskiej, nad potokami Poniczanką i Skomielnianki w znanej, kurortowo-sanatoryjnej miejscowości Rabka-Zdrój. Z uwagi na bliskość gór i malownicze widoki okolica przemawia także do starszych, którzy po pełnym emocji dniu w lunaparku mogą zażyć spokoju w przepięknym parku zdrojowym w centrum Rabki lub odwiedzić tężnię solankową i skosztować doskonałej wody w Pijalni Wód Mineralnych. To wspaniała okolica, która ofiaruje masę emocji zarówno dzieciom, jak i dorosłym.
Rabkoland – pierwszy park rozrywki dla dziecka.
Park rozrywki Rabkoland został stworzony z myślą o najmłodszych dzieciach. Po renowacji, która miała miejsce w 2019 roku, w lunaparku znajdują się atrakcje i rozwijające formy spędzania czasu dla dzieci poniżej pierwszego roku życia.
Rodzice najmłodszych dzieci w Rabkolandzie mają dostęp do przestronnego pokoju matki i dziecka, urządzeń i miejsc dostosowanych do wieku i możliwości najmniejszych pociech, licznych programów edukacyjnych i artystycznych oraz sensorycznego placu zabaw, pełnego atrakcji wspierających rozwój fizyczny i psychiczny dzieci.
Wszystkie urządzenia, atrakcje i elementy placów zabaw w parku Rabkoland zostały wykonane z najlepszej jakości materiałów i posiadają atesty bezpieczeństwa zgodne z podstawą ustawową. Dlatego w Rodzinnym Parku Rozrywki „Rabkoland” rodzice maluchów mogą być spokojni o bezpieczeństwo swoich pociech.

</doc>
<doc id="1374522" url="https://pl.wikipedia.org/wiki?curid=1374522" title="Podłęże (gmina)">
Podłęże (gmina)

Podłęże – dawna gmina wiejska istniejąca w latach 1973–1976 w woj. krakowskim (dzisiejsze woj. małopolskie). Siedzibą władz gminy było Podłęże.
Gmina została utworzona w dniu 1 stycznia 1973 roku w powiecie krakowskim w woj. krakowskim. Składała się z siedmiu sołectw: Ochmanów, Podłęże, Słomiróg, Staniątki, Suchoraba, Zagórze i Zakrzów.
1 czerwca 1975 gmina znalazła się w nowo utworzonym woj. miejskim krakowskim.
15 stycznia 1976 roku jednostka została zniesiona, a z jej obszaru i ze znoszonej gminy Zabierzów Bocheński utworzono nową gminę Niepołomice.
Zobacz też: gmina Podłęż

</doc>
<doc id="1374523" url="https://pl.wikipedia.org/wiki?curid=1374523" title="Rabkoland">
Rabkoland



</doc>
<doc id="1374524" url="https://pl.wikipedia.org/wiki?curid=1374524" title="Dzicze Bagno (województwo opolskie)">
Dzicze Bagno (województwo opolskie)

Dzicze Bagno – użytek ekologiczny położony na terenie gminy Niemodlin w województwie opolskim. Utworzony Rozporządzeniem Wojewody Opolskiego z 3 lutego 1997 roku. Jego powierzchnia wynosi 2,75 ha. Użytek jest środowiskiem bytowania i żerowania wielu gatunków ptaków wodnych.

</doc>
<doc id="1374525" url="https://pl.wikipedia.org/wiki?curid=1374525" title="Cardenas">
Cardenas



</doc>
<doc id="1374527" url="https://pl.wikipedia.org/wiki?curid=1374527" title="Zabierzów Bocheński (gmina)">
Zabierzów Bocheński (gmina)

Zabierzów Bocheński – dawna gmina wiejska istniejąca w latach 1934–1954 i 1973–1976 w woj. krakowskim (dzisiejsze woj. małopolskie). Siedzibą władz gminy był Zabierzów (Bocheński).
Gmina zbiorowa Zabierzów Bocheński została utworzona 1 sierpnia 1934 roku w powiecie bocheńskim w woj. krakowskim z dotychczasowych jednostkowych gmin wiejskich: Chobot, Wola Batorska, Wola Zabierzowska i Zabierzów (Bocheński).
Podczas II wojny światowej zniesiona i po połączeniu z gminą Targowisko przekształcona w gminę Niepołomice.
Po wojnie przywrócona w oryginalnym składzie. Według stanu z 1 lipca 1952 roku gmina Zabierzów Bocheński składała się z 4 gromad: Chobot, Wola Batorska, Wola Zabierzowska i Zabierzów Bocheński. Gmina została zniesiona 29 września 1954 roku wraz z reformą wprowadzającą gromady w miejsce gmin. 
Gminę Zabierzów Bocheński reaktywowano w dniu 1 stycznia 1973 roku w tymże powiecie i województwie. 1 czerwca 1975 gmina znalazła się w nowo utworzonym woj. miejskim krakowskim. 15 stycznia 1976 roku jednostka została zniesiona, a z jej obszaru oraz ze znoszonej gminy Podłęże utworzono nową gminę Niepołomice.

</doc>
<doc id="1374528" url="https://pl.wikipedia.org/wiki?curid=1374528" title="Suchy Ług">
Suchy Ług

Suchy Ług – użytek ekologiczny położony na terenie gminy Korfantów w województwie opolskim. Utworzony Rozporządzeniem Wojewody Opolskiego z 3 lutego 1997 roku. Jego powierzchnia wynosi 29,58 ha. Przedmiotem ochrony jest ciąg śródleśnych łąk o wysokich walorach przyrodniczych i krajobrazowych. Łąki są również miejscem stałego żerowania bociana czarnego, żurawia i wielu innych gatunków ptaków.

</doc>
<doc id="1374530" url="https://pl.wikipedia.org/wiki?curid=1374530" title="Miles Burke">
Miles Burke

Miles J. Burke (ur. 15 stycznia 1885 w Saint Louis, zm. 25 grudnia 1928 tamże) – amerykański bokser.
W 1904 na letnich igrzyskach olimpijskich w St. Louis zdobył srebrny medal w kategorii muszej, przegrywając z finale z George’em Finneganem.

</doc>
<doc id="1374531" url="https://pl.wikipedia.org/wiki?curid=1374531" title="Bagno przy Wejmutkach">
Bagno przy Wejmutkach

Bagno przy Wejmutkach – użytek ekologiczny położony na terenie gminy Korfantów w województwie opolskim. Utworzony Rozporządzeniem Wojewody Opolskiego z 3 lutego 1997 roku. Jego powierzchnia wynosi 4,64 ha. Przedmiotem ochrony są tam wilgotne zbiorowiska roślinne będące ostoją zwierzyny, w tym bociana czarnego.
W pobliżu Bagna przy Wejmutkach przebiega trasa ścieżki dydaktycznej „Skrajem Dawnej Puszczy”.

</doc>
<doc id="1374532" url="https://pl.wikipedia.org/wiki?curid=1374532" title="No. 1">
No. 1

No. 1 – pierwszy studyjny album zespołu Silent Circle wydany w roku 1986, nakładem wytwórni płytowej Blow Up. Numer katalogowy: INT 145.519
Album promowały cztery single:

</doc>
<doc id="1374534" url="https://pl.wikipedia.org/wiki?curid=1374534" title="Doły Goszczowickie">
Doły Goszczowickie

Doły Goszczowickie – użytek ekologiczny położony na terenie gminy Łambinowice w województwie opolskim, w pobliżu miejscowości Goszczowice. Jego powierzchnia wynosi 2,92 ha. Utworzony Rozporządzeniem Wojewody Opolskiego z dnia 3 lutego 1997 r.
Użytek jest miejscem bytowania i żerowania ptaków wodnych oraz ssaków łownych (jeziorko o powierzchni 0,15 ha jest kąpieliskiem dzików).

</doc>
<doc id="1374538" url="https://pl.wikipedia.org/wiki?curid=1374538" title="Hartmut Katz">
Hartmut Katz

Hartmut Katz (ur. 9 lipca 1943 w Stuttgarcie, zm. 26 września 1996 w Monachium) – niemiecki językoznawca uralista.
Życiorys.
Językoznawstwem zainteresował się Katz jeszcze w latach szkolnych, gdy w gimnazjum humanistycznym (1953–1962) w Landshut, a następnie w Monachium przechodził intensywny kurs łaciny i greki. Toteż początkowo studiował filologię klasyczną na Uniwersytecie Ludwika i Maksymiliana w Monachium oraz Uniwersytecie Albrechta i Ludwika we Fryburgu, ale już po roku zdecydował się przejść na studia indoeuropeistyki jako kierunku głównego oraz indologii i hetytologii jako kierunków pobocznych.
W 1965 wyjechał prywatnie na miesiąc do Dublina, aby tam kształcić się pod kierunkiem Ernsta Lewy'ego (1881–1966). Pod jego wpływem podjął po powrocie do Monachium – od roku 1966 – studia ugrofinistyki (por. paralelny fragment biografii Wolfganga Schlachtera), których część odbył też w Budapeszcie. Po ukończeniu studiów w 1971 przez jakiś czas nie mógł znaleźć zatrudnienia, aż w 1976 został asystentem w Instytucie Ugrofinistyki ("Institut für Finnougristik") w Wiedniu, gdzie pozostał przez dwa lata. Habilitował się w 1986 w Monachium, po czym zarabiał na życie, podejmując czasowe wykłady na różnych uniwersytetach (Ratyzbona, Salzburg, Wiedeń, Kolonia), skąd jednak zawsze ostatecznie powracał do Monachium.
Największa i najważniejsza jego praca ukazała się drukiem dopiero po nagłej (choć poprzedzonej ciężką chorobą) śmierci: "Studien zu den älteren indoiranischen Lehnwörtern in den uralischen Sprachen", ed. A. Widmer, P. Widmer, G. Klumpp (Heidelberg 2003, 354 str.). Na pozostałą część jego dorobku składa się zaledwie 79 tytułów, ale są to prace, które już za życia zyskały mu międzynarodową sławę. Szereg prac poświęcił językom samojedzkim (zwłaszcza selkupskiemu), które poznał jako samouk i które regularnie włączał także do swoich wykładów. Interesował go przede wszystkim aspekt historyczno-ewolucyjny w badaniach nad językami; etymologię nazywał wręcz „królewską dyscypliną” ("Königsdisziplin"), ale nie odrzucał także synchronii i nowszych kierunków badawczych (por. choćby temat jego pracy doktorskiej: "Generative Phonologie und phonologische Sprachbünde des Ostjakischen und Samojedischen", Monachium 1975).
Śmierć Hartmuta Katza, w wieku zaledwie 53 lat, była wielkim zaskoczeniem i głęboko poruszyła społeczność językoznawców diachroników. Ten postawny, brodaty mężczyzna (Eugene Helimski, blisko zaprzyjaźniony z Katzem, napisał o nim we wspomnieniu: "a bearded giant, resembling a geologist or a lumberjack from the Siberian taiga much more than a German professor"), niechętny wszelkim badaniom terenowym, a szczerze przywiązany do swego biurka, wydawał się okazem zdrowia (jedynie w ostatnich miesiącach życia widać było po nim chorobę).

</doc>
<doc id="1374539" url="https://pl.wikipedia.org/wiki?curid=1374539" title="Frank Floyd">
Frank Floyd



</doc>
<doc id="1374541" url="https://pl.wikipedia.org/wiki?curid=1374541" title="Russell van Horn">
Russell van Horn

William Russell van Horn (ur. 30 lipca 1885 w Pensylwanii, zm. w 11 marca 1970 w Wickenburgu) – amerykański bokser.
W 1904 roku na letnich igrzyskach olimpijskich w St. Louis walczył w kategorii lekkiej. Po wygraniu z Arthurem Sewardem przegrał w półfinale z Harrym Spanjerem.
Pierwotnie przyznano mu brązowy medal, jednak po dyskwalifikacji Jacka Egana dokonano ponownej klasyfikacji i van Horn jest uznawany za srebrnego medalistę.

</doc>
<doc id="1374548" url="https://pl.wikipedia.org/wiki?curid=1374548" title="Charles Morris">
Charles Morris

Charles William Morris (ur. 23 sierpnia 1879 w Hendon, zm. 9 kwietnia 1959 w Shenley) – brytyjski bokser.
W 1908 r. na letnich igrzyskach olimpijskich w Londynie zdobył srebrny medal w wadze piórkowej.

</doc>
<doc id="1374549" url="https://pl.wikipedia.org/wiki?curid=1374549" title="Carl-Heinrich von Stülpnagel">
Carl-Heinrich von Stülpnagel

Carl-Heinrich von Stülpnagel (ur. 2 stycznia 1886 w Berlinie, zm. 30 sierpnia 1944 tamże) – niemiecki generał, uczestnik spisku na życie Hitlera z 20 lipca 1944, za udział w spisku skazany na karę śmierci i stracony.
Życiorys.
Pochodzenie.
Carl-Heinrich von Stülpnagel urodził się 2 stycznia 1886 roku w Berlinie w szlacheckiej rodzinie von Stülpnagel. Jego ojcem był Hermann von Stülpnagel (1839–1912), generał porucznik w armii pruskiej a matką Luise Freiin von der Tann-Rathsamhausen (1856–1907). Dziadek Karl Bernhard von Stülpnagel (1794–1875) również był generałem porucznikiem w armii pruskiej.
Kariera wojskowa.
Po zdaniu egzaminu maturalnego w Lessing-Gymnasium we Frankfurcie w 1904 roku wstąpił jako Fahnenjunker do 115. Pułku Piechoty armii pruskiej w Darmstadt. W 1906 roku awansował na stopień podporucznika (niem. "Leutnant"). W latach 1911–1914 kształcił się w berlińskiej Kriegsakademie, a w 1913 roku uzyskał stopień porucznika (niem. "Oberleutnant").
Podczas I wojny światowej walczył na froncie jako dowódca kompanii (niem. "Kompanieführer") i adiutant pułkowy (niem. "Regimentsadjudant"), a po awansie na kapitana (niem. "Hauptmann") w 1915 roku służył jako oficer sztabowy.
Wcielony do Reichswehry dowodził różnymi oddziałami. W 1920 roku wziął udział w nieudanej próbie przewrotu monarchistycznego – puczu pod przywództwem Wolfganga Kappa (1858–1922) i Walthera von Lüttwitza (1859–1942). W latach 1924–1926 dowodził 3 Pułkiem Piechoty w Deutsch-Eylau i w 1925 roku awansował na stopień majora. W latach 1926–1927 pracował w Reichswehrministerium, a następnie do 1929 roku jako pierwszy oficer sztabu generalnego (niem. 1. Generalstabsoffizier, I a) 6 Dywizji Piechoty w Münster. W latach 1929–1931 dowodził II Batalionem 5 Pułku Piechoty w Neuruppin. W 1930 roku uzyskał awans na podpułkownika (niem. "Oberstleutnant").
W 1931 roku wraz z generałem Ludwigiem Beckem (1880–1944) opracował rozporządzenie o dowodzeniu oddziałami. Z Beckem połączyła go relacja przyjacielska.
W latach 1932–1933 nauczał w szkole piechoty w Dreźnie, po czym do 1936 roku prowadził Abteilung Fremde Heere – wojskową służbę wywiadowczą. 
W 1935 roku von Stülpnagel awansował na stopień generała majora (niem. "Generalmajor"), a rok później objął dowództwo 30 Dywizji Piechoty w Lubece. W 1937 roku uzyskał stopień generała porucznika (niem. "Generalleutnant"). Od 1938 roku pełnił funkcję głównego kwatermistrza (niem. "Oberquartiermeister") Naczelnego Dowództwa Wojsk Lądowych (niem. "Oberkommando des Heeres", OKH).
Podobnie jak inni oficerowie, von Stülpnagel początkowo powitał nazistowską dyktaturę, ale wkrótce nabrał przekonania, że polityka Hitlera pogrąży Niemcy militarnie. Po wydarzeniach nocy długich noży w 1934 roku jego postawa wobec nazistów stała się coraz bardziej krytyczna. Afera Blomberga-Fritscha i zajęcie Kraju Sudetów w 1938 roku wzmocniły jego przekonania. Przyłączył się do spisku oficerów Wehrmachtu wokół Ludwiga Becka i Franza Haldera (1884–1972)przygotowujących zamach stanu w 1938 roku, które zarzucono po zawarciu układu monachijskiego 29–30 września 1938 roku. W kwietniu 1939 roku awansował na generała piechoty (niem. "General der Infanterie").
II wojna światowa.
Po wybuchu II wojny światowej podczas kampanii francuskiej w 1940 roku dowodził II Korpusem Armijnym. W okresie od lipca do grudnia 1940 roku przewodniczył niemiecko-francuskiej komisji ds. zawieszenia broni w Wiesbaden (niem. "Deutsche Waffenstillstandskommission", DWStK). W lutym 1941 roku został mianowany dowódcą (niem. "Oberbefehlshaber") 17 Armii na wschodzie. Dowodził m.in. w bitwie pod Humaniem.
Był zaangażowany w zbrodnicze prowadzenie wojny podczas ataku Niemiec na ZSRR – pod jego dowództwem przekazywano rozkazy sprzeczne z prawem międzynarodowym, tzw. „zbrodnicze rozkazy”, w tym Kommissarbefehl, nakazujący oddziałom walczącym na froncie wschodnim niezwłoczne rozstrzeliwanie wziętych do niewoli radzieckich komisarzy politycznych. Kwestią sporną pozostaje czy von Stülpnagel apropobowal pogromy ludnosci żydowskiej. Na początku października 1941 roku von Stülpnagel odszedł z funkcji dowódcy, a przyczyny tej decyzji nie zostały jednoznacznie wyjaśnione .
3 marca 1942 roku von Stülpnagel został mianowany na stanowisko wojskowego gubernatora Francji (niem. "Militärbefehlshaber"), zastępując na tym stanowisku swojego kuzyna Otto von Stülpnagela (1878–1948). Twardo prowadził walkę z francuskim ruchem oporu, podejmując brutalne działania – egzekucje członków rodzin i zakładników. Jego stanowisko wobec deportacji Żydów nie jest do końca jasne, ponieważ nie wchodziły w zakres jego obowiązków. Wiadomo jednak, że czerwcu 1944 roku zaprotestował przeciwko wywiezieniu z Paryża 30 tys. Żydów.
Zamach 20 lipca.
Wraz ze swoim adiutantem Cäsarem von Hofackerem (1896–1944) pozostawał w ścisłym kontakcie z kręgiem niemieckich opozycjonistów skupionych wokół generała Becka. W jego sztabie pracowali frankofile, opozycjoniści i intelektualiści, m.in. Ernst Jünger (1895–1998). Von Stülpnagel brał udział w spisku 20 lipca 1944 i udało mu się w pełni zrealizować zaplanowane działania. 20 lipca aresztował najwyższych funkcjonariuszy SS, SD i Gestapo. Jednak nie udało mu się przekonać dowódcy sił niemieckich na zachodzie, feldmarszałka Günthera von Kluge (1882–1944), by przyłączył się do puczu. Po nieudanym zamachu von Stauffenberga na Hitlera i niepowodzeniu puczu w Berlinie, von Kluge zdymisjonował von Stülpnagela.
21 lipca von Stülpnagel otrzymał rozkaz Wilhelma Keitla (1882–1946) stawienia się w Berlinie. W drodze do stolicy, koło Verdun na polu nad Mozą, próbował popełnić samobójstwo poprzez strzał w głowę. Próba się nie powiodła, a wskutek postrzału Stülpnagel stracił wzrok. Wkrótce potem został aresztowany przez Gestapo i dowieziony do Berlina, gdzie 30 sierpnia stanął przed Trybunałem Ludowym. Skazany na śmierć, został jeszcze tego samego dnia stracony w Berlinie-Plötzensee.

</doc>
<doc id="1374552" url="https://pl.wikipedia.org/wiki?curid=1374552" title="Andrzej Drętkiewicz">
Andrzej Drętkiewicz

Andrzej Drętkiewicz (ur. 21 lipca 1955, zm. 30 września 2014 w Płocku) – polski inżynier, były prezydent Płocka i wojewoda płocki.
Życiorys.
Syn Henryka i Stanisławy. Ukończył studia w Instytucie Okrętowym Politechniki Szczecińskiej oraz ekonomię w Szkole Głównej Planowania i Statystyki. Na początku lat 80. został członkiem „Solidarności”. Pracował jako konstruktor w stoczni rzecznej, następnie w przedsiębiorstwie złotniczym.
W latach 1990–1995 sprawował urząd prezydenta Płocka. Później prowadził własną działalność gospodarczą. Od 1997 do 1998 z rekomendacji Akcji Wyborczej Solidarność zajmował stanowisko wojewody płockiego, ostatniego w historii tego województwa. Po reformie samorządowej do 2002 był członkiem zarządu spółki akcyjnej PKN Orlen.
Pośmiertnie w 2014 nadano mu Krzyż Kawalerski Orderu Odrodzenia Polski, a w 2015 – Odznakę Honorową za Zasługi dla Samorządu Terytorialnego. W 1994 odznaczony Wielkim Orderem Świętego Zygmunta.

</doc>
<doc id="1374553" url="https://pl.wikipedia.org/wiki?curid=1374553" title="Gmina Mrzygłód">
Gmina Mrzygłód



</doc>
<doc id="1374554" url="https://pl.wikipedia.org/wiki?curid=1374554" title="Katedra Chrystusa w Garden Grove">
Katedra Chrystusa w Garden Grove

Katedra Chrystusa (ang. "Christ Cathedral", dawniej: "Kryształowa Katedra", ang. "Crystal Cathedral") – postmodernistyczny, monumentalny kościół w Garden Grove. Budynek zaprojektował amerykański architekt, Philip Johnson.
Świątynia była pierwotnie protestanckim megakościołem tradycji kalwińskiej, należącym do Kościoła Reformowanego w Ameryce i nosiła nazwę Crystal Cathedral. W połowie listopada 2011 r. została sprzedana za kwotę 57,4 mln dolarów rzymskokatolickiej diecezji Orange. 17 lipca 2019, po kilkuletniej renowacji i dostosowaniu do kultu rzymskokatolickiego, kościół został konsekrowany i ustanowiony katedrą diecezji Orange, otrzymując nazwę katedra Chrystusa.
Charakterystyka.
Świątynia została zbudowana z 10 tysięcy prostokątnych szyb i jest w stanie pomieścić 2900 osób. Wewnątrz sali znajdują się organy posiadające 320 głosów, skonstruowane przez Fratelli'ego Ruffatti. Szyby, z których zbudowany jest kościół, nie są mocowane do jego struktury, ale połączone ze sobą silikonem, co pozwala budynkowi przetrwać trzęsienie ziemi rozmiaru do 8 stopni. Konstrukcja kościoła rozpoczęła się w 1977 r. i zakończyła się w 1980 r. Łączny koszt budowy wyniósł 17 milionów dolarów (w przeliczeniu na obecne: 55 milionów dolarów).

</doc>
<doc id="1374555" url="https://pl.wikipedia.org/wiki?curid=1374555" title="Synagoga w Bielcach">
Synagoga w Bielcach

Synagoga Chabad-Lubavitch w Bielcach (ros. "Синагога Хабад Любавич в Бельцаx") – bóżnica należąca do wyznawców chasydyzmu znajdująca się w Bielcach w północnej Mołdawii przy ul. Kiszyniowski Most 17.
Parterowy budynek zajmuje powierzchnię ok. 120 metrów kwadratowych. Został zbudowany w II połowie XX wieku. W posiadaniu gminy żydowskiej znajduje się od 1980 roku.

</doc>
<doc id="1374556" url="https://pl.wikipedia.org/wiki?curid=1374556" title="John Condon">
John Condon

John „Johnny” Condon (ur. 28 lutego 1889 w Shoreditch, zm. 21 lutego 1919 tamże) – brytyjski bokser.
Na letnich igrzyskach olimpijskich w 1908 w Londynie zdobył srebrny medal w kategorii koguciej.
W 1909 przeszedł na zawodowstwo. Walczył do 1916.
Zmarł na zapalenie płuc podczas pandemii grypy hiszpanki.

</doc>
<doc id="1374557" url="https://pl.wikipedia.org/wiki?curid=1374557" title="Frederick Grace">
Frederick Grace

Frederick „Fred” Grace (ur. 29 lutego 1884 w Edmonton, zm. 23 lipca 1964 w Ilford, Essex) – brytyjski bokser. Na letnich igrzyskach olimpijskich w 1908 w Londynie zdobył złoty medal w kategorii lekkiej. W 1920 roku na letnich igrzyskach olimpijskich w Antwerpii nie odniósł sukcesu przegrywając w drugiej swojej walce z późniejszym zwycięzcą Samuelem Mosbergiem. Z zawodu był inżynierem.

</doc>
<doc id="1374558" url="https://pl.wikipedia.org/wiki?curid=1374558" title="Henry Thomas (bokser)">
Henry Thomas (bokser)

Albert Henry „Harry” Thomas (ur. 1 lipca 1888 w Kings Norton, ob. Birmingham, zm. 13 stycznia 1963 w Nowym Jorku) – brytyjski bokser.
Zdobył złoty medal na letnich igrzyskach olimpijskich w 1908 w Londynie w kategorii koguciej. W finale wygrał z Johnem Condonem.
W 1909 przeszedł na zawodowstwo. Walczył do 1916. W 1911 wyjechał do Stanów Zjednoczonych, gdzie pozostał do śmierci. Wyjechał dwukrotnie, do Australii w 1913 i do Anglii w 1947. Podczas II wojny światowej służył w US Navy. Po zakończeniu wojny otrzymał amerykańskie obywatelstwo.

</doc>
<doc id="1374559" url="https://pl.wikipedia.org/wiki?curid=1374559" title="Hugh Roddin">
Hugh Roddin

Hugh Joseph Roddin (ur. 10 marca 1887 w Musselburgh, zm. 3 marca 1954 w Brooklynie) - brytyjski bokser. 
Zdobył brązowy medal kategorii piórkowej na letnich igrzyskach olimpijskich w 1908 w Londynie.

</doc>
<doc id="1374560" url="https://pl.wikipedia.org/wiki?curid=1374560" title="Synagoga chasydów z Sadogóry w Benderach">
Synagoga chasydów z Sadogóry w Benderach

Synagoga chasydów z Sadogóry w Benderach (jid. "Sidigurer klojz") – żydowska bóżnica (klaus, klojz) znajdująca się w Benderach przy ul. Suworowa 28, należąca w przeszłości do wyznawców chasydyzmu. 
Została zbudowana pod koniec XIX wieku przez chasydów przybyłych z Sadogóry z okolic Czerniowiec. Podczas II wojny światowej była wykorzystywana jako stajnia. Po 1945 roku władze radzieckie na krótko zezwoliły na wykorzystywanie budynku do celów religijnych, jednak już w latach pięćdziesiątych gmach przejęło państwo. Obecnie w budynku znajduje się szkoła boksu.

</doc>
<doc id="1374561" url="https://pl.wikipedia.org/wiki?curid=1374561" title="36 Pułk Zmechanizowany Legii Akademickiej">
36 Pułk Zmechanizowany Legii Akademickiej

36 Pułk Zmechanizowany Legii Akademickiej – dawny oddział zmechanizowany Sił Zbrojnych RP. Oddział istniał w okresie transformacji ustrojowej.
Powstał w 1990 w wyniku przeformowania na pułk zunifikowany 36 Łużyckiego pułku zmechanizowanego .
Wchodził w skład 8 Drezdeńskiej Dywizji Zmechanizowanej, a potem 8 Dywizji Obrony Wybrzeża.
Stacjonował w garnizonie Trzebiatów.
Przeformowanie.
W 1994 przekształcony w 3 Brygadę Pancerną. Następnie zmieniono numer brygady na 36, by w końcu przekształcić ją w jednostkę zmechanizowaną o nazwie 36 Brygada Zmechanizowana im. Legii Akademickiej
Na początku lat 90. XX w. na bazie 2 batalionu zmechanizowanego funkcjonowała Szkoła Podoficerska i Młodszych Specjalistów szkoląca załogi BWP-1 dla potrzeb innych jednostek.
Przekształcenia.
39 Pułk Piechoty → 39 Zmotoryzowany Pułk Piechoty → 39 Pułk Zmechanizowany → 36 Łużycki Pułk Zmechanizowany → 36 Pułk Zmechanizowany Legii Akademickiej → 3 Brygada Pancerna → 36 Brygada Pancerna → 36 Brygada Zmechanizowana → 3 batalion zmechanizowany Legii Akademickiej

</doc>
<doc id="1374563" url="https://pl.wikipedia.org/wiki?curid=1374563" title="Krzysztof Kołach">
Krzysztof Kołach

Krzysztof Kołach (ur. 15 stycznia 1961 w Żychlinie) – polski samorządowiec, inżynier, były wojewoda płocki.
Życiorys.
W 1986 ukończył studia na Wydziale Rolniczym Akademii Techniczno-Rolniczej w Bydgoszczy oraz Międzywydziałowe Studium Pedagogiczne w tym mieście. W latach 1994–1997 zajmował stanowisko wojewody płockiego. W 1998 prowadził własną działalność gospodarczą. W tym samym roku został powołany na urząd wójta gminy Bedlno. W 2002 i 2006 ponownie był wybierany na to stanowisko w wyborach bezpośrednich. Reelekcję uzyskał również w 2010 i w 2014, pełniąc tę funkcję do 2018.
W 2008 zasiadł też w radzie nadzorczej PKN Orlen. Działacz Polskiego Stronnictwa Ludowego.
Otrzymał Brązowy (1998) i Srebrny (2001) Krzyż Zasługi.

</doc>
<doc id="1374564" url="https://pl.wikipedia.org/wiki?curid=1374564" title="Jean Rets">
Jean Rets

Jean Rets, właśc. Jean-Baptiste Retserveldt (ur. 6 grudnia 1910 w Saint-Denis, zm. 21 czerwca 1998 w Liège) – belgijski malarz.
Życiorys.
Pod koniec lat 20. XX wieku studiował na Akademii Sztuk Pięknych w Liège. Był członkiem kilku grup artystycznych, m.in. Young Belgian Painting (1947), Abstract Art in Belgium (1953), Art Construit i Nord 7 prowadzonej przez Léona Koeniga.
Poza malarstwem Reta uprawiał też inne dziedziny sztuki. m.in. rzeźbę i kolaż. Jest autorem wielu prac dekoracyjnych w przestrzeni publicznej, m.in. ceramicznego murala na stacji metra Arts-Loi w Brukseli.
Od 1987 członek korespondent Académie royale de Belgique, od 1993 członek stały.
W 1990 definitywnie zaprzestał działalności artystycznej ze względu na pogarszający się stan zdrowia.
Współcześnie dzieła Jeana Retsa wystawiano w wielu kluczowych galeriach i muzeach sztuki. Najwyższą od 2010 cenę 48.529 dolarów uzyskano ze sprzedaży w 2017 jego obrazu "Formes sur fond vert", w domu aukcyjnym Cornette de Saint Cyr w Brukseli.
Twórczość.
Początkowo malował precyzyjnie skomponowane pejzaże o niemal geometrycznych konturach, ale już od 1935 zaczął malować postaci ludzkie i martwe natury pozostające wyraźnie pod wpływem Juana Grisa.
Po odwiedzeniu wystawy Alberta Magnelliego w grudniu 1951, Rets zaczął odchodzić od kompozycji figuratywnych na rzecz czystej abstrakcji geometrycznej. Ta czystość jest najbardziej widoczna w jego serii "Light Sculptures" z lat 1967–1968.
W latach 1971–1972 zaczął tworzyć kolaże z różnych materiałów (papier ścierny, karton, neonowe tuby, folia samoprzylepna itp.).
Od 1935 prace Jeana Retsa były prezentowane na licznych wystawach zbiorowych w Sztokholmie, Zurychu, Akwizgranie, Bonn, Paryżu i Nowym Jorku. Wystawy indywidualne miały miejsce w Liège (1945–1972), a od 1954 regularnie wystawiał także w Salon des Réalités Nouvelles w Paryżu.

</doc>
<doc id="1374566" url="https://pl.wikipedia.org/wiki?curid=1374566" title="Synagoga w Sorokach">
Synagoga w Sorokach

Synagoga w Sorokach – działająca do dziś żydowska bóżnica znajdująca się w Sorokach w Mołdawii przy ul. Tołstoja 14.
Parterowy budynek zajmuje powierzchnię ok. 300 metrów kwadratowych. Synagoga została zbudowana w 1814 roku przez mołdawskich chasydów.

</doc>
<doc id="1374567" url="https://pl.wikipedia.org/wiki?curid=1374567" title="Casimiro Morcillo González">
Casimiro Morcillo González

Casimiro Morcillo González (ur. 26 stycznia 1904 w Soto del Real, zm. 30 maja 1971) – pierwszy arcybiskup Madrytu.
Urodził się 26 stycznia 1904 w Soto del Real w Hiszpanii. 25 stycznia 1943 roku został mianowany biskupem tytularnym Agathopolis oraz pomocniczym Madrytu. 13 maja 1950 roku został biskupem Bilbao, a 21 września 1955 arcybiskupem Saragossy.
W 1964 diecezja Madrytu uzyskała tytuł archidiecezji i 24 marca tego roku, po śmierci Leopoldo Eijo y Garaya, Casimiro Morcillo został nominowany pierwszym arcybiskupem Madrytu. Zmarł 30 maja 1971.
Na jego cześć nazwana została jedna ulica w Madrycie, usytuowana w pobliżu Hospital Universitario La Paz.

</doc>
<doc id="1374568" url="https://pl.wikipedia.org/wiki?curid=1374568" title="Richard Gunn">
Richard Gunn

Richard Kenneth Gunn (ur. 16 lutego 1871 w Charing Cross w Londynie, zm. 23 czerwca 1961 w Lambeth) - brytyjski bokser.
W 1908 roku na letnich igrzyskach olimpijskich w Londynie zdobył złoty medal w kategorii piórkowej. Dokonał tego w wieku 37 lat i 254 dni.

</doc>
<doc id="1374569" url="https://pl.wikipedia.org/wiki?curid=1374569" title="Synagoga Sidigurer klojz w Benderach">
Synagoga Sidigurer klojz w Benderach



</doc>
<doc id="1374570" url="https://pl.wikipedia.org/wiki?curid=1374570" title="36 Pułk Zmechanizowany">
36 Pułk Zmechanizowany



</doc>
<doc id="1374571" url="https://pl.wikipedia.org/wiki?curid=1374571" title="Gmina Psary (ujednoznacznienie)">
Gmina Psary (ujednoznacznienie)

dawne gminy:

</doc>
<doc id="1374572" url="https://pl.wikipedia.org/wiki?curid=1374572" title="Synagoga w Dubosarach">
Synagoga w Dubosarach

Synagoga w Dubosarach – żydowska bóżnica działająca w mołdawskim mieście Dubosary przy ul. Łomonosowa 197.
Została zbudowana w II połowie XIX wieku jako jednopiętrowy budynek. Do 1933 roku była jedną z sześciu bóżnic żydowskich w mieście. Obecnie gmach jest wykorzystywany jako biuro dubosarskich zakładów elektrycznych.

</doc>
<doc id="1374573" url="https://pl.wikipedia.org/wiki?curid=1374573" title="Nureddin Pasza">
Nureddin Pasza

Nureddin Pasza (; ur. 1873 w Bursie, zm. 1932) – turecki generał i polityk. Nacjonalista czerpiący z ideologii Młodoturków dążący do eksterminacji i wyparcia z Turcji mniejszości narodowych.
Życiorys.
Karierę wojskową rozpoczął w 1893 r. w Imperium Osmańskim, następnie walczył z Grecją w 1897 r. i w wojnach bałkańskich. Podczas I wojny światowej dowodził na froncie irackim.
Wojska pod jego dowództwem zasłynęły z przeprowadzania krwawych pacyfikacji miejscowości zamieszkiwanych przez Greków i Ormian w latach 1915–1917 (Rzeź Ormian) i w czasie likwidacji prowizorycznego państwa Greków pontyjskich.
W końcowej fazie wojny z Grecją 9 września 1922 r. zajął Smyrnę. Wbrew rozkazowi Mustafy Kemala Atatürka, nakazującemu oszczędzenie ludności cywilnej, w dzielnicach zamieszkiwanych przez Greków i Ormian doszło za pozwoleniem Nureddina Paszy do masakry i wielkiego, zorganizowanego przez armię turecką pożaru. Jest odpowiedzialny za brutalny mord na biskupie miasta Chryzostomie ze Smyrny.
W 1922 zorganizował porwanie liberalnego tureckiego polityka Ali Kemala Beya, który następnie został wydany tłumowi i brutalnie zamordowany.
W 1925 r. został na jedną kadencję deputowanym. Po wojnie znalazł się w obozie przeciwników Mustafy Kemala Atatürka, co skutkowało jego marginalizacją w życiu politycznym.

</doc>
<doc id="1374574" url="https://pl.wikipedia.org/wiki?curid=1374574" title="Synagoga Chabad-Lubawicz w Călărași">
Synagoga Chabad-Lubawicz w Călărași

Synagoga Chabad-Lubawicz w Călărași – żydowska bóżnica istniejąca w Călărași w Mołdawii przy ul. Aleksandr czel Bun 161.
Powierzchnia jednopiętrowego budynku wynosi ok. 300 metrów kwadratowych. Synagoga została wzniesiona w połowie XIX wieku i funkcjonowała do 1940 roku, gdy władze radzieckie przekształciły ją w archiwum. Obecnie znajduje się w stanie ruiny.

</doc>
<doc id="1374575" url="https://pl.wikipedia.org/wiki?curid=1374575" title="Synagoga w Kalaraszu">
Synagoga w Kalaraszu



</doc>
<doc id="1374576" url="https://pl.wikipedia.org/wiki?curid=1374576" title="Synagoga w Orgiejowie">
Synagoga w Orgiejowie

Synagoga w Orgiejowie – synagoga znajdująca się w Orgiejowie w Mołdawii, przy ulicy W. Lupu 62.
Synagoga została wzniesiona w drugiej połowie XIX wieku. Jest to parterowy budynek zajmujący obszar około 100 m². W 1989 roku przekazano go lokalnej gminie żydowskiej. Znajduje się obok miejsca, gdzie stała przedwojenna zniszczona synagoga.

</doc>
<doc id="1374578" url="https://pl.wikipedia.org/wiki?curid=1374578" title="Galeria Zachęta">
Galeria Zachęta



</doc>
<doc id="1374580" url="https://pl.wikipedia.org/wiki?curid=1374580" title="Synagoga w Zguricy">
Synagoga w Zguricy

Synagoga w Zguricy – żydowska bóżnica położona w mołdawskiej Zguricy w dzielnicy drokijewskiej.
Została zbudowana na początku XX wieku jako parterowy budynek. Po II wojnie światowej była wykorzystywana jako skład. Obecnie znajduje się w posiadaniu zakładu rolno-spożywczego.

</doc>
<doc id="1374581" url="https://pl.wikipedia.org/wiki?curid=1374581" title="Angelus Temple">
Angelus Temple

Angelus Temple – megakościół zielonoświątkowy, centralny dom modlitwy Międzynarodowego Kościoła Poczwórnej Ewangelii, znajdujący się w Echo Park, dzielnicy Los Angeles, w Stanach Zjednoczonych. Kościół zaprojektował architekt Brook Hawkins. Jego konstrukcji przewodziła Aimee Semple McPherson. Kościół został poświęcony 1 stycznia 1923 r. Od 1992 r. Angelus Temple figuruje w krajowym rejestrze zabytków USA. Zborowi przewodzą pastorzy: Matthew i Caroline Barnett.
Kościół kupił nieruchomość za prawie 4.000.000 dolarów i zainwestował na remont 28.000.000 dolarów. Centrum pomaga bezdomnym rodzinom, ofiarom handlu seksualnego, a także ludziom z problemami narkomanii. Pomoc polega przede wszystkim na zapewnieniu opieki zdrowotnej i wyżywienia.

</doc>
<doc id="1374586" url="https://pl.wikipedia.org/wiki?curid=1374586" title="Zemby">
Zemby

Zemby – szczecińska formacja eksperymentalno-rockowa, określana przez swych założycieli mianem "duetu twórczego", działająca od wczesnych lat 80.
Członkowie duetu to „Skandal” (Przemysław Thiele, muzyk rockowy, znany m.in. z zespołu Kolaboranci) i „Stoimytwarząwtwarzzcywilizacją” lub krócej STWTZC (Paweł Nowakowski, szczeciński muzyk, wydawca i architekt). Działalność formacji dokumentuje seria niskonakładowych kaset magnetofonowych i płyt CDR, zapoczątkowana w połowie lat 80. Wyjątek stanowi płyta "Zemby – Szpak" zawierająca materiał szczecińskiego zespołu Szpak – nagrane przezeń w studiu instrumentalne wersje piosenek, do których Zemby dograły własne teksty i instrumenty. Z kolei płyta "Zemby Live" nie jest rejestracją występu przed publicznością (zespół Zemby nie dawał nigdy koncertów) – muzycy zagrali tu akustyczny „koncert” sami dla siebie. Na albumie "Zemby 11" wystąpili liczni goście, m.in. saksofonistka Anna Zaradny, amerykański muzyk Adam Snyder znany z zespołu Mercury Rev oraz znany pisarz Janusz Rudnicki.
Wszystkie kasety Zembów były sygnowane przez wydawnictwo Kalela &amp; Kulawik (firma pod tą nazwą jednak faktycznie nie istniała), pod którym to szyldem ukazywały się także komiksy członków zespołu. Reedycje płyt na płytach CDR sygnowało wydawnictwo Forma.
Dyskografia.
Uwaga: numery w tytułach płyt oznaczają kolejne sesje nagraniowe zespołu, nie numery płyt.

</doc>
<doc id="1374587" url="https://pl.wikipedia.org/wiki?curid=1374587" title="Piotr Cieplak">
Piotr Cieplak

Piotr Cieplak (ur. w 1960 roku w Częstochowie) – polski reżyser teatralny. 
Życiorys.
Po studiach na Wydziale Wiedzy o Teatrze Akademii Teatralnej w Warszawie i reżyserskim w krakowskiej PWST, Piotr Cieplak rozpoczął karierę reżyserską w Teatrze im. Wilama Horzycy w Toruniu, w 1989. Pracował następnie m.in. we Wrocławiu, w Teatrze Współczesnym i w warszawskim Teatrze Dramatycznym. 
W latach 1996-1998 był dyrektorem artystycznym Teatru Rozmaitości w Warszawie (reklamując go jako "najszybszy teatr w mieście"); zapraszał tam do współpracy młodych i oryginalnych reżyserów, takich jak Grzegorz Jarzyna lub Piotr Tomaszuk. Kilkakrotnie reżyserował spektakle dyplomowe w szkołach teatralnych. Współpracuje także z Teatrem Montownia. 
Laureat Nagrody im. Konrada Swinarskiego przyznawanej przez redakcję miesięcznika "Teatr" - za sezon 2004/2005, za reżyserię spektaklu „Słomkowy kapelusz” Eugene’a Labiche’a w Teatrze Powszechnym im. Zygmunta Hübnera w Warszawie. Laureat Feliksa Warszawskiego dla najlepszego spektaklu w sezonie 2007/2008 za "Opowiadania dla Dzieci" według Isaaka Singera w Teatrze Narodowym.

</doc>
<doc id="1374588" url="https://pl.wikipedia.org/wiki?curid=1374588" title="Challes (Ain)">
Challes (Ain)



</doc>
<doc id="1374589" url="https://pl.wikipedia.org/wiki?curid=1374589" title="Eminencja">
Eminencja

Eminencja (łac. "eminentia" – wyniosłość, dostojność) – tytuł przysługujący dostojnikom kościelnym:
Tytuł należy pisać wielką literą, dodając formę „Wasza” lub „Jego”. Przykładowo: "Wasza Eminencjo Księże Kardynale" lub "Jego Eminencja Ksiądz Kardynał". W formie dłuższej także: "Jego Eminencja, Najprzewielebniejszy Ksiądz Kardynał". Ominięcie zaimka może świadczyć o pewnej poufałości z osobą tytułowaną.

</doc>
<doc id="1374590" url="https://pl.wikipedia.org/wiki?curid=1374590" title="Dom Pachino">
Dom Pachino

Dom Pachino, właściwie Domingo J. Del Valle (ur. 1979 w Manhattanie, dzielnicy Nowego Jorku) – amerykański raper, producent muzyczny i aktor pochodzenia portorykańskiego, założyciel niezależnej wytwórni płytowej Napalm Recordings. Dom Pachino jest znany głównie jako jeden z pięciu członków założycieli amerykańskiej grupy hip-hopowej Killarmy, powiązanej z Wu-Tang Clan.

</doc>
<doc id="1374594" url="https://pl.wikipedia.org/wiki?curid=1374594" title="Kwas karbaminowy">
Kwas karbaminowy

Kwas karbaminowy, – nietrwały organiczny związek chemiczny. Może być związkiem przejściowym w reakcji amoniaku oraz dwutlenku węgla:
Nie udaje się go jednak wydzielić, gdyż łatwo rozpada się do w miarę trwałego w środowisku bezwodnym karbaminianu amonu oraz dwutlenku węgla:
Tworzy umiarkowanie trwałe sole – karbaminiany. Z alkoholami tworzy trwale estry zwane uretanami.

</doc>
<doc id="1374596" url="https://pl.wikipedia.org/wiki?curid=1374596" title="Wrzelowiec (gmina)">
Wrzelowiec (gmina)

Wrzelowiec – dawna gmina wiejska istniejąca w latach 1973–1976 w woj. lubelskim. Siedzibą gminy był Wrzelowiec.
Gmina została powołana 1 stycznia 1973 roku w woj. lubelskim jako jedna z 7 gmin powiatu opolsko-lubelskiego. W skład gminy Wrzelowiec weszło 15 sołectw: Chruślina, Chruślina-Kolonia, Ćwiętalka, Góry Kluczkowickie, Kamionka, Kluczkowice, Kręciszówka, Niesiołowice, Owczarnia, Ożarów Drugi, Ożarów Pierwszy, Świdry, Wandalin, Wrzelowiec i Zadole.
Zasięg obszarowy nowej gminy Wrzelowiec w stosunku do byłej "gromady Wrzelowiec" sprzed 1973 powiększył się o wsie Chruślina-Kolonia i Owczarnia, które przeszły ze zniesionej gromady w Mazanowie. Użytki rolne gminy stanowiły 5420 ha.
1 czerwca 1975 roku gmina znalazła się w nowo utworzonym mniejszym woj. lubelskim. 15 stycznia 1976 roku gmina została zniesiona a jej obszar włączony do gmin Józefów "(nad Wisłą)" i Opole Lubelskie.

</doc>
<doc id="1374598" url="https://pl.wikipedia.org/wiki?curid=1374598" title="Wybory prezydenckie w Gwinei-Bissau w 2005 roku">
Wybory prezydenckie w Gwinei-Bissau w 2005 roku



</doc>
<doc id="1374601" url="https://pl.wikipedia.org/wiki?curid=1374601" title="Ratułów (gmina)">
Ratułów (gmina)

Ratułów (do 1954 "Ciche") – dawna gmina wiejska istniejąca w latach 1973–1976 w woj. krakowskim i nowosądeckim (dzisiejsze woj. małopolskie). Siedzibą władz gminy był Ratułów.
Gmina została utworzona w dniu 1 stycznia 1973 roku w powiecie nowotarskim w woj. krakowskim. 1 czerwca 1975 roku gmina znalazła się w nowo utworzonym woj. nowosądeckim.
15 stycznia 1976 roku jednostka została zniesiona przez połączenie z dotychczasową gminą Czarny Dunajec w nową gminę Czarny Dunajec.

</doc>
<doc id="1374602" url="https://pl.wikipedia.org/wiki?curid=1374602" title="Łososina Górna (gmina)">
Łososina Górna (gmina)

Łososina Górna – dawna gmina wiejska istniejąca w latach 1973–1976 w woj. krakowskim i nowosądeckim (dzisiejsze woj. małopolskie). Siedzibą władz gminy była Łososina Górna.
Gmina została utworzona 1 stycznia 1973 roku w powiecie limanowskim w woj. krakowskim, z części obszaru dawnej gminy Limanowa. 1 czerwca 1975 roku gmina znalazła się w nowo utworzonym woj. nowosądeckim. 
15 stycznia 1976 roku jednostka została zniesiona przez połączenie z dotychczasową gminą Limanowa w nową gminę Limanowa.
Zobacz też: gmina Łososina Dolna.

</doc>
<doc id="1374603" url="https://pl.wikipedia.org/wiki?curid=1374603" title="Stróże (gmina)">
Stróże (gmina)

Stróże – dawna gmina wiejska istniejąca w latach 1973–1976 w woj. rzeszowskim i nowosądeckim (dzisiejsze woj. małopolskie). Siedzibą władz gminy były Stróże.
Gmina została utworzona 1 stycznia 1973 roku w powiecie gorlickim w woj. rzeszowskim. 1 czerwca 1975 roku gmina znalazła się w nowo utworzonym woj. nowosądeckim.
Był to jedyny w Polsce przypadek powołania gminy mniejszej od dotychczasowej gromady (gmina = 3495 mieszk. w 1973 r., gromada Stróże = 5779 mieszk. w 1970 r.).
15 stycznia 1976 roku jednostka została zniesiona przez połączenie z dotychczasową gminą Grybów w nową gminę Grybów.

</doc>
<doc id="1374604" url="https://pl.wikipedia.org/wiki?curid=1374604" title="Lasek (gmina)">
Lasek (gmina)

Lasek (do 1954 "Ludźmierz") – dawna gmina wiejska istniejąca w latach 1973–1976 w woj. krakowskim i nowosądeckim (dzisiejsze woj. małopolskie). Siedzibą władz gminy był początkowo Lasek, a następnie Ludźmierz.
Gmina została utworzona w dniu 1 stycznia 1973 roku w powiecie nowotarskim w woj. krakowskim. 1 czerwca 1975 roku gmina znalazła się w nowo utworzonym woj. nowosądeckim. 
15 stycznia 1976 roku gmina została zniesiona, a z jej obszaru i ze znoszonej gminy Łopuszna utworzono nową gminę Nowy Targ.

</doc>
<doc id="1374605" url="https://pl.wikipedia.org/wiki?curid=1374605" title="Łopuszna (gmina)">
Łopuszna (gmina)

Łopuszna – dawna gmina wiejska istniejąca w latach 1934–1954 i 1973–1976 w woj. krakowskim i nowosądeckim (dzisiejsze woj. małopolskie). Siedzibą władz gminy była Łopuszna.
Gmina zbiorowa Łopuszna została utworzona 1 sierpnia 1934 roku w powiecie nowotarskim w woj. krakowskim z dotychczasowych jednostkowych gmin wiejskich: Dębno, Harklowa, Knurów, Krempachy, Łopuszna, Nowa Biała, Ostrowsko, Szlembark i Waksmund. Według stanu z dnia 1 lipca 1952 roku gmina składała się z 9 gromad: Dębno, Harklowa, Knurów, Krempachy, Łopuszna, Nowa Biała, Ostrowsko, Szlembark i Waksmund. Jednostka została zniesiona 29 września 1954 roku wraz z reformą wprowadzającą gromady w miejsce gmin.
Gmina została reaktywowana w dniu 1 stycznia 1973 roku w tymże powiecie i województwie. 1 czerwca 1975 roku gmina znalazła się w nowo utworzonym woj. nowosądeckim. 15 stycznia 1976 roku gmina została zniesiona a z jej obszaru i ze znoszonej gminy Lasek utworzono nową gminę Nowy Targ.
Wójtem gminy w latach 1935–1939 był kapitan Stefan Lgocki h. Jastrzębiec (ur. 23.01.1894 r., zm. 2.04.1974 r.), w latach 1938–1939 poseł.

</doc>
<doc id="1374606" url="https://pl.wikipedia.org/wiki?curid=1374606" title="Gładyszów (gmina)">
Gładyszów (gmina)

Gładyszów – dawna gmina wiejska istniejąca w latach 1934-1954 i 1973–1976 w woj. krakowskim, rzeszowskim i nowosądeckim (dzisiejsze woj. małopolskie). Siedzibą władz gminy był Gładyszów.
Gmina zbiorowa Gładyszów została utworzona 1 sierpnia 1934 roku w powiecie gorlickim w woj. krakowskim z dotychczasowych jednostkowych gmin wiejskich: Banica, Czarne, Długie, Gładyszów, Jasionka, Konieczna, Krywa, Lipna, Ług, Nieznajowa, Radocyna, Regietów Niżny, Regietów Wyżny, Smerekowiec, Wirchne, Wołowiec i Zdynia.
Po wojnie gmina Gładyszów (wraz z całym powiatem gorlickim) weszła w skład nowo utworzonego woj. rzeszowskiego. Według stanu z dnia 1 lipca 1952 roku gmina składała się z 10 gromad: Czarne, Gładyszów, Konieczna, Krzywa, Nieznajowa, Radocyna, Regietów, Smrekowiec, Wołowiec i Zdynia. Gmina została zniesiona 29 września 1954 roku wraz z reformą wprowadzającą gromady w miejsce gmin. 
Gminę Gładyszów reaktywowano 1 stycznia 1973 roku w tymże powiecie i województwie. 1 czerwca 1975 roku gmina znalazła się w nowo utworzonym woj. nowosądeckim. 15 stycznia 1976 roku gmina została zniesiona, a jej obszar przyłączono do gmin Uście Gorlickie i Sękowa.

</doc>
<doc id="1374608" url="https://pl.wikipedia.org/wiki?curid=1374608" title="Tylicz (gmina)">
Tylicz (gmina)

Tylicz (od 1976 "Krynica") – dawna gmina wiejska istniejąca w latach 1934-1954 i 1973–1976 w woj. krakowskim i woj. nowosądeckim (dzisiejsze woj. małopolskie). Nazwa gminy pochodzi od miejscowości Tylicz, jednakże siedzibą władz gminy była Krynica, która stanowiła odrębną gminę miejską.
Gmina zbiorowa Tylicz została utworzona 1 sierpnia 1934 roku w powiecie nowosądeckim w woj. krakowskim z dotychczasowych jednostkowych gmin wiejskich: Berest, Czyrna, Mochnaczka Niżna, Mochnaczka Wyżna, Muszynka, Piorunka, Polany i Tylicz. Według stanu z 1 lipca 1952 roku gmina Tylicz składała się z 8 gromad: Berest, Czyrna, Mochnaczka Niżna, Mochnaczka Wyżna, Muszynka, Piorunka, Polany i Tylicz. Jednostka została zniesiona 29 września 1954 roku wraz z reformą wprowadzającą gromady w miejsce gmin. 
Gminę Tylicz reaktywowano w dniu 1 stycznia 1973 roku w tymże powiecie i województwie. 1 czerwca 1975 roku gmina znalazła się w nowo utworzonym woj. nowosądeckim. 15 stycznia 1976 roku zmieniono nazwę gminy na "gmina Krynica" (od 1 stycznia 2002 roku nazwa "gmina Krynica-Zdrój").

</doc>
<doc id="1374609" url="https://pl.wikipedia.org/wiki?curid=1374609" title="Irena Pikiel">
Irena Pikiel



</doc>
<doc id="1374610" url="https://pl.wikipedia.org/wiki?curid=1374610" title="Kandyty (gmina)">
Kandyty (gmina)

Kandyty – dawna gmina wiejska istniejąca w latach 1946–1954 i 1973–1976 w woj. olsztyńskim (dzisiejsze woj. warmińsko-mazurskie). Siedzibą władz gminy były Kandyty.
Gmina Kandyty powstała po II wojnie światowej na terenie tzw. Ziem Odzyskanych (pruski powiat iławecki). 28 czerwca 1946 roku jako jednostka administracyjna polskiego powiatu iławeckiego gmina weszła w skład nowo utworzonego woj. olsztyńskiego. Według stanu z 1 lipca 1952 roku gmina była podzielona na 5 gromad: Augamy, Kandyty, Kiwajny, Sągnity i Woszyny. Gmina została zniesiona 29 września 1954 roku wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 roku w powiecie bartoszyckim w woj. olsztyńskim. 1 czerwca 1975 roku gmina weszła w skład nowo utworzonego (mniejszego) woj. olsztyńskiego. 15 stycznia 1976 roku gmina została zniesiona przez połączenie z dotychczasową gminą Górowo Iławeckie w nową gminę Górowo Iławeckie.

</doc>
<doc id="1374611" url="https://pl.wikipedia.org/wiki?curid=1374611" title="Pietrzwałd (gmina)">
Pietrzwałd (gmina)

Pietrzwałd – dawna gmina wiejska istniejąca w latach 1946-1954 i 1973–1976 w woj. olsztyńskim (dzisiejsze woj. warmińsko-mazurskie). Siedzibą władz gminy był Pietrzwałd.
Gmina Pietrzwałd powstała po II wojnie światowej na terenie tzw. Ziem Odzyskanych. 28 czerwca 1946 roku jako jednostka administracyjna powiatu ostródzkiego gmina weszła w skład nowo utworzonego woj. olsztyńskiego. Według stanu z 1 lipca 1952 roku gmina była podzielona na 13 gromad: Dylewo, Giętlewo, Glaznoty, Głądy, Jagodziny, Lipowo, Naprom, Pietrzwałd, Rudno, Ryn, Szczepankowo, Wygoda i Wysoka Wieś. Gmina została zniesiona 29 września 1954 roku wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 roku w tymże powiecie i województwie. 1 czerwca 1975 roku gmina weszła w skład nowo utworzonego (mniejszego) woj. olsztyńskiego. 15 stycznia 1976 roku gmina została zniesiona przez połączenie z dotychczasową gminą Ostróda w nową gminę Ostróda.

</doc>
<doc id="1374612" url="https://pl.wikipedia.org/wiki?curid=1374612" title="Rudzienice (gmina)">
Rudzienice (gmina)

Rudzienice – dawna gmina wiejska istniejąca w latach 1946-1954 i 1973–1976 w woj. olsztyńskim (dzisiejsze woj. warmińsko-mazurskie). Siedzibą władz gminy były Rudzienice.
Gmina Rudzienice powstała po II wojnie światowej na terenie tzw. Ziem Odzyskanych. 28 czerwca 1946 roku jako jednostka administracyjna powiatu suskiego gmina weszła w skład nowo utworzonego woj. olsztyńskiego. Według stanu z 1 lipca 1952 roku gmina była podzielona na 13 gromad: Franciszkowo, Frednowy, Gomoty, Kałduny, Makowo, Mątyki, Nowa Wieś, Rudzienice, Szałkowo, Tynwałd, Wiewiórki, Wilczyny i Wola Kamieńska. Gmina została zniesiona 29 września 1954 roku wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 roku w powiecie iławskim w woj. olsztyńskim. 1 czerwca 1975 roku gmina weszła w skład nowo utworzonego (mniejszego) woj. olsztyńskiego. 15 stycznia 1976 roku gmina została zniesiona przez połączenie z dotychczasową gminą Iława w nową gminę Iława.

</doc>
<doc id="1374614" url="https://pl.wikipedia.org/wiki?curid=1374614" title="Runowo (gmina)">
Runowo (gmina)

Runowo – dawna gmina wiejska istniejąca w latach 1946-1954 i 1973–1976 w woj. olsztyńskim (dzisiejsze woj. warmińsko-mazurskie). Siedzibą władz gminy było Runowo.
Gmina Runowo powstała po II wojnie światowej na terenie tzw. Ziem Odzyskanych. 28 czerwca 1946 roku jako jednostka administracyjna powiatu lidzbarskiego gmina weszła w skład nowo utworzonego woj. olsztyńskiego. Według stanu z 1 lipca 1952 roku gmina była podzielona na 11 gromad: Babiak, Bugi, Drwęca, Ignalin, Kłusity Wielkie, Łaniewo, Nowa Wieś Wielka, Redy, Runowo, Stabunity i Workiejmy. Gmina została zniesiona 29 września 1954 roku wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 roku w tymże powiecie i województwie. 1 czerwca 1975 roku gmina weszła w skład nowo utworzonego (mniejszego) woj. olsztyńskiego. 15 stycznia 1976 roku gmina została zniesiona przez połączenie z dotychczasową gminą Lidzbark Warmiński w nową gminę Lidzbark Warmiński.

</doc>
<doc id="1374617" url="https://pl.wikipedia.org/wiki?curid=1374617" title="Chraboły (gmina)">
Chraboły (gmina)

Chraboły – dawna gmina wiejska istniejąca 1952-1954 i 1973–1976 w woj. białostockim (dzisiejsze woj. podlaskie). Siedzibą gminy były Chraboły.
Gmina została utworzona w dniu 1 lipca 1952 roku w woj. białostockim, w powiecie bielskim, z części gmin Bielsk i Wyszki. W dniu powołania gmina składała się z 10 gromad: Chraboły, Deniski, Haćki, Hryniewicze Małe, Husaki, Knorozy, Ploski, Plutycze, Rajsk, Stołowacz. Gmina została zniesiona 29 września 1954 roku wraz z reformą wprowadzającą gromady w miejsce gmin.
Wraz z kolejną reformą administracyjną gminę Chraboły reaktywowano w dniu 1 stycznia 1973 roku w tymże powiecie i województwie. 1 czerwca 1975 gmina znalazła się w nowo utworzonym mniejszym woj. białostockim. 1 lipca 1976 roku gmina została zniesiona przez połączenie z dotychczasową gminą Bielsk Podlaski w nową gminę Bielsk Podlaski.

</doc>
<doc id="1374618" url="https://pl.wikipedia.org/wiki?curid=1374618" title="Szymki (gmina)">
Szymki (gmina)

Szymki – dawna gmina wiejska istniejąca w latach 1973–1976 w woj. białostockim (dzisiejsze woj. podlaskie). Siedzibą gminy były Szymki.
Gmina została utworzona w dniu 1 stycznia 1973 roku w powiecie białostockim w woj. białostockim. W skład gminy weszły sołectwa: Bachury, Bagniuki, Bołtryki, Bondary, Budy, Brzezina, Cisówka, Dublany, Garbary, Gonczary, Jałówka, Kituryki, Kondratki, Leonowicze, Mostowlany-Kolonia, Nowosady, Romanowo, Rudnia, Rybaki, Stara Łuplanka, Szymki, Tajnica Dolna, Tajnica Górna i Zaleszany.
1 czerwca 1975 roku gmina znalazła się w nowo utworzonym mniejszym woj. białostockim.
1 lipca 1976 roku gmina została zniesiona przez połączenie z dotychczasową gminą Michałowo w nową gminę Michałowo.

</doc>
<doc id="1374619" url="https://pl.wikipedia.org/wiki?curid=1374619" title="Babiki (gmina)">
Babiki (gmina)

Babiki (do 1944 "Odelsk") – dawna gmina wiejska istniejąca w latach 1944–1954 i 1973–1976 w woj. białostockim (dzisiejsze woj. podlaskie). Siedzibą władz gminy były Babiki.
Gminę Babiki utworzono w 1944 roku w powiecie sokólskim w woj. białostockim z zachodniej połowy obszaru przedwojennej gminy Odelsk: Babiki, Bilminy, Chmielewszczyzna, Harkawicze, Horczaki, Miszkieniki Wielkie, Suchynicze, Szczęsnowicze, Usnarz Górny, Wojnowce, Zaśpicze, Zubrzyca Mała i Zubrzyca Wielka (grunty gromad Bilwiny, Harkawicze, Wojnowce, Zaśpicze i Zubrzyca Mała zostały przecięte linią graniczną). Wschodnia połowa z m.in. Odelskiem weszła w struktury administracyjne Związku Radzieckiego, obecnie na Białorusi.
Początkowo niektóre miejscowości weszły przejściowo w skład ZSRR (gromady Jurowlany, Klimówka, Minkowce i Nomiki oraz Grzybowszczyzna z gromady Usnarz Dolny), lecz po zmianie granicy państwowej w 1947 roku powróciły do Polski i dołączyły do gminy Babiki (do Polski w 1947 roku powróciła także należąca przed wojną do gminy Odelsk gromada Tołcze, lecz po powrocie do Polski nie włączono jej do gminy Babiki, lecz do gminy Kuźnica).
Według stanu z dnia 1 lipca 1952 roku gmina składała się z 18 gromad: Babiki, Bilminy, Chmielewszczyzna, Grzybowszczyzna, Harkawicze, Horczaki, Jurowlany, Klimówka, Minkowce, Miszkiniki Wielkie, Nomiki, Suchynicze, Szczęsnowicze, Usnarz Górny, Wojnowce, Zaśpicze, Zubrzyca Mała, Zubrzyca Wielka. Gmina została zniesiona 29 września 1954 roku wraz z reformą wprowadzającą gromady w miejsce gmin.
Gminę reaktywowano w dniu 1 stycznia 1973 roku tymże powiecie i województwie. 1 czerwca 1975 roku gmina znalazła się w nowo utworzonym (mniejszym) woj. białostockim. 1 lipca 1976 roku została zniesiona, a jej obszar przyłączony do gmin Szudziałowo i Sokółka.

</doc>
<doc id="1374620" url="https://pl.wikipedia.org/wiki?curid=1374620" title="Zaścianki (gmina)">
Zaścianki (gmina)

Zaścianki – dawna gmina wiejska istniejąca w latach 1973–1976 w woj. białostockim (dzisiejsze woj. podlaskie). Siedzibą gminy były Zaścianki.
Gmina została utworzona w dniu 1 stycznia 1973 roku w powiecie białostockim w woj. białostockim. 1 czerwca 1975 roku gmina znalazła się w nowo utworzonym mniejszym woj. białostockim.
1 lipca 1976 roku gmina została zniesiona a jej obszar przyłączony do gmin Juchnowiec Dolny, Supraśl, Zabłudów i Turośń Kościelna.

</doc>
<doc id="1374621" url="https://pl.wikipedia.org/wiki?curid=1374621" title="Uzdowo (gmina)">
Uzdowo (gmina)

Uzdowo (do 1954 "Filice") – dawna gmina wiejska istniejąca w latach 1973–1976 w woj. olsztyńskim a następnie w woj. ciechanowskim (dzisiejsze woj. warmińsko-mazurskie). Siedzibą władz gminy było Uzdowo.
Gmina została powołana w dniu 1 stycznia 1973 roku w powiecie działdowskim w woj. olsztyńskim. 1 czerwca 1975 gmina znalazła się w nowo utworzonym woj. ciechanowskim.
1 lipca 1976 roku gmina została zniesiona przez połączenie z dotychczasową gminą Działdowo w nową gminę Działdowo.

</doc>
<doc id="1374622" url="https://pl.wikipedia.org/wiki?curid=1374622" title="Turza Mała (gmina)">
Turza Mała (gmina)

Turza Mała (do 1954 "Turza"; od 1976 "Lipowiec Kościelny") – dawna gmina wiejska istniejąca do 1954 roku oraz w latach 1973–1976 w woj. warszawskim, a następnie w woj. ciechanowskim (dzisiejsze woj. mazowieckie). Siedzibą gminy była Turza Mała.
W okresie międzywojennym gmina Turza należała do powiatu mławskiego w woj. warszawskim.
Po wojnie gmina zachowała przynależność administracyjną. Według stanu z 1 lipca 1952 roku gmina składała się z 21 gromad: Borowe, Cegielnia Lewicka, Dobrowola, Głużek, Józefowo, Kęczewo, Korboniec, Krępa, Lewiczyn, Lipowiec Kościelny, Lipowiec Podborny, Łomia, Niegocin, Nowopole, Parcele Łomskie, Petrykozy, Rumoka, Turza Mała, Turza Wielka, Wola Kęczewska i Zawady. Gminę zniesiono 29 września 1954 roku wraz z reformą wprowadzającą gromady w miejsce gmin.
Gminę Turza Mała reaktywowano 1 stycznia 1973 roku w tymże powiecie i województwie. 1 czerwca 1975 gmina weszła w skład nowo utworzonego woj. ciechanowskiego. 1 lipca 1976 roku siedziba gminy została przeniesiona do Lipowca Kościelnego z jednoczesną zmianą nazwy gminy na "gmina Lipowiec Kościelny" (obecnie jej części znajdują się także w obrębie gmin Wiśniewo i Działdowo).

</doc>
<doc id="1374623" url="https://pl.wikipedia.org/wiki?curid=1374623" title="Gmina Turza">
Gmina Turza



</doc>
<doc id="1374624" url="https://pl.wikipedia.org/wiki?curid=1374624" title="Tour de Pologne 1977">
Tour de Pologne 1977

34. edycja wyścigu kolarskiego Tour de Pologne odbyła się w dniach 8–18 września 1977. Rywalizację rozpoczęło 97 kolarzy, a ukończyło 58. Łączna długość wyścigu – 1460 km.
Pierwsze miejsce w klasyfikacji generalnej zajął Lechosław Michalak (Polska I), drugie Tadeusz Skrzypek (Polska II), a trzecie Michael Schiffner (NRD). 
Wyścig został zorganizowany i przeprowadzony w bardzo nieodpowiednim terminie, zaledwie kilka dni po mistrzostwach świata w Wenezueli. Głównie z tego powodu (choć niektórzy startowali do końca wyścigu bez aklimatyzacji bezpośrednio po przylocie z mistrzostw świata, np. Jan Krawczyk i Krzysztof Sujka) na starcie zabrakło wielu dobrych i znanych zawodników, zarówno krajowych jak i zagranicznych. Ponadto zawodnicy z czołówki krajowej zostali wysłani na organizowane równolegle inne wyścigi zagraniczne (dookoła Bułgarii, Słowacji) oraz na Spartakiadę Armii Zaprzyjaźnionych do Hawany. W tej sytuacji otworzyła się szansa przed młodymi, ale bardzo utalentowanymi zawodnikami (wygrał 20-letni reprezentant WTC Michalak). 
TdP 1977 rozegrano na terenach nizinnych, przy niesprzyjającej pogodzie (boczny, silny wiatr, potężne ulewy z wyładowaniami atmosferycznymi, przenikliwe zimno). Słońce zaświeciło dopiero podczas ostatniego etapu do Konina. Startowały cztery ekipy zagraniczne (RFN, NRD, Belgia, Czechosłowacja). Sędzią głównym wyścigu był Jerzy Patora.

</doc>
<doc id="1374625" url="https://pl.wikipedia.org/wiki?curid=1374625" title="Niechłonin (gmina)">
Niechłonin (gmina)

Niechłonin – dawna gmina wiejska istniejąca do 1954 roku oraz w latach 1973–1976 w woj. warszawskim/olsztyńskim/ciechanowskim (dzisiejsze woj. warmińsko-mazurskie). Siedzibą władz gminy był Niechłonin.
W okresie międzywojennym gmina Niechłonin należała do powiatu mławskiego w woj. warszawskim.
Po wojnie gmina zachowała przynależność administracyjną. Według stanu z 1 lipca 1952 roku gmina składała się z 11 gromad: Gnojenko, Gnojno, Gruszka, Jabłonowo, Łążek, Niechłonin, Nowawieś, Sadykierz, Sarnowo, Szronka i Zalesie. Gminę zniesiono 29 września 1954 roku wraz z reformą wprowadzającą gromady w miejsce gmin.
Gminę Niechłonin reaktywowano 1 stycznia 1973 roku w powiecie działdowskim w woj. olsztyńskim. 1 czerwca 1975 roku gmina weszła w skład nowo utworzonego woj. ciechanowskiego. 1 lipca 1976 roku gmina została zniesiona, a jej obszar włączono do gmin Działdowo, Płośnica i Lidzbark (obecnie jej części znajdują się także w obrębie gminy Kuczbork-Osada).

</doc>
<doc id="1374626" url="https://pl.wikipedia.org/wiki?curid=1374626" title="Ściana Mistrzów">
Ściana Mistrzów



</doc>
<doc id="1374629" url="https://pl.wikipedia.org/wiki?curid=1374629" title="Gralewo (gmina)">
Gralewo (gmina)

Gralewo (do 1954 "Strożęcin") – dawna gmina wiejska istniejąca w latach 1973–1976 w woj. warszawskim, a następnie w woj. ciechanowskim (dzisiejsze woj. mazowieckie). Siedzibą gminy było Gralewo.
Gminę Gralewo utworzono 1 stycznia 1973 roku w powiecie płońskim w woj. warszawskim. 1 czerwca 1975 gmina weszła w skład nowo utworzonego woj. ciechanowskiego.
1 lipca 1976 roku gmina została zniesiona, a jej obszar włączono do gmin Baboszewo i Raciąż.

</doc>
<doc id="1374631" url="https://pl.wikipedia.org/wiki?curid=1374631" title="Gmina Strzegowo-Osada">
Gmina Strzegowo-Osada



</doc>
<doc id="1374632" url="https://pl.wikipedia.org/wiki?curid=1374632" title="Niedzbórz (gmina)">
Niedzbórz (gmina)

Niedzbórz – dawna gmina wiejska istniejąca w latach 1973–1976 w woj. warszawskim, a następnie w woj. ciechanowskim (dzisiejsze woj. mazowieckie). Siedzibą gminy był Niedzbórz.
Gminę Niedzbórz utworzono 1 stycznia 1973 roku w powiecie ciechanowskim w woj. warszawskim. Wójtem gminy Niedzbórz był Stanisław Pośpiech. 1 czerwca 1975 gmina weszła w skład nowo utworzonego woj. ciechanowskiego.
1 lipca 1976 roku gmina została zniesiona, a jej obszar włączono do gmin Ciechanów, Strzegowo-Osada i Stupsk.

</doc>
<doc id="1374633" url="https://pl.wikipedia.org/wiki?curid=1374633" title="Syberia (gmina)">
Syberia (gmina)

Syberia – dawna gmina wiejska istniejąca w latach 1973–1976 w woj. warszawskim, a następnie w woj. ciechanowskim (dzisiejsze woj. mazowieckie). Siedzibą gminy była Syberia.
Gminę Syberia utworzono 1 stycznia 1973 roku w powiecie żuromińskim w woj. warszawskim. 1 czerwca 1975 gmina weszła w skład nowo utworzonego woj. ciechanowskiego.
1 lipca 1976 roku gmina została zniesiona, a jej obszar włączono do gmin Lubowidz, Lutocin i Żuromin.

</doc>
<doc id="1374635" url="https://pl.wikipedia.org/wiki?curid=1374635" title="Przetwórstwo ropy naftowej">
Przetwórstwo ropy naftowej

Przetwórstwo ropy naftowej – proces technologiczny, którego efektem jest otrzymanie z przetworzenia ropy naftowej finalnych produktów ropopochodnych, różniących się składem chemicznym, właściwościami fizycznymi i chemicznymi oraz strukturą.
Rozróżnia się przetwórstwo pierwotne i wtórne.
Przetwórstwo pierwotne.
W skład tego procesu zalicza się demineralizację ropy naftowej, destylację ropy naftowej, próżniową destylację mazutu i szereg procesów rozdziału frakcyjnego. Przy tym procesie skład chemiczny produktu się nie zmienia, dlatego nazywa się go pierwotnym, niedestrukcyjnym albo pierwszą destylacją.
Przetwórstwo wtórne.
W skład przetwórstwa wtórnego wchodzą procesy, zajmujące się podziałem łańcuchów węglowodorowych na mniejsze cząsteczki. Należą do nich: kraking termiczny, katalityczny i radiacyjny, reforming, hydrokraking, hydrooczyszczanie, visbreaking i izomeryzacja.

</doc>
<doc id="1374638" url="https://pl.wikipedia.org/wiki?curid=1374638" title="Tour de Pologne 1978">
Tour de Pologne 1978

35. edycja wyścigu kolarskiego Tour de Pologne odbyła się w dniach 11–22 lipca 1978. Rywalizację rozpoczęło 109 kolarzy, a ukończyło 70. Łączna długość wyścigu – 1415 km.
Pierwsze miejsce w klasyfikacji generalnej zajął Jan Brzeźny (Polska I), drugie Tadeusz Wojtas (Polska I), a trzecie Jan Jankiewicz (Polska I). 
TdP 1978 obchodził podwójny jubileusz (pięćdziesiąt lat temu zorganizowano wyścig po raz pierwszy, trzydziesta piąta edycja). Z okazji święta sekretarz generalny Międzynarodowej Federacji Kolarstwa Amatorskiego (AIOCC) Giuliano Pacciarelli wręczył organizatorom wyścigu "Złoty dyplom AIOCC". Zaproszono aż siedem zagranicznych ekip (NRD, Szwajcaria, Włochy, Kuba, Austria, Czechosłowacja i Holandia). Startowała prawie cała czołówka kolarzy polskich (zabrakło jedynie Szozdy i Langa). Wyścig stał pod znakiem kraks - z tego powodu musieli wycofać się m.in. Sujka, Michalak, Mytnik i Charucki (dwaj ostatni w wyniku upadku w Zawoi przewiezieni zostali do szpitala). Sędzią głównym wyścigu był Andrzej Porzycki, a komisarzem UCI - Peter Whelan (Anglia).

</doc>
<doc id="1374639" url="https://pl.wikipedia.org/wiki?curid=1374639" title="Kataryniarze">
Kataryniarze

Kataryniarze - Kabaretowa Rewelacja Miesiąca – cykl comiesięcznych imprez kabaretowych, odbywający się od 1997 roku w Trójmieście. Początkowo występy miały miejsce na Scenie Kameralnej Teatru Wybrzeże, obecnie odbywają się w gdańskim Multikinie.
Corocznie odbywa się także Gala Finałowa - kabaretowa Rewelacja Roku oraz przyznawana jest nagroda Kataryniarza Roku. Nagrodę tę przyznaje środowisko kabaretowe.

</doc>
<doc id="1374641" url="https://pl.wikipedia.org/wiki?curid=1374641" title="Peter Jørgensen">
Peter Jørgensen

Peter Oscar Jørgensen (ur. 2 kwietnia 1907 w Hillerød, zm. 27 sierpnia 1992 w Vålse) – duński bokser, brązowy medalista letnich igrzysk olimpijskich w 1932 w Los Angeles w kategorii półciężkiej.

</doc>
<doc id="1374642" url="https://pl.wikipedia.org/wiki?curid=1374642" title="Kosz chlebowy Mołotowa">
Kosz chlebowy Mołotowa

Kosz chlebowy Mołotowa (fiń. "Molotovin leipäkori") – fińska ironiczna nazwa radzieckiej zapalającej bomby kasetowej RRAB-3, użytej do bombardowania fińskich miast podczas wojny zimowej 1939-1940.
Był to cylinder o długości 2,25 m i średnicy 0,9 m.
Nazwa pochodzi od oświadczenia ministra Wiaczesława Mołotowa, że Związek Radziecki nigdy nie bombardował fińskich miast, a w takich pojemnikach zrzucano żywność dla głodującej ludności.

</doc>
<doc id="1374643" url="https://pl.wikipedia.org/wiki?curid=1374643" title="Erich Campe">
Erich Campe

Erich Campe (ur. 1 lutego 1912 w Berlinie, zm. 5 maja 1977) – niemiecki bokser, wicemistrz olimpijski. 
Srebrny medalista letnich igrzysk olimpijskich w 1932 w Los Angeles w wadze półśredniej. W walce o złoto przegrał z Edwardem Flynnem z USA.
Mistrzostwo Niemiec wywalczył w 1932, 1934 i 1936 w kategorii półśredniej, a w 1937 i 1938 roku był wicemistrzem kraju w wadze średniej. Jako zawodowiec stoczył 17 walk, z czego 5 wygrał, 5 zremisował i 7 przegrał, walcząc w latach 1946 - 1949.

</doc>
<doc id="1374645" url="https://pl.wikipedia.org/wiki?curid=1374645" title="Sidney Evans">
Sidney Evans

Sidney Clifton Horace Evans (ur. w 1881 w Aldermaston, zm. 8 stycznia 1927 w Reading) - brytyjski bokser kategorii ciężkiej.
W 1908 roku na letnich igrzyskach olimpijskich w Londynie zdobył srebrny medal w kategorii ciężkiej.

</doc>
<doc id="1374647" url="https://pl.wikipedia.org/wiki?curid=1374647" title="Carlo Cavagnoli">
Carlo Cavagnoli

Carlo Cavagnoli (ur. 21 stycznia 1907 w Mediolanie, zm. 1991) – włoski bokser, brązowy medalista letnich igrzysk olimpijskich w 1928 w Amsterdamie w kategorii muszej. W walce o brązowy medal pokonał Baddiego Lebanona.
W 1930 roku przeszedł na zawodowstwo, jednak nie odniósł żadnych sukcesów. Z osiemnastu stoczonych walk wygrał zaledwie dwie, jedną zremisował i piętnaście przegrał.

</doc>
<doc id="1374650" url="https://pl.wikipedia.org/wiki?curid=1374650" title="XXI Krajowy Festiwal Piosenki Polskiej w Opolu">
XXI Krajowy Festiwal Piosenki Polskiej w Opolu

XXI Krajowy Festiwal Piosenki Polskiej w Opolu – 21. edycja festiwalu muzycznego, która odbyła się w dniach 21–24 czerwca 1984 roku Amfiteatrze Tysiąclecia w Opolu.
Koncert Przeboje.
Koncert odbył się 21 czerwca 1984 roku.
Koncert Gwiazdy.
Koncert odbył się 22 czerwca 1984 roku.
Koncert Wytwórni Płytowych.
Koncert odbył się 22 czerwca 1984 roku.
Wytwórnia Wifon:
Wytwórnia Rogot:
Wytwórnia Pronit:
Wytwórnia Tonpress:
Wytwórnia Polton:
Wytwórnia Savitor:
Wytwórnia PolJazz:
Mikrofon i Ekran.
Koncert odbył się 24 czerwca 1984 roku.
Laureaci.
Nagroda im. Anny Jantar: Małgorzata Panecka – "Krople i pudełka"
Nagrody w konkursie "Premiery"
Nagroda specjalna: Jacek Cygan za tekst piosenki pt. "Jaka róża, taki cierń".
Konkurs piosenki kabaretowej: I Nagrody nie przyznano

</doc>
<doc id="1374651" url="https://pl.wikipedia.org/wiki?curid=1374651" title="Brzozolasek">
Brzozolasek

Brzozolasek – jezioro o powierzchni 160 ha, dno pokryte częściowo warstwą mułu. Niewielkie (2,6 km długości, do kilometra szerokości) jezioro o nieregularnych kształtach ze wszystkich stron otacza Puszcza Piska, jest oddalone o 4 km od Pisza, znajduje się blisko granicy Mazurskiego Parku Krajobrazowego. Do jeziora wpada strumyk z jeziora Wiartel, zaś drugi wypływa do jeziora Pogubie Wielkie. Nad jeziorem leży miejscowość letniskowa Jabłoń. Na północy akwen tworzy wąską, zarastającą odnogę. Po wschodniej stronie leży rozległa, płytka zatoka o zabagnionych brzegach. Największe głębokości, powyżej 10 m (z maksymalną 17,2 m) występują na osi zbiornika, jest jeziorem w którym w zimie występuje przyducha, jezioro należy do bardzo dobrej klasy czystości, jest jeziorem rynnowym (wydłużone z północnego wschodu na południe).

</doc>
<doc id="1374655" url="https://pl.wikipedia.org/wiki?curid=1374655" title="Synagoga w Orchej">
Synagoga w Orchej



</doc>
<doc id="1374657" url="https://pl.wikipedia.org/wiki?curid=1374657" title="Azumanga daiō">
Azumanga daiō



</doc>
<doc id="1374659" url="https://pl.wikipedia.org/wiki?curid=1374659" title="Elżbieta węgierska (zm. 1150–1154)">
Elżbieta węgierska (zm. 1150–1154)

Elżbieta (ur. ok. 1128, zm. 21 lipca między 1150 a 1154) – królewna węgierska, żona Mieszka III Starego.
Według Kroniki Kadłubka i Kroniki Ortlieba Elżbieta była córką króla Węgier. Nie jest pewne, kto był jej ojcem. Historycy różnią się w tej sprawie. Zdaniem Jana Długosza Elżbieta była córką króla Beli II. Oswald Balzer odrzucił ten pogląd ze względów chronologicznych. Jego zdaniem Elżbieta jako córka Beli II, który ożenił się ok. 1130, w chwili ślubu mogła mieć najwyżej 8–9 lat, czyli byłaby zbyt młoda na zawarcie faktycznego małżeństwa. Balzer przyjął, że Elżbieta była córką księcia Almosa, ojca Beli II. Wadą tej hipotezy jest sprzeczność ze średniowiecznymi źródłami, które wymieniają Elżbietę jako córkę króla Węgier, podczas gdy Almos był tylko księciem. Jeszcze inne rozwiązanie zaproponował Kazimierz Jasiński. Jego zdaniem Elżbieta była córką króla Stefana II. Wprawdzie źródła informują, że Stefan z powodu rozwiązłego trybu życia nie doczekał się potomstwa, ale zdaniem Kazimierza Jasińskiego przekazy te pochodzą z okresu późniejszego i nie zasługują na zaufanie. Ponadto należy uwzględnić fakt częstego pomijania przez kronikarzy żeńskiego potomstwa.
Między 1136 a 1138 Elżbieta poślubiła księcia Mieszka III Starego. Z tego małżeństwa pochodzili synowie Odon i Stefan oraz najprawdopodobniej córki: Wierzchosława Ludmiła, Judyta i Elżbieta.

</doc>
<doc id="1374660" url="https://pl.wikipedia.org/wiki?curid=1374660" title="Víctor Avendaño">
Víctor Avendaño

Ángel Pedro Victorio "Víctor" Avendaño (ur. 5 czerwca 1907 w Buenos Aires, zm. 1 lipca 1984 tamże) – argentyński bokser, złoty medalista letnich igrzysk olimpijskich w 1928 w Amsterdamie w kategorii półciężkiej. W finałowej walce pokonał Ernsta Pistullę.

</doc>
<doc id="1374662" url="https://pl.wikipedia.org/wiki?curid=1374662" title="William Philo">
William Philo

William Philo (ur. 17 lutego 1882 w Londynie, zm. 7 lipca 1916 we Francji) - brytyjski bokser. W 1908 roku na letnich igrzysk olimpijskich w Londynie zdobył brązowy medal w kategorii średniej.
Zginął podczas I wojny światowej w bitwie nad Sommą.

</doc>
<doc id="1374665" url="https://pl.wikipedia.org/wiki?curid=1374665" title="The Rest Of">
The Rest Of

The Rest of – kompilacja nagrań polskiego zespołu metalowego, Jesus Chrysler Suicide, wydana 20 stycznia 2008. Album zawiera 10 kompozycji które nie znalazły się na płytach "Rhesus Admirabilis" i "Shizovirus 0". Znajdują się także niepublikowane nagrania demo z 1996 roku oraz dwa remixy.

</doc>
<doc id="1374666" url="https://pl.wikipedia.org/wiki?curid=1374666" title="Objętość późnorozkurczowa">
Objętość późnorozkurczowa



</doc>
<doc id="1374667" url="https://pl.wikipedia.org/wiki?curid=1374667" title="EDV">
EDV



</doc>
<doc id="1374668" url="https://pl.wikipedia.org/wiki?curid=1374668" title="The Slazenger Open 2008">
The Slazenger Open 2008

The Slazenger Open 2008 – tenisowy turniej ATP rangi ATP International Series z cyklu The Slazenger Open rozgrywany w dniach 14–22 czerwca 2008 roku w Nottingham na kortach trawiastych o puli nagród 370 000 euro.

</doc>
<doc id="1374669" url="https://pl.wikipedia.org/wiki?curid=1374669" title="Thorkild Jacobsen">
Thorkild Jacobsen

Thorkild Jacobsen (ur. 7 czerwca 1904 w Kopenhadze, zm. 2 maja 1993) – duński i amerykański asyrolog, w szczególności zainteresowany literaturą w języku sumeryjskim.
Otrzymał tytuł magistra (MA) na Uniwersytecie w Kopenhadze, a następnie przeniósł się do Instytutu Orientalistycznego Uniwersytetu w Chicago, gdzie uzyskał doktorat. Brał udział w ekspedycji Instytutu Orientalistycznego do Iraku (1929-1937), a w 1946 został mianowany dyrektorem tego instytutu. W roku 1944 – otrzymał amerykańskie obywatelstwo. W 1962 został profesorem asyrologii na Uniwersytecie Harvarda i pozostał tam do emerytury w 1974 roku.

</doc>
<doc id="1374672" url="https://pl.wikipedia.org/wiki?curid=1374672" title="Edward Flynn">
Edward Flynn

Edward Loring Flynn (ur. 25 października 1909 w Nowym Orleanie - zm. 7 lutego 1976 w Tampie) – amerykański bokser, złoty medalista Letnich Igrzysk Olimpijskich w 1932 w Los Angeles w kategorii półśredniej. W walce o złoto pokonał Niemca Ericha Campe.

</doc>
<doc id="1374673" url="https://pl.wikipedia.org/wiki?curid=1374673" title="Zęby w ścianę">
Zęby w ścianę

Zęby w ścianę – debiutancki album studyjny polskiej grupy muzycznej Kabanos wydany 29 października 2007 przez wytwórnię Fonografika. Płyta zawiera 10 nagrań utrzymanych w stylistyce metalu alternatywnego i comedy rocka oraz zupełnie odmienny od reszty utwór "Było minęło" utrzymany w duchu bigbita.

</doc>
<doc id="1374674" url="https://pl.wikipedia.org/wiki?curid=1374674" title="Olszamowice (stacja kolejowa)">
Olszamowice (stacja kolejowa)

Olszamowice – stacja kolejowa w Olszamowicach, w województwie świętokrzyskim, w Polsce. Znajduje się na linii CMK.

</doc>
<doc id="1374677" url="https://pl.wikipedia.org/wiki?curid=1374677" title="Toszecki Potok">
Toszecki Potok

Toszecki Potok ("Toszek") – rzeka, prawostronny dopływ Kłodnicy o długości 18,07 km.
Rzeka płynie w województwie śląskim. Zaczyna bieg na północny zachód od Kotliszowic w okolicach przysiólka wsi Wiśnicze o nazwie Gaj. Dalej płynie przez dzielnicę Toszka Oracze, a następnie przez samo miasto, zasilając staw przy ul. Strzeleckiej u podnóży zamku. Po minięciu granicy płynie przez Boguszyce, następnie w pobliżu Ciochowic oraz przez Słupsko. W Niewieszy zasila zbiornik Pławniowice.

</doc>
<doc id="1374678" url="https://pl.wikipedia.org/wiki?curid=1374678" title="Unenlagiinae">
Unenlagiinae



</doc>
<doc id="1374679" url="https://pl.wikipedia.org/wiki?curid=1374679" title="Port lotniczy Kent">
Port lotniczy Kent



</doc>
<doc id="1374685" url="https://pl.wikipedia.org/wiki?curid=1374685" title="Aria Air">
Aria Air

Aria Air - irańska linia lotnicza z siedzibą w Teheranie.

</doc>
<doc id="1374687" url="https://pl.wikipedia.org/wiki?curid=1374687" title="TR-125">
TR-125

TR-125 ("Tanc Romanesc 125") — czołg podstawowy produkcji rumuńskiej, będący modernizacją T-72.

</doc>
<doc id="1374690" url="https://pl.wikipedia.org/wiki?curid=1374690" title="Güntzelstraße">
Güntzelstraße

Güntzelstraße - stacja metra w Berlinie na linii U9, w dzielnicy Wilmersdorf, w okręgu administracyjnym Charlottenburg-Wilmersdorf. Stacja została otwarta w 1971.

</doc>
<doc id="1374691" url="https://pl.wikipedia.org/wiki?curid=1374691" title="Rejon borszczowski">
Rejon borszczowski

Rejon borszczowski – rejon obwodu tarnopolskiego Ukrainy.
Został utworzony w 1939, jego powierzchnia wynosi 1006 km2, a ludność rejonu liczy 66 909 osób.
Na terenie rejonu znajduje się 1 miejska rada, 2 osiedlowe rady i 42 silskie rady, obejmujących w sumie 70 miejscowości. Siedzibą władz rejonowych jest Borszczów.
Główne rzeki: Dniestr, Zbrucz.

</doc>
<doc id="1374692" url="https://pl.wikipedia.org/wiki?curid=1374692" title="Berlin Bundesplatz">
Berlin Bundesplatz

Berlin Bundesplatz – stacja S-Bahn w Berlinie na liniach S41, S42 i S46, w dzielnicy Wilmersdorf, w okręgu administracyjnym Charlottenburg-Wilmersdorf.
Stacja została otwarta w 1892, a zamknięta w 1980 r. Po upadku muru stację reaktywowano w 1993 r.

</doc>
<doc id="1374693" url="https://pl.wikipedia.org/wiki?curid=1374693" title="Santiago Lovell">
Santiago Lovell

Santiago Albert Lovell (ur. 23 kwietnia 1912, zm. 17 marca 1966) – argentyński bokser, złoty medalista letnich igrzysk olimpijskich w 1932 w Los Angeles w kategorii ciężkiej.

</doc>
<doc id="1374694" url="https://pl.wikipedia.org/wiki?curid=1374694" title="Rejon buczacki">
Rejon buczacki

Rejon buczacki (, "Buczaćkyj rajon") – były rejon w obwodzie tarnopolskim Ukrainy.
Został utworzony w 1940. W wyniku reformy administracyjnej 17 lipca 2020 włączony w skład rejonu czortkowskiego.
Jego powierzchnia wynosi 802 km2, a ludność rejonu w 2017 liczyła 63 474 osób. Graniczył na północy z rejonem trembowelskim, na wschodzie z czortkowskim, na południowym wschodzie z zaleszczyckim, na zachodzie z monasterzyskim, na północnym zachodzie z podhajeckim.
Na terenie rejonu znajdowały się jedna miejska rada (Buczacz), jedna osiedlowa rada (Potok Złoty), obejmujące w sumie 57 miejscowości. Siedzibą władz rejonowych jest Buczacz.

</doc>
<doc id="1374695" url="https://pl.wikipedia.org/wiki?curid=1374695" title="Imants Bleidelis">
Imants Bleidelis

Imants Bleidelis (ur. 16 sierpnia 1975 w Rydze) − piłkarz łotewski grający na pozycji ofensywnego pomocnika.
Kariera klubowa.
Bleidelis wywodzi się z Rygi. Karierę piłkarską rozpoczął w tamtejszym Skonto Ryga, najbardziej utytułowanym klubie w kraju. W 1992 roku zadebiutował w pierwszej lidze łotewskiej, jednak w pierwszych dwóch sezonach nie zaliczył więcej żadnego spotkania i miał niewielki udział w dwukrotnym wywalczeniu mistrza kraju i zdobyciu Pucharu Łotwy w 1992 roku. W 1993 roku Imants występował w Interskonto Ryga, ale w 1994 powrócił do Skonto. Występował w nim do 1999 roku i w tym okresie sześciokrotnie z rzędu zostawał mistrzem Łotwy, a w 1995, 1997 i 1998 trzykrotnie zdobywał tamtejszy puchar.
Jesienią 1999 roku Bleidelis został sprzedany za 650 tysięcy funtów do angielskiego Southampton F.C. Podpisał 3,5 letni kontrakt i dołączył do swojego rodaka, Mariansa Paharsa. Do końca sezonu 1999/2000 nie rozegrał żadnego spotkania w pierwszej drużynie, a przez kolejne dwa wystąpił zaledwie dwa razy na boiskach Premiership. Latem 2002 Łotysz odszedł z zespołu i trafił do duńskiego Viborg FF. Tam był podstawowym zawodnikiem i w lidze duńskiej spędził 2,5 sezonu.
W trakcie sezonu 2004/2005 roku Imants rozwiązał kontrakt z Viborgiem. Otrzymał oferty ze Skonto i Venty Kuldiga, ale ostatecznie został zawodnikiem austriackiego Grazer AK. W Bundeslidze zadebiutował 13 listopada w zremisowanym 0:0 spotkaniu z VfB Admira Wacker Mödling. W 2005 roku został z klubem z Grazu wicemistrzem Austrii, a spędził w nim jeszcze jesień tamtego roku.
W 2006 roku Bleidelis wrócił na Łotwę. Przez półtora roku występował w FK Jūrmala. Latem 2007 został zawodnikiem Liepājas Metalurgs, z którym wygrał Baltic League - 5:1 i 3:1 w finale z FK Ventspils. Po zakończeniu sezonu 2007/2008 zakończył karierę.
Kariera reprezentacyjna.
W reprezentacji Łotwy Bleidelis zadebiutował 19 maja 1995 roku w wygranym 2:0 spotkaniu Baltic Cup z Estonią. W 2004 roku został powołany przez Aleksandrsa Starkovsa do kadry na Euro 2004. Tam zagrał we wszystkich trzech spotkaniach: przegranych 1:2 z Czechami i 0:3 z Holandią oraz zremisowanym 0:0 z Niemcami. 2 czerwca 2007 Imants rozegrał swój setny mecz w reprezentacji - Łotwa przegrała w nim 0:2 z reprezentacją Hiszpanii.

</doc>
<doc id="1374697" url="https://pl.wikipedia.org/wiki?curid=1374697" title="Rejon czortkowski (1940–2020)">
Rejon czortkowski (1940–2020)

Rejon czortkowski (ukr. Чортківський район) – rejon w obwodzie tarnopolskim Ukrainy. Po 2020 r. powstał rejon o tej nazwie obejmujący około 1/3 obwodu.
Istniał w latach 1939–2020, jego powierzchnia wynosiła 903 km2, a ludność rejonu liczyła 80 900 osób.
Na terenie rejonu znajdowały się: 1 miejska rada, 1 osiedlowa rada i 43 silskie rady, obejmujących w sumie 54 miejscowości. Siedzibą władz rejonowych był Czortków.

</doc>
<doc id="1374699" url="https://pl.wikipedia.org/wiki?curid=1374699" title="Kadżymukan Mungajtpasuly">
Kadżymukan Mungajtpasuly



</doc>
<doc id="1374700" url="https://pl.wikipedia.org/wiki?curid=1374700" title="Rejon husiatyński">
Rejon husiatyński

Rejon husiatyński – rejon obwodu tarnopolskiego Ukrainy.
Został utworzony w 1940, jego powierzchnia wynosi 1016 km2, a ludność rejonu liczy 60 000 osób.
Na terenie rejonu znajduje się 2 miejskie rady, 2 osiedlowe rady i 39 silskich rad, obejmujących w sumie 61 miejscowości. Siedzibą władz rejonowych jest Husiatyn.

</doc>
<doc id="1374701" url="https://pl.wikipedia.org/wiki?curid=1374701" title="John Cope">
John Cope

John Cope (ur. 1690, zm. 1760) – generał w armii brytyjskiej. W 1745, w czasie II Wielkiej Rebelii, dowodził siłami rządowymi w bitwie pod Prestonpans, gdzie doznał całkowitej klęski. Po bitwie utracił dowództwo na rzecz Henry'ego Hawleya.
Mimo to został odznaczony orderem (Order of Bath) z tytułem Knight of Bath.
Na motywach bitwy pod Prestonpans powstała piosenka Heigh! Johnnie Cowp, are ye wauken yet? (Hej, Johnie Copie, wstałeś/zebrałeś się już?). Tytuł nawiązuje do błędu Cope'a, który w noc przed bitwą całkowicie zlekceważył siły jakobitów i zamiast czuwać poszedł spać.

</doc>
<doc id="1374702" url="https://pl.wikipedia.org/wiki?curid=1374702" title="Rejon kozowski">
Rejon kozowski

Rejon kozowski, ukr. Козівський район – rejon obwodu tarnopolskiego Ukrainy.
Został utworzony w 1939, jego powierzchnia wynosi 694 km2, a ludność rejonu liczy 41 800 osób.
Na terenie rejonu znajduje się 2 osiedlowe rady i 31 silskich rad, obejmujących w sumie 53 miejscowości. Siedzibą władz rejonowych jest Kozowa.

</doc>
<doc id="1374707" url="https://pl.wikipedia.org/wiki?curid=1374707" title="Rejon tarnopolski (do 2020)">
Rejon tarnopolski (do 2020)

Rejon tarnopolski – były rejon obwodu tarnopolskiego Ukrainy.
Został utworzony w 1966, jego powierzchnia wynosiła 749 km², a ludność rejonu liczyła 60 800 osób.
Na terenie rejonu znajdowały się 2 osiedlowe rady i 38 silskich rad, obejmujących w sumie 56 miejscowości. Siedzibą władz rejonowych był Tarnopol. Rejon został zlikwidowany 17 lipca 2020 w związku z reformą podziału administracyjnego Ukrainy na rejony.

</doc>
<doc id="1374709" url="https://pl.wikipedia.org/wiki?curid=1374709" title="István Énekes">
István Énekes

István Énekes (ur. 20 lutego 1911 w Budapeszcie, zm. 2 stycznia 1940 tamże) – węgierski bokser, mistrz olimpijski, dwukrotny mistrz Europy.
Złoty medalista Igrzysk Olimpijskich w Los Angeles 1932 roku, w kategorii muszej.
Startując w Mistrzostwach Europy w Budapeszcie 1930 roku, zdobył złoty medal w wadze muszej (pokonał Mieczysława Forlańskiego. Sukces ten powtórzył na następnych Mistrzostwach w Budapeszcie w 1934 roku, w kategorii koguciej.
Czterokrotnie wywalczył mistrzostwo Węgier, w 1929, 1930 i 1932 w wadze muszej, a w 1931 roku, w kategorii koguciej.
Był starszym bratem Vilmosa, mistrza Europy z Mediolanu 1937 roku.

</doc>
<doc id="1374710" url="https://pl.wikipedia.org/wiki?curid=1374710" title="Horace Gwynne">
Horace Gwynne

Horace Gwynne (ur. 5 października 1913 w Toronto, zm. 16 kwietnia 2001 tamże) – kanadyjski bokser, złoty medalista letnich igrzysk olimpijskich w 1932 w Los Angeles w kategorii koguciej. W walce o złoty medal pokonał Hansa Ziglarskiego.

</doc>
<doc id="1374712" url="https://pl.wikipedia.org/wiki?curid=1374712" title="Rejon szumski">
Rejon szumski

Rejon szumski – rejon obwodu tarnopolskiego Ukrainy.
Został utworzony w 1940, jego powierzchnia wynosi 838 km2, a ludność rejonu liczy 36 500 osób.
Na terenie rejonu znajduje się 1 miejska rada i 32 silskie rady, obejmujących w sumie 60 miejscowości. Siedzibą władz rejonowych jest Szumsk.

</doc>
<doc id="1374714" url="https://pl.wikipedia.org/wiki?curid=1374714" title="Thure Ahlqvist">
Thure Ahlqvist

Thure Johan Ahlqvist (ur. 20 kwietnia 1907 w Borås, zm. 20 marca 1983 tamże) – szwedzki bokser, srebrny medalista letnich igrzysk olimpijskich w 1932 w Los Angeles w kategorii lekkiej.
Na turnieju olimpijskim w 1932 roku pokonał kolejno Francuza Gastona Mayora i Amerykanina Nathana Bora. W finale przegrał z Lawrence'em Stevensem reprezentującym Związek Południowej Afryki.
Próbował swoich sił w boksie zawodowym, jednak nie odniósł żadnych sukcesów – stoczył zaledwie jedną, przegraną walkę w 1936.

</doc>
<doc id="1374717" url="https://pl.wikipedia.org/wiki?curid=1374717" title="Echinopsis">
Echinopsis

Echinopsis Zucc. – rodzaj roślin z rodziny kaktusowatych ("Cactaceae"). Gatunki z tego rodzaju pochodzą z Ameryki Południowej (Argentyna, Chile, Boliwia, Peru, Brazylia, Ekwador, Paragwaj, Urugwaj). Gatunkiem typowym jest "E. eyriesii" (Turpin) Zucc.
Morfologia.
Są to rośliny najczęściej o kształcie kulistym lub cylindrycznym. Mają proste żebra i długie, lejkowate kwiaty rozwijające się w nocy. 
Synonimy.
W wyniku badań w latach 70. i 80. XX w. do rodzaju "Echinopsis" włączanych jest szereg wcześniej wyróżnianych rodzajów:
Czasem włączane są także rodzaje:
Część z tych zmian taksonomicznych jest krytykowana, w szczególności włączenie rodzaju "Trichocereus" i utworzenie dużego, złożonego taksonu bez towarzyszącej monografii. Pojawiły się w związku z tym problemy z kolizją nazw w tak powstałym rodzaju, np. w przypadku dwóch różnych gatunków funkcjonujących wcześniej pod nazwami "Echinopsis bridgesii" i "Trichocereus bridgesii". W nowej klasyfikacji "Trichocereus bridgesii" występuje jako "Echinopsis lageniformis". Pomimo wprowadzenia tych zmian, w części prac, szczególnie etnobotanicznych, nadal można znaleźć odwołania do starej klasyfikacji rodzaju "Trichocereus".
Systematyka.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Trichocereeae", podrodziny "Cactoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Echinopsis" Zucc.
Zastosowanie.
Uprawiane jako rośliny doniczkowe. Uprawa jest łatwa i dlatego są powszechnie spotykane, przy czym najczęściej uprawiany jest "Echinopsis eyriesii".

</doc>
<doc id="1374718" url="https://pl.wikipedia.org/wiki?curid=1374718" title="The Nottingham Open 2008">
The Nottingham Open 2008



</doc>
<doc id="1374719" url="https://pl.wikipedia.org/wiki?curid=1374719" title="Rejon krzemieniecki (1940–2020)">
Rejon krzemieniecki (1940–2020)

Rejon krzemieniecki – rejon obwodu tarnopolskiego Ukrainy. Po 2020 r. powstał rejon o tej nazwie obejmujący około 1/3 obwodu.
Został utworzony w 1939, jego powierzchnia wynosi 918 km2, a ludność rejonu liczy 73 200 osób.
Na terenie rejonu znajduje się 1 rada miejska i 28 rad wiejskich, obejmujących w sumie 68 miejscowości. Siedzibą władz rejonowych jest Krzemieniec.

</doc>
<doc id="1374721" url="https://pl.wikipedia.org/wiki?curid=1374721" title="Joanna Kupińska">
Joanna Kupińska

Joanna Kupińska (ur. 25 sierpnia 1979 w Ciechocinku) – polska aktorka telewizyjna, filmowa i teatralna.
Życiorys.
W czasie studiów dwukrotnie uczestniczyła w festiwalu studenckim FAMA. W 2002 ukończyła studia na wydziale aktorskim Państwowej Wyższej Szkoły Filmowej Telewizyjnej i Teatralnej w Łodzi. Za rolę Scout w spektaklu dyplomowym "Popcorn" (2002) odebrała Nagrodę Prezesa Związku Artystów Scen Polskich na XX Festiwalu Szkół Teatralnych w Łodzi.
W 2003 zadebiutowała w roli Klary w komedii Aleksandra Fredry "Śluby panieńskie", na profesjonalnej scenie Teatru Współczesnego w Szczecinie, z którym była związana w latach 2003–2006. Występowała także w Teatrze Wybrzeże w Gdańsku (2005). W 2005 została uhonorowana Srebrną Ostrogą – nagrodą komisji plebiscytu Bursztynowy Pierścień dla „wyróżniającej się młodej osobowości scen szczecińskich” w sezonie 2004/2005.
W 2007 dołączyła do obsady telenoweli TVP1 "Klan", gdzie zagrała Donatę Słomkę, wdającą się w romans z żonatym Jackiem Boreckim (Tomasz Bednarek). W serialu grała do 2011 roku.

</doc>
<doc id="1374723" url="https://pl.wikipedia.org/wiki?curid=1374723" title="Frederick Feary">
Frederick Feary

Frederick Fred Feary (ur. 10 kwietnia 1912 w Anderson, zm. 20 kwietnia 1994 w Stockton) – amerykański bokser, brązowy medalista letnich igrzysk olimpijskich w 1932 w Los Angeles w kategorii ciężkiej.

</doc>
<doc id="1374724" url="https://pl.wikipedia.org/wiki?curid=1374724" title="Eg.">
Eg.



</doc>
<doc id="1374725" url="https://pl.wikipedia.org/wiki?curid=1374725" title="The Nottingham Open">
The Nottingham Open



</doc>
<doc id="1374727" url="https://pl.wikipedia.org/wiki?curid=1374727" title="Gino Rossi">
Gino Rossi

Gino Rossi (ur. 29 maja 1908, zm. 1987) – włoski bokser, srebrny medalista letnich igrzysk olimpijskich w 1932 w Los Angeles w kategorii półciężkiej.
Próbował swoich sił w boksie zawodowym, jednak nie odniósł żadnych sukcesów - stoczył zaledwie jedną, przegraną przez nokaut walkę w 1933.

</doc>
<doc id="1374731" url="https://pl.wikipedia.org/wiki?curid=1374731" title="Zamek w Valençay">
Zamek w Valençay

Zamek Valençay (fr. "Château de Valençay") – rezydencja rodzin d'Estampes i Talleyrand-Périgord, w Valençay w Dolinie Loary (Departament Indre, Francja). 
Historia.
Zamek położony na płaskowyżu nad rzeką Nahon był budowany przez ponad 200 lat. W 1540 roku przedstawiciel bogatej rodziny finansistów, Jacques d'Estampes, rozpoczął prace budowlane na miejscu wcześniejszego, dwunastowiecznego zamku. pierwszym architektem był Philippe de l'Orme. Prace trwały do XVIII wieku, zakończyła je budowa południowej wieży. Rodzina d'Estampes bardzo krótko mieszkała w ukończonej rezydencji. W 1719 obiekt kupił okryty niesławą bankier John Law, a po nim rodzina Legendre de Villemorien. W 1803, na rozkaz Napoleona Bonaparte, zamek nabył Charles-Maurice de Talleyrand-Périgord, który miał zamienić go na miejsce odosobnienia dla ważnych więźniów pojmanych w czasie wojen napoleońskich. Najbardziej znacznym z nich był król Hiszpanii Ferdynand VII, przetrzymywany w Valençay przez siedem lat. 
Jeszcze za życia Talleyranda zamek przestał pełnić funkcje penitencjarne i został zmieniony w prywatną rezydencję słynnego francuskiego dyplomaty. Był w rękach jego rodziny do 1979, kiedy ostatni właściciel sprzedał obiekt stowarzyszeniu zajmującemu się ochroną zamków francuskich. W czasie II wojny światowej zamek nie został naruszony, gdyż Talleyrandowie mieli powiązania ze szlachtą niemiecką i byli nominalnymi właścicielami księstwa żagańskiego na Śląsku. Dzięki temu udało się przechować na zamku wiele cennych dzieł wyniesionych z zagrożonego Luwru, w tym "Wenus z Milo".
Architektura.
Zamek wzniesiony jest na planie czworoboku, z czterema okrągłymi wieżami, całość utrzymana jest w stylu renesansowym, wyłączając klasycystyczne modyfikacje i płaskorzeźby dekoracyjne dodane w XVIII i na początku XIX wieku. Z zewnątrz obiekt dekorowany jest przede wszystkim poprzez niewielkie pilastry i obramowania okien, utrzymane w trzech greckich porządkach: doryckie na najniższej kondygnacji, następnie jońskie i korynckie. Wewnętrzny dziedziniec z fontanną otaczają arkadowe łuki dookoła całego obiektu. 
Wnętrze obiektu to ponad sto pomieszczeń utrzymanych przede wszystkim w stylu cesarstwa. W części sal mieści się ekspozycja poświęcona życiu i działalności Talleyranda. 
Zamek otacza park o powierzchni 40 hektarów, ogrody (z XX wieku) oraz winnice założone za czasów Talleyranda. Dziś część parku zamieniona została na ogród zoologiczny.

</doc>
<doc id="1374733" url="https://pl.wikipedia.org/wiki?curid=1374733" title="Armand Apell">
Armand Apell

Armand Apell (ur. 16 stycznia 1905 w Strasburgu, zm. 3 lipca 1990 tamże) – francuski bokser, srebrny medalista Letnich Igrzysk Olimpijskich w 1928 w Amsterdamie w kategorii muszej. W finale przegrał z Antalem Kocsisem.

</doc>
<doc id="1374736" url="https://pl.wikipedia.org/wiki?curid=1374736" title="Bronisław Krystall">
Bronisław Krystall

Bronisław Krystall (Bairach) (ur. 1887, zm. 10 lutego 1983 w Warszawie) – polski przedsiębiorca, filozof, kolekcjoner i mecenas sztuki żydowskiego pochodzenia, mąż skrzypaczki Izabelli Krystall.
Życiorys.
Jego ojcem był Izrael Szmul Kryształ.
Przed II wojną światową kupował dzieła współczesnych wybitnych artystów m.in. Henryka Kuny, Leona Wyczółkowskiego, Jacka Malczewskiego, Wojciecha Kossaka, Józefa Brandta i Józefa Chełmońskiego. Posiadał wielką kolekcję malarstwa, rycin i rzeźby. Część z posiadanych dzieł jeszcze przed wojną przekazał Muzeum Narodowemu w Warszawie, stając się jego pierwszym prywatnym darczyńcą. Był także fundatorem utworu "Stabat Mater" Karola Szymanowskiego (obecnie w zbiorach Biblioteki Narodowej).
Przez wiele lat mieszkał w hotelu Bristol i hotelu Europejskim. Zdeponowane przez wybuchem wojny w Muzeum Narodowym zbiory zapisał placówce w testamencie.
Pochowany jest obok żony i syna na cmentarzu żydowskim przy ulicy Okopowej w Warszawie (kwatera 10, rząd 2).
Jego siostrą była Cecylia Mackiewiczowa, żona neurologa Jakuba Mackiewicza.

</doc>
<doc id="1374743" url="https://pl.wikipedia.org/wiki?curid=1374743" title="Wino białe">
Wino białe



</doc>
<doc id="1374744" url="https://pl.wikipedia.org/wiki?curid=1374744" title="Droga wojewódzka nr 720">
Droga wojewódzka nr 720

Droga wojewódzka nr 720 (DW720) – droga wojewódzka w województwie mazowieckim łącząca miasto Błonie (powiat warszawski zachodni) z Nadarzynem. Zarządza nią Mazowiecki Zarząd Dróg Wojewódzkich. Droga przebiega przez 2 powiaty: pruszkowski i warszawski zachodni.

</doc>
<doc id="1374745" url="https://pl.wikipedia.org/wiki?curid=1374745" title="Ku... jak kucharz">
Ku... jak kucharz

Ku... jak kucharz (ang. "The F-Word", 2005 – 2010) – brytyjski serial dokumentalny dotyczący gotowania, prowadzony przez Gordona Ramsaya. W Wielkiej Brytanii nadawany przez Channel 4, a w Polsce przez BBC Lifestyle.
Początkowa muzyka pochodzi z singla o nazwie "The F-Word" grupy Babybird z 2000 roku.

</doc>
<doc id="1374746" url="https://pl.wikipedia.org/wiki?curid=1374746" title="Francisco Cabañas">
Francisco Cabañas

Francisco Cabañas (ur. 22 stycznia 1912, zm. 26 stycznia 2002) – meksykański bokser, srebrny medalista letnich igrzysk olimpijskich w 1932 w Los Angeles w kategorii muszej.

</doc>
<doc id="1374747" url="https://pl.wikipedia.org/wiki?curid=1374747" title="Jonathan Reis">
Jonathan Reis

Jonathan Reis (ur. 6 czerwca 1989 w Contagem) – brazylijski piłkarz.
Jest wychowankiem Atlético Mineiro. W 2007 roku podpisał 5-letni kontrakt z PSV Eindhoven. W maju 2007 roku Jonathan Reis strzelił 2 gole w finale turnieju Terborg przeciw drużynie Boca Juniors. W PSV Eindhoven zdążył zaliczyć pierwsze trafienia w Eredivisie jak i w Lidze Europy. W dniu 24 stycznia 2010 roku został wyrzucony z PSV Eindhoven za zażywanie narkotyków, które wykryto po przerwie zimowej.

</doc>
<doc id="1374748" url="https://pl.wikipedia.org/wiki?curid=1374748" title="Izabella Krystall">
Izabella Krystall

Izabella Krystall, z domu Rotmill (ur. 1893, zm. 1918 w Warszawie) – polska skrzypaczka żydowskiego pochodzenia, żona mecenasa i kolekcjonera sztuki Bronisława Krystalla.
Była uczennicą Stanisława Barcewicza. Pochowana jest obok męża i syna na cmentarzu żydowskim przy ulicy Okopowej w Warszawie (kwatera 10, rząd 2). Krystall zamówił u Karola Szymanowskiego utwór na cześć zmarłej żony Szymanowski napisał "Stabat Mater" z dedykacją "Pamięci Izabelli Krystallowej". 

</doc>
<doc id="1374749" url="https://pl.wikipedia.org/wiki?curid=1374749" title="Juliusz Malewski">
Juliusz Malewski

Juliusz Malewski (ur. 29 marca 1899 w Worytach, zm. 29 grudnia 1981 w Olsztynie) – działacz narodowy, społeczny i polityczny na Warmii, poseł na Sejm PRL I, III, IV i V kadencji. Budowniczy Polski Ludowej.
Życiorys.
Posiadał wykształcenie średnie. Od 1920 był członkiem Związku Polaków w Prusach Wschodnich. Organizator bankowości i spółdzielczości na Warmii. Od 1923 działacz (w latach 1928–1939 członek) rady nadzorczej Związku Polaków w Niemczech, Rady Narodowej Banku Słowiańskiego w Berlinie, dyrektor Banku Ludowego w Olsztynie. W latach 1939–1945 był więziony w obozach koncentracyjnych Sachsenhausen, po kilku miesiącach Dachau (osadzony w bloku 13). Po wyzwoleniu wrócił do Olsztyna pierwszym pociągiem z Dachau. W Olsztynie mieszkał przy ulicy Rybaki, nad Jeziorem Długim. Czterokrotnie wybierany na posła na Sejm PRL I, III, IV i V kadencji. W 1950 był zastępcą, a następnie przewodniczącym prezydium Wojewódzkiej Rady Narodowej w Olsztynie. Należał do Polskiej Partii Socjalistycznej, a następnie do Polskiej Zjednoczonej Partii Robotniczej. Od 9 lipca 1950 do 11 grudnia 1956, a następnie od 16 stycznia 1959 do 1981 był członkiem plenum Komitetu Wojewódzkiego PZPR w Olsztynie. Od 23 kwietnia 1952 do 11 grudnia 1956, a następnie od 16 stycznia 1959 do 11 marca 1971 był członkiem egzekutywy KW PZPR w Olsztynie. Był także przewodniczącym Wojewódzkiego Komitetu Frontu Jedności Narodu w Olsztynie.
Został pochowany na Cmentarzu Komunalnym w Olsztynie.
Odznaczenia.
W 1965 otrzymał Order Budowniczych Polski Ludowej. Odznaczony został także Orderem Sztandaru Pracy I klasy, Krzyżem Komandorskim Orderu Odrodzenia Polski, Złotym Krzyżem Zasługi (1950) oraz Złotą Odznaką „Zasłużony dla Warmii i Mazur”.
Życie prywatne.
Miał trzech synów: Mieczysława, Janusza i Tomasza.

</doc>
<doc id="1374750" url="https://pl.wikipedia.org/wiki?curid=1374750" title="Weißenfels (stacja kolejowa)">
Weißenfels (stacja kolejowa)

Weißenfels – stacja kolejowa w Weißenfels, w kraju związkowym Saksonia-Anhalt, w Niemczech. Znajdują się tu 3 perony.

</doc>
<doc id="1374752" url="https://pl.wikipedia.org/wiki?curid=1374752" title="Heide (stacja kolejowa)">
Heide (stacja kolejowa)

Heide – stacja kolejowa w Heide, w kraju związkowym Szlezwik-Holsztyn, w Niemczech. Znajduje się tu 5 peronów.

</doc>
<doc id="1374754" url="https://pl.wikipedia.org/wiki?curid=1374754" title="(46977) Kraków">
(46977) Kraków

(46977) Kraków – planetoida z pasa głównego asteroid okrążająca Słońce w ciągu 4 lat i 241 dni w średniej odległości 2,79 au. Została odkryta 18 września 1998 roku w Europejskim Obserwatorium Południowym przez Erica Elsta. Nazwa planetoidy pochodzi od historycznego polskiego miasta Kraków, wpisanego na Listę Światowego Dziedzictwa UNESCO. Przed nadaniem nazwy planetoida nosiła oznaczenie tymczasowe (46977) 1998 SE144.

</doc>
<doc id="1374755" url="https://pl.wikipedia.org/wiki?curid=1374755" title="Henry Hawley">
Henry Hawley

Henry Hawley (ok. 1679–1759), brytyjski generał-porucznik, służył w armii od 1694.
Brał udział w wojnie o sukcesję hiszpańską. Po bitwie pod Almansą w 1707 roku powrócił do Anglii i niebawem został oficerem w 19. Pułku Piechoty.
W 1715 wziął udział w tłumieniu I Wielkiej Rebelii i został ranny w bitwie pod Sheriffmuir.
Przez kolejne lata wiernie służył w wojsku, awansując w 1739 na generała-majora.
W 1743 towarzyszył królowi Jerzemu II w podróży na kontynent, jako naczelny dowódca kawalerii pod zwierzchnictwem Johna Cope'a.
W roku 1745 najpierw, jako jeden z dowódców, wziął udział w bitwie pod Fontenoy, gdzie odznaczył się nieudanym atakiem na Francuzów, a następnie w grudniu otrzymał dowództwo nad armią walczącą z jakobitami, z których rąk poniósł już w styczniu 1746 porażkę pod Falkirk. W wyniku tego został podporządkowany księciu Cumberlandowi i otrzymał komendę nad kawalerią. Pod rozkazami księcia wziął udział w bitwie pod Culloden, po której otrzymał przezwisko "Wisielca Hawleya", odznaczając się wyjątkową brutalnością wobec wycofujących się i rannych Szkotów.
Karierę zakończył jako gubernator miasta Portsmouth, gdzie zmarł w roku 1759. Został pochowany w Hartley Wintney w hrabstwie Hampshire.

</doc>
<doc id="1374756" url="https://pl.wikipedia.org/wiki?curid=1374756" title="Louis Salica">
Louis Salica

Louis Salica (ur. 26 września 1912 w Brooklynie, zm. 30 stycznia 2002 tamże) – amerykański bokser, brązowy medalista letnich igrzysk olimpijskich w 1932 w Los Angeles w kategorii muszej.

</doc>
<doc id="1374757" url="https://pl.wikipedia.org/wiki?curid=1374757" title="Husum (stacja kolejowa)">
Husum (stacja kolejowa)

Husum – stacja kolejowa w Husum, w kraju związkowym Szlezwik-Holsztyn, w Niemczech. Znajdują się tu 2 perony.

</doc>
<doc id="1374763" url="https://pl.wikipedia.org/wiki?curid=1374763" title="Itzehoe (stacja kolejowa)">
Itzehoe (stacja kolejowa)

Itzehoe – stacja kolejowa w Itzehoe, w kraju związkowym Szlezwik-Holsztyn, w Niemczech. Znajdują się tu 2 perony.

</doc>
<doc id="1374764" url="https://pl.wikipedia.org/wiki?curid=1374764" title="Synagoga Chóralna w Kiszyniowie">
Synagoga Chóralna w Kiszyniowie

Synagoga Chóralna w Kiszyniowie – synagoga znajdująca się w Kiszyniowie, stolicy Mołdawii, przy ulicy Vlaicu Pîrcalab, dawniej zwanej Sinadinowską. W latach 1913-1941 była główną synagogą kiszyniowskiej gminy żydowskiej.
Synagoga została zbudowana w 1913 roku ze środków gminy żydowskiej jako jeden z siedemdziesięciu siedmiu domów modlitwy kiszyniowskich Żydów. Stanęła naprzeciw Talmud-Tory - architekt nadał jej kształt mauretański. Początkowo modlili się w niej uczniowie, jednak wkrótce synagoga stała się głównym domem modlitwy całego Kiszyniowa. 
Uroczystego otwarcia synagogi dokonano 8 września 1913 roku z udziałem chóru pod przewodnictwem kantora Czoklera. Po wyniesieniu zwojów Tory, kantor Kilimnik odmówił modlitwę za zdrowie cara i dom panującego. Po uroczystych mowach Kilimnik wykonał wraz z chórem 113 psalm, po czym zakończono uroczystość.
Podczas II wojny światowej synagoga nie ucierpiała. Od 1941 roku służyła jako Państwowy Rosyjski Teatr Dramatyczny im. A. Czechowa, który mieści się w niej do dzisiaj. W 1966 roku dokonano przebudowy synagogi według projektu architekta R. Bekesowicza, jej wewnętrzny wystrój został całkowicie zmieniony.

</doc>
<doc id="1374767" url="https://pl.wikipedia.org/wiki?curid=1374767" title="Niebüll (stacja kolejowa)">
Niebüll (stacja kolejowa)

Niebüll – stacja kolejowa w Niebüll, w kraju związkowym Szlezwik-Holsztyn, w Niemczech. Znajdują się tu 2 perony.

</doc>
<doc id="1374768" url="https://pl.wikipedia.org/wiki?curid=1374768" title="Puchar Świata w biegach narciarskich kobiet sezon 2008/2009">
Puchar Świata w biegach narciarskich kobiet sezon 2008/2009



</doc>
<doc id="1374769" url="https://pl.wikipedia.org/wiki?curid=1374769" title="Gordon Ramsay">
Gordon Ramsay

Gordon James Ramsay (ur. 8 listopada 1966 w Johnstone) – szkocki kucharz, restaurator, autor książek kucharskich i osobowość telewizyjna. Gospodarz programów telewizyjnych, takich jak "Hell’s Kitchen" (amerykańskie i brytyjskie wersje), "Ku... jak kucharz", "Kuchenne koszmary", "MasterChef", "MasterChef Junior" i "Hotel Hell".
Według dwutygodnika „Forbes” z dochodem 38 mln dol. jest najlepiej zarabiającym szefem kuchni na świecie.
Życiorys.
Wychował się w Stratford-upon-Avon w Anglii. Przez trzy lata grał w drużynie Rangers, jednak gdy skończył 18 lat, ze względu na kontuzję zdecydował się na kontynuowanie nauki w szkole o kierunku hotelarskim. Wkrótce potem rozpoczął karierę zawodową jako szef kuchni. W Londynie pracował z Markiem Pierre’em White’em na początku działalności Harvey’s w Wandsworth, skąd po kilku latach przeniósł się do Le Gavroche, aby współpracować z Albertem Roux. Potem na trzy lata przeprowadził się do Francji, gdzie zdobywał doświadczenie w kuchniach Guya Savoya oraz Joela Robuchona.
W październiku 1993 został szefem nowej restauracji Aubergine i wkrótce potem rozsławił ją, zdobywając wiele prestiżowych nagród, w tym dwie gwiazdki w przewodniku Michelina. W 1998 otworzył swoją pierwszą własną restaurację w Chelsea. Dwa lata później został uhonorowany tytułem Kucharza Roku, a w następnym roku otrzymał za swoją restaurację trzy gwiazdki w przewodniku Michelina. W ciągu kolejnych pięciu lat otworzył szereg restauracji m.in.: Gordon Ramsay at Claridge’s, Pétrus, The Grill Room, Menu at The Connaught, The Savoy Grill oraz pierwszą restaurację poza Wielką Brytanią – Verre w Dubaju. W styczniu 2013 był właścicielem lub firmował swoim nazwiskiem 30 restauracji, w tym 11 w Wielkiej Brytanii, 10 w Stanach Zjednoczonych, po dwóch we Francji, Włoszech, Katarze i Japonii i jednej w Irlandii. Jest jednym z trzech szefów kuchni, obok Alaina Ducasse’a i Joela Robuchona, których restauracje w tym samym czasie posiadały więcej niż 10 gwiazdek. Do tej pory zdobył ich 15, a w styczniu 2013 w sześciu restauracjach miał łącznie 11 gwiazdek Michelin.
Jest autorem wielu książek kucharskich, w tym m.in.: "Passion For Flavour", "Passion For Seafood", "A Chef For All Seasons", "Just Desserts", "Kitchen Heaven", "Makes It Easy", "Sunday Lunch", "Healthy Appetite", "Cooking for Friends", "World Kitchen" oraz dwóch autobiografii: "Humble Pie" i "Playing With Fire".
Żonaty z Taną, ma piątkę dzieci: Megan, Matyldę, bliźniaki Jacka i Holly oraz Oscara. Mieszka w Wandsworth w południowym Londynie.

</doc>
<doc id="1374770" url="https://pl.wikipedia.org/wiki?curid=1374770" title="Oldenburg (Holstein)">
Oldenburg (Holstein)

Oldenburg (Holstein) – stacja kolejowa w Oldenburg in Holstein, w kraju związkowym Szlezwik-Holsztyn, w Niemczech. Znajduje się tu 1 peron.

</doc>
<doc id="1374771" url="https://pl.wikipedia.org/wiki?curid=1374771" title="Luigi Rovati">
Luigi Rovati

Luigi Rovati (ur. 24 listopada 1904 w Cinisello Balsamo, zm. 8 marca 1989) – włoski bokser, srebrny medalista letnich igrzysk olimpijskich w 1932 w Los Angeles w kategorii ciężkiej. Rovati stoczył dwie walki, ponieważ do turnieju olimpijskiego zgłoszono sześciu uczestników. W półfinale wygrał z Frederickiem Fearym, natomiast w finale uległ Santiago Lovellowi.
Próbował swoich sił w boksie zawodowym, jednak nie odniósł żadnych sukcesów - stoczył cztery walki, z których jedną zremisował i trzy przegrał.

</doc>
<doc id="1374772" url="https://pl.wikipedia.org/wiki?curid=1374772" title="Droga wojewódzka nr 231">
Droga wojewódzka nr 231

Droga wojewódzka nr 231 (DW231) – droga wojewódzka w województwie pomorskim o długości 16 km, łącząca Skórcz z autostradą A1 i z drogą krajową nr 91 (wcześniej krajową „jedynką”) w Kolonii Ostrowickiej. Droga przebiega przez 2 powiaty: starogardzki (gminy: Smętowo Graniczne, Skórcz i miejska Skórcz) i tczewski (gmina: Gniew).
Dopuszczalny nacisk na oś.
Od 13 marca 2021 roku na drodze dopuszczalny jest ruch pojazdów o nacisku pojedynczej osi do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej droga wojewódzka nr 231 była objęta ograniczeniami dopuszczalnego nacisku pojedynczej osi:

</doc>
<doc id="1374776" url="https://pl.wikipedia.org/wiki?curid=1374776" title="Pleuronectes">
Pleuronectes

Pleuronectes – rodzaj ryb z rodziny flądrowatych (Pleuronectidae).
Klasyfikacja.
Gatunki zaliczane do tego rodzaju:

</doc>
<doc id="1374777" url="https://pl.wikipedia.org/wiki?curid=1374777" title="Średnie ciśnienie użyteczne">
Średnie ciśnienie użyteczne

Średnie ciśnienie użyteczne (zamiennie "Średnie ciśnienie efektywne", ang. Mean effective pressure – oznaczenie Pe) – teoretyczne stałe ciśnienie podczas całego skoku tłoka, które to ciśnienie wykonuje taką samą pracę jak rzeczywiste ciśnienie zmienne.
Niezależnie od przyjętego obiegu termodynamicznego (zob. Cykl Diesla, Cykl Otta) każdemu położeniu tłoka w cylindrze silnika spalinowego odpowiada określone ciśnienie zmienne, które zmierzone i wykreślone daje obszar charakterystyczny dla danego silnika.
Ponieważ obszar ten wyznaczają krzywe dla celów praktyczno-porównawczych przy konstrukcji silnika tłokowego używa się często pojęcia średniego ciśnienia użytecznego.
Średnie ciśnienie użyteczne jest najbardziej znanym wskaźnikiem porównawczym, charakteryzującym zdolność wykonania pracy użytecznej przez silnik i jest (obok średniej prędkości tłoka w cylindrze i mocy jednostkowej) ważnym czynnikiem określającym wysilenie silnika. W zależności od pożądanych cech użytkowych konstruowanego silnika spalinowego konstruktorzy tak dobierają te trzy wspomniane elementy decydujące o wysileniu silnika, aby jego trwałość, pewność działania, czystość spalin, masa jednostkowa, a także koszt wytworzenia, łatwość serwisowania i naprawy oraz innych elementów użytkowych były zgodne z zastosowaniem do którego ów silnik jest przeznaczony.
Wysokie średnie ciśnienie użyteczne.
posiadają silniki:
Niskie średnie ciśnienie użyteczne.
posiadają silniki:

</doc>
<doc id="1374778" url="https://pl.wikipedia.org/wiki?curid=1374778" title="Tour de Ski 2008/2009">
Tour de Ski 2008/2009

Tour de Ski 2008/2009 to trzecia edycja tej prestiżowej imprezy w biegach narciarskich, która odbywa się na przełomie roku. Tytułu wywalczonego rok wcześniej bronił wśród mężczyzn Czech Lukáš Bauer. W rywalizacji kobiet do startu nie przystąpiła z przyczyn zdrowotnych zwyciężczyni Tour de Ski 2007/2008 Szwedka Charlotte Kalla.
Ponownie nastąpiły zmiany w kalendarz Touru. Tym razem Tour rozpoczął się w Niemczech, a nie jak dotychczas planowano w Czechach. Jest to zarazem najkrótszy dotychczas zaplanowany turniej ze wszystkich dotychczasowych (poprzednie 8 konkursów, tutaj 7).
Przebieg zawodów.
Mężczyźni.
31 grudnia 200815 km s. klasyczny, start indywidualny Nové Město, Czechy.
Klasyfikacja sprinterska

</doc>
<doc id="1374779" url="https://pl.wikipedia.org/wiki?curid=1374779" title="Droga wojewódzka nr 225">
Droga wojewódzka nr 225

Droga wojewódzka nr 225 (DW225) – droga wojewódzka w województwie pomorskim o długości około 350 metrów, łącząca stację kolejową w Pelplinie z drogą nr 230.

</doc>
<doc id="1374780" url="https://pl.wikipedia.org/wiki?curid=1374780" title="Limanda">
Limanda

Limanda – rodzaj ryb z rodziny flądrowatych (Pleuronectidae).
Klasyfikacja.
Gatunki zaliczane do tego rodzaju:

</doc>
<doc id="1374786" url="https://pl.wikipedia.org/wiki?curid=1374786" title="Josef Schleinkofer">
Josef Schleinkofer

Josef Schleinkofer (ur. 19 marca 1910 w Monachium, zm. w 1984) – niemiecki bokser, wicemistrz olimpijski.
Srebrny medalista letnich igrzysk olimpijskich w 1932 w Los Angeles w kategorii piórkowej.
Dwukrotny mistrz Niemiec w 1931 i 1932 roku w wadze piórkowej.
W latach 1935-1937 stoczył 15 walk zawodowych. Jego bilans to 9 zwycięstw, 2 remisy 4 porażki.

</doc>
<doc id="1374787" url="https://pl.wikipedia.org/wiki?curid=1374787" title="Nathan Bor">
Nathan Bor

Nathan Bor (ur. 1 marca 1913 w Fall River, zm. 13 czerwca 1972 w New Bedford) – amerykański bokser, brązowy medalista letnich igrzysk olimpijskich w 1932 w Los Angeles w kategorii lekkiej.

</doc>
<doc id="1374791" url="https://pl.wikipedia.org/wiki?curid=1374791" title="Paragoga">
Paragoga

Paragoga (gr. "paragōgḗ") – zjawisko polegające na wstawieniu w wygłosie wyrazu etymologicznie nieumotywowanej głoski lub sylaby. Odwrotnością paragogi jest apokopa.
Zjawisko to – dość rzadkie w językach indoeuropejskich poza romańskimi – występuje na przykład w sardyńskim "paraghulaza" ‘porównanie’ z łacińskiego "parabolas" oraz sporadycznie w innych językach romańskich (francuskim, katalońskim, włoskim). Powszechne jest natomiast w wyrazach zapożyczonych do języków mających wymóg sylab otwartych lub inne ograniczenia fonotaktyczne wygłosu, np. holend. "glas" ‘szklanka’ &gt; jap. "garasu"; holend. "mes" ‘nóż’ &gt; jap. "mesu" ‘skalpel’; ang. "viking" ‘wiking’ &gt; jap. "baikingu"; ang. "rack" ‘wieszak’ &gt; fiń. "räkki"; ros. "bogát" ‘bogaty’ &gt; fiń. "pohatta" ‘bogacz’; ros. "prusák" 'prusak (insekt)' &gt; fiń. "rusakka"; arab. "‘araq" 'pot; sok; woda destylowana’ &gt; gr. "raki" ‘rodzaj wódki’.

</doc>
<doc id="1374792" url="https://pl.wikipedia.org/wiki?curid=1374792" title="José Villanueva">
José Villanueva

José Luis Villanueva (ur. 19 marca 1913 w Manili, zm. 11 listopada 1983 w Quezon City) – filipiński bokser, brązowy medalista letnich igrzysk olimpijskich w 1932 w Los Angeles w kategorii koguciej.

</doc>
<doc id="1374794" url="https://pl.wikipedia.org/wiki?curid=1374794" title="Droga wojewódzka nr 230">
Droga wojewódzka nr 230

Droga wojewódzka nr 230 (DW230) – droga wojewódzka w województwie pomorskim. Droga ma nietypowy przebieg - zaczyna się od skrzyżowania z drogą krajową nr 91 (dawniej "jedynką") w Wielgłowach, później biegnie przez Pelplin, a następnie po pokonaniu ok. 14 kilometrów ponownie dociera do drogi nr 91 w Cierzpicach. Droga przebiega w całości na terenie powiatu tczewskiego (gminy: Subkowy, Pelplin i Gniew).

</doc>
<doc id="1374795" url="https://pl.wikipedia.org/wiki?curid=1374795" title="Ulica Białostocka w Warszawie">
Ulica Białostocka w Warszawie

Ulica Białostocka – ulica w dzielnicy Praga-Północ w Warszawie.
Historia.
Ulica Białostocka to dawna droga narolna wsi Targówek. W 1889 została włączona do Warszawy i uregulowana, pierwotnie tylko przy ul. Radzymińskiej, później przebita w kierunku ul. Targowej. Z racji równoległego położenia do torów kolei warszawsko-petersburskiej nosiła w okresie Królestwa Polskiego nazwę Objazdowa.
W okresie przed I wojną światową ulica została niezbyt gęsto zabudowana kamienicami czynszowymi. Od południowej strony graniczył z nią mur wzniesionej z końcem XIX wieku Rektyfikacji Warszawskiej. Okres międzywojenny to intensyfikacja zabudowy, powstały tu kamienice i domy o przeciętnym standardzie wykończenia i architekturze. 
W czasie II wojny światowej uległa zniszczeniu zabudowa północnej strony ulicy granicząca z torami kolejowymi.
Po wojnie otwarto ponownie stację Warszawa Wileńska. W latach 50, w parterowym budynku magazynowym przy ulicy Białostockiej urządzono dworzec z kasami PKP i PKS i poczekalnią w holu głównym. Wejścia na dworzec były od strony peronów przy al. Świerczewskiego (od 1991 al. „Solidarności”) i od strony Białostockiej, gdzie istniały przystanki dla autobusów. PKS obsługiwał głównie połączenia w kierunku Radzymina i jego okolic wraz z połączeniami w kierunku otwartego w latach 70. Zalewu Zegrzyńskiego. Po zbudowaniu centrum handlowego zatoki przystankowe zostały przeniesione na drugą stronę dworca kolejowego, przy al. „Solidarności” a nowy dworzec przeznaczony wyłącznie do obsługi ruchu kolejowego. W miejscu dawnego dworca powstała boczna ściana Centrum Handlowego Warszawa Wileńska (od 2015 Galeria Wileńska), z wejściem dla pieszych, wjazdem na wielopoziomowy parking dla klientów i wjazdem dla samochodów dostawczych.
W latach 1982–1986 powstały 3 bloki mieszkalne przy ul. Białostockiej (Białostocka 7, 9 i 11) tzw. Kolonia Białostocka po północnej stronie ulicy.
W 2002 ukończona została po północnej stronie ulicy budowa centrum handlowego mieszczącego stację Warszawa Wileńska.
Wzdłuż południowej części ulicy, na terenie dawnej Warszawskiej Wytwórni Wódek „Koneser”, powstał kompleksu budynków mieszkalnych, biurowych i handlowych – Centrum Praskie Koneser

</doc>
<doc id="1374798" url="https://pl.wikipedia.org/wiki?curid=1374798" title="Sarkar Raj">
Sarkar Raj

Sarkar Raj – indyjski dramat kryminalny wyreżyserowany w 2008 roku przez Ram Gopala Varmę, autora takich filmów jak "Sarkar", "Satya". W rolach głównych rodzinnie Amitabh Bachchan, Abhishek Bachchan i Aishwarya Rai.
Fabuła.
Hassan Quazi (Govind Namdeo) oraz biznesmen Mike Rajan (Victor Banerjee) chcą rozpocząć budowę elektrowni w Maharashtrze. Projekt ma przynieść wielomilionowe zyski. Anita (Aishwarya Rai), kierująca projektem, odwiedza w tej sprawie Sarkara (Amitabh Bachchan) i opisuje mu cały plan. On jest mu jednak przeciwny, gdyż wiąże się to z koniecznością przesiedlenia mieszkańców kilku miejscowości. Shankar (Abhishek Bachchan), który marzy o rozwoju Maharashtry, jest jednak przychylny budowie i postanawia wraz z Anitą wyruszyć do wspomnianych wsi i przekonać mieszkańców do projektu. Początkowo wszystko układa się po jego myśli, jednak z czasem, z powodu politycznej gry, sytuacja się pogarsza, a Shankar zaczyna tracić poparcie społeczne.

</doc>
<doc id="1374799" url="https://pl.wikipedia.org/wiki?curid=1374799" title="Droga wojewódzka nr 227">
Droga wojewódzka nr 227

Droga wojewódzka nr 227 (DW227) – droga wojewódzka w województwie pomorskim o długości 18 km, łącząca Pruszcz Gdański przez Cedry Wielkie z krajową „siódemką” w Cedrach Małych. Droga przebiega w całości na terenie powiatu gdańskiego (gminy: Pruszcz Gdański, Suchy Dąb i Cedry Wielkie).
Dawniej łączyła Wocławy z Pruszczem Gdańskim przez Trutnowy. Od 1 stycznia 2013 r. przebieg drogi został zmieniony – wydłużona została o 2,5 km i łączy Cedry Małe z Pruszczem Gdańskim przez Cedry Wielkie i Trutnowy. 
Od drugiej połowy 2014 do 29 maja 2015 trwała kompleksowa przebudowa tej drogi w granicach Pruszcza Gdańskiego, na całej długości ul. Powstańców Warszawy. W tym celu miasto udzieliło pomocy finansowej samorządowi województwa w wysokości 7 mln zł. Remont obejmował m.in. budowę ronda na skrzyżowaniu z ul. Emilii Plater i wjazdu na teren 49 Bazy Lotniczej.

</doc>
<doc id="1374800" url="https://pl.wikipedia.org/wiki?curid=1374800" title="Carmen Barth">
Carmen Barth

Carmen Barth (ur. 13 września 1912 w Cleveland – zm. 18 września 1985 w Lorain) – amerykański bokser, złoty medalista letnich igrzysk olimpijskich w 1932 w Los Angeles w kategorii średniej. W walce o złoto pokonał Amado Azara.

</doc>
<doc id="1374802" url="https://pl.wikipedia.org/wiki?curid=1374802" title="Pobieda (1900)">
Pobieda (1900)

Pobieda (ros. Победа) – rosyjski pancernik generacji przeddrednotów z początku XX wieku, ostatni okręt typu "Pierieswiet". Wszedł do służby rosyjskiej w 1902 roku. Brał udział w działaniach pod Port Artur podczas wojny rosyjsko-japońskiej. Zatopiony i zdobyty w Port Artur w 1905 roku przez Japończyków, został podniesiony z dna i wcielony do służby japońskiej jako Suwo (周防).
Służba w Rosji.
"Pobieda" został zbudowany jako pancernik typu "Pierieswiet" i wcielony do Imperialnej Marynarki Wojennej Rosji w 1903. Był jednym z pierwszych rosyjskich okrętów, na którym zamontowano działa szybkostrzelne. Miał wysoką dziobówkę, artylerię średniego kalibru umieszczoną na dwóch pokładach oraz pancerz na całej długości kadłuba. Został zaprojektowany jako ciężko uzbrojony i szybki okręt, ale nie spełnił oczekiwań.
"Pobieda" został uszkodzony po raz pierwszy w ostrzale Port Arthur, następnie wszedł na minę. Otrzymał 11 trafień w czasie bitwy na Morzu Żółtym, a po powrocie do Port Arthur na remont został kilkakrotnie trafiony przez japońskie baterie nabrzeżne. 7 grudnia 1904 japońskie działa oblężnicze zatopiły okręt.
Służba w Japonii.
Podniesiony z dna po wojnie, w październiku 1905, został wyremontowany i wcielony do służby jako "Suwo", otrzymując nazwę pochodzącą od prowincji Suo, obecnie części prefektury Yamaguchi.
Po przebudowie w Yokosuce (zamontowano japońskie kotły i uzbrojenie) w październiku 1908 okręt został przeklasyfikowany na pancernik obrony wybrzeża 1. klasy. Pełnił tę rolę przez wiele lat, przechodząc w 1912 przebudowę. W czasie I wojny światowej, podczas oblężenia Tsingtau, 27 października 1914 japońska marynarka wysłała eskadrę pod dowództwem wiceadmirała Sadakichi Kato, który podniósł swój proporzec na "Suwo". Miał on na celu blokowanie Jiaozhou będącego pod kontrolą Niemiec. Dwa okręty Royal Navy przydzielone do "China Station" (przeddrednot HMS "Triumph" i niszczyciel HMS "Usk") zostały przydzielone do japońskiej eskadry, która składała się głównie z przestarzałych okrętów, aczkolwiek było także w niej kilka nowoczesnych jednostek, takich jak transportowiec wodnosamolotów "Wakamiya", drednoty "Kawachi" i "Settsu" oraz krążownik liniowy "Kongō" (na czas tej operacji).
Po wojnie "Suwo" został przydzielony do szkolenia kadetów i obsługi maszynowni. W 1917 został artyleryjskim okrętem szkolnym. W 1922 stary pancernik został rozbrojony w Kure. W czasie tego procesu 13 lipca przeddrednot wywrócił się. Kadłub został wyprostowany, a wieże artyleryjskie, maszynownia i główny pancerz zostały usunięte. Pozostałe prace zostały jednak wstrzymane. Kadłub został przeholowany do Mitsugojima, gdzie pozostawał przez II wojnę światową jako hulk magazynowy. W 1946 jednostka została odholowana do Kure i zezłomowana.

</doc>
<doc id="1374803" url="https://pl.wikipedia.org/wiki?curid=1374803" title="Wojna japońsko rosyjska">
Wojna japońsko rosyjska



</doc>
<doc id="1374806" url="https://pl.wikipedia.org/wiki?curid=1374806" title="Wojna rosyjsko japońska">
Wojna rosyjsko japońska



</doc>
<doc id="1374811" url="https://pl.wikipedia.org/wiki?curid=1374811" title="Pietropawłowsk (1894)">
Pietropawłowsk (1894)

Pietropawłowsk (Петропавловск) – rosyjski pancernik generacji przeddrednotów, typu "Połtawa" (określanego też niekiedy typem "Pietropawłowsk"). Służył w Imperialnej Marynarce Wojennej Rosji.
W 1901, gdy tarcia pomiędzy Rosją i Japonią wzrosły, pancernik został przydzielony do Eskadry Wschodniej Azji (która później stała się Pierwszą Eskadrą Pacyfiku), bazującej w Port Artur, której został okrętem flagowym.
Na początku wojny rosyjsko japońskiej, w marcu i na początku kwietnia 1904, okręt był zaangażowany w akcje przeciw okrętom japońskim wokół Port Artur. Pływał wtedy pod dowództwem nowo przybyłego admirała Stiepana Makarowa. 13 kwietnia 1904 "Pietropawłowsk" wszedł na japońską minę w pobliżu Port Artur i poszedł na dno wraz z dużą częścią załogi (w tym admirał Makarow i znany rosyjski malarz batalistyczny Wasilij Wierieszczagin). Wśród uratowanych członków załogi był wielki książę Cyryl Władimirowicz Romanow, kuzyn cara Mikołaja II.

</doc>
<doc id="1374813" url="https://pl.wikipedia.org/wiki?curid=1374813" title="Waltershausen">
Waltershausen

Waltershausen – miasto w Niemczech, w kraju związkowym Turyngia, w powiecie Gotha. W 1984 roku miasto miało 14 288 mieszkańców, a w 2014 roku liczyło już 13 038 mieszkańców. Do 3 października 1990 roku miasto leżało w granicach NRD.
W mieście znajduje się fabryka mikrosamochodów ciężarowych i komunalnych Multicar.
31 grudnia 2013 roku do miasta przyłączono gminę Emsetal, która stała się automatycznie jego dzielnicą.
Współpraca.
Miejscowości partnerskie:

</doc>
<doc id="1374814" url="https://pl.wikipedia.org/wiki?curid=1374814" title="Peter Skov-Jensen">
Peter Skov-Jensen

Peter Skov-Jensen (ur. 9 czerwca 1971 w Esbjergu) – duński piłkarz grający na pozycji bramkarza.
Kariera klubowa.
Karierę piłkarską Skov-Jensen rozpoczął w klubie Esbjerg fB, wywodzącym się z rodzinnego Esbjerga. W 1990 roku zadebiutował w jego barwach w trzeciej lidze duńskiej. W 1992 roku stał się podstawowym bramkarzem klubu i awansował z nim do drugiej ligi. W 1997 roku zmienił barwy klubowe i odszedł do Herning Fremad, innego zespołu grającego w drugiej lidze. W sezonie 1999/2000 awansował z nim do pierwszej ligi duńskiej. Wtedy też klub występował pod nową nazwą, FC Midtjylland. W sezonie 2001/2002 Peter przyczynił się do wywalczenia przez zespół trzeciego miejsca w lidze – puścił najmniej goli spośród wszystkich bramkarzy Superligaen. W marcu 2003 doznał kontuzji palca, ale do gry wrócił w maju i wystąpił w finale Pucharu Danii z Brøndby IF (0:3). W Midtjylland grał do końca rundy jesiennej sezonu 2004/2005, w którym zespół znów był trzeci w lidze.
Na początku 2005 roku Skov-Jensen przeszedł za 230 tysięcy euro do niemieckiego VfL Bochum, w którym miał rywalizować o miejsce w składzie z Holendrem Reinem van Duijnhovenem i Niemcem Christianem Vanderem. W Bundeslidze zadebiutował 7 maja w przegranym 1:2 wyjazdowym meczu z 1. FC Nürnberg. Był jednak rezerwowym bramkarzem, a Bochum spadło do drugiej ligi. W sezonie 2005/2006 powrócił z Bochum do niemieckiej ekstraklasy i grał w niej do końca sezonu 2006/2007, m.in. wraz z rodakami Peterem Madsenem, Tommym Bechmannem i Sørenem Coldingiem.
W lipcu 2007 na zasadzie wolnego transferu Skov-Jensen odszedł do norweskiego Sandefjord Fotball. Zaliczył tam 4 spotkania i spadł z pierwszej ligi do drugiej. W 2008 roku został zawodnikiem Køge BK, rywalizującego w drugiej lidze Danii.
Kariera reprezentacyjna.
W 1990 roku Skov-Jensen rozegrał 3 spotkania w reprezentacji Danii U-21. W dorosłej reprezentacji zadebiutował 12 października 2002 roku w wygranym 2:0 meczu eliminacji do Euro 2004 z Luksemburgiem. W 2004 roku został powołany przez Mortena Olsena na ten turniej. Był na nim rezerwowym dla Thomasa Sørensena i nie rozegrał żadnego spotkania. Do 2004 roku wystąpił 4 razy w kadrze narodowej Danii.

</doc>
<doc id="1374815" url="https://pl.wikipedia.org/wiki?curid=1374815" title="Gymnocephalus">
Gymnocephalus

Gymnocephalus – rodzaj ryb z rodziny okoniowatych. Charakterystyczną cechą są 2 płetwy grzbietowe połączone ze sobą.
Klasyfikacja.
Gatunki zaliczane do tego rodzaju :

</doc>
<doc id="1374817" url="https://pl.wikipedia.org/wiki?curid=1374817" title="Zamek w Branie">
Zamek w Branie

Zamek w Branie (niem. "Törzburg", węg. "Törcsvár", rum. "Castelul Bran") – średniowieczny zamek w Branie w Siedmiogrodzie (Rumunia). Wzniesiony na pograniczu z Wołoszczyzną był ważnym punktem obronnym. Od 1920 pełnił funkcję rezydencji letniej królowej Rumunii Marii. Przejęty przez komunistyczny rząd Rumunii w 1947, powrócił w 2006 do spadkobiercy ostatniego właściciela, Dominika Habsburga, który wystawił obiekt na sprzedaż. Obecnie (2011) w zamku mieści się muzeum historyczne.
Dzięki książce Brama Stokera zamek uchodzi za siedzibę wampira Draculi, choć prawdopodobny pierwowzór tej postaci, Wład Palownik, nigdy w nim nie mieszkał. Prawdziwą siedzibą Włada był bowiem Zamek Poenari.
Historia.
Średniowiecze.
Pierwszy drewniany zamek obronny "Dietrichstein" wznieśli na przełęczy w Branie Krzyżacy w ok. 1212. Nazwa twierdzy pochodziła od nazwiska fundatora, rycerza zakonu krzyżackiego, Dietricha. Budowla stanęła na 60 m skale, skąd zakon sprawował kontrolę nad traktem granicznym między Siedmiogrodem a Wołoszczyzną. W XIV w. zamek przeszedł na własności społeczności Sasów siedmiogrodzkich oddalonego o ok. 30 km Braszowa (niem. "Kronstadt"). Zniszczony w 1370 podczas najazdu tureckiego.
W 1377 król Węgier Ludwik Węgierski zezwolił Sasom z Braszowa na odbudowę twierdzy, która miała spełniać jednocześnie funkcję punktu celnego na często uczęszczanym szlaku handlowym między Wołoszczyzną a Siedmiogrodem. Zamek wzniesiono z kamienia i cegły w stylu gotyckim.
Zamkiem i jego dobrami (okoliczne wsie: Baciu, Cernatu, Satulung, Turcheş, Tărlungeni, Zizin, Purcăreni, Crizbav, Apaţa, Zărneşti i Tohan) zarządzał możny mianowany przez króla węgierskiego, najczęściej hospodar siedmiogrodzki. Nieopodal twierdzy powstał punkt celny pobierający 3% opłatę od przewożonych dóbr.
Na początku XV w. zamek przeszedł w posiadanie hospodara wołoskiego Mirczy Starego, który w 1413 nadał mieszkańcom Braszowa przywileje celne na obszarze Wołoszczyzny oraz na szlaku Braszów-Bran-Braila. Następcy Mirczy łamali przywileje Braszowian, którzy wnieśli skargę do króla Zygmunta Luksemburskiego. W owym czasie twierdza była często oblegana przez wojska tureckie. W obliczu niebezpieczeństwa tureckiego, król przekazał zamek wojewodzie siedmiogrodzkiemu (1426). Braszowianom przywrócono przywileje celne w zamian za przekazywanie informacji o nadciągającym ataku tureckim.
W 1440 twierdzę przejął węgierski wojewoda siedmiogrodzki Jan Hunyady, który pokonał Turków w okolicach Branu. W 1459 wojska Włada Palownika pokonały przełęcz na południe od Branu i zaatakowały Braszów, niszcząc m.in. kościół św. Bartłomieja.
W 1498 budowlę ponownie przejęli mieszkańcy Braszowa, którzy pozostawali w jego posiadaniu z przerwami aż do 1848. W owym okresie zamek pełnił głównie funkcję punktu celnego.
Czasy nowożytne.
W 1619 zamek spłonął, został jednak odbudowany z rozkazu księcia siedmiogrodzkiego Gábora Bethlena. Wówczas m.in. został ozdobiony attyką o widocznych nawiązaniach do sztuki polskiej (jaskółczy ogon). Pod koniec XVII w., po zwycięstwach nad Turkami pod Wiedniem (1683) oraz Zentą (1697), twierdza przeszła w ręce Habsburgów. Polityka gospodarcza i wojskowa Habsburgów w XVIII w. doprowadziła do upadku znaczenia zamku jako twierdzy obronnej i strategicznego punktu celnego. Habsburgowie utrudniali handel pomiędzy Braszowem a Wołoszczyzną. W 1706 obowiązki celne przejął urzędnik z austriackiego ministerstwa skarbu, który de facto sprawował kontrolę nad zamkiem oraz przebiegającym tu szlakiem handlowym. W poł. XVIII w. Austriacy wyznaczyli wzdłuż Karpat kordon sanitarny z punktem kwarantanny na zamku w Branie. W 1723 twierdza została odrestaurowana.
Kryzys gospodarczy pod koniec XVIII w. zmusił władze austriackie do wprowadzenia podatku katastralnego na terenie kraju. Spowodowało to pogorszenie się sytuacji ekonomicznej mieszkańców Branu, którzy sprzeciwili się polityce Habsburgów i odmówili odprowadzania podatków do Braszowa. Zamek stracił na znaczeniu handlowym, kiedy w 1836 granica pomiędzy Transylwanią a Wołoszczyzną została przesunięta w wyższe partie gór.
Podczas sporu Rosji z Turcją Osmańską o Bałkany (X wojna rosyjsko-turecka), zamek umocniono. Wkrótce stał się siedzibą garnizonu wojsk austriackich, lecz jego znaczenie militarne nie mogło być wielkie ze względu na brak możliwości unowocześnienia fortyfikacji. W 1888 zamek ponownie przeszedł na własność Braszowa, które przekazało go w użytkowanie administracji lasów.
XX wiek.
Po włączeniu Siedmiogrodu w skład Rumunii w 1918, mieszkańcy Braszowa na czele z burmistrzem Karlem Schnell podarowali zamek królowej Marii, żonie króla Rumunii Ferdynanda I (1920). Na życzenie Marii, czeski architekt Karel Liman przebudował zamek na letnią rezydencję. Skład artylerii został zamieniony w kaplicę. Pomieszczenia garnizonowe przebudowano na apartamenty królewskie. W studni zamkowej zainstalowano windę, która zwoziła mieszkańców 60 m pod ziemię do tunelu prowadzącego do parku w dolinie. Na zamku zainstalowano trzy kabiny telefoniczne. W sierpniu 1932 królowa Maria wybudowała elektrownię turbinową, która zapewniła prąd dla zamku oraz okolicznych miejscowości Bran, Simon i Moeciu. W grudniu 1932 powstała elektrownia wodna na rzece Turcu.
Zamek stał się ulubioną rezydencją letnią królowej Marii, która urządziła swoje apartamenty w stylu niemieckiego i włoskiego renesansu z wpływami sztuki lokalnej. Po jej śmierci w 1938, zamek odziedziczyła jej najmłodsza córka, księżniczka Ileana. Ileana przebywała tu często wraz z rodziną. W 1944 przeniosła się tu z dziećmi na stałe. Do Branu przywiozła szkatułę z sercem swojej matki. Zbudowała także szpital im. Serca Królowej, w którym sama pracowała.
Po abdykacji króla Michała w 1947, zamek przejął komunistyczny rząd Rumunii. Opuszczona budowla popadła w ruinę. Po remoncie w 1956 otwarto go dla zwiedzających.
Restytucja.
W 2006, w ramach postępowania restytucyjnego, rząd Rumunii zwrócił zamek Dominikowi Habsburgowi, najmłodszemu synowi księżniczki Ileany, który wystawił go na sprzedaż.
We wrześniu 2007 komisja śledcza Parlamentu Rumunii stwierdziła, że restytucja zamku w Branie była niezgodna z prawem. Jednak w październiku 2007 rumuński trybunał konstytucyjny odrzucił petycję parlamentu w tej sprawie. W grudniu 2007 rządowa komisja śledcza potwierdziła zgodność decyzji restytucyjnej z prawem.
Związek z Drakulą.
Zamek w Branie odpowiada opisowi siedziby karpackiego wampira Drakuli, kluczowej postaci w powieści gotyckiej Drakula autorstwa irlandzkiego pisarza Brama Stokera. Pierwowzorem Drakuli był najprawdopodobniej hospodar wołoski Wład Palownik, słynący z brutalności. Jego związek z zamkiem w Branie nie został jednak potwierdzony. Przypuszcza się, że mógł tu spędzić parę dni (1–2) jako więzień.

</doc>
<doc id="1374819" url="https://pl.wikipedia.org/wiki?curid=1374819" title="Gerald Dreyer">
Gerald Dreyer

Gerald Dreyer (ur. 22 września 1929; zm. 5 września 1985 w Pretorii.) - południowoafrykański bokser, złoty medalista letnich igrzysk olimpijskich w 1948 w Londynie w kategorii lekkiej. W walce finałowej pokonał Dennisa Shepherda.

</doc>
<doc id="1374821" url="https://pl.wikipedia.org/wiki?curid=1374821" title="RLS">
RLS



</doc>
<doc id="1374822" url="https://pl.wikipedia.org/wiki?curid=1374822" title="Niałk">
Niałk

Niałk Duży i Niałk Mały to dwa połączone ze sobą jeziora o łącznej długości 840 m i szerokości nie przekraczającej 300 m, położone na północny zachód od Jeziora Wojnowo, w sąsiedztwie wsi Ruda (po wschodniej stronie jezior), w województwie warmińsko-mazurskim, w powiecie giżyckim, gminie Giżycko.
Jeziora są płytkie (w najgłębszym miejscu 2 m) i zarośnięte, a ich zalesione, niskie brzegi nie nadają się do postoju. Dostęp do brzegu jest możliwy po obu stronach przesmyku między jeziorami. Wejście na Niałk Duży otwiera się w południowo-wschodnim krańcu jeziora Niegocin.

</doc>
<doc id="1374825" url="https://pl.wikipedia.org/wiki?curid=1374825" title="Gunnar Nilsson (bokser)">
Gunnar Nilsson (bokser)

Gunnar Nilsson (ur. 23 marca 1923 w Malmö - zm. 13 maja 2005 w Göteborgu) - szwedzki bokser, srebrny medalista letnich igrzysk olimpijskich w 1948 w Londynie w kategorii ciężkiej. W finale przegrał z Rafaelem Iglesiasem.

</doc>
<doc id="1374826" url="https://pl.wikipedia.org/wiki?curid=1374826" title="Radio Concert">
Radio Concert

Radio Concert – 8 album zespołu Krzak, wydany w maju 2006 roku, nakładem Metal Mind Productions. Płyta jest zapisem niezwykłego koncertu jaki zespół dał 20 maja 2002 r. w Polskim Radiu Katowice. Radio Concert to także ostatnia premierowa płyta Krzaka, na której zagrał Jerzy Kawalec, basista zespołu.
Przypisy.
codice_1

</doc>
<doc id="1374829" url="https://pl.wikipedia.org/wiki?curid=1374829" title="Hilel Cajtlin">
Hilel Cajtlin

Hilel Cajtlin (; ur. 1872 w Kormie, zm. 1942 w Treblince) – polski myśliciel i pisarz konserwatywno-religijny narodowości żydowskiej.
Życiorys.
Podczas II wojny światowej został przesiedlony do getta warszawskiego, gdzie kontynuował działalność kulturalną, mimo że żył w biedzie. Tam przyjaźnił się także z Icchakiem Kacenelsonem. Podczas wielkiej akcji deportacyjnej latem 1942 został przewieziony na Umschlagplatz w tałesie. Zginął w obozie zagłady w Treblince.
Wybrana twórczość.
Hilel Cajtlin pisał w języku hebrajskim i jidysz. Część jego twórczości została przetłumaczona na język polski. Był badaczem i popularyzatorem chasydyzmu.
Życie prywatne.
Ojciec Arona (1898–1973) i Elchanana (1902–1941).

</doc>
<doc id="1374834" url="https://pl.wikipedia.org/wiki?curid=1374834" title="Villa Hermosa">
Villa Hermosa



</doc>
<doc id="1374835" url="https://pl.wikipedia.org/wiki?curid=1374835" title="Estádio Algarve">
Estádio Algarve

Estádio Algarve – stadion piłkarski położony pomiędzy dwoma portugalskimi miastami Faro i Loulé. Stadion został oddany do użytku na Mistrzostwa Europy w Piłce Nożnej 2004, a jego pojemność wynosi 30 002 miejsc. Swoje mecze na stadionie rozgrywa drużyna SC Farense.
Na stadionie tym swoje mecze rozgrywa reprezentacja Gibraltaru. Latem 2013 piłkarskie władze brytyjskiej enklawy porozumiały się z Portugalią w sprawie rozgrywania oficjalnych spotkań na tym obiekcie. Zespół seniorski Gibraltaru (jak również drużyna młodzieżowa) korzystał z obiektu od 2014 do 2018 roku, kiedy to przeniósł się dzięki specjalnym zezwoleniom na Victoria Stadium. W kwalifikacjach do Mistrzostw Europy w Niemczech reprezentacja brytyjskiej enklawy ponownie będzie rozgrywać mecze na Estádio Algarve.

</doc>
<doc id="1374836" url="https://pl.wikipedia.org/wiki?curid=1374836" title="Wronów (powiat krotoszyński)">
Wronów (powiat krotoszyński)

Wronów – osada w Polsce położona w województwie wielkopolskim, w powiecie krotoszyńskim, w gminie Krotoszyn.
Znajduje się ok. 9 km na północny zachód od Krotoszyna, przy drodze lokalnej Benice-Kaniew. W centralnej części osady mieści się gospodarstwo rolne Skarbu Państwa, znajduje się zespół dworski z niedużym bezstylowym dworem (z 1871 r.), a wokół niego resztki parku o powierzchni 1,34 ha z 2. połowy XIX wieku. Niedaleko znajduje się folwark z zabudowaniami częściowo pochodzącymi z końca XVIII wieku. Po zachodniej stronie gospodarstwa wznosi się piętrowy dom rządcy majątku z 1911 roku, kryty wysokim dachem naczółkowym. Przy drodze do Unisławia, znajduje się zespół czworaków z końca XVII wieku, a między nimi stoi wysoki krzyż przydrożny z połowy XIX wieku, wsparty na kamiennym cokole. Północna część wsi to dwa duże stawy, otoczone niewielkim parkiem. Przy drodze prowadzącej do Unisławia znajduje się przedszkole.
W latach 1975–1998 osada administracyjnie należała do województwa kaliskiego.

</doc>
<doc id="1374837" url="https://pl.wikipedia.org/wiki?curid=1374837" title="Elbrus Tedejew">
Elbrus Tedejew

Elbrus Sosłanowycz Tedejew, ukr. Ельбрус Сосланович Тедеєв (ur. 5 grudnia 1974 we Władykaukazie) – ukraiński zapaśnik w stylu wolnym, działacz sportowy i polityk; z pochodzenia Osetyjczyk.
Życiorys.
Absolwent Narodowego Uniwersytetu Wychowania Fizycznego i Sportu. Jako zapaśnik zdobył dwa medale olimpijskie: złoty w Atenach w 2004 w wadze 66 kg i brązowy w Atlancie w 1996 w wadze 62 kg. Do jego osiągnięć należą również cztery medale mistrzostw świata: trzy złote (1995, 1999, 2002) i jeden brązowy (2001). Na Mistrzostwach Europy zajmował miejsca: drugie (1997), trzecie (1998), pierwsze (1999), drugie (2003) i drugie (2004) .
Po zakończeniu kariery sportowej podjął pracę w administracji rządowej. Został też przewodniczącym Ukraińskiej Federacji Zapasów. W 2006, 2007 i 2012 uzyskiwał mandat deputowanego do Rady Najwyższej z listy Partii Regionów.
Jego brat Dzambołat Tedejew był również zapaśnikiem i olimpijczykiem.

</doc>
<doc id="1374838" url="https://pl.wikipedia.org/wiki?curid=1374838" title="Egzotyzm">
Egzotyzm

Egzotyzm (gr. "eksotikos" – daleki, cudzoziemski) – zapożyczenie językowe, nazywające obce realia. Z powodu związku tego typu nazw z obcymi dla języka polskiego desygnatami ich stosowanie w określonych sytuacjach jest konieczne. Egzotyzmy nie świadczą o historycznych kontaktach polszczyzny z językami, z których pochodzą. Przykłady egzotyzmów: ajatollah, hunwejbin, kimono itd.

</doc>
<doc id="1374839" url="https://pl.wikipedia.org/wiki?curid=1374839" title="Stephan Andersen">
Stephan Andersen

Stephan Maigaard Andersen (ur. 26 listopada 1981 w Kopenhadze) – duński piłkarz grający na pozycji bramkarza.
Kariera klubowa.
Andersen pochodzi z Kopenhagi. Pierwsze treningi piłkarskie podjął w klubie Hvidovre IF, a następnie występował w młodzieżowych drużynach Brøndby IF. Nie przebił się jednak do pierwszego składu i zimą 1999 wrócił do Hvidovre. W sezonie 2000/2001 awansował do pierwszej drużyny i zadebiutował w jej barwach w drugiej lidze duńskiej. Występował w Hvidovre przez dwa sezony. 
Latem 2002 został piłkarzem Akademisk Boldklub, w którego barwach zadebiutował w Superligaen. Za rok 2003 został uznany Talentem Roku w kategorii U-21 w Danii. W sezonie 2003/2004 spadł z AB do drugiej ligi.
W 2004 Andersen przeszedł do angielskiego Charltonu Athletic. W barwach tego zespołu rozegrał 17 spotkań w Premiership. W 2007 wrócił do Danii i został zawodnikiem Brøndby IF. 
Latem 2011 został piłkarzem francuskiego Évian. W Ligue 1 zadebiutował 20 sierpnia 2011 w zremisowanym 1:1 spotkaniu z AC Ajaccio. W roku 2013 podpisał kontrakt z Betisem. W Primera División swój pierwszy mecz rozegrał 18 sierpnia 2013 z Realem Madryt (1:2). Zimą 2014 został wypożyczony do Go Ahead Eagles. Pół roku później przeszedł do FC København. W barwach tego klubu zdobył trzy mistrzostwa Danii w latach 2016, 2017 i 2019 oraz trzy Puchary Danii w latach 2015–2017. W 2021 postanowił o zakończeniu kariery piłkarskiej.
Kariera reprezentacyjna.
W latach 2001–2003 Andersen rozegrał 21 spotkań w reprezentacji Danii U-21. W dorosłej reprezentacji zadebiutował 31 marca 2004 w przegranym 0:2 towarzyskim meczu z Hiszpanią. W 2004 został powołany przez Mortena Olsena na Mistrzostwa Europy. W 2010 otrzymał powołanie na Mistrzostwa Świata, natomiast dwa lata później na Euro 2012. Łącznie w reprezentacji Danii rozegrał 30 spotkań.

</doc>
<doc id="1374840" url="https://pl.wikipedia.org/wiki?curid=1374840" title="Horace Herring">
Horace Herring

Horace Herring (ur. 19 czerwca 1922 w Los Angeles – zm. 18 maja 1999) – amerykański bokser, srebrny medalista letnich igrzysk olimpijskich w 1948 w Londynie w kategorii półśredniej.

</doc>
<doc id="1374843" url="https://pl.wikipedia.org/wiki?curid=1374843" title="Pamięci Skiby Jarocin 1983">
Pamięci Skiby Jarocin 1983

Pamięci Skiby Jarocin 1983 – zapis koncertu zespołu Krzak, na festiwalu w Jarocinie w 1983 Krzak, który grał wspólnie z innymi muzykami, min: Ryszardem Riedlem, Czesławem Adamowiczem, czy Jorgosem Skoliasem, zadedykował ów koncert i płytę zmarłemu w 1983 Ryszardowi Skibińskiemu.

</doc>
<doc id="1374844" url="https://pl.wikipedia.org/wiki?curid=1374844" title="Brad Gushue">
Brad Gushue

Brad Gushue, właśc. Bradley Raymond Gushue (ur. 16 czerwca 1980 w St. John’s) – kanadyjski curler, zawodnik Bally Haly Golf &amp; Curling Club, mistrz olimpijski 2006. W curling zaczął grać w wieku 13 lat.
Brad Gushue sześciokrotnie (1995, 1996, 1998, 1999, 2000, 2001) sięgał po tytuł mistrza juniorów mężczyzn Nowej Fundlandii i Labradoru w curlingu. Ostatnie pięć tytułów zdobył grając na pozycji kapitana. Zdobycie tytułu mistrza prowincji wiąże się z reprezentowaniem jej w mistrzostwach kraju, w 2001 Gushue zdobył mistrzostwo Kanady. W tym samym roku pojechał na mistrzostwa świata juniorów, gdzie zdobył złoty medal. Wystąpił na mistrzostwach świata juniorów w 1998, w drużynie Johna Morrisa jako rezerwowy. Nie zagrał wówczas w żadnym ze spotkań.
Po zakończeniu kariery juniorskiej, łatwo stał się najlepszym curlerem prowincji. Zakwalifikował się do mistrzostw Kanady 2003 (Nokia Brier 2003), turniej zakończył bilansem 6-5. W 2004 ponownie wygrał prowincjonalne mistrzostwa a w Nokia Brier po round-robin zajmował 3. miejsce (8 wygranych meczów i 3 przegrane). Odpadł jednak w niższym meczu play off, drużynę Nowej Fundlandii i Labradoru pokonała Kolumbia Brytyjska 5:7. Rok później Gushue ponownie wystąpił w mistrzostwach kraju, zakończył je z bilansem 6-5 na 7. miejscu.
W maju 2005 Gushue sprowadził do drużyny dwukrotnego (1987, 1993) mistrza świata Russa Howarda, miał on wnieść doświadczenie do drużyny startującej w Kanadyjskich Kwalifikacjach Olimpijskich. Howard początkowo występował jako rezerwowy, jednak drugi Mike Adam ustąpił miejsca Howardowi, by podnieść szansę drużyny na wyjazd do Turynu. Howard według międzynarodowego prawa stał się skipem, jednak decydujące zdanie w drużynie nadal posiadał Gushue. Nowy zawodnik w zespole sprawdził się i drużyna Gushue w finale kwalifikacji olimpijskich pokonała Jeffa Stoughtona.
Gushue wraz z Russem Howardem, Markiem Nicholsem, Jamiem Korabem i Mikiem Adamem reprezentował Kanadę na Zimowych Igrzyskach Olimpijskich 2006, zdobył tam złoty medal. W finale pokonał Finlandię (Markku Uusipaavalniemi) 10:4, w decydującym 6. endzie Kanada zdobyła 6 kamieni, zgodnie z przepisami mecz musiał trwać jeszcze dwa endy. Również podczas olimpiady Russa Howarda oficjalnie uznawano kapitanem drużyny.
Gushue wraz z kolegami z drużyny jest pierwszym Nowofundlanczykiem, który zdobył złoty medal olimpijski. W dni finału o godzinie 12 czasu lokalnego zamknięto wszystkie szkoły by móc obejrzeć mecz.
W 2008 Brad Gushue zwyciężył w Newfoundland and Labrador Provincial Men’s Curling Championship i wystąpił w Tim Hortons Brier. W mistrzostwach Kanady po fazie grupowej zajmował 4. miejsce wraz z Kolumbią Brytyjską, w wyniku czego trzeba było przeprowadzić dogrywkę, gdzie Gushue przegrał 6:8.
Rok później ponownie wygrał mistrzostwa prowincji, na Tim Hortons Brier po Round-Robin zajmował 3. miejsce, ostatecznie po porażce z Manitobą w playoff został sklasyfikowany na 4. pozycji.
W listopadzie 2009 drużyna Gushue wzięła udział w turnieju eliminacyjnym Canadian Olympic Curling Trials, wygrała tylko 1 mecz w rundzie A, a przegrała mecze z Patem Simmonsem (7:12), Tedem Appelmanem (6:7) i Jean-Michel Ménardem (5:7). Brad Gushue nie będzie miał szansy reprezentować Kanady na ZIO 2010, gdzie broniłby swojego tytułu mistrzowskiego.
W styczniu 2010 drużyna Gushue po raz pierwszy wygrała turniej z cyklu Wielkiego Szlema – zwyciężyła w Swiss Chalet National. Podczas Tim Hortons Brier 2010 drużyna Nowej Fundlandii i Labradoru zajęła 4. miejsce.
Wraz z początkiem sezonu 2010/2011, do drużyny Gushue dołączył Randy Ferbey, który został skipem, zagrywającym kamienie na trzeciej pozycji. Gushue wciąż grał jako czwarty, z Markiem Nicholsem i Ryanem Fry na pozycji drugiej i leada. Ferbey nie miał jednak zamiaru przeprowadzić się do Nowej Fundlandii i Labradoru, nie mógł więc brać udziału z tym zespołem w mistrzostwach prowincji. Gushue po raz kolejny okazał się bezkonkurencyjny w rywalizacji prowincjonalnej. Na Tim Hortons Brier 2011 jego zespół z pierwszego miejsca awansował do fazy play-off. Gushue przegrał jednak górny mecz play-off (6:7) i półfinał (6:7) przeciwko Jeffowi Stoughtonowi i Glennowi Howardowi. Ostatecznie by zdobyć brązowy medal musiał pokonać jeszcze 10:5 Kevina Martina. Sezon później ekipa Gushue z bilansem 5-6 zajęła 7. miejsce mistrzostw kraju. Podczas występu na Tim Hortons Brier 2013 zawodnicy z Nowej Fundlandii i Labradoru awansowali do fazy play-off. Przegrali tam spotkanie z Northern Ontario (Brad Jacobs) i mecz o brązowy medal z Ontario (Glenn Howard).
Odznaczony Orderem Nowej Fundlandii i Labradoru.
Życie prywatne.
Gushue jest wicedyrektorem ACME Financial Services. 8 września 2006 poślubił Kristę Tiboo, 14 października 2007 urodziła się jego córka, Hayley Sophia.
CTRS.
Pozycje drużyny Gushue w rankingu Kanadyjskiej Federacji Curlingu:

</doc>
<doc id="1374845" url="https://pl.wikipedia.org/wiki?curid=1374845" title="STS „Gryf-3” Słupsk">
STS „Gryf-3” Słupsk



</doc>
<doc id="1374846" url="https://pl.wikipedia.org/wiki?curid=1374846" title="Estádio Municipal de Aveiro">
Estádio Municipal de Aveiro

Estádio Municipal de Aveiro jest to stadion piłkarski położony w portugalskim mieście Aveiro. Stadion został oddany do użytku na Euro 2004, a jego pojemność wynosi 30 970 miejsc. Swoje mecze na stadionie rozgrywa drużyna SC Beira-Mar. Architektem stadionu był Tomás Taveira.

</doc>
<doc id="1374847" url="https://pl.wikipedia.org/wiki?curid=1374847" title="Don Scott (bokser)">
Don Scott (bokser)

Don Scott, właśc. Donald E. Scott (ur. 23 lipca 1928 w Derby, zm. 13 lutego 2013 tamże) – brytyjski bokser, zdobywca srebrnego medalu podczas letnich igrzysk olimpijskich w Londynie z 1948 w kategorii półciężkiej. W finale przegrał z George’em Hunterem z Południowej Afryki.

</doc>
<doc id="1374850" url="https://pl.wikipedia.org/wiki?curid=1374850" title="Estádio Cidade de Coimbra">
Estádio Cidade de Coimbra

Estádio Cidade de Coimbra jest to stadion piłkarski położony w portugalskim mieście Coimbra. Swoje mecze na stadionie rozgrywa drużyna Académica Coimbra. Na tym obiekcie rozegrano także kilka meczów podczas Euro 2004.
Estádio Cidade de Coimbra (Stadion Miasta Coimbra) jest stadionem, na którym swoje domowe mecze rozgrywa Académica, należy do miasta Coimbra. Stadion ma 30 210 miejsc siedzących, dwie trzecie z nich są zadaszone. Poza tym, na stadionie znajdują się liczne udogodnienia. Do 2003 nazywany był Estádio Municipal de Coimbra (Stadionem Miejskim w Coimbrze) albo Estádio do Calhabé (Stadion Calhabé) od nazwy części miasta, w której znajduje się stadion. W przeszłości stadion mógł pomieścić 15 000 osób. Został rozbudowany i zmodernizowany pod kątem Euro 2004. Inauguracja zmodernizowanego stadionu miała miejsce 27 września 2003 koncertem zespołu Rolling Stones, na którym było ponad 50 000 osób. 29 października 2003, Académica zagrała swój pierwszy oficjalny na zmodernizowanym stadionie mecz przeciwko Benfice Lizbona.

</doc>
<doc id="1374853" url="https://pl.wikipedia.org/wiki?curid=1374853" title="Ernesto Formenti">
Ernesto Formenti

Ernesto Formenti (ur. 2 sierpnia 1927 w Seregno, zm. 5 października 1989 w Mediolanie) – włoski bokser, złoty medalista letnich igrzysk olimpijskich w 1948 w Londynie w kategorii piórkowej. W półfinale pokonał Polaka Aleksego Antkiewicza (późniejszego brązowego medalistę), natomiast w finale zwyciężył z reprezentantem RPA Dennisem Shepherdem.
W 1949 przeszedł na zawodowstwo. W 1951 zdobył tytuł zawodowego mistrza Włoch w kategorii piórkowej, którego zrzekł się już w następnym roku. Dwukrotnie zmierzył się ze swoim słynnym rodakiem Duilio Loi, jednak przegrał oba pojedynki przez techniczny nokaut (w styczniu 1953 roku w dziewiątej rundzie, pięć miesięcy później w rundzie dziesiątej). Karierę zakończył w czerwcu 1954 roku.

</doc>
<doc id="1374854" url="https://pl.wikipedia.org/wiki?curid=1374854" title="Akgul Amanmuradova">
Akgul Amanmuradova

Akgul Chariyevna Amanmuradova (ur. 23 czerwca 1984 w Taszkencie) – uzbecka tenisistka.
Kariera tenisowa.
Jest tenisistką praworęczną z oburęcznym backhandem. Swój debiut w turnieju wielkoszlemowym odnotowała w 2006 roku w Australian Open, wygrywając w pierwszej rundzie z Dally Randriantefy. W kolejnym meczu spotkała się z Danielą Hantuchovą, przegrywając 4:6, 1:6.
Najlepszym osiągnięciem Amanmuradovej w rozgrywkach Wielkiego Szlema jest trzecia runda gry pojedynczej podczas French Open z 2010 roku, kiedy uległa kwalifikantce Chanelle Scheepers w dwóch setach po 6:3 w każdym. W grze podwójnej osiągała trzecie rundy Wimbledonu w roku 2008 i 2010, natomiast w pozostałych turniejach wielkoszlemowych awansowała co najmniej do drugiej rundy.
Sklasyfikowana najwyżej na 50. miejscu w rankingu światowym, w maju 2008 roku. W rankingu gry podwójnej najwyżej została sklasyfikowana w styczniu 2010 – na 36. pozycji. Na swoim koncie ma dziesięć zwycięstw singlowych i szesnaście deblowych w zawodach ITF.
Od 2001 roku reprezentuje Uzbekistan w rozgrywkach Pucharu Federacji. Łącznie rozegrała ponad osiemdziesiąt spotkań singlowych i deblowych.
W 2005 roku osiągnęła swój pierwszy finał zawodów cyklu WTA Tour. W Taszkencie przegrała z Michaëllą Krajicek wynikiem 0:6, 6:4, 3:6.
Cztery lata później ponownie awansowała do finału tego turnieju. Tym razem nie sprostała Szachar Pe’er, ulegając 3:6, 4:6. Także w 2009 roku osiągnęła finał zawodów deblowych w Eastbourne. Razem z Ai Sugiyamą pokonały w nim wynikiem 6:4, 6:3 Samanthę Stosur i Rennae Stubbs.
W 2011 roku wspólnie z Chuang Chia-jung zwyciężyły w turnieju w Strasburgu. Wygrały z parą Natalie Grandin–Vladimíra Uhlířová 6:4, 5:7, 10–2.
W sezonie 2012 z towarzyszącą jej Vanią King awansowały do finału w Seulu. Tym razem uległy Raquel Kops-Jones i Abigail Spears 6:2, 2:6, 8–10.
Na początku lutego 2013 roku razem z Aleksandrą Panową grały w Pattai. W meczu mistrzowskim przegrały z Kimiko Date-Krumm oraz Casey Dellacqua wynikiem 3:6, 2:6.

</doc>
<doc id="1374855" url="https://pl.wikipedia.org/wiki?curid=1374855" title="Abdullah Jumaan Al-Dosari">
Abdullah Jumaan Al-Dosari

Abdullah Jumaan Al-Dosari (arab. عبد الله جمعان الدوسري; ur. 10 listopada 1977 roku) – saudyjski piłkarz występujący na pozycji napastnika. Obecnie gra w Al-Ahli Dżudda.
Kariera klubowa.
Abdullah Jumaan Al-Dosari zawodową karierę rozpoczynał w 1998 roku w Al-Hilal Rijad. W debiutanckim sezonie zdobył z nim mistrzostwo kraju. Po to trofeum sięgał także w latach 2002 oraz 2005. Al-Dosari wraz z zespołem odnosił także wiele innych sukcesów. W 2000 zwyciężył w rozgrywkach Azjatyckiej Ligi Mistrzów oraz Superpucharu Azji, dwa lata później wywalczył Azjatycki Puchar Zdobywców Pucharów. Podczas sezonu 2006/07 Al-Dosari zdecydował się zmienić klub. Ostatecznie podpisał kontrakt z Al-Ahli Dżudda, z którym uplasował się na piątym miejscu w ligowej tabeli.
Kariera reprezentacyjna.
W 2002 roku Nasser Al-Johar powołał Al-Dosariego do 23-osobowej kadry reprezentacji Arabii Saudyjskiej na Mistrzostwa Świata. Na boiskach Korei Południowej i Japonii Saudyjczycy nie zdobyli ani jednego punktu i odpadli już w rundzie grupowej. Na turnieju tym Al-Dosari pełnił rolę rezerwowego, jednak wystąpił we wszystkich trzech spotkaniach. W pojedynku przeciwko Niemcom (0:8) w 77 minucie zastąpił Al Hasana Al-Yamiego, w meczu z Kamerunem (0:1) w 72 minucie zmienił Abdullaha Zubromawiego, a w spotkaniu przeciwko Irlandii (0:3) na boisku pojawił się w 68 minucie i ponownie zastąpił Zubromawiego. Dla drużyny narodowej Al-Dosari zaliczył łącznie 23 występy i zdobył sześć bramek.

</doc>
<doc id="1374856" url="https://pl.wikipedia.org/wiki?curid=1374856" title="Abdullah Jumaan Al Dosari">
Abdullah Jumaan Al Dosari



</doc>
<doc id="1374859" url="https://pl.wikipedia.org/wiki?curid=1374859" title="Radio koncert">
Radio koncert



</doc>
<doc id="1374861" url="https://pl.wikipedia.org/wiki?curid=1374861" title="Odmiana alotropowa">
Odmiana alotropowa



</doc>
<doc id="1374863" url="https://pl.wikipedia.org/wiki?curid=1374863" title="Live 1980–2007">
Live 1980–2007

Live 1980–2007 – pierwsze wydawnictwo DVD polskiego zespołu Krzak, wydane w 2007 r., nakładem Metal Mind Productions. Na DVD złożyły się występy grupy na festiwalu Rockin Jamboree w 1980 r, Zakopiańskiej Wiosny Jazzowej z 2007 r. czy koncert w Świątnikach z 1982 r., gdzie Krzakowi towarzyszył Ryszard Riedel.
W wersji limitowanej do płyty DVD dołączono bonus audio z koncertu w klubie „Lizard King” z 2007 r.
Lista utworów.
ROCKIN' JAMBOREE (1980)
KONCERT W STUDIO MTV (2003)
ZAKOPIAŃSKA WIOSNA JAZZOWA (2007)
KONCERT W ŚWIĄTNIKACH (1982)
KRZAK W SKOCZOWIE (2007)

</doc>
<doc id="1374868" url="https://pl.wikipedia.org/wiki?curid=1374868" title="Riohacha">
Riohacha



</doc>
<doc id="1374870" url="https://pl.wikipedia.org/wiki?curid=1374870" title="Rio de la Hacha">
Rio de la Hacha



</doc>
<doc id="1374871" url="https://pl.wikipedia.org/wiki?curid=1374871" title="Autódromo Internacional Nelson Piquet">
Autódromo Internacional Nelson Piquet

Autódromo Internacional Nelson Piquet (Jacarepaguá) – tor wyścigowy położony w pobliżu Rio de Janeiro w Brazylii. Obiekt 10 razy gościł wyścig o Grand Prix Brazylii Formuły 1. Pierwszy wyścig Formuły 1 odbył się tutaj w sezonie 1978. W kolejnych dwóch latach zawody powróciły na Interlagos by ponownie zagościć na Jacarepaguá w sezonie 1981. Od tamtego czasu przez kolejnych 9 sezonów (do sezonu 1988) wyścig rokrocznie organizowany był na tym torze.
W latach 1996-2000 na wersji owalnej toru, liczącej 3,019 km, rozgrywano wyścigi amerykańskiej serii CART. Na potrzeby tych zawodów, obiekt określano jako Emerson Fittipaldi Speedway.
W styczniu 2008 w związku z chęcią organizacji przez Rio de Janeiro Igrzysk XXXI Olimpiady w 2016 zdecydowano, że w miejscu toru powstanie Centrum Olimpijskie.

</doc>
<doc id="1374872" url="https://pl.wikipedia.org/wiki?curid=1374872" title="José Luis Moltó">
José Luis Moltó

José Luis Moltó Carbonell (ur. 29 czerwca 1975 roku w Alicante) – hiszpański siatkarz, wielokrotny reprezentant Hiszpanii. Obecnie występuje we włoskiej Serie A, w drużynie Tonno Callipo Vibo Valentia. Gra na pozycji środkowego bloku. w 1995 roku zadebiutował w kadrze narodowej. W 2007 roku zdobył wraz z reprezentacja złoty medal Mistrzostw Europy, pokonując w finale Rosję, po dramatycznym meczu 3:2. 6 czerwca 2011 roku zakończył karierę sportową.

</doc>
<doc id="1374876" url="https://pl.wikipedia.org/wiki?curid=1374876" title="Zgrupowanie „Brześć”">
Zgrupowanie „Brześć”

Zgrupowanie „Brześć”/Grupa „Brześć” – improwizowane w toku kampanii wrześniowej 1939 zgrupowanie pododdziałów Wojska Polskiego stanowiące równowartość wzmocnionego pułku piechoty.
Formowanie i zmiany organizacyjne.
9 września Naczelny Wódz marszałek Edward Śmigły-Rydz przebywający w Brześciu nad Bugiem powierzył bezpośrednio gen. bryg. w st. spocz. Konstantemu Plisowskiemu zorganizowanie obrony twierdzy brzeskiej i utrzymanie jej do czasu dotarcia do twierdzy oddziałów Samodzielnej Grupy Operacyjnej „Narew” lub nowo utworzonych jednostek na wschodnich obszarach II RP. Twierdza brzeska miała spełniać rolę samotnego izolowanego bastionu wysuniętego przed obronę Polesia. Pierwsze prace zmierzające do przygotowania twierdzy do obrony i utworzenia załogi przeznaczonej do jej obrony podjął komendant placu ppłk dypl. Tadeusz Lechnicki wraz z ppłk art. Stanisławem Giełbutowiczem komendantem miasta Brześcia. 11 września gen. bryg. Franciszek Kleeberg dowódca OK IX otrzymał rozkazy osobiście od Naczelnego Wodza odnośnie wydzielenia Brześcia jako samodzielnego ośrodka oporu. Ponadto otrzymał rozkazy odnośnie organizacji obrony na linii Brześć-Kobryń-Drohiczyn Poleski-Pińsk, z Brześcia do Włodzimierza wyjechało Naczelne Dowództwo WP. Brześć opuściła większość artylerii przeciwlotniczej, Ośrodek Zapasowy Artylerii Lekkiej nr 9, po sformowaniu improwizowanego 49 dywizjonu artylerii lekkiej, Ośrodek Artylerii Przeciwlotniczej nr 2 oraz pozostałości Centrum Wyszkolenia Obrony Przeciwlotniczej i Przeciwgazowej i część szpitali wojskowych. W dalszym ciągu kompletowany był garnizon twierdzy z jednostek marszowych i zapasowych, a także z przejeżdżających przez węzeł kolejowy w Brześciu jednostek zmobilizowanych. Kompletowano dowództwo obrony i zgrupowania w Brześciu. 
Działania bojowe.
Boje w obronie cytadeli brzeskiej.
W dniu 13 września ze względu na szczupłość sił postanowiono bronić przede wszystkim cytadeli, a forty zewnętrzne obsadzić tylko placówkami z piechoty, do czasu podejścia głównych sił niemieckich. Na przedpolu działano patrolami i wypadami pociągów pancernych. Cytadeli i bezpośredniego przedpola broniła piechota wsparta pojedynczymi działonami armat 75 mm. Saperzy dokonali zniszczeń na bezpośrednim przedpolu i w twierdzy. Założyli pola minowe, zasieki, przygotowali zawały i przeszkody ppanc. na podejściach do cytadeli. Dodatkowo zaminowali mosty wiodące do cytadeli. 49 dal zajął stanowiska ogniowe na wschodnim brzegu Bugu; 1 i 2 baterie w rejonie lotniska Adamkowa jako artyleria przeciwpancerna, 3 bateria jako artyleria ppanc. zajęła stanowiska w rejonie koszar 35 pp 3 działonami i jednym działonem nad Bugiem. Cytadelę obsadzono piechotą, zajmując stanowiska strzeleckie na wałach, gdzie wykonano umocnienia polowe i w bramach i innych obiektach fortyfikacyjnych. Obronę północno zachodniej części cytadeli od Bramy Saperskiej do Bramy Brzeskiej zorganizował batalion wartowniczy z 1 kompanią batalionu marszowego 33 pułku piechoty. W północno wschodniej i wschodniej części na prawo od Bramy Brzeskiej, organizował obronę batalion marszowy 82 pułku piechoty. Na zachodnim odcinku obrony przy Bramie Terespolskiej obronę organizował batalion marszowy 34 pułku piechoty i batalion wartowniczy. Odcinek południowy obsadził i organizował tam obronę batalion marszowy 35 pułku piechoty. 113 kompania lekkich czołgów dozorowała przedpole twierdzy, a jeden pluton zabarykadował bramy cytadeli. Część 112 kompanii lekkich czołgów wkopano w ziemię, jako stałe gniazda karabinów maszynowych, część posłużyło do barykadowania bram. W każdej bramie ustawiono po jednej armacie 75 mm jako przeciwpancernej do strzelania na wprost. Stan liczebny garnizonu i Zgrupowania „Brześć” miał wynosić 3150 żołnierzy 
13 września po południu w rejonie Adamkowa, nawiązano styczność bojową z pododdziałami rozpoznawczymi 20 Dywizji Piechoty Zmotoryzowanej podchodzącą wzdłuż wschodniego brzegu Bugu i 10 Dywizji Pancernej podchodzącą z północy. Obie te dywizje wchodziły w skład XIX Korpusu Armijnego (mot.) gen. por. Heinza Guderiana. Baterie 1 i 2 stoczyły walkę z niemieckimi czołgami i piechotą zmotoryzowaną pod osłoną kilku plutonów piechoty. Baterie utraciły w walce jako uszkodzone i niemożliwymi do ewakuacji 3 armaty. Następnie pozostałe wycofały się do twierdzy. 14 września w godzinach przedpołudniowych oddziały 20 DPZmot. zmusiły do odwrotu z przedpola twierdzy 1 kompanię batalionu marszowego 33 pp wspartą 3 baterią artylerii, która wysyłała patrole rozpoznawcze w kierunku Wysokiego Litewskiego. W trakcie walki wspierająca bateria utraciła jedną armatę. Oddziały niemieckiej 10 DPanc. opanowały miasto Brześć. Na północ od cytadeli w ogródkach działkowych doszło do walki pomiędzy czołgami niemieckimi, a 113 kompanią lekkich czołgów wolnobieżnych, bez plutonu, wszystkie czołgi obu plutonów zostały zniszczone. Artyleria niemiecka ostrzeliwała forty północne i cytadelę Po południu batalion czołgów 8 pułku pancernego, ze wsparciem piechoty, wykonał atak na bramy cytadeli. Niemieckie czołgi zostały zatrzymane ogniem armat polowych, armat plot. i karabinów maszynowych. Jednak nagłe wdarcie się niemieckich czołgów do cytadeli uniemożliwiły czołgi Renault FT, którymi zatarasowano bramy. Po południu od strony wschodniej pod twierdzę dotarła częścią sił niemiecka 3 DPanc.. Celem przeciwdziałania manewrowi okrążającemu twierdzy od wschodu, do walki skierowano pociąg pancerny nr 55 „Bartosz Głowacki” dowodzony przez kpt. Andrzeja Podgórskiego. Pociąg po dojechaniu do miasteczka Żabinka, odrzucił ostrzałem artylerii pociągu pancernego, niemiecki pancerny oddział rozpoznawczy, od mostu na Muchawcu, na północ od Żabinki. Następnie ogniem artylerii i ckm pociąg zablokował przejazd kolejowy Żabinka-Kamieniec Litewski. Odrzucając szpicę pancerno-motorową niemieckiej 3 DPanc. W trakcie walki utracił część swojego plutonu drezyn pancernych (czołgów). Próba odcięcia pociągu od Brześcia, przez niemieckie czołgi, nie powiodła się wobec silnego ostrzału artylerii „Bartosza Głowackiego”. Wobec podejścia większych sił niemieckiej 3 DPanc. i realnej groźby okrążenia, pociąg nr 55 wycofał się w rejon Brześcia. W kierunku Wysokiego Litewskiego wysłano kompanię piechoty z armatą przeciwpancerną, na rozpoznanie. Kompania na drodze Brześć-Wysoka Litewska zajęła stanowiska przed mostem na rzece Leśna pod wsią Katenborg. Kompania piechoty z armatą ppanc. zniszczyła 4 czołgi i 3 samochody pancerne, z niemieckiej 10 DPanc., ale sama utraciła 15 poległych i 18 rannych oraz została oskrzydlona przez niemieckie czołgi i motocyklistów. Od zniszczenia kompanię uratował pociąg pancerny nr 53 „Śmiały”, który ostrzałem artylerii i broni maszynowej powstrzymał atak czołgów i umożliwił kompanii wycofanie się do cytadeli. Pociąg powrócił pod Brześć, gdzie wraz pociągiem pancernym nr 55 uzupełnił paliwo i wodę. Ze względu na zajęcie dworca kolejowego i węzła kolejowego w Brześciu, na rozkaz gen. Konstantego Plisowskiego, oba pociągi pancerne w ostatniej chwili wyjechały z Brześcia, jedyną wolną jeszcze linią kolejową do Kowla. O godz. 19.00 rozpoczął się silny ostrzał artyleryjski i o godz. 20.00 oddziały 20 DPZmot. i 10 DPanc. podjęły natarcie na cytadelę w rejonie Bramy Brzeskiej od strony miasta. Po odparciu natarcia przez załogę tego odcinka, artyleria niemiecka podjęła ostrzał cytadeli, trwał przez całą noc 14/15 września. 
Rano 15 września lotnictwo niemieckie zbombardowało cytadelę, do szturmów na cytadelę przygotowano grupy uderzeniowe oblegających niemieckich dywizji. Pod osłoną ostrzału niemieckiej artylerii: od północy wzdłuż Bugu atakowała grupa bojowa 20 DPZmot., od północnego wschodu wzdłuż szosy Kamieniec Litewski-Brześć atakowała grupa bojowa z czołgami z 10 DPanc., ze wschodu przez miasto i od południa atakowały wydzielone oddziały 3 DPanc. Szturm został powstrzymany i odparty na wałach fortecznych. Kolejne natarcia piechoty wspartej czołgami i artylerią również odparto. Szczególnie duże straty zadawały stanowiska broni maszynowej na wałach i strzelające na wprost armaty polowe i przeciwlotnicze. Po odparciu szturmów niemieckich, do godz. 19.00 trwał ostrzał wykrytych celów i całego obiektu cytadeli przez niemieckie moździerze i artylerię. Straty niemieckie wynosiły ok. 10 unieruchomionych czołgów, straty własne ok. 100 zabitych i rannych. 16 września o świcie nasilił się ostrzał artylerii niemieckiej na cytadelę, strzelało 10 baterii niemieckich. Ok. godz. 10.00 po przygotowaniu artyleryjskim natarcia, do szturmu na cytadelę wyruszyły dwie taktyczne batalionowe grupy bojowe z 69 i 76 pp zmot. Jedna z nich atakowała bezpośrednio Bramę Brzeską, druga wzdłuż rzeki Muchawiec i torów kolejowych wiodących do cytadeli. Atak tych dwóch grup i innych drobnych pododdziałów maskujących główny atak, wdarł się na wały na odcinkach północnym, północno wschodnim i wschodnim. Niemieckie jednostki zostały wyparte kontratakiem obrońców, którzy na czas nawał artyleryjskich ukryli się w obiektach fortecznych. Obrońcy twierdzy odparli oddziały niemieckie głownie w walce wręcz. Niemieckie bombowce Ju-87 kilkakrotnie atakowały stanowiska obrońców, powodując duże straty załogi i zniszczenia obiektów. Po odparciu szturmu artyleria niemiecka ostrzeliwała cytadelę do wieczora. Straty wynosiły ok. 40% stanu osobowego walczących oddziałów, utracono wszystkie armaty przeciwlotnicze z 3 baterii artylerii przeciwlotniczej, z 49 dal pozostało tylko 5 armat. Szpital był przepełniony rannymi. Straty poniosło dowództwo obrony. Ranny został gen. bryg. Konstanty Plisowski, ciężko ranny mjr Stanisław Komorowski, kontuzjowany ppłk dypl. Alojzy Horak. 
Na podstawie rozkazu gen bryg. Konstantego Plisowskiego garnizon miał się wycofać w kierunku południowym przez Bramę Terespolską, w nocy 16/17 września. Nocą 16/17 września na zachodni brzeg Bugu został przeprawiony 76 pp zmot., który miał całkowicie okrążyć twierdzę brzeską od strony południowo zachodniej. Według planu załoga miała się wycofać z cytadeli przez Bramę Terespolską w kierunku południowym, zbiórka załogi była w rejonie Kodnia. Po rozminowaniu dróg do Terespola, przez 56 batalion saperów, pod osłoną batalionu marszowego 82 pp kpt. Wacława Radziszewskiego, rozpoczęła się ewakuacja załogi. Pozostawiono rannych żołnierzy. W twierdzy z niewiadomych przyczyn został do późnych godzin nocnych batalion marszowy 82 pp kpt. Radziszewskiego, pomimo rozkazu o odwrocie. W godzinach nocnych część pododdziałów pomyliła drogę i pomaszerowała do Terespola, zajętego przez oddziały niemieckie. Zostały zniszczone lub dostały się do niewoli. Załoga z Brześcia wyszła w dwóch kolumnach, prowadzono 9 ocalałych czołgów Renault FT. Do maszerującego zgrupowania dołączyła 1 bateria 61 pułku artylerii lekkiej. Resztki batalionu marszowego 82 pp opuściły twierdzę Brzeską przed świtem 17 września. Część dołączyła do oddziałów zgrupowania w rejonie Kodnia, a część rozproszyła się, niektórzy przebierając w cywilne ubrania, w tym kpt. Wacław Radziszewski wraz z grupką oficerów przedarł się za pierścień okrążenia. Odosobnione grupki obrońców broniły się jeszcze rano 17 września. Do niewoli spośród obrońców dostało się 8 oficerów i ok. 1200 szeregowych w większości rannych. Straty niemieckie oceniane jako zaniżone, miały wynieść 150-200 zabitych i ponad 50 rannych. 
W marszu i boju przez Lubelszczyznę.
W nocy z 16 na 17 września zgrupowanie wycofało się z twierdzy w kierunku Kodnia, poprzez Błotków Mały, Lebiedziów, Kożanówkę, Kopytów, Kąty, Zahorów do lasu Zaścianek koło Horoszczynki. Kodeń został zajęty przez niemiecki pododdział zmotoryzowany, który przyjechał z Terespola. 17 września gen. Plisowski, wraz z ppłk. Julianem Sosabowskim i adiutantem, po przekazaniu dowództwa zgrupowania ppłk dypl. Alojzemu Horakowi, odjechał w poszukiwaniu wojsk w kierunku Chełma. Dołączył on do Grupy Operacyjnej Kawalerii gen. bryg. Władysława Andersa. Ppłk dypl. Alojzy Horak zmienił nazwę zgrupowania na Grupę „Brześć”. Następnie podzielił grupę na dwie kolumny: motorową pod dowództwem ppłk Antoniego Korzeniowskiego z całym taborem motorowym, czołgami i ciągnikami z resztkami 3 baterii art. plot. i samodzielnych plutonów art. plot. i pieszą liczącą ok. 2 000 żołnierzy pod swoim dowództwem. Zadaniem obu grup było dotarcie do oddziałów WP na południu kraju. Grupa motorowa poruszać się miała drogami bitymi, grupa piesza drogami polnymi i lasami. Po odpoczynku wieczorem 17 września, kolumny podjęły marsz w kierunku południowo-zachodnim na Wisznice, Parczew. Dołączali żołnierze, którzy zdołali ewakuować się z Brześcia. 18 września w Żukach idący w straży tylnej batalion marszowy 35 pp, stoczył walkę z niemieckim pododdziałem z 3 DPanc. 19 września w rejonie Sosnówki po przekroczeniu drogi Wisznice-Sławatycze, kompania z batalionu marszowego 35 pp stoczyła walkę z niemieckim patrolem pancerno-motorowym. 20 września dołączył do zgrupowania w Chorszczynce 56 batalion saperów pod dowództwem por. Jana Polaczka, który jako ostatni zorganizowany oddział opuścił twierdzę Brzeską. Dołączyły również grupy żołnierzy z rozwiązanej Grupy „Włodzimierz” Dokonano reorganizacji zgrupowania, które składało się z: batalionu marszowego 34 pp, batalionu marszowego 35 pp, 56 batalionu saperów (jako piechoty), baterii armat pozostałej z 49 dal. 21 września na zachód od Włodawy batalion marszowy 35 pp został ponownie zaatakowany przez pododdział pancerno-motorowy, w walce utracił 2 kompanię strzelecką. W trakcie dalszego marszu do Grupy „Brześć” dołączyły nadwyżki 25 pułku ułanów z Ośrodka Zapasowego Nowogródzkiej Brygady Kawalerii z Łukowa, w sile 5 oficerów i 300 ułanów. Dołączyła też kompania Legii Akademickiej z Warszawy. Po forsownych marszach 24 września grupa dotarła do Rejowca, natknięto tam na Grupę „Niemen” płk.Władysława Filipkowskiego. Razem z nią 26 września w rejonie lasów na zachód od Krasnegostawu,obie grupy weszły w skład Zgrupowania płk. dypl. Tadeusza Zieleniewskiego. Grupa motorowa przejechała przez Wisznicę, Parczew, Sosnowicę dotarła 19 września o świcie do Rogoźna koło Łęcznej, gdzie nawiązano kontakt z resztkami 10 Dywizji Piechoty. Rozkazem dowódcy 10 DP skierowana została do Rejowca, a następnie do rejonu Sokala. 
Grupa „Brześć” stacjonowała razem z Grupą „Niemen” w rejonie Sobieska Wola, Wysokie, Żółkiewka. Od 27 września praktycznie została podporządkowana płk. Władysławowi Filipkowskiemu, tego dnia oddziały grupy odpoczywały, przez cały dzień padały obfite deszcze. Rano 28 września nastąpił wymarsz poprzez Zakrzew, Batorz Ordynacki, Zdziłowice, Godziszów na Janów Lubelski. Grupa „Brześć” maszerowała na czele kolumny środkowej płk. Filipkowskiego, mając w straży przedniej 56 batalion saperów. Oddziały polskie maszerowały za ustępującymi na zachód oddziałami niemieckimi, a przed postępującymi od wschodu oddziałami sowieckimi. Bez kontaktu bojowego. Po dziennym marszu grupa zatrzymała się na nocleg w okolicach Godziszowa. 29 września o świcie kolumna środkowa wyruszyła przez Wólkę Ratajską i Białą Ordynacką na Janów Lubelski. Po dojściu do częściowo spalonego Janowa, rozpoznanie z 56 batalionu ustaliło obecność wojsk niemieckich w mieście, głównie jednostek tyłowych niemieckiej 27 Dywizji Piechoty i pododdziału SS. Jako pierwszy na miasto w szyku konnym uderzył dywizjon kawalerii rtm. Bernsteina z Grupy „Kowel”, kawalerzyści rozbili na rynku kolumnę samochodową, umożliwili tym samym natarcie piechoty. Natarcie prowadził na miasto z Grupy „Niemen” 77 pułk piechoty ppłk. Stanisława Gąsiorka, na czele z II batalionem kpt. Leona Gnatowskiego, z Grupy „Brześć” 56 batalion saperów. Natarcie prowadzone wzdłuż ulic i ruin domów doprowadziło do opanowania prawie całego miasta. W rejonie parku miejskiego natarcie zostało zatrzymane ostrzałem z murowanego kompleksu więzienia i poczty. Po kilkugodzinnej walce i użyciu artylerii złamano opór pododdziału SS w budynkach więzienia. Wzięto do niewoli ok. 75-100 jeńców, zadano straty osobowe w zabitych i rannych, zniszczono dużą ilość samochodów. Poległo kilkudziesięciu oficerów i żołnierzy, w tym ppłk Tadeusz Lechnicki. Oddziały, które nie brały udziału w walce obeszły miasto od wschodu i pomaszerowały przez Przyborowie, Obrówkę, Szklarnię do rejonu Momot. Dotarły do wsi Domostawa, Zdziary. Po walce do swoich grup dołączyły oddziały, biorące udział w boju w Janowie Lubelskim. 
Rano 30 września rano kolumna płk. Filipkowskiego ześrodkowała się we wsiach: Domostowa, Kąty, Kutyły, Zdziary, Majdan Jarociński. Czołowe oddziały znajdowały się 6-7 km od Sanu. Zostały wysłane patrole w celu rozpoznania przepraw i brodów na Sanie. Podczas postoju do płk. dypl. Tadeusza Zieleniewskiego przybyli parlamentariusze sowieccy i niemieccy z propozycja kapitulacji. Rozpoznana 30 września przez patrole rzeka San nadawała się do przeprawy w bród, lecz po drugiej stronie znajdowały się okopane oddziały niemieckiej piechoty, natomiast od wschodu napierały sowieckie oddziały kawalerii i piechoty. Za liniami niemieckimi znajdowały się pancerno-motorowe oddziały odwodowe, gotowe do dotarcia do sanu w okresie do 2 godzin. Podczas narady dowódców grup, w tym ppłk. Horaka, gdzie podjęto decyzję o kapitulacji przed wojskami sowieckimi. W nocy 30 września do 1 października do sztabu sowieckiej 140 Dywizji Strzeleckiej we Frampolu pojechał płk. dypl. Tadeusz Zieleniewski wraz z ppłk. Julianem Sosabowskim, gdzie podpisali kapitulację zgrupowania. Po ukryciu i zniszczeniu części broni, 2 października Grupa „Brześć” złożyła broń we wsi Bukowa, jak pozostałe grupy. 

</doc>
<doc id="1374879" url="https://pl.wikipedia.org/wiki?curid=1374879" title="Ordina Open 2008 (mężczyźni)">
Ordina Open 2008 (mężczyźni)

Ordina Open 2008 – tenisowy turniej ATP rangi ATP International Series z cyklu Rosmalen Open rozgrywany w dniach 14–21 czerwca 2008 roku w ’s-Hertogenbosch na kortach trawiastych o puli nagród 370 000 euro.

</doc>
<doc id="1374881" url="https://pl.wikipedia.org/wiki?curid=1374881" title="Incydent szanghajski">
Incydent szanghajski

Incydent szanghajski – określenie wydarzeń, które miały miejsce w Szanghaju od 28 stycznia do 3 marca 1932 roku.
Zimą 1931 roku mieszkańcy Szanghaju dokonali bojkotu japońskich towarów (była to reakcja na podporządkowanie sobie przez Japonię Mandżurii podczas tzw. incydentu mandżurskiego). W odpowiedzi na to japoński garnizon dokonał prowokacji – upozorował 28 stycznia 1932 roku atak na mnichów buddyjskiej organizacji Nichiren. Zdarzenie to określane jest jako incydent szanghajski. W odpowiedzi na to okręty japońskiej floty wojennej zaczęły krążyć przed Nankinem, zagrażając siedzibie rządu chińskiego. Próby mediacji, dokonywane przez Ligę Narodów, nie przyniosły powodzenia. W mieście wywiązały się walki, w których zaczęli przeważać Chińczycy. Premier Japonii Tsuyoshi Inukai w reakcji na to wysłał do Szanghaju dodatkowe siły. 3 marca 1932 roku konflikt między Chinami i Japonią dobiegł końca (bitwa o Szanghaj została przerwana, gdyż Chińczycy wycofali swoje wojska, a wielkie mocarstwa zaczęły wywierać presję na obie strony). 
18 marca rozpoczęły się negocjacje pokojowe. 5 maja 1932 roku Japończycy podpisali zawieszenie broni.

</doc>
<doc id="1374885" url="https://pl.wikipedia.org/wiki?curid=1374885" title="Estádio do Algarve">
Estádio do Algarve



</doc>
<doc id="1374886" url="https://pl.wikipedia.org/wiki?curid=1374886" title="Estádio do Bessa Século XXI">
Estádio do Bessa Século XXI



</doc>
<doc id="1374887" url="https://pl.wikipedia.org/wiki?curid=1374887" title="Patrzę na ciebie, Marysiu">
Patrzę na ciebie, Marysiu

Patrzę na ciebie, Marysiu – film psychologiczny z 1999 roku w reżyserii Łukasza Barczyka. Film inspirowany fragmentem powieści „Dom dzienny, dom nocny” (1998) Olgi Tokarczuk, zatytułowanym „Amos”.

</doc>
<doc id="1374892" url="https://pl.wikipedia.org/wiki?curid=1374892" title="HMS Dorsetshire (1929)">
HMS Dorsetshire (1929)

HMS Dorsetshire – brytyjski krążownik ciężki typu "County" z okresu międzywojennego i II wojny światowej. Okręt był drugą i ostatnią jednostką trzeciej serii produkcyjnej krążowników typu "County", znanej jako podtyp "Norfolk". W służbie od 1930, w 1942 zatopiony przez japońskie lotnictwo.
Historia.
Projekt trzeciej serii krążowników typu "County" zatwierdzono 28 października 1926. W nowym projekcie "Norfolk" bazującym na okrętach podtypu "London" wprowadzono jedynie niewielkie zmiany polegające na ulepszeniu wież i zmniejszeniu masy okrętu. Podobnie jak pozostałe okręty typu "County", należące do pierwszego pokolenia krążowników ciężkich, okręty podtypu "Norfolk" charakteryzowały się prymatem własności „krążowniczych” – zasięgu i dobrej dzielności morskiej, nad słabym opancerzeniem, przy uzbrojeniu typowym dla tej klasy.
Stępkę pod budowę krążownika HMS „Dorsetshire” położono 21 września 1927 w stoczni HMNB Portsmouth. Wodowanie miało miejsce 29 stycznia 1929, wejście do służby 30 września 1930. Okręt nosił numer taktyczny ("pennant number") 40 i był trzecią i ostatnią jednostką o tej nazwie, po okrętach liniowych służących w latach 1694-1749 (80-działowy) i 1757-1775 (70-działowy).
W 1932 roku okręt wyposażono w katapultę dla wodnosamolotu, a w 1937 wzmocniono uzbrojenie przeciwlotnicze, zamieniając 4 pojedyncze działa kalibru 102 mm i 4 pojedyncze 40 mm przez 4 podwójnie sprzężone 102 mm i 2 podstawy z ośmioma armatami 40 mm. Dalsze wzmocnienie nastąpiło w 1942, przez zamontowanie 9 działek 20 mm.
Służba.
Przed wojną.
Po wejściu do służby okręt został jednostką flagową 2 Eskadry Krążowników. W latach 1933–1936 operował w rejonie wybrzeży afrykańskich. W 1936 przeszedł remont, a następnie został przydzielony do sił działających w rejonie Chin, gdzie w 1938 wszedł w skład Eskadry Chińskiej ("China Station").
1939 – na wodach azjatyckich.
Po wybuchu II wojny światowej okręt zajmował się patrolowaniem i ochroną żeglugi na wodach południowo-wschodniej Azji. W październiku 1939 został przydzielony do 4 Eskadry Krążowników, wchodzącej w skład Zespołu Indii Wschodnich. Od 28 października do grudnia 1939, wchodząc w skład zespołu "Force I", uczestniczył w bezskutecznych poszukiwaniach niemieckiego rajdera – krążownika ciężkiego „pancernika kieszonkowego”) „Admiral Graf Spee” na Oceanie Indyjskim (z lotniskowcem „Eagle”, krążownikiem „Cornwall” i niszczycielami).
1939-1941 – południowy Atlantyk i zachodni Ocean Indyjski.
10 grudnia 1939 okręt przeszedł na południowy Atlantyk, operując pomiędzy Afryką Południową a Falklandami. 24 grudnia dołączył do krążowników „Achilles”, „Ajax” i „Exeter”, po bitwie u ujścia La Platy, po czym 21-29 stycznia eskortował uszkodzonego „Exetera” na części drogi do Wielkiej Brytanii. 12 lutego przechwycił niemiecki statek „Wakama” u wybrzeży Brazylii, który został następnie samozatopiony przez załogę.
Od połowy marca do kwietnia 1940 okręt przeszedł remont w Simonstown w Południowej Afryce, dokończony w Devonport w Wielkiej Brytanii. Po remoncie, 23 czerwca 1940 został skierowany w pobliże Dakaru w celu monitorowania ruchów francuskiej floty (m.in. z lotniskowcem „Hermes"). W lipcu i sierpniu ponownie pełnił służbę na południowym Atlantyku, m.in. poszukując niemieckich rajderów i zajmując się ochroną konwojów.
Po dokowaniu w Durbanie przeprowadzonym we wrześniu, eskortował w październiku i listopadzie konwój WS3 wokół Afryki, między Freetown a Adenem, po czym 18 listopada 1940 ostrzeliwał włoskie pozycje w Dante w Somalii. Po powrocie na południowy Atlantyk, w drugiej połowie grudnia brał udział w bezskutecznych poszukiwaniu niemieckiego krążownika ciężkiego "Admiral Scheer", operując z Freetown w Sierra Leone (jako zespół „K”).
Od początku 1941 uczestniczył ponownie w eskortowaniu konwojów (m.in. WS-5A i WS-6) w rejonie południowego Atlantyku (głównie pomiędzy Freetown a Kapsztadem) oraz zachodniego Oceanu Indyjskiego. 5 marca 1941 na Seszelach rozbił się wodnosamolot Walrus okrętu (4 ofiary).
1941 – operacja przeciw "Bismarckowi".
26 maja 1941 "Dorsetshire" odłączył się od eskortowanego z Freetown konwoju SL-74 i udał się w rejon, gdzie były prowadzone poszukiwania niemieckiego pancernika "Bismarck". Brał udział w zatopieniu "Bismarcka", ostrzeliwując obezwładniony okręt (wystrzelił 254 pociski 203 mm, lecz bez widocznych trafień). Po tym, jak pancerniki HMS "Rodney" i HMS "King George V" zakończyły ostrzał niemieckiego pancernika, "Dorsetshire" otrzymał rozkaz dobicia go torpedami, po czym wystrzelił 2 torpedy w jego prawą burtę, a następnie torpedę w lewą burtę. Trafiła jedna torpeda z prawej burty i torpeda z lewej burty, które przyspieszyły tonięcie okrętu. Po zatonięciu "Bismarcka", "Dorsetshire" wyłowił z wody 85 rozbitków. Ratowanie rozbitków zostało przerwane w momencie dostrzeżenia domniemanego niemieckiego okrętu podwodnego. W czerwcu i lipcu okręt był remontowany w Wielkiej Brytanii, przepłynąwszy do tej pory 207 401 mil morskich. Zainstalowano wówczas także radar.
1941-1942 – południowy Atlantyk.
W drugiej połowie sierpnia okręt powrócił do dotychczasowych zadań na południowy Atlantyk, przechodząc do Freetown w eskorcie konwoju WS10X z Wielkiej Brytanii. 21 września jego kolejny wodnosamolot Walrus uległ wypadkowi. Eskortował m.in. konwój WS-12. W listopadzie wziął udział w poszukiwaniach niemieckiego rajdera HSK "Atlantis" (zatopionego ostatecznie przez HMS "Devonshire") oraz statku zaopatrzeniowego okrętów podwodnych "Python". 1 grudnia 1941 HMS "Dorsetshire" odnalazł statek "Python", który został na skutek wykrycia samozatopiony przez załogę.
1942 – Ocean Indyjski (Flota Wschodnia).
Od połowy grudnia 1941 „Dorsetshire” eskortował konwoje na Oceanie Indyjskim pomiędzy Południową Afryką a Bombajem. W lutym 1942 został przydzielony do nowo formowanej Floty Wschodniej, operującej z Cejlonu w rejonie Oceanu Indyjskiego. Eskortował konwoje na trasie do Singapuru oraz ewakuacyjne konwoje z Birmy.
Z uwagi na konieczność bieżącego remontu, 27 marca był dokowany w Kolombo na Cejlonie, 31 marca przerwano prace z powodu doniesień o japońskich okrętach. „Dorsetshire” dołączył wówczas do sił głównych Floty Wschodniej, 2 kwietnia wraz z krążownikiem HMS „Cornwall” wysłano go ponownie na Cejlon w celu dokończenia remontu. 4 kwietnia, po kolejnych doniesieniach o japońskich okrętach operujących w rejonie Oceanu Indyjskiego, oba okręty zostały zawrócone. 5 kwietnia jednostki zostały dostrzeżone przez samolot z japońskiego krążownika „Tone” na pozycji , na południe od Cejlonu. W następującym ataku japońskiego lotnictwa pokładowego „Dorsetshire” został trafiony w ciągu ośmiu minut dziesięcioma bombami i szybko zatonął (zginęło 234 członków załogi, resztę po dwóch dniach uratowały okręty brytyjskie).
Dane techniczne.
Uzbrojenie:

</doc>
<doc id="1374893" url="https://pl.wikipedia.org/wiki?curid=1374893" title="Patrzę na Ciebie, Marysiu">
Patrzę na Ciebie, Marysiu



</doc>
<doc id="1374894" url="https://pl.wikipedia.org/wiki?curid=1374894" title="Badr Hari">
Badr Hari

Badr Hari (ur. 8 grudnia 1984 w Amsterdamie) – marokańsko–holenderski kick-boxer, mistrz K-1 (2007–2008) oraz It’s Showtime (2009-2010) w wadze ciężkiej, wicemistrz K-1 World Grand Prix z 2009 roku.
Kariera sportowa.
Badr Hari urodził się i mieszka w Amsterdamie. Jego rodzice pochodzą z marokańskiej Kenitry. W wieku 7 lat zaczął trenować kick-boxing. W 2000 roku przyłączył się do renomowanego Chakuriki Gym, gdzie rozwijał swoje umiejętności pod okiem Thoma Harincka (byłego trenera Petera Aertsa). Szybko zdobył opinię jednego z najbardziej utalentowanych holenderskich kick-boxerów młodego pokolenia. Harinck stwierdził nawet, że Hari ma więcej talentu niż Aerts i Branko Cikatić razem wzięci. Jedną z jego nielicznych porażek w tamtym okresie był nokaut z rąk ówczesnej gwiazdy K-1 Aleksieja Ignaszowa w 2003 roku (Hari był lżejszy od Białorusina o ponad 18 kg i przyjął ofertę walki na kilka dni przed jej rozegraniem).
Walki przeciwko Leko.
W 2005 roku Hari opuścił Chakuriki Gym, a jego nowym trenerem został Mike Passenier. W czerwcu na gali "It’s Showtime 8" stoczył walkę przeciwko Stefanowi Leko, który powracał do kick-boxingu po nieudanych startach w PRIDE FC. Obaj rywale prowokowali się wzajemnie, podgrzewając atmosferę przed pojedynkiem. Sama walka trwała niecałe 2 minuty. Leko zaskoczył Hariego kopnięciem z obrotu w wątrobę, a następnie wykonał nad znokautowanym przeciwnikiem gest przypominający splunięcie.
Hari żądał rewanżu. Doszło do niego już w listopadzie tego samego roku. Organizacja K-1 zaproponowała obu zawodnikom występ podczas Finału K-1 World GP 2005. Hari znokautował Leko w drugiej rundzie efektownym kopnięciem z obrotu w szczękę, po czym pomógł mu wstać, kończąc tym samym okres wrogości pomiędzy nimi.
Walka przeciwko Grahamowi.
W marcu 2006 roku Hari wystąpił na turnieju "K-1 Oceania World GP" w Auckland. W ćwierćfinale zestawiono go w parze z byłym karateką Kyokushin Peterem Grahamem. Na poprzedzającej galę konferencji prasowej doszło do utarczek słownych. Graham skrytykował aroganckie wypowiedzi Hariego na temat starszych zawodników K-1. Ten nie był mu dłużny, nazywając Grahama amatorem i sugerując, że zabije go w ringu. W rezultacie doszło do bójki pomiędzy samymi zawodnikami oraz ich sekundantami.
Rozegrana następnego dnia walka była emocjonująca i obfitująca w akcje zaczepne. Hari, umiejętnie wykorzystując swą przewagę zasięgu i szybkości, prowadził na punkty. 6 sekund przed końcowym gongiem dał się jednak zaskoczyć markową techniką Grahama - obrotowym kopnięciem opadającym (popularnie zwanym „rolling thunder”). Nieprzytomnego Marokańczyka przewieziono do szpitala, gdzie zdiagnozowano złamanie szczęki w dwóch miejscach.
I i II walka przeciwko Karajewowi.
Po wymuszonym kontuzją okresie rehabilitacji Hari powrócił na ring we wrześniu 2006 roku. Podczas turnieju eliminacyjnego do Finału K-1 World GP 2006 zmierzył się z Rusłanem Karajewem. Walka trwała niecałą minutę. Karajew wyprowadził szybką kombinację lewy - prawy, po której Hari zaczął się osuwać na deski. W tym samym momencie Rosjanin zadał jeszcze jeden cios pięścią i kopnięcie. Zasłonięty sędzia ogłosił nokdaun i wyliczył protestującego Marokańczyka. Telewizyjne powtórki pokazały, że ostatnie kopnięcie zostało zadane w momencie, gdy znajdował się on już na macie. Mimo gwałtownych protestów Hariego (którego musiano siłą wyprowadzić z ringu), rezultatu walki nie zmieniono.
W następnych swoich występach Hari pewnie pokonał Pawła Słowińskiego oraz Nicholasa Pettasa (począwszy od tego drugiego, występował już pod flagą Maroka). Zwycięstwa te sprawiły, że otrzymał szansę rewanżu na Karajewie. Okazją była walka, która miała wyłonić pretendenta do pierwszego w historii K-1 mistrzostwa w wadze ciężkiej. Odbyła się 4 marca 2007 roku w Jokohamie. Karajew od pierwszego gongu przejął inicjatywę i był bardziej agresywny. Hari skupił się na kontrujących kopnięciach. W drugiej rundzie jeden z lewych prostych Marokańczyka trafił w nos Rosjanina, powodując trudny do zatamowania i obfity krwotok. Karajew ruszył wtedy do zdecydowanego ataku, chcąc zakończyć jak najszybciej walkę, czego efektem był nokdaun Hariego po kombinacji prawy podbródkowy - lewy sierpowy. Marokańczyk powstał na „8”, po czym przepuścił zamaszysty sierpowy nacierającego rywala i skontrował go błyskawicznym prawym prostym w szczękę. Kompletnie zaskoczony Karajew został znokautowany.
Mistrzostwo K-1 w wadze ciężkiej.
Walkę o mistrzowski tytuł Hari stoczył 28 kwietnia 2007 roku w Honolulu przeciwko Yūsuke Fujimoto. Znokautował go w 56 sekundzie walki kopnięciem okrężnym w głowę. Po zdobyciu mistrzostwa wziął rewanż na Grahamie, pokonując go przez jednogłośną decyzję. Następnie, podczas eliminatora K-1 World Grand Prix 2007 Final 16 w Seulu, znokautował Douga Vineya. Jego zwycięską passę przerwała minimalna porażka przez decyzję z Remym Bonjaskym w ćwierćfinale K-1 World GP 2007.
Sezon 2008 Hari rozpoczął serią trzech nokautów (wszystkie w pierwszej rundzie). Najpierw pokonał Raya Sefo, w czerwcu obronił w Fukuoce pas mistrzowski przeciwko Glaube Feitosie, a następnie w 19 sekund uporał się z Domagojem Ostojiciem. We wrześniu podczas Final 16 zmierzył się z Choi Hong-manem. Hari przeważał w pierwszej rundzie, lecz to Koreańczykowi udało się posłać Marokańczyka na deski w drugiej. Trzecia runda stała ponownie pod znakiem ataków Hariego, który skoncentrował się na obijaniu prawego boku Choia. Taktyka okazała się skuteczna, gdyż „Goliat” z powodu kontuzji żeber nie był w stanie wyjść do rundy dodatkowej i poddał walkę.
Finał K-1 World GP 2008 i odebranie mistrzostwa.
Hari był wymieniany przez wielu komentatorów jako główny faworyt do zwycięstwa w finałowym turnieju. W ćwierćfinale został zestawiony w parze z trzykrotnym mistrzem K-1, Peterem Aertsem. Marokańczyk rozpoczął walkę agresywnie i już na samym jej początku spowodował nokdaun rywala. Aerts nie był w stanie przeciwstawić się jego atakom w dalszej części starcia i po kolejnym nokdaunie w drugiej rundzie sędzia przerwał pojedynek. W dramatycznym półfinale Hari znokautował w trzeciej rundzie Errola Zimmermana (w drugiej obaj - najpierw Hari, a potem Zimmerman - byli liczeni).
W finałowej walce zmierzył się z Remym Bonjaskym. Bonjasky zdołał zaliczyć w pierwszej rundzie nokdaun po lewym sierpowym w szczękę Hariego. Marokańczyk ruszył do odrabiania strat w drugiej rundzie, ale w jej trakcie sfaulował leżącego Holendra, uderzając go i kopiąc w głowę. Bonjasky otrzymał regulaminowe 5 minut na regenerację, ale po ich upływie oświadczył, że nie jest w stanie kontynuować walki. Pojedynek zakończył się dyskwalifikacją Hariego i przyznaniem mistrzowskiego pasa Bonjasky'emu.
17 grudnia 2008 roku zostały ogłoszone sankcje nałożone przez organizację K-1 na Hariego. Komitet Regulaminowy K-1 zadecydował o odebraniu drugiego miejsca, gaży oraz wszelkich nagród pieniężnych uzyskanych przez Marokańczyka za udział w turnieju. Został on również pozbawiony mistrzostwa K-1 w kategorii ciężkiej.
Mistrzostwo It’s Showtime i wicemistrzostwo K-1 World GP 2009.
Podczas sylwestrowej gali Dynamite!! 2008 stoczył dla K-1 przegraną walkę z Alistairem Overeemem, po czym podpisał kontrakt z holenderską organizacją It’s Showtime. 16 maja 2009 roku na gali "It’s Showtime 2009 Amsterdam" znokautował w 45. sekundzie pierwszej rundy byłego trzykrotnego mistrza K-1 WGP, Semmy'ego Schilta. Tym samym został mistrzem It’s Showtime w wadze ciężkiej.
Do K-1 powrócił we wrześniu, nokautując podczas Final 16 Zabita Samiedowa. W losowaniu par ćwierćfinałowych Finału K-1 WGP 2009 na swojego przeciwnika wybrał Rusłana Karajewa. Znokautował go, jak i Alistaira Overeema w półfinale, już w pierwszej rundzie walki. W walce finałowej zmierzył się z Semmym Schiltem. Przegrał przez nokaut (reguła 3 nokdaunów) w pierwszej rundzie.
Utrata mistrzostwa It’s Showtime.
W lutym 2010 roku obronił mistrzostwo It’s Showtime, nokautując w Pradze Tunezyjczyka Mourada Bouzidiego. 29 maja podczas gali It’s Showtime w Amsterdamie po raz drugi bronił pasa, tym razem przeciwko Hesdy'emu Gergesowi. Hari od początku kontrolował walkę, pewnie wygrywając pierwszą rundę. Jednak w drugiej po tym, jak Gerges stracił równowagę i przewrócił się, Marokańczyk kopnął z premedytacją leżącego rywala w głowę. Został za to zdyskwalifikowany i stracił tytuł. Następnie przez rok nie walczył. Powrócił do rywalizacji 14 maja 2011 roku, gdy na gali It’s Showtime w Lyonie pokonał przed czasem Gregory’ego Tony’ego.
Przejście do boksu.
W 2010 roku Hari wyraził chęć spróbowania swych sił w amatorskim boksie i reprezentowania Maroka na igrzyskach olimpijskich w Londynie. Jak się później jednak okazało, pomysł ten porzucił na rzecz boksu zawodowego. 28 września 2011 roku przedstawiciele It’s Showtime oficjalnie ogłosili, że odchodzi on z kick-boxingu, a jego pożegnalną walką będzie starcie z Gökhanem Sakim na gali It’s Showtime w Leeuwarden. 28 stycznia 2012 roku Hari pokonał Turka przez TKO w 1. rundzie.
Powrót do K-1.
Mimo wcześniejszych zapowiedzi zmiany dyscypliny, po niemal 2 latach Hari powrócił do organizacji K-1. 27 maja 2012 roku, na gali K-1 Rising w Madrycie w walce wieczoru pokonał przez jednogłośną decyzję Brazylijczyka Andersona „Braddocka” Silvę.
W lipcu 2012 roku został aresztowany pod zarzutem brutalnego pobicia biznesmena Koena Everinka podczas koncertu odbywającego się w amsterdamskiej ArenA. W sierpniu sąd przedłużył areszt na kolejne 3 miesiące, co wyeliminowało kick-boxera z udziału w październikowej gali K-1 WGP Final 16, a tym samym z rywalizacji o mistrzostwo K-1. Mimo to po zwolnieniu z aresztu, 15 marca 2013 wziął udział w finałowej gali K-1 w Zagrzebiu zastępując Bena Edwardsa, który wycofał się z turnieju. Hari w ćwierćfinale pokonał Zabita Samiedowa jednak z dalszej rywalizacji musiał się wycofać z powodu kontuzji stopy.
Lata 2013–2018.
Ponad dwa miesiące później doszło do rewanżu Hariego z Samiedowem w Moskwie z którego zwycięsko wyszedł Azer który znokautował lewym sierpowym Marokańczyka w drugiej rundzie. W listopadzie 2013 pokonał w rewanżu z Ignaszowa na punkty.
W 2014 występował w Global Fighting Championship (GFC) gdzie 29 maja wygrał czteroosobowy turniej wagi ciężkiej po znokautowaniu w rewanżach Stefana Leko i Petera Grahama. Na kolejnej gali GFC 16 października nokautował Litwina Arnolda Oborotova ciosem na korpus.
22 sierpnia 2015 na gali Akhmat Fight Show w stolicy Czeczeni, Groznym wygrał przed czasem z Ismaelem Londtem. W 2016 podpisał kontrakt z GLORY na walkę z Rico Verhoevenem. Do walki doszło 10 grudnia 2016. Hari przegrał pojedynek przez TKO wskutek kontuzji ręki, która uniemożliwiła mu kontynuowanie walki. Od razu spekulowano rewanż, jednak 7 lutego 2017 został skazany na dwa lata pozbawienia wolności w związku z pobiciem jakiego się dopuścił w 2012. W marcu sąd zmniejszył mu karę do sześciu miesięcy. Ostatecznie wyszedł jeszcze wcześniej bo w lipcu 2017. W grudniu 2017 ponownie związał się z GLORY, tocząc 3 lutego 2018 rewanżowy pojedynek z Hesdym Gergesem, którego pokonał jednogłośnie na punkty.

</doc>
<doc id="1374896" url="https://pl.wikipedia.org/wiki?curid=1374896" title="Sir Frank Williams">
Sir Frank Williams



</doc>
<doc id="1374897" url="https://pl.wikipedia.org/wiki?curid=1374897" title="Wieża radarowa w Bremerhaven">
Wieża radarowa w Bremerhaven

Wieża radarowa w Bremerhaven () – mierząca 106 metrów żelbetowa wieża znajdująca się w Bremerhaven (Niemcy). Powstała w latach 1962–1965. Mieści liczne instalacje transmitujące przeznaczone do morskich celów radiowych oraz wyposażenie radarowe. Platforma widokowa (na wysokości 60 m) jest dostępna publicznie.
W przeciwieństwie do innych wieży transmisyjnych ta należy do miasta Bremerhaven, a nie do Deutsche Telekom lub innej korporacji radiofonicznej.

</doc>
<doc id="1374900" url="https://pl.wikipedia.org/wiki?curid=1374900" title="MercedesCup 2008">
MercedesCup 2008

MercedesCup 2008 – tenisowy turniej ATP z cyklu MercedesCup rozgrywany w dniach 5–13 lipca 2008 roku w Stuttgarcie na kortach ziemnych o puli nagród 568 000 euro.

</doc>
<doc id="1374901" url="https://pl.wikipedia.org/wiki?curid=1374901" title="Parafia Matki Boskiej Uzdrowienia Chorych w Rydułtowach">
Parafia Matki Boskiej Uzdrowienia Chorych w Rydułtowach

Parafia Matki Boskiej Uzdrowienia Chorych – rzymskokatolicka parafia znajdująca się w Rydułtowach, na osiedlu Orłowiec. Parafia należy do archidiecezji katowickiej i dekanatu Pszów.
Parafia została utworzona 7 grudnia 1980 roku.

</doc>
<doc id="1374903" url="https://pl.wikipedia.org/wiki?curid=1374903" title="Witold Michałowski">
Witold Michałowski



</doc>
<doc id="1374905" url="https://pl.wikipedia.org/wiki?curid=1374905" title="Fermi Gamma-ray Space Telescope">
Fermi Gamma-ray Space Telescope

GLAST () – kosmiczne obserwatorium promieniowania gamma, będące wspólnym przedsięwzięciem NASA, Departamentu Energii USA oraz agencji rządowych z Francji, Niemiec, Włoch, Japonii i Szwecji. Od 26 sierpnia 2008 oficjalną nazwą tego satelity jest Fermi GST (), na cześć włoskiego fizyka Enrico Fermiego.
GLAST został wystrzelony przy użyciu rakiety Delta II 11 czerwca 2008 o godzinie 16:05 GMT. Obecnie znajduje się na kołowej orbicie okołoziemskiej o nachyleniu 25,6°, na wysokości ok. 550 km.
GLAST wyposażony jest w następujące instrumenty naukowe:
W wyniku jedenastomiesięcznych obserwacji prowadzonych przy użyciu "Fermi Large Area Telescope" zebrano dane pierwszego katalogu źródeł promieniowania gamma obejmującego całe niebo. Zebrano dane o 1451 obiektach obejmujących energetyczne burze formacji gwiazdowej w galaktykach oraz aktywne jądra galaktyk znajdujące się daleko poza Drogą Mleczną, a także w Galaktyce pulsary, mgławice wiatru pulsarowego, pozostałości po supernowych, masywne rentgenowskie gwiazdy podwójne oraz mikrokwazary.
Wykorzystując dane z NASA Fermi Gamma-ray Space Telescope w 2010 roku naukowcy odkryli 2 bańki poniżej i powyżej płaszczyzny Drogi Mlecznej stykające się z jej środkiem. Każda z baniek ma średnicę 25 000 lat świetlnych, cała struktura istnieje kilka milionów lat.

</doc>
<doc id="1374907" url="https://pl.wikipedia.org/wiki?curid=1374907" title="Most Igelsta">
Most Igelsta

Most Igelsta ("Igelstabron") - most kolejowy w Szwecji, w Södertälje, nad Kanałem Södertälje i Zatoką Igelsta. Długość mostu wynosi 2140 m, a maksymalna wysokość 48 m. Most został otwarty w 1995. Jest najdłuższym mostem wyłącznie kolejowym w Skandynawii.

</doc>
<doc id="1374909" url="https://pl.wikipedia.org/wiki?curid=1374909" title="Fernando Morena">
Fernando Morena

Fernando Morena Velora (ur. 2 lutego 1952) - piłkarz urugwajski noszący przydomek "Nando", napastnik. Wzrost 177 cm, waga 75 kg. Później trener.
Morena jest strzelcem wszech czasów ligi urugwajskiej - w 244 meczach zdobył 230 bramek. W swojej blisko 20-letniej karierze zdobył 667 bramek.
Kariera klubowa.
Morena zaczął grać w piłkę w 1968 w klubie Racing Montevideo. W 1969 przeniósł się do klubu River Plate Montevideo, w którym występował do roku 1972.
Do klubu CA Peñarol Morena przybył w 1973 roku. Już w swoim pierwszym sezonie zdobył wraz z nowym klubem tytuł mistrza Urugwaju. W latach 1973-1978 sześć razy był królem strzelców ligi urugwajskiej. Był także najlepszym strzelcem podczas turniejów Copa Libertadores 1974 i Copa Libertadores 1975.
W 1979 roku Morena przeniósł się do Hiszpanii, do klubu Rayo Vallecano, a w 1980 na jeden sezon do Valencii.
Morena powrócił do Urugwaju już w 1981 i znów zaczął grać w "Peñarolu", któremu pomógł w zdobyciu tytułu mistrzowskiego w 1981 i 1982. Zwyciężył również w turnieju Copa de Oro w 1981, wygrał turniej Copa Libertadores 1982 oraz w tym samym roku Puchar Interkontynentalny.
W 1983 Morena przeniósł się do Brazylii, gdzie grał w klubie CR Flamengo. W 1984 grał już w Argentynie, w klubie Boca Juniors, a na zakończenie swej kariery wrócił w 1985 do "Peñarolu".
Od 1973 do 1986 Morena (jako piłkarz "Peñarolu") rozegrał w ramach turnieju Copa Libertadores (najbardziej prestiżowym turnieju klubowym Ameryki Południowej) 77 meczów w których zdobył 37 goli. Zaliczany jest do grona najbardziej znaczących postaci w historii tej imprezy.
Kariera reprezentacyjna.
Morena, debiutując w reprezentacji Urugwaju 27 października 1971 w meczu z Chile, wygranym 3:0, zdobył bramkę. Łącznie koszulkę reprezentacyjną przywdziewał 53 razy, zdobywając dla drużyny narodowej 22 gole.
Będąc graczem Peñarolu wziął udział w finałach Mistrzostw świata w 1974 roku, gdzie Urugwaj odpadł już w fazie grupowej. Morena zagrał we wszystkich trzech meczach - z Holandią, Bułgarią i Szwecją.
Wziął udział w turnieju Copa América 1975, w którym Urugwaj jako obrońca tytułu bez gry awansował do półfinału. Morena zagrał w obu meczach z Kolumbią. W pierwszym meczu "Celestes" przegrali niespodziewanie aż 0:3. W rewanżu Urugwaj dzięki bramce Moreny wygrał 1:0, jednak nie wystarczyło to, by awansować do finału.
Nie zagrał ani razu w nieudanym dla Urugwaju turnieju Copa América 1979, wziął za to udział w turnieju Copa América 1983, w którym Urugwaj zdobył tytuł Mistrza Ameryki Południowej. Morena zagrał tylko w dwóch zwycięskich meczach fazy grupowej rozegranych na własnym boisku, strzelając drużynom Chile i Wenezueli po jednej bramce. Nie zagrał w półfinale z zespołem Peru, a ani w finale z Brazylią.

</doc>
<doc id="1374912" url="https://pl.wikipedia.org/wiki?curid=1374912" title="Allianz Suisse Open Gstaad 2008">
Allianz Suisse Open Gstaad 2008

Allianz Suisse Open Gstaad 2008 – tenisowy turniej ATP z cyklu Swiss Open Gstaad rozgrywany w dniach 5–13 lipca 2008 roku w Gstaad na kortach ziemnych o puli nagród 389 000 euro.

</doc>
<doc id="1374913" url="https://pl.wikipedia.org/wiki?curid=1374913" title="Juan Evangelista Venegas">
Juan Evangelista Venegas

Juan Evangelista Venegas (ur. 2 czerwca 1929 w Río Piedras, zm. 16 kwietnia 1987 w San Juan.) – portorykański bokser, brązowy medalista letnich igrzysk olimpijskich w 1948 w Londynie w kategorii koguciej. Jest pierwszym medalistą olimpijskim pochodzącym z Portoryka.

</doc>
<doc id="1374914" url="https://pl.wikipedia.org/wiki?curid=1374914" title="Poltino">
Poltino



</doc>
<doc id="1374915" url="https://pl.wikipedia.org/wiki?curid=1374915" title="Stadtroda">
Stadtroda

Stadtroda – miasto w Niemczech, w kraju związkowym Turyngia, w powiecie Saale-Holzland. Liczy 6692 mieszkańców (31 grudnia 2018). Do 31 grudnia 2018 pełniło funkcję "gminy realizującej" (niem. "erfüllende Gemeinde") dla czterech gmin wiejskich: Bollberg, Möckern, Quirla oraz Ruttersdorf-Lotschen. 1 stycznia 2019 gminy Bollberg oraz Quirla zostały przyłączone do miasta i stały się tym samym jego dzielnicami.
Współpraca.
Miejscowości partnerskie:

</doc>
<doc id="1374916" url="https://pl.wikipedia.org/wiki?curid=1374916" title="Puerto Príncipe">
Puerto Príncipe



</doc>
<doc id="1374917" url="https://pl.wikipedia.org/wiki?curid=1374917" title="Puerto Principe">
Puerto Principe



</doc>
<doc id="1374919" url="https://pl.wikipedia.org/wiki?curid=1374919" title="Największe widowisko świata">
Największe widowisko świata

Największe widowisko świata (ang. "The Greatest Show on Earth", 1952) − amerykański dramat w reżyserii Cecila B. DeMille’a. Obraz nagrodzony Oscarem dla Najlepszego Filmu Roku oraz Złotym Globem dla Najlepszego filmu dramatycznego.
Podczas realizacji filmu reżyser wymagał od aktorów, aby naprawdę nauczyli się sztuczek akrobatycznych.
Obsada.
i inni

</doc>
<doc id="1374920" url="https://pl.wikipedia.org/wiki?curid=1374920" title="Schmölln">
Schmölln

Schmölln – miasto w Niemczech, w kraju związkowym Turyngia, w powiecie Altenburger Land. Liczy 13 741 mieszkańców (31 grudnia 2018).
1 stycznia 2019 do miasta przyłączono trzy gminy ze zlikwidowanej dzień wcześniej wspólnoty administracyjnej Altenburger Land: Altkirchen, Drogen oraz Lumpzig. Gminy te stały się automatycznie jego dzielnicami. Dodatkowo od tego samego dnia miasto pełni funkcję "gminy realizującej" (niem. "erfüllende Gemeinde") dla gminy wiejskiej Dobitschen.

</doc>
<doc id="1374922" url="https://pl.wikipedia.org/wiki?curid=1374922" title="Rzeczywistość rozszerzona">
Rzeczywistość rozszerzona

Rzeczywistość rozszerzona (), rzeczywistość poszerzona – system łączący świat rzeczywisty z generowanym komputerowo. Zazwyczaj wykorzystuje się obraz z kamery, na który nałożona jest, generowana w czasie rzeczywistym, grafika 3D. Istnieją także zastosowania wspomagające jedynie dźwięk (jak aplikacja RjDj na iPhone).
Na przykład użytkownik AR może za pomocą półprzezroczystych okularów obserwować życie toczące się na ulicach miasta jak również elementy wytworzone przez komputer nałożone na rzeczywisty świat.
Definicja.
Ronald Azuma zaprezentował definicję, która jest syntetycznym opisem rzeczywistości rozszerzonej. Definiuje on AR jako system:
Zastosowania.
AR jest wykorzystywana w różnych obszarach nauki i biznesu:
W szkołach wyższych w USA wykładowcy przywiązują coraz większą wagę do wzbogacania doświadczeń swoich studentów, łącząc edukacyjne treści ze specyficznymi miejscami i obiektami, na temat których studenci zdobywają wiedzę. Nieodłącznymi elementami wielu kursów są wycieczki. Poprzez uzupełnienie mobilną technologią lekcja może stać się jeszcze bardziej atrakcyjna. W niektórych przypadkach technologie AR są zintegrowane z grami edukacyjnymi. W Massachusetts Institute of Technology istnieje program „Detektywi Środowiskowi”, w którym studenci na terenie campusu uczelni zdobywają wiedzę o ekosystemie wyszukując wskazówki i stopniowo odkrywając tajemnicę. Studenci używają w tym celu palmtopów oraz systemu nawigacji GPS. AR znajduje również zastosowanie w przypadku awarii w przemyśle, gdzie ważne jest zachowanie ciągłości produkcji. Pracownicy mogą to naprawić zgodnie z instrukcjami na żywo za pomocą inteligentnych okularów AR.
Markery.
Technologia rzeczywistości rozszerzonej wykorzystuje tzw. markery - punkty odniesienia, na bazie których aplikacja AR określa swoje położenie względem świata rzeczywistego. 
Markery są identyfikowane przez kamerę urządzenia AR (np. kamerę smartfona), początkowo miały więc formę łatwych do wykrycia symboli i wzorów, takich jak Kod QR.
W 2017 roku wprowadzona została technologia bezmarkerowego AR, której działanie polega na określaniu rzeczywistej płaszczyzny na zasadzie wykrywania wzorców kolorystycznych i unikalnych kształtów występujących na oglądanej powierzchni.

</doc>
<doc id="1374923" url="https://pl.wikipedia.org/wiki?curid=1374923" title="Pascual Pérez">
Pascual Pérez

Pascual Nicolás Pérez (ur. 4 marca 1926 w Rodeo del Medio, zm. 22 stycznia 1977 w Buenos Aires) – argentyński bokser, złoty medalista letnich igrzysk olimpijskich w 1948 w Londynie w kategorii muszej.
W 1995 roku został wprowadzony do Międzynarodowej Galerii Sław Boksu.

</doc>
<doc id="1374924" url="https://pl.wikipedia.org/wiki?curid=1374924" title="Manifest Agile">
Manifest Agile

Manifest agile (pełna nazwa Manifest zwinnego wytwarzania oprogramowania, oryginalne nazwy: "Agile manifesto", "Manifesto for agile software development") – deklaracja wspólnych zasad dla zwinnych metod tworzenia oprogramowania. Została opracowana na spotkaniu, które miało miejsce w dniach 11-13 lutego 2001 roku w ośrodku wypoczynkowym Snowbird w USA (stan Utah). Uczestniczyli w nim reprezentanci nowych metod tworzenia oprogramowania, będących alternatywą dla tradycyjnego podejścia opartego na modelu kaskadowym. Do wspomnianych metod należą: programowanie ekstremalne, Scrum, Dynamic Systems Development Method, Adaptive Software Development, Crystal Clear, Feature Driven Development, Pragmatic Programming. Od nazwy manifestu metody te zaczęto określać mianem metod zwinnych (ang. "agile").
Treść Manifestu Agile.
Wytwarzając oprogramowanie i pomagając innym w tym zakresie, odkrywa się lepsze sposoby wykonywania tej pracy. W wyniku tych doświadczeń przedkłada się:
Według Manifestu, w agile docenia się to, co wymieniono po prawej stronie, jednak bardziej ceni się to, co po lewej.
Sygnatariusze.
Na spotkaniu, na którym został sformułowany Manifest Agile, podpisało się pod nim 17 osób:

</doc>
<doc id="1374926" url="https://pl.wikipedia.org/wiki?curid=1374926" title="Meerane">
Meerane

Meerane – miasto we wschodnich Niemczech, w kraju związkowym Saksonia, w okręgu administracyjnym Chemnitz, w powiecie Zwickau (do 31 lipca 2008 w powiecie Chemnitzer Land), siedziba wspólnoty administracyjnej Meerane. W 2009 miasto liczyło 16 287 mieszkańców.

</doc>
<doc id="1374927" url="https://pl.wikipedia.org/wiki?curid=1374927" title="Manifest Zwinnego Wytwarzania Oprogramowania">
Manifest Zwinnego Wytwarzania Oprogramowania



</doc>
<doc id="1374928" url="https://pl.wikipedia.org/wiki?curid=1374928" title="Angel (stacja metra)">
Angel (stacja metra)

Angel - stacja metra londyńskiego, położona w dzielnicy Islington. Została otwarta w roku 1901. W 1992 przeszła przebudowę. Zatrzymują się na niej pociągi Northern Line. Prowadzące na stacje schody ruchome są tak wyprofilowane, że choć różnica poziomów wynosi 27,4 m, to mają aż 60 m długości. Obecnie ze stacji korzysta ok. 16,6 mln pasażerów rocznie. Należy do pierwszej strefy biletowej. 

</doc>
<doc id="1374930" url="https://pl.wikipedia.org/wiki?curid=1374930" title="Hainichen">
Hainichen

Hainichen − miasto w Niemczech, w kraju związkowym Saksonia, w okręgu administracyjnym Chemnitz, w powiecie Mittelsachsen (do 31 lipca 2008 w powiecie Mittweida). W 2009 liczyło 8 972 mieszkańców.
Współpraca.
Miejscowość partnerska:

</doc>
<doc id="1374931" url="https://pl.wikipedia.org/wiki?curid=1374931" title="Nossen">
Nossen

Nossen () – miasto w Niemczech, w kraju związkowym Saksonia, w powiecie Miśnia. Do 29 lutego 2012 należało do okręgu administracyjnego Drezno. W 2009 liczyło 7184 mieszkańców.
Geografia.
Nossen położone jest ok. 31 km na zachód od Drezna i ok. 36 km na północny wschód od Chemnitz, pomiędzy dwoma autostradami A4 i A14.
Historia.
Od 1315 zamek i osada należały do biskupów Miśni, a od 1436 do klasztoru cystersów z Altzelli. W 1540 posiadłości klasztoru zostały zsekularyzowane i przeszły we władanie Elektoratu Saksonii. Nossen otrzymało prawa miejskie w 1664 roku. W latach 1697-1763 znajdowało się pod panowaniem królów Polski Augusta II Mocnego i Augusta III Sasa. Od 1806 w granicach Królestwa Saksonii, połączonego w latach 1807-1815 unią z Księstwem Warszawskim. W 1871 wraz z Saksonią zostało częścią Niemiec. W 1935 do miasto włączono wieś Altzella. W latach 1949-1990 część NRD.
1 stycznia 2014 do miasta przyłączono gminy Ketzerbachtal oraz Leuben-Schleinitz, które stały się automatycznie jego dzielnicami.
Współpraca.
Miejscowość partnerska:

</doc>
<doc id="1374932" url="https://pl.wikipedia.org/wiki?curid=1374932" title="Rafael Iglesias">
Rafael Iglesias

Rafael Iglesias (ur. 25 maja 1924, zm. 1 stycznia 1999) – argentyński bokser, złoty medalista letnich igrzysk olimpijskich w 1948 w Londynie w kategorii ciężkiej. W finale pokonał Gunnara Nilssona.

</doc>
<doc id="1374933" url="https://pl.wikipedia.org/wiki?curid=1374933" title="Betty Hutton">
Betty Hutton

Elizabeth June Thornburg (ur. 26 lutego 1921 w Battle Creek, zm. 11 marca 2007 w Palm Springs) − amerykańska aktorka i piosenkarka.

</doc>
<doc id="1374934" url="https://pl.wikipedia.org/wiki?curid=1374934" title="Wilsdruff">
Wilsdruff

Wilsdruff − miasto w Niemczech, w kraju związkowym Saksonia, w powiecie Sächsische Schweiz-Osterzgebirge. W 2009 miasto liczyło 13 671 mieszkańców. Do 31 lipca 2008 Willsdruff należało do powiatu Weißeritz. Do 29 lutego 2012 miasto należało do okręgu administracyjnego Drezno.

</doc>
<doc id="1374935" url="https://pl.wikipedia.org/wiki?curid=1374935" title="Jay Sean">
Jay Sean

Jay Sean właściwie Kamaljit Singh Jhooti (ur. 26 marca 1981 w Londynie) – brytyjski piosenkarz, autor tekstów piosenek i beatbokser.
Życiorys.
Urodził się w miejscowości Southall, która sąsiaduje z Londynem. Jego rodzice wyemigrowali do Jhelum (obecny Pakistan), następnie do Indii, aż w końcu powrócili do Wielkiej Brytanii. Jay ukończył Sir George Monoux College, a potem zapisał się do Queen Mary University na kierunek medyczny, lecz porzucił studia na rzecz muzyki.
W 2003 wraz z Juggy D oraz Rishi Rich zadebiutowali utworem "Dance with You (Nachna Tere Naal)". Utwór dotarł do pierwszej „20” notowania brytyjskiego, co spowodowało wydanie debiutanckiego albumu "Me Against Myself" oraz kolejnych utworów: "Eyes On You" i "Stolen". W 2005 wystąpił w bollywoodzkiej produkcji "Kyaa Kool Hai Hum". W lutym 2006 opuścił swoją dotychczasową wytwórnię płytową Virgin Records. Po zakończeniu współpracy z wytwórnią powrócił z nowym singlem zatytułowanym "Ride It" pod koniec 2007. Piosenka znalazła się na drugim albumie artysty pt. "My Own Way". Był to pierwszy album wyprodukowany przez jego własną wytwórnię płytową Jayded oraz 2Point9 Records. W 2008 wydano kolejne single: "Maybe", "Stay" oraz "Tonight". Ten ostatni znalazł się na reedycji albumu pt. "My Own Way: The Deluxe Edition".
W 2008 nawiązał współpracę z amerykańską wytwórnią płytową Cash Money Records. Jego trzeci album pt. "All or Nothing" ukazał się 23 listopada 2009, zadebiutował na 37. miejscu amerykańskiej listy Billboard oraz na 62. miejscu brytyjskiej listy albumów. Pierwszym singlem był "Down" (w duecie z Lil Wayne), który dotarł do pierwszego miejsca amerykańskiej listy przebojów Billboard i zajął czołowe miejsca w Australii, Kanadzie oraz wielu europejskich list przebojów. W listopadzie 2009 wydał singel – "Do You Remember" w duecie z Seanem Paulem oraz Lil Jon. Rozpoczął współpracę z Justinem Timberlake’em oraz Esmée Denters nad wspólnym singlem. W 2009 wystąpił w koncercie charytatywnym z takimi gwiazdami jak Justin Timberlake, Alicia Keys czy Taylor Swift. Zebrano około 9 mln dolarów.
W kolejnych latach wydał następne albumy: "Hit the Lights" (2011) i "Neon" (2013)

</doc>
<doc id="1374936" url="https://pl.wikipedia.org/wiki?curid=1374936" title="Campbell’s Hall of Fame Tennis Championships 2008">
Campbell’s Hall of Fame Tennis Championships 2008

Campbell’s Hall of Fame Tennis Championships 2008 – tenisowy turniej ATP z cyklu Campbell’s Hall of Fame Tennis Championships rozgrywany w dniach 5–13 lipca 2008 roku w Newport na kortach trawiastych o puli nagród 385 000 dolarów amerykańskich.

</doc>
<doc id="1374938" url="https://pl.wikipedia.org/wiki?curid=1374938" title="Svend Wad">
Svend Wad

Svend Wad (ur. 3 lutego 1928 w Haderslevie, zm. 4 grudnia 2004 tamże) – duński bokser, brązowy medalista letnich igrzysk olimpijskich w 1948 w Londynie w kategorii lekkiej.

</doc>
<doc id="1374939" url="https://pl.wikipedia.org/wiki?curid=1374939" title="Carlos Trucco">
Carlos Trucco

Carlos Leonel Trucco Medina (ur. 8 sierpnia 1957 w Córdobie) − argentyńsko−boliwijski piłkarz. Występował na pozycji bramkarza. W czasie swojej kariery piłkarskiej mierzył 180 cm wzrostu.
Kariera klubowa.
Trucco pochodzi z Córdoby. Zawodową karierę piłkarską rozpoczął w 1977 roku w argentyńskiej drużynie, Unión Santa Fe. Po czterech latach gry w Santa Fe przeniósł się do stolicy Argentyny, do klubu Vélez Sársfield. W ciągu trzech lat gry w tym zespole wystąpił tylko w 3 spotkaniach. Przeniósł się więc na jeden sezon do swojego poprzedniego klubu z Santa Fe. Tam także nie mógł się załapać do wyjściowej jedenastki. W 1985 roku zaczął występować w Estudiantes Río Cuarto.
Rok później zaczął grać w swojej ojczyźnie. Najpierw przez trzy lata występował w Destroyers Santa Cruz, a potem przez jeden rok w Club Bolívar. Potem zaczął grać w Kolumbii w klubie Deportivo Cali. W roku 1991 powrócił do stolicy, a stamtąd trafił do swojego ostatniego klubu w karierze - meksykańskiego CF Pachuca.
Kariera reprezentacyjna.
W reprezentacji swojego kraju Carlos zadebiutował w 1989 roku. Pięć lat później został powołany przez selekcjonera Xabiera Azkargortę na mundial. Na tym turnieju Boliwijczycy zajęli 4. miejsce w grupie a sam Trucco zagrał we wszystkich trzech spotkaniach, w których przepuścił 4 gole. Łącznie w barwach narodowych rozegrał 51 spotkań.
Kariera trenerska.
W 2003 roku był trenerem reprezentacji swojego kraju.

</doc>
<doc id="1374942" url="https://pl.wikipedia.org/wiki?curid=1374942" title="Onofre Marimón">
Onofre Marimón

Onofre Marimón (ur. 19 grudnia 1923 w Zárate, zm. 31 lipca 1954 w Nürburgu) – argentyński kierowca Formuły 1.
Marimón zginął podczas treningów do Grand Prix Niemiec w 1954 roku, stając się pierwszym śmiertelnie rannym kierowcą w historii Formuły 1.
Maserati Marimóna podczas kwalifikacji do Grand Prix Niemiec na torze Nürburgring wypadło na zakręcie Wehrseifen po tym, jak próbując poprawić swój czas, stracił kontrolę nad bolidem; nie zdołał pokonać ostrego zakrętu (prawdopodobnie zawiódł układ hamulcowy), jego bolid przekoziołkował kilka razy i przygniótł go; zdołał przyjąć jeszcze sakrament namaszczenia chorych od katolickiego księdza, a po kilku minutach od momentu, gdy ekipa ratunkowa uwolniła go, zmarł.
Na znak żałoby dwaj kierowcy Maserati: Luigi Villoresi i Ken Wharton zrezygnowali ze startu.
Marimón pojechał w 11 wyścigach (był zgłoszony do 12 Grand Prix) w sezonach 1951, 1953 oraz 1954. Zdobył łącznie 8 punktów. Ani razu nie zdobył pole position, ale za to dwa razy stanął na podium (trzecie miejsca w Grand Prix Belgii 1953 i w Grand Prix Wielkiej Brytanii 1954). Ukończył zaledwie trzy wyścigi.

</doc>
<doc id="1374943" url="https://pl.wikipedia.org/wiki?curid=1374943" title="Catella Swedish Open 2008">
Catella Swedish Open 2008

Catella Swedish Open 2008 – tenisowy turniej ATP z cyklu Swedish Open rozgrywany w dniach 5–13 lipca 2008 roku w Båstad na kortach ziemnych o puli nagród 326 000 euro.

</doc>
<doc id="1374944" url="https://pl.wikipedia.org/wiki?curid=1374944" title="Onofre Marimon">
Onofre Marimon



</doc>
<doc id="1374946" url="https://pl.wikipedia.org/wiki?curid=1374946" title="Cornel Wilde">
Cornel Wilde

Cornelius Louis Wilde, właściwie Kornél Lajos Weisz (ur. 13 października 1915 w Nowym Jorku, zm. 16 października 1989 w Los Angeles) − amerykański aktor i reżyser, nominowany do Oscara za rolę Fryderyka Chopina w filmie "Pamiętna pieśń".

</doc>
<doc id="1374949" url="https://pl.wikipedia.org/wiki?curid=1374949" title="Joseph Vissers">
Joseph Vissers

Joseph "Jos" Vissers (ur. 28 listopada 1928 zm. 18 kwietnia 2006) – belgijski bokser, srebrny medalista letnich igrzysk olimpijskich w 1948 w Londynie w kategorii lekkiej. Po zdobyciu medalu olimpijskiego przeniósł się na zawodowstwo, lecz już w 1951 roku zakończył karierę profesjonalisty z powodu nieudanych występów.

</doc>
<doc id="1374951" url="https://pl.wikipedia.org/wiki?curid=1374951" title="Efekt rygla">
Efekt rygla

Efekt rygla – zjawisko ekonomiczne polegające na tym, że pomimo spadku poziomu dochodu gospodarstwa domowego nie zmniejsza się wielkość jego konsumpcji. Następuje zablokowanie konsumpcji na niezmienionym poziomie. Odbywa się to kosztem zmniejszania oszczędności, zaciągania kredytów lub pożyczek.
Utrzymanie konsumpcji na niezmiennym poziomie osiąga się także przez zwiększenie ilości pracy w gospodarstwie domowym (np. uprawianie warzyw na działce) lub wydłużeniem czasu użytkowania dóbr trwałego użytku (np. samochód czy telewizor).

</doc>
<doc id="1374953" url="https://pl.wikipedia.org/wiki?curid=1374953" title="Rewizja kwartalna">
Rewizja kwartalna

Rewizja kwartalna - zmiana listy uczestników indeksu oraz wyznaczenie wielkości pakietów akcji spółek uczestniczących w indeksie. Jest przeprowadzana co kwartał po zamknięciu sesji giełdowej w drugi piątek pierwszego miesiąca kwartału tj. stycznia, kwietnia, lipca i października. 
Decyzje podejmowane są przez Komitet Indeksowy, według stanu na koniec poprzedniego kwartału. Przy debiucie giełdowym nowej spółki jej akcje są umieszczane w portfelu indeksu przy najbliższej rewizji kwartalnej.
W przypadku debiutu giełdowego nowej spółki, jej akcje są umieszczane w portfelu indeksu w ramach najbliższej rewizji kwartalnej.
Informacje o rewizji podawane są z co najmniej dwudniowym wyprzedzeniem na stronach internetowych GPW i DWS Polska TFI SA.
Źródło: http://www.gpw.pl

</doc>
<doc id="1374954" url="https://pl.wikipedia.org/wiki?curid=1374954" title="Bohdan Czerwak">
Bohdan Czerwak

Bohdan Ostapowycz Czerwak, ukr. Богдан Остапович Червак (ur. 29 czerwca 1964 w Drohobyczu) – ukraiński polityk, pedagog, historyk i publicysta, przewodniczący Organizacji Ukraińskich Nacjonalistów.
Życiorys.
W 1992 roku ukończył Drohobycki Instytut Pedagogiczny im. Iwana Franki ze specjalnością język ukraiński i literatura. W latach 1992–1995 był wykładowcą w Katedrze Literatury Ukraińskiej w Drohobyckim Instytucie Pedagogicznym. W tym też czasie został wybrany deputowanym rady miejskiej Truskawca. W roku 1995 osiadł w Kijowie, gdzie pełnił funkcję w głównym sekretariacie Organizacji Ukraińskich Nacjonalistów w Kijowie. Od roku 2001 jest redaktorem pisma "Ukrajinśke słowo". Od roku 2001 pracował również w Gabinecie Rady Ministrów Ukrainy. Był początkowo zatrudniony jako główny specjalista w Departamencie Spraw Wewnętrznych Ukrainy. Po tzw. pomarańczowej rewolucji pełnił wiele funkcji w rządzie Wiktora Juszczenki. Mianowany m.in. dyrektorem Departamentu Państwowej Polityki Informacyjnej i Integracji Europejskiej w Państwowym Komitecie Radiowo-Telewizyjnym Ukrainy. 26 maja 2012 roku został wybrany na przewodniczącego Organizacji Ukraińskich Nacjonalistów.
Bohdan Czerwak jest autorem książek, m.in.: „Napered, ukrajinci!”, „Ołena Teliha: żyttia i tworczist´” oraz monografii „Bytwa za Wołyń” przedstawiającej ukraiński pogląd na problem obchodów 60. rocznicy rzezi wołyńskiej.
Żonaty, ma dwoje dzieci.

</doc>
<doc id="1374955" url="https://pl.wikipedia.org/wiki?curid=1374955" title="Galeria Sztuki im. Jana Tarasina w Kaliszu">
Galeria Sztuki im. Jana Tarasina w Kaliszu

Galeria Sztuki im. Jana Tarasina w Kaliszu – galeria sztuki współczesnej w Kaliszu, założona w 1977 przez Centralne Biuro Wystaw Artystycznych jako Biuro Wystaw Artystycznych w Kaliszu (BWA), od 1979 gromadzi zbiory własne, od 1989 samorządowa instytucja kultury m. Kalisza. 
W 2010 Biuru Wystaw Artystycznych w Kaliszu nadano imię Jana Tarasina i odtąd działa jako Galeria Sztuki im. Jana Tarasina w Kaliszu.

</doc>
<doc id="1374956" url="https://pl.wikipedia.org/wiki?curid=1374956" title="Jezioro Białoławki">
Jezioro Białoławki



</doc>
<doc id="1374957" url="https://pl.wikipedia.org/wiki?curid=1374957" title="Willem Piso">
Willem Piso

Willem Piso (ur. 1611 w Lejdzie, zm. 1678) – holenderski przyrodnik. 
Willem Piso był synem Hermanna Piesa, organisty kościelnego i Cornelii van Liesvelt. Studiował na uniwersytecie w Lejdzie oraz w Caen we Francji. Szkołę medyczną ukończył w 1633 roku, a następnie przeniósł się do Amsterdamu. W 1637 otrzymał stanowisko osobistego lekarza hrabiego Johana Mauritsa van Nassau-Siegen (1604-1679), który piastował urząd gubernatora Brazylii Holenderskiej. 
W 1638 roku Piso przybył do Brazylii wraz z innym naukowcem Georgiem Markgrafem. Praktykę lekarska rozpoczął w Recife. Wespół z innymi naukowcami zebrał materiały z zakresu zoologii, botaniki, etnografii, geografii i meteorologii. Graficy sporządzili ponad 200 drzeworytów roślin, zwierząt, ptaków, owadów i ryb.
Po powrocie do Holandii zamieszkał w Amsterdamie, gdzie został członkiem społeczności naukowej. W 1655 roku piastował stanowisko inspektora w "Amsterdam Medical College", a następnie został jego dziekanem.
Wszystkie prace z okresu pobytu w Brazylii, zostały zebrane w dwóch foliałach i wydane w roku 1648 pod tytułem "Historia naturalis Brasiliae" przez wydawcę Johana Blaeu. W 1658 roku wydano drugie dzieło pt. "De Indiae utrisque re naturali et medica." Wkład Piso dotyczył medycyny i zawarty został w 4 książkach "De medicina brasiliense". Prace opisywały choroby i były fundamentem do późniejszej medycyny tropikalnej.
Dzieła te były do XIX wieku uważane za najlepsze opracowanie środowiska naturalnego Brazylii. Oryginalne ilustracje zostały podarowane przez hrabiego van Nassau-Siegen Fryderykowi Wilhelmowi, a ten przekazał je do Pruskiej Biblioteki Państwowej. W czasie II wojny światowej dzieła były przechowywane w zamku Książ, a następnie w klasztorze benedyktynów w Krzeszowie. Obecnie znajdują się w Bibliotece Jagiellońskiej w Krakowie.
Został upamiętniony w nazwie naukowej rodzaju roślin "Pisonia".

</doc>
<doc id="1374958" url="https://pl.wikipedia.org/wiki?curid=1374958" title="John Wright (bokser)">
John Wright (bokser)

John Wright (ur. 19 maja 1929, zm. 12 lipca 2001) – brytyjski bokser, srebrny medalista letnich igrzysk olimpijskich w 1948 w Londynie w kategorii średniej. W finale przegrał z Węgrem László Pappem.

</doc>
<doc id="1374959" url="https://pl.wikipedia.org/wiki?curid=1374959" title="Lyle Bettger">
Lyle Bettger

Lyle S. Bettger (ur. 13 lutego 1915 w Filadelfii, zm. 24 września 2003 w Atascadero) − amerykański aktor filmowy.

</doc>
<doc id="1374962" url="https://pl.wikipedia.org/wiki?curid=1374962" title="Pizarro">
Pizarro

Hiszpańscy konkwistadorzy:
Biografie:
Inne:

</doc>
<doc id="1374964" url="https://pl.wikipedia.org/wiki?curid=1374964" title="Maria Krych">
Maria Krych

Maria Krych, pierwotnie Perla Goldwag (ur. 16 sierpnia 1913, zm. 26 listopada 2005 w Warszawie) – polska historyk i tłumaczka literatury hebrajskiej i jidysz żydowskiego pochodzenia.
Życiorys.
W okresie II Rzeczypospolitej działała w Komunistycznej Partii Polski. 
W czasie II wojny światowej mieszkała w getcie warszawskim, z którego zbiegła, przyłączając się do partyzantki na Lubelszczyźnie. 
W okresie PRL związana z Zakładem Historii Partii przy KC PZPR, zajmowała się historią komunistycznego ruchu robotniczego. Przetłumaczyła m.in. książkę G. Glezermana "O likwidacji klas wyzyskujących i przezwyciężeniu różnic klasowych w ZSRR" (1952). Po 1989 r. poświęciła się tłumaczeniom literatury jidysz i hebrajskiej – do jej najbardziej znanych tłumaczeń należał przekład z języka hebrajskiego książki "Zagłada i powstanie" (1999) Cywii Lubetkin oraz z języka jidysz książek "Rodzina Karnowskich" (1992) oraz "Bracia Aszkenazy" (1998) Izraela Joszuy Singera.
Została pochowana na cmentarzu żydowskim przy ulicy Okopowej w Warszawie (kwatera 2).

</doc>
<doc id="1374966" url="https://pl.wikipedia.org/wiki?curid=1374966" title="Kimmy Robertson">
Kimmy Robertson

Kimmy „Kim” Robertson (ur. 27 listopada 1954 w Hollywood, Los Angeles) – amerykańska aktorka, znana przede wszystkim z roli Lucy Moran w serialu telewizyjnym "Miasteczko Twin Peaks". 
Przed rozpoczęciem kariery aktorskiej była baleriną.

</doc>
<doc id="1374967" url="https://pl.wikipedia.org/wiki?curid=1374967" title="Fiction (album)">
Fiction (album)

Fiction – ósmy album studyjny szwedzkiego Dark Tranquillity. Został wydany w kwietniu 2007 roku. Zawiera utwór "Focus Shift", który jest singlem promującym "Fiction".
Lista utworów.
Utwory bonusowe

</doc>
<doc id="1374972" url="https://pl.wikipedia.org/wiki?curid=1374972" title="Komlói Bányász SK">
Komlói Bányász SK

Komlói Bányász Sport Klub – węgierski klub piłkarski z siedzibą w mieście Komló. Klub uczestniczy w rozgrywkach Nemzeti Bajnokság III.
Historia.
Powstanie klubu.
Klub założony został w 1922 roku pod początkową nazwą "Komlói SC". Po raz pierwszy klub pojawił się w pierwszej lidze w sezonie 1957/58 - na 14 drużyn zajął 13. miejsce i spadł do drugiej ligi. Kolejny raz w pierwszej lidze "Bányász" zagrał w sezonie 1961/62 i zajął 12. miejsce, unikając tym razem spadku. Rozpoczęła się dla klubu najlepsza dekada w historii, kiedy to drużyna z Komló stała się etatowym pierwszoligowcem. Klub nie należał do czołówki i wciąż błąkał się w strefie spadkowej, a nawet dwukrotnie (w 1965 i 1967) spadał na jeden sezon do drugiej ligi. Najwyższą pozycję w lidze "Bányász" wywalczył w skróconym sezonie w 1963 roku - 4. miejsce za Győri Vasas ETO, Honvédem i Ferencvárosi TC.
Lata 70..
Dotarcie do finału Pucharu Węgier w 1970, gdzie "Bányász" przegrał 2:3 z mistrzem Węgier Újpesti Dózsą, dało możliwość gry w Pucharze Zdobywców Pucharów w sezonie 1971/72. W pierwszej rundzie przeciwnikiem był zdobywca Pucharu Jugosławii FK Crvena zvezda Belgrad. W pierwszym meczu u siebie "Bányász" przegrał zaskakująco wysoko, bo aż 2:7, tracąc praktycznie szanse na awans. Zwycięstwo 2:1 w Belgradzie uratowało jedynie honor węgierskiej drużyny. Do dziś był to jedyny występ klubu w europejskich pucharach.
W sezonie 1972/73 klub zajął ostatnie 16. miejsce i spadł do drugiej ligi. Jak dotąd był to ostatni występ klubu "Bányász" w najwyższej lidze węgierskiej. Obecnie klub występuje w trzeciej lidze węgierskiej (Nemzeti Bajnokság III).

</doc>
<doc id="1374973" url="https://pl.wikipedia.org/wiki?curid=1374973" title="Elchonon Cajtlin">
Elchonon Cajtlin



</doc>
<doc id="1374974" url="https://pl.wikipedia.org/wiki?curid=1374974" title="Elkanan Cajtlin">
Elkanan Cajtlin



</doc>
<doc id="1374977" url="https://pl.wikipedia.org/wiki?curid=1374977" title="Banyasz Komlo">
Banyasz Komlo



</doc>
<doc id="1374980" url="https://pl.wikipedia.org/wiki?curid=1374980" title="Amerykanin w Paryżu (film)">
Amerykanin w Paryżu (film)

Amerykanin w Paryżu (ang. "An American in Paris") − amerykański musical filmowy z 1951 roku w reżyserii Vincente Minnellego. Został nagrodzony pięcioma Nagrodami Akademii Filmowej, w tym Oscarem dla najlepszego filmu roku oraz Złotym Globem dla najlepszego filmu komediowego lub musicalu.
Film powstał na podstawie poematu symfonicznego "Amerykanin w Paryżu" autorstwa George’a Gershwina z 1928 roku.
Obsada.
i inni

</doc>
<doc id="1374982" url="https://pl.wikipedia.org/wiki?curid=1374982" title="Kościół rzymskokatolicki">
Kościół rzymskokatolicki



</doc>
<doc id="1374989" url="https://pl.wikipedia.org/wiki?curid=1374989" title="Latvijas dzelzceļš">
Latvijas dzelzceļš

Latvijas dzelzceļš (LDz), "Koleje Łotewskie" – łotewski narodowy przewoźnik kolejowy, z siedzibą w Rydze. Zatrudnia około 12 400 osób (2010). Zarządza 1933,8 km linii o rozstawie 1520 mm i 33,4 km 750 mm.
Powstały w 1919, od 1991 reaktywowane. 
Swoją siedzibę w Rydze przy ul. Gogola 3, Koleje Łotewskie dzielą z Ministerstwem Transportu. 

</doc>
<doc id="1374991" url="https://pl.wikipedia.org/wiki?curid=1374991" title="Jezioro Gieret">
Jezioro Gieret



</doc>
<doc id="1374992" url="https://pl.wikipedia.org/wiki?curid=1374992" title="Oscar Levant">
Oscar Levant

Oscar Levant (ur. 27 grudnia 1906 w Pittsburghu, zm. 14 sierpnia 1972 w Beverly Hills) − amerykański aktor, pianista i kompozytor muzyki filmowej.

</doc>
<doc id="1374993" url="https://pl.wikipedia.org/wiki?curid=1374993" title="Jezioro Brajmura">
Jezioro Brajmura



</doc>
<doc id="1374994" url="https://pl.wikipedia.org/wiki?curid=1374994" title="Jezioro Bycek">
Jezioro Bycek



</doc>
<doc id="1374995" url="https://pl.wikipedia.org/wiki?curid=1374995" title="Jezioro Jędzelek">
Jezioro Jędzelek



</doc>
<doc id="1374996" url="https://pl.wikipedia.org/wiki?curid=1374996" title="Narodowe Stronnictwo Robotników">
Narodowe Stronnictwo Robotników

Narodowe Stronnictwo Robotników – polska partia polityczna powstała 18 października 1917 w Wanne-Eickel w Zagłębiu Ruhry z inicjatywy Zjednoczenia Zawodowego Polskiego. W rok później rozpoczęła działalność w Wielkopolsce. W wyborach w 1919 w Wielkopolsce weszła w skład listy „Zjednoczenie Stronnictw Narodowych”, w 1920 na Pomorzu wystawiła samodzielną listę (uzyskując blisko 41% głosów). Na zjeździe w Warszawie 23 i 24 maja 1920 połączyła się z Narodowym Związkiem Robotniczym, tworząc Narodową Partię Robotniczą. Część działaczy przeciwnych scaleniu z Narodowym Związkiem Robotniczym (Chrześcijańsko-Narodowe Stronnictwo-Robotnicze) zasiliła szeregi Polskiego Stronnictwa Chrześcijańskiej Demokracji.

</doc>
<doc id="1374998" url="https://pl.wikipedia.org/wiki?curid=1374998" title="A Sphere in the Heart of Silence">
A Sphere in the Heart of Silence

A Sphere in the Heart of Silence – płyta, której twórcami są John Frusciante i Josh Klinghoffer Wydana została w 2004 roku przez wytwórnię Record Collection.

</doc>
<doc id="1374999" url="https://pl.wikipedia.org/wiki?curid=1374999" title="Jezioro Mierucie">
Jezioro Mierucie



</doc>
<doc id="1375000" url="https://pl.wikipedia.org/wiki?curid=1375000" title="Jezioro Perty">
Jezioro Perty



</doc>
<doc id="1375002" url="https://pl.wikipedia.org/wiki?curid=1375002" title="Jezioro Pobondzie">
Jezioro Pobondzie



</doc>
<doc id="1375003" url="https://pl.wikipedia.org/wiki?curid=1375003" title="LilyPond">
LilyPond

GNU LilyPond – oprogramowanie do składu nut.
Program jest rozprowadzany na licencji GNU GPL.

</doc>
<doc id="1375004" url="https://pl.wikipedia.org/wiki?curid=1375004" title="Jezioro Malinówko">
Jezioro Malinówko



</doc>
<doc id="1375005" url="https://pl.wikipedia.org/wiki?curid=1375005" title="Autostrada D43 (Czechy)">
Autostrada D43 (Czechy)

Autostrada D43 () – była planowana autostrada w Czechach w ciągu drogi E461, o długości 70 km. Łączyć ma Brno z Moravską Třebovą. Trasa powstanie w śladzie planowanej przed II wojną światową autostrady Wiedeń – Wrocław. Do końca 2015 roku planowana była jako droga ekspresowa R43 ("rychlostní silnice R43"). Obecnie tę drogę ma zastąpić planowana jest jako dwujezdniowa droga krajowa nr 73 na odcinku Brno – Boskovice oraz jednojezdniowa droga krajowa nr 43 Boskovice – Moravská Třebová.

</doc>
<doc id="1375007" url="https://pl.wikipedia.org/wiki?curid=1375007" title="Rozliczenia clearingowe">
Rozliczenia clearingowe



</doc>
<doc id="1375009" url="https://pl.wikipedia.org/wiki?curid=1375009" title="Jezioro Toczyłowo">
Jezioro Toczyłowo



</doc>
<doc id="1375011" url="https://pl.wikipedia.org/wiki?curid=1375011" title="Łotewskie Siły Zbrojne">
Łotewskie Siły Zbrojne

Łotewskie Narodowe Siły Zbrojne (łot. "Latvijas Nacionālie bruņotie spēki" albo "NBS") – liczą 5910 ludzi. Składają się z wojsk lądowych, marynarki wojennej, sił powietrznych, żandarmerii wojskowej, oraz obrony krajowej.
Wojsko łotewskie jest zawodowe, ostatni żołnierze z poboru opuścili koszary w 2006 roku.
Łotwa współpracuje z Estonią i Litwą we wspólnym batalionie piechoty BALTBAT i morskim dywizjonie BALTRON.
Wojska lądowe.
Łotewskie wojska lądowe (łot."Latvijas Sauszemes spēki") liczą około 6500 żołnierzy zawodowych oraz 8000 żołnierzy Gwardii Narodowej. Regularny komponent wojsk lądowych to brygada lekkiej piechoty (łot. "Kājnieku brigāde") w składzie 2 batalionów: LATBAT/1 batalion piechoty (łot. "1.kājnieku bataljons"), oraz 2 batalion piechoty (łot. "2.kājnieku bataljons") i poddziały wsparcia, oraz jednostki specjalnego przeznaczenia (łot. "Speciālo uzdevumu vienība") – dawniej będąca w strukturach sił morskich. Komponent rezerwowy stanowi obrona krajowa mająca 32 bataliony lekkiej piechoty
Marynarka wojenna.
Marynarka wojenna (łot. "Jūras spēki") liczy 797 osób. Składa się z flotylli okrętów wojennych w Lipawie i flotylli straży wybrzeża w Rydze. Okrętem flagowym jest stawiacz min Virsaitis.
Siły powietrzne.
Łotewskie Siły Powietrzne (łot. "Gaisa spēki") liczą 247 osób. Posiadają m.in. śmigłowce Mi-2 i Mi-8. Obronę powietrzną Łotwy zapewnia NATO, które utrzymuje bazujący na Litwie klucz myśliwski (zobacz Baltic Air Policing) patrolujący przestrzeń powietrzną trzech krajów bałtyckich.
Obrona krajowa.
Licząca 10 385 żołnierzy obrona krajowa (łot. "Zemessardze"), to zorganizowane rezerwy składające się z ochotników rekrutowanych na zasadach milicyjnych. Zorganizowana w oddzielne bataliony ZS straciła na znaczeniu, po wstąpieniu Łotwy do NATO.
Żandarmeria wojskowa.
W strukturze NBS żandarmeria wojskowa (łot. "Militārā policija") jest oddzielnym rodzajem wojsk. Funkcjonariusze żandarmerii chodzą w mundurach wojsk lądowych z czerwonymi beretami jako nakryciami głowy.
Służba bezpieczeństwa sejmu i prezydenta państwa (łot. "Saeimas un Valsts prezidenta drošības dienesta") – to odpowiednik polskiego BOR-u, jej funkcjonariusze – zarówno umundurowani, jak i nieumundurowani ochraniają najważniejsze obiekty i osoby sprawujące najwyższe urzędy państwowe, oraz gości zagranicznych. Do końca 2008 roku była osobnym rodzajem sił zbrojnych. Z dniem 1 stycznia 2009 została włączona jako osobna jednostka do żandarmerii wojskowej.
Wieczorem 13 stycznia 2009 roku, umundurowane pododdziały DD wzięły udział w starciach z demonstrantami, usiłującymi opanować budynek sejmu.
Bezpośrednio dowódcy NBS podlegają również:
-sztab NBS, wraz z batalionem sztabowym (łot. "NBS Štāba bataljons"), który wypełnia również funkcje jednostki reprezentacyjnej Sił Zbrojnych.
-Narodowa Akademia Obrony (łot. "Nacionālā aizsardzības akadēmija"), oraz ośrodki szkoleniowe
Misje zagraniczne.
Jeszcze na etapie ubiegania się o członkostwo w NATO, Łotewskie siły zbrojne zaczęły brać udział w zagranicznych misjach wojskowych. Żołnierze łotewscy uczestniczyli w misjach w:
W Iraku Łotysze działali w ramach dywizji wielonarodowej pod polskim dowództwem, co owocowało w początkowym okresie korzystaniem przez kontyngent łotewski podczas patroli z polskich środków transportu (Tarpan Honker, oraz Star).

</doc>
<doc id="1375016" url="https://pl.wikipedia.org/wiki?curid=1375016" title="Jezioro Ostrów">
Jezioro Ostrów



</doc>
<doc id="1375020" url="https://pl.wikipedia.org/wiki?curid=1375020" title="Kōenji Hyakkei">
Kōenji Hyakkei

 – japoński progresywny zespół rockowy. Jeden z kontynuatorów muzyki zeuhl, stylu zapoczątkowanego przez Christiana Vandera – lidera i perkusistę francuskiej grupy Magma.
Formacja założona została w 1991 roku w Tokio. Jej liderem jest awangardowy perkusista Tatsuya Yoshida (grający też w podobnej grupie Ruins). Teksty utworów Kōenji Hyakkei śpiewane są w wymyślonym, nieistniejącym języku (nie wiadomo również, czy mają jakieś znaczenie, czy są to też tylko przypadkowe, nonsensowne słowa). Nazwę grupy przetłumaczyć można jako "Sto Widoków Kōenji" (jednej z dzielnic Tokio, z której pochodzi wokalista Aki Kubota).

</doc>
<doc id="1375022" url="https://pl.wikipedia.org/wiki?curid=1375022" title="Robinsonada">
Robinsonada

Robinsonada – prawdziwa lub fikcyjna podróż samotnego człowieka, zdanego na własne siły, pomysłowość, zaradność, w trudnych warunkach, spowodowana najczęściej żądzą przygód. Nazwa ta pochodzi od imienia Robinsona Crusoe, żeglarza wyrzuconego na bezludną wyspę, tytułowego bohatera powieści "Przypadki Robinsona Crusoe" angielskiego pisarza Daniela Defoe wydanej w 1719.
Jest to podróżowanie, traperstwo, zwiedzanie, globtroterstwo, karawaning, turystyka. Może to być także wyprawa dzieci w dalekie kraje, w tajemnicy przed opiekunami (rodzicami). Określa się tak również życie w warunkach prymitywnych, trudnych, pełnych nieoczekiwanych zdarzeń. 
Gatunek literacki.
W literaturze określa się tak odmianę powieści ukształtowanej pod wpływem "Przypadków Robinsona Crusoe", powieści, której schemat był często naśladowany bądź parafrazowany.
Robinsonada charakteryzuje się zaczerpniętymi z tej powieści wzorcami fabularnymi, skupiającymi się wokół rozbitka na bezludnej wyspie, kształtującego od podstaw zalążki nowej cywilizacji, wykazującego się zaradnością w trudnych warunkach.
Przykładowe robinsonady.
Także film "Robinson warszawski (Miasto nieujarzmione)" w reżyserii Jerzego Zarzyckiego (1950).
Elementy robinsonady występują np. w "Księdze dżungli" Rudyarda Kiplinga, w cyklu o "Tarzanie" Edgara Rice’a Burroughsa, a w utworach polskich autorów np. w cyklu "Wodzu wyspa jest twoja" Ryszarda Liskowackiego.

</doc>
<doc id="1375024" url="https://pl.wikipedia.org/wiki?curid=1375024" title="Narodowa Partia Robotnicza-Lewica">
Narodowa Partia Robotnicza-Lewica

Narodowa Partia Robotnicza – Lewica (NPR-Lewica) – polskie ugrupowanie polityczne utworzone 3 października 1926 przez działaczy NPR, popierających przewrót majowy. 3 kwietnia 1932 przekształciło się na zjeździe w Poznaniu w Narodowe Stronnictwo Pracy.

</doc>
<doc id="1375027" url="https://pl.wikipedia.org/wiki?curid=1375027" title="Alassane N’Dour">
Alassane N’Dour

Alassane N’Dour (ur. 12 grudnia 1981 w Dakarze) – senegalski piłkarz grający na pozycji defensywnego pomocnika.
Kariera klubowa.
N’Dour urodził się w Dakarze, ale w młodym wieku wyemigrował do Francji. Tam też rozpoczął piłkarską karierę w klubie AS Saint-Étienne. W 2001 roku zadebiutował w pierwszym zespole w rozgrywkach Ligue 2 i w swoim pierwszym sezonie rozegrał 22 spotkania, w których strzelił 3 gole. W kolejnym sezonie rozegrał 18 spotkań, a w sezonie 2003/2004, kiedy Saint-Étienne wygrało drugą ligę i awansowało do Ligue 1 Alassane tylko raz pojawił się na boisku, a w trakcie sezonu na krótko odszedł do angielskiego West Bromwich Albion (2 mecze i awans z Division One do Premiership). Latem zmienił barwy klubowe i odszedł do innego drugoligowca Troyes AC. Z Troyes także wywalczył awans z drugiej do pierwszej ligi, a jego dorobek w sezonie 2004/2005 wynosił 18 spotkań i jeden gol. W Ligue 1 N’Dour nie zdołał jednak zadebiutować, a lata 2005-2007 spędził Championnat de France Amaeurs 2 (odpowiednik V ligi) grając w rezerwach Troyes. W lutym 2008 Senegalczyk znalazł nowy klub - angielski Walsall F.C. Rywalizował z nim na boiskach Football League One i zdobył jednego gola w 9 spotkaniach, a po sezonie odszedł z zespołu i stał się wolnym zawodnikiem. W 2009 roku został piłkarzem greckiej Doxy Drama.
Kariera reprezentacyjna.
W 2002 roku N’Dour został powołany przez selekcjonera Bruno Metsu do kadry na Mistrzostwa Świata 2002. Tam zagrał 76 minut w zremisowanym 3:3 spotkaniu z Urugwajem.

</doc>
<doc id="1375028" url="https://pl.wikipedia.org/wiki?curid=1375028" title="Narodowe Stronnictwo Pracy">
Narodowe Stronnictwo Pracy

Narodowe Stronnictwo Pracy – polska partia polityczna utworzona 3 kwietnia 1932 na zjeździe w Poznaniu z przekształcenia NPR-Lewicy. Program NSP opierał się na demokracji parlamentarnej, którą postulował uzupełnić o „izbę gospodarczą”. Zarazem Stronnictwo głosiło radykalny program społeczny o charakterze antykapitalistycznym i antyklerykalnym. Wpływy Narodowego Stronnictwa Pracy ograniczały się do województwa poznańskiego (6500 członków) i łódzkiego. NSP nie wypracowało jednolitej taktyki: dążyło do konsolidacji narodowego ruchu robotniczego poprzez zjednoczenie z Narodową Partią Robotniczą i Partią Narodowych Socjalistów (Narodowy Obóz Pracy), ale jednocześnie blisko współpracowało z OZN, stanowiąc integralną część obozu sanacyjnego, a nawet utrzymywało kontakty z komunistami. 
Główni działacze: Antoni Ciszak (prezes), Ludwik Waszkiewicz, Feliks Widy-Wirski, Stanisław Mróz.
Organami prasowymi ugrupowania były „Prawda Robotnicza“ oraz „Praca“.

</doc>
<doc id="1375029" url="https://pl.wikipedia.org/wiki?curid=1375029" title="Best (przedsiębiorstwo)">
Best (przedsiębiorstwo)

Best Spółka Akcyjna – polskie przedsiębiorstwo finansowe, podmiot dominujący Grupy BEST, która inwestuje w portfele wierzytelności nieregularnych. BEST S.A. świadczy również usługi windykacyjne na zlecenie na rzecz banków, przedsiębiorstw pożyczkowych, telekomunikacyjnych, energetycznych oraz innych podmiotów oferujących usługi masowe.
Grupa BEST.
Grupę Kapitałową BEST tworzy BEST S.A. jako podmiot dominujący oraz następujące jednostki zależne, współzależne i powiązane:
Historia.
Spółka została utworzona w 1994 r. pod nazwą BEST Przedsiębiorstwo Handlowe S.A. i zajmowała się sprzedażą ratalną oraz dystrybucją produktów kredytowych do 2001. W 1997 BEST S.A. zadebiutował na Giełdzie Papierów Wartościowych w Warszawie. W 2002 przeszła reorganizację operacyjną i finansową, zakończyła działalność w zakresie pośrednictwa kredytowego, a skoncentrowała się na działalności windykacyjnej i zarządzaniu portfelami wierzytelności. W 2005 BEST S.A. powołała BEST I NSFIZ, a w 2007 spółkę-córkę do zarządzania funduszami inwestycyjnymi – BEST TFI S.A. W 2010 BEST S.A. otrzymała zezwolenie Komisji Nadzoru Finansowego na zarządzanie sekurytyzowanymi wierzytelnościami funduszy sekurytyzacyjnych.
Akcjonariat.
Według danych z 2016 największym akcjonariuszem spółki był jej prezes Krzysztof Borusowski, posiadający 82% akcji. Marek Kucner ma 14% akcji. Pozostali akcjonariusze mają 2% akcji i 1,59% głosów.

</doc>
<doc id="1375030" url="https://pl.wikipedia.org/wiki?curid=1375030" title="The Boondock Saints">
The Boondock Saints



</doc>
<doc id="1375031" url="https://pl.wikipedia.org/wiki?curid=1375031" title="Dušan Rajković">
Dušan Rajković

Dušan Rajković, cyr. Душан Рајковић (ur. 17 czerwca 1942 w Kruševacu) – serbski szachista i trener szachowy, arcymistrz od 1977 roku.
Kariera szachowa.
Od 1962 r. wielokrotnie startował w finałach indywidualnych mistrzostw Jugosławii, największy sukces odnosząc w 1983 r. w Hercegu Novim, gdzie wspólnie z Božidarem Ivanoviciem zajął I miejsce. Dzięki temu wynikowi zakwalifikował się do reprezentacji kraju na rozegranych w tym samym roku w Płowdiwie drużynowych mistrzostwach Europy, zdobywając srebrny medal. Poza tym, w latach 1966 - 1968 trzykrotnie wystąpił w drużynowych mistrzostwach świata studentów (najlepszy wynik: Örebro 1966, IV m.)
Sukcesy w turniejach międzynarodowych:
Najwyższy ranking w karierze osiągnął 1 lipca 2007 r., z wynikiem 2522 punktów zajmował wówczas 17. miejsce wśród serbskich szachistów.

</doc>
<doc id="1375032" url="https://pl.wikipedia.org/wiki?curid=1375032" title="Dusan Rajković">
Dusan Rajković



</doc>
<doc id="1375034" url="https://pl.wikipedia.org/wiki?curid=1375034" title="George Pocock">
George Pocock

George Pocock (ur. 6 marca 1706 w Berkshire, zm. 3 kwietnia 1792 w Londynie) – angielski admirał, uczestnik wojny o sukcesję austriacką i wojny siedmioletniej
Życiorys.
W 1747 roku George Pocock, dowodząc flotą w wojnie o sukcesję austriacką zdobył 40 pryzów z francuskiego konwoju w Indiach Zachodnich. Wyróżnił się w wojnie siedmioletniej toczonej w latach 1756 — 1763, gdy zdobył francuską faktorię Puducherry i Hawanę.
5 marca 1762 roku wyruszył z portu Portsmouth, dowodząc flotą składającą się z 19 liniowców i 10 tys. żołnierzy. Jego celem była Hawana, która z uwagi na fortyfikacje wzniesione przez Pedra Menendeza de Avilesa w XVI wieku była uważana za niezdobytą. Stanowiła klucz do zdobycia hiszpańskich kolonii w Ameryce. Pocock poprowadził flotę przez Wyspy Bahama; z początkiem czerwca wysadził wojska koło Hawany i zaatakował ją od strony lądu. Po 40 dniach - 10 sierpnia 1762 roku - Hawana skapitulowała. Anglicy zdobyli dwanaście liniowców i łupy oszacowane na trzy miliony funtów. Po upadku Hawany Hiszpania zawarła pokój z Anglią, odzyskała Hawanę i Kubę za Florydę i zgodziła się na istnienie angielskich osiedli w Brazylii.

</doc>
<doc id="1375035" url="https://pl.wikipedia.org/wiki?curid=1375035" title="Brewiki">
Brewiki

Brewiki (lit. "Brėvikiai") – wieś na Litwie, na Żmudzi, w okręgu telszańskim, w rejonie telszańskim.
W 1667 roku należały do dóbr stołowych kapituły żmudzkiej, położone były w powiecie wieszwiańskim. 
W 1862 w Brewikach urodził się Stanisław Narutowicz, w 1904 Kazimierz Narutowicz.

</doc>
<doc id="1375037" url="https://pl.wikipedia.org/wiki?curid=1375037" title="Stadion Miejski w Pionkach">
Stadion Miejski w Pionkach

Stadion Miejski w Pionkach – stadion piłkarski, mieszczący się w Pionkach, przy ulicy Sportowej 1. Na stadionie tym mecze rozgrywa Proch Pionki.
Stadion – ogólne informacje.
Źródło

</doc>
<doc id="1375039" url="https://pl.wikipedia.org/wiki?curid=1375039" title="Jan Zarębski">
Jan Zarębski

Jan Stanisław Zarębski (ur. 24 maja 1943 w Warszawie) – polski polityk, przedsiębiorca, w latach 1999–2002 marszałek województwa pomorskiego.
Życiorys.
Ukończył studia na Wydziale Chemicznym Politechniki Gdańskiej (1972). Do 1981 pracował jako specjalista-chemik w Instytucie Chemii Uniwersytetu Gdańskiego.
Na początku lat 80. rozpoczął własną działalność gospodarczą. Współtworzył kilka firm rodzinnych w tym „Lonzę” i „Natę”, które od lat 90. należą do głównych producentów napojów bezalkoholowych w Polsce. Związane z nim przedsiębiorstwa zajmują się również m.in. wytwarzaniem maszyn i oprzyrządowanie do produkcji opakowań.
Od 1991 do 2003 (z wyjątkiem 1993) był umieszczany na liście 100 najbogatszych Polaków według tygodnika „Wprost”.
W 1993 organizował w Gdańsku struktury Bezpartyjnego Bloku Wspierania Reform. W 1998 został z listy Akcji Wyborczej Solidarność wybrany na radnego sejmiku pomorskiego, następnie objął urząd marszałka tego województwa. Stanowisko to zajmował do 2002, po czym wycofał się z bieżącej polityki. W latach 1998–2002 należał do Ruchu Społecznego (do 2001 był wiceprzewodniczącym RS AWS na Pomorzu).
Powrócił do pracy w biznesie. Kierował przez dwie kadencje Gdańskim Związkiem Pracodawców, działa też w Konfederacji Lewiatan. W 2010 został prezesem Stowarzyszenia Absolwentów Politechniki Gdańskiej, a w 2010 prezesem zarządu Gdańskiego Klubu Biznesu.

</doc>
<doc id="1375040" url="https://pl.wikipedia.org/wiki?curid=1375040" title="Rozliczenia dewizowe">
Rozliczenia dewizowe

Rozliczenia dewizowe – bezgotówkowa forma rozliczeń realizowana z zastosowaniem:

</doc>
<doc id="1375045" url="https://pl.wikipedia.org/wiki?curid=1375045" title="Okręty podwodne typu Lafayette">
Okręty podwodne typu Lafayette

Okręty podwodne typu Lafayette – amerykańskie okręty podwodne z napędem atomowym przenoszące pociski balistyczne. Zbudowano dziewięć okrętów tego typu, które wchodziły do służby w latach 1963–1964. Do typu "Lafayette", ze względu na podobieństwa konstrukcyjne, często zaliczane są także okręty typów "James Madison" i "Benjamin Franklin".
Wraz z czterema innymi typami strategicznych okrętów podwodnych, jednostki typu "Lafayette" należały do grupy okrętów nazywanej „41 for Freedom”, która składała się z czterdziestu jeden jednostek wyposażonych w pociski balistyczne.
Historia.
Projekt okrętów typu "Lafayette" powstał w wyniku wprowadzenia niewielkich zmian w konstrukcji produkowanych wcześniej okrętów typu "Ethan Allen", które były pierwszymi jednostkami od początku projektowanymi jako nosiciele pocisków klasy SLBM.
Uzbrojenie okrętów typu "Lafayette" składało się z szesnastu pocisków balistycznych Polaris A-2. W latach 1970–1977 pociski Polaris zastąpiono nowszymi, charakteryzującymi się większym zasięgiem pociskami Posejdon.
Zamówienie na pierwszą jednostkę typu USS „Lafayette” złożono 22 lipca 1960 w stoczni Electric Boat. Rozpoczęcie budowy miało miejsce 17 stycznia 1961. Wodowanie nastąpiło 8 maja 1962, wejście do służby 23 kwietnia 1963. Koszt budowy jednego okrętu wynosił ok. 110 milionów dolarów.
W 1985 podjęto decyzję o znacznym zmniejszeniu liczby amerykańskich strategicznych okrętów podwodnych. Efektem tego było wycofanie ze służby w 1987 pierwszej jednostki typu "Lafayette" – USS „Nathan Hale”. Proces redukcji jednostek trwał do 1994, kiedy to wycofano ze służby ostatnią jednostkę tego typu – USS „Woodrow Wilson”.
USS „Daniel Webster” został wycofany ze służby 30 sierpnia 1990 i przystosowany do funkcji stacjonarnego okrętu szkolnego oznaczonego jako „MTS-626”.

</doc>
<doc id="1375048" url="https://pl.wikipedia.org/wiki?curid=1375048" title="Narciarstwo szybkie">
Narciarstwo szybkie

Narciarstwo szybkie – dyscyplina zaliczana do sportów zimowych, polegająca na jak najszybszym zjeździe po stoku w linii prostej. 
Narciarstwo szybkie dyscypliną olimpijską.
Narciarstwo szybkie w roku 1992 było pokazową dyscypliną na Zimowych Igrzyskach Olimpijskich w Albertville. W czasie treningu w Albertville zginął szwajcarski zawodnik Nicolas Bochatay. W czasie zawodów najlepsze wyniki uzyskali: Francuz Michael Prufer (229,299 km/h) wśród mężczyzn i Finka Tarja Mulari (219,245 km/h) wśród kobiet.
Sprzęt.
W kategorii KL Open używa się nart o długości 239 cm (94 cale). Narty są szersze (ale nie szersze niż 10 cm) i cięższe (ale nie cięższe niż 15 kg) niż zwykłe narty zjazdowe. Posiadają minimalnie odchylone dzioby. Kijki są wyprofilowane, bez pasków. Kombinezon jednoczęściowy, gumowy, podszyty materiałem. Kask ma kształt stożka i chroni również ramiona.
Oficjalne rekordy.
Oficjalne rekordy świata są ustanawiane według przepisów FSV (France Ski de Vitesse).
Rekord świata.
Simone Origone (Włochy): 252,454 km/h; Vars Francja, 30 marca 2014 roku (zjeżdżając ze szczytu Chebriere, z wysokości 2720 m n.p.m.)
Sanna Tidstrand (Szwecja): 242,59 km/h; Les Arcs, Francja, kwiecień 2006 roku.
Polskie rekordy szybkości.
Pierwszym polskim rekordzistą był Jacek Nikliński, który w 1979 roku na trasie z Beskidu do Kotła Gąsienicowego uzyskał prędkość 180,632 km/h (do tej pory najszybszy zjazd na terenie Polski).
W czasie pokazowych zawodów w czasie Zimowych Igrzyskach Olimpijskich w Albertville (1992) Andrzej Tobiasz pobił rekord Polski, osiągając 188,78 km/h. 
12 marca 1992 roku w Vars (Francja), podczas oficjalnej próby pobicia rekordu świata, Andrzej Tobiasz pobił prędkość 200 km/h i ustanowił nowy rekord Polski z rezultatem 205,70 km/h. 
Rekord ten został pobity przez Jędrzeja Dobrowolskiego, który 24 kwietnia 2010 roku w szwajcarskiej miejscowości Verbier uzyskał 209,14 km/h.
Obecny rekord Polski został ustanowiony ponownie przez Jędrzeja Dobrowolskiego w Alpach (Vars) 30 marca 2014 i wynosi 242,261 km/h.

</doc>
<doc id="1375051" url="https://pl.wikipedia.org/wiki?curid=1375051" title="Anatolij Zubrycki">
Anatolij Zubrycki

Anatolij Fedorowycz Zubrycki, ukr. Анатолій Федорович Зубрицький, ros. Анатолий Фёдорович Зубрицкий, "Anatolij Fiodorowicz Zubricki" (ur. 20 listopada 1920 w Odessie, zm. 17 lutego 2005 tamże) – ukraiński piłkarz, grający na pozycji bramkarza, trener piłkarski.
Kariera piłkarska.
W 1934 rozpoczął karierę piłkarską w drużynie piłkarskiej Pałacu Pionierów Odessa. Pierwsze lata kariery spędził w lokalnych drużynach z Odessy. W 1939 zadebiutował w rozgrywkach pierwszoligowych jako golkiper walczącego o utrzymanie Dynama Odessa. W kolejnym sezonie pozostał w drużynie, wówczas występującej już jako Piszczewik. Wiosną 1941 odbywał służbę w szeregach Armii Czerwonej i grał w odeskiej drużynie wojskowej. Po ataku Niemiec na ZSRR w czerwcu 1941 brał udział w walkach, a następnie dostał się do niewoli. Po ucieczce z kolumny jeńców dostał się do rodzinnego miasta, będącego pod niemiecką i rumuńską okupacją. Znalazł miejsce w przyfabrycznej drużynie Gloria-Ford złożonej z byłych piłkarzy, która występowała w towarzyskich spotkaniach z zespołami lokalnymi oraz drużynami rumuńskimi. Po wyzwoleniu Odessy w 1944 wyjechał do Kijowa, gdzie został zawodnikiem miejscowego Dynama. Przez kolejne jako pierwszy bramkarz kijowskiego klubu występował w radzieckiej ekstraklasie, ale nie odniósł większych sukcesów. Na początku lat 50. z powodu kontuzji stracił miejsce w bramce na rzecz młodszych konkurentów. Po sezonie spędzonym w Lokomotiwie Moskwa przeniósł się do Kiszyniowa, gdzie w miejscowym Buriewiestniku zakończył karierę.
Kariera trenerska.
Jeszcze jako piłkarz uzyskał uprawnienia trenerskie i po zakończeniu kariery piłkarskiej zajął się pracą szkoleniową. Prowadzone przez niego drużyny występowały głównie w niższych klasach rozgrywkowych. Prowadził wyłącznie ekipy z Ukraińskiej SRR. Największym awansem zawodowym było zatrudnienie w pierwszoligowym Dynamie Kijów, gdzie spędził jednak tylko kilka miesięcy w sezonie 1963. Do pracy w radzieckiej ekstraklasie powrócił dopiero w 1977 obejmując po raz trzeci w karierze stanowisko trenera Czernomorca Odessa.
W kolejnych latach poświęcił się pracy w młodzieżowej szkole piłkarskiej Czernomorca i działalności w odeskim stowarzyszeniu piłki nożnej. Pod jego opieką pierwsze kroki w futbolu stawiali znani później zawodnicy, m.in. Ihor Biełanow, Jurij Nikiforow i Ilja Cymbalar.

</doc>
<doc id="1375054" url="https://pl.wikipedia.org/wiki?curid=1375054" title="Nitragina">
Nitragina

Nitragina – preparat biologiczny (nawóz bakteryjny) zawierający specjalnie dopasowany szczep symbiotycznych bakterii brodawkowych przygotowany do zaprawienia nim nasion roślin motylkowych.
Nitraginą zaprawia się nasiona bezpośrednio przed ich siewem zwykle stosując zawiesinę wodną. Bakterie brodawkowe z rodzaju Rhizobium lub Bradyrhizobium zdolne do wiązania wolnego azotu atmosferycznego w symbiozie z roślinami motylkowymi, w formie sterylnych przetrwalników rozwijają się w glebie i infekują roślinę gospodarza wywołując powstawanie brodawek na korzeniach roślin symbiotycznych, bakterie te są ściśle dopasowane do rośliny charakteryzują się wysoką wirulencją i powinowactwem do gospodarza. Bakterie te asymilują azot atmosferyczny i dostarczają go w odpowiedniej formie roślinom. Praktyka ta pozwala zaoszczędzić na nawożeniu azotowym roślin, jednak ich aktywność jest zależna od warunków środowiskowych.

</doc>
<doc id="1375055" url="https://pl.wikipedia.org/wiki?curid=1375055" title="Kijowska Miejska Organizacja OUN">
Kijowska Miejska Organizacja OUN

Kijowska Miejska Organizacja Ukraińskich Nacjonalistów (ukr. "Київська міська організація ОУН)" – ukraińska nacjonalistyczna organizacja zarejestrowana w Ministerstwie Sprawiedliwości Ukrainy w roku 1995, działająca legalnie na terytorium Ukrainy. KMO OUN jest kontynuatorką, jak twierdzą jej członkowie, działalności Organizacji Ukraińskich Nacjonalistów.
Przewodniczącym (prowodnikiem) KMO OUN w Kijowie jest Bohdan Ostapowicz Czerwak, szefem sekretariatu KMO OUN jest Oksana Ljublinśka. W skład organizacji wchodzą rejonowe i miejskie oddziały OUN; poczerski, darnicki, dnieprowski, obołoński, szewczenkoski, desniański, sołomiański, hołosiwski, świętoszeński oraz podolski.
W skład zarządu organizacji (prowydu) KMO OUN wchodzą Igor Charczenko, Pawło Fil, Nadija Buhaj, Wiktor Radionow, Wiktor Krasnous, Katerina Andruszenko, Mykoła Hrihorenko oraz Oksana Ljublinśka. W skład komisji kontrolno-rewizyjnej wchodzą Leonid Osipczuk, Wołodymyr Oniszuk, Ihor Michalczuk.
W ramach KMO OUN działa "Szkoła OUN" pod kierunkiem Nadiji Buhaj, klub czytelników „Ukraińskiego Słowa” pod kierunkiem Pawło Fila, Kurs przygotowawczy języka ukraińskiego pod kierunkiem Oksany Ljublinśkiej, Mykoły Hwozda i Niny Marczenko, oraz struktura informacyjno-propagandowa „Narodowa Trybuna” pod kierunkiem Wladislawa Leontowycza.
Kontrowersje.
Kierownictwo organizacji konsekwentnie od kilku już lat przeciwstawia się budowie oraz upamiętnieniu polskich ofiar Rzezi wołyńskiej.

</doc>
<doc id="1375056" url="https://pl.wikipedia.org/wiki?curid=1375056" title="Oumar Diallo">
Oumar Diallo

Oumar Diallo (ur. 28 września 1972 w Dakarze) – piłkarz senegalski grający na pozycji bramkarza.
Kariera klubowa.
Piłkarską karierę Diallo rozpoczął w rodzinnym Dakarze. Pierwszym klubem w karierze tego bramkarza był ASC Diaraf Dakar. W 1992 roku w wieku 19 lat zadebiutował on w pierwszej lidze senegalskiej. Swój pierwszy sukces osiągnął rok później, gdy zdobył z ASC Diaraf Puchar Senegalu.
W 1994 wyjechał do Maroka i został zawodnikiem Raji Casablanca. W latach 1996-1999 czterokrotnie z rzędu wywalczył z nim mistrzostwo Maroka. W 1996 roku zdobył też Puchar Maroka w piłce nożnej. W latach 1999-2002 grał w Olympique Khouribga, a w latach 2002-2004 ponownie w ASC Diaraf, z którym w 2004 został mistrzem Senegalu. W sezonie 2004/2005 Senegalczyk bronił w tureckim Sakaryasporze. Rozegrał 9 spotkań, ale zespół ten spadł z tureckiej Superligi. W 2005 roku Oumar wrócił do ojczyzny i w ASC Diaraf grał do końca 2006 roku. Wtedy też zakończył piłkarską karierę.
Kariera reprezentacyjna.
W 2002 roku Diallo został powołany przez selekcjonera Bruno Metsu do kadry na Mistrzostwa Świata 2002. Tam był rezerwowym bramkarzem dla Tony'ego Sylvy i nie rozegrał żadnego spotkania. Ogółem w kadrze narodowej Senegalu rozegrał 32 mecze.

</doc>
<doc id="1375057" url="https://pl.wikipedia.org/wiki?curid=1375057" title="Zabieg Rashkinda">
Zabieg Rashkinda

Zabieg Rashkinda czyli atrioseptektomia balonowa – zabieg kardiochirurgiczny, stosowany w tak zwanych przewodozależnych wadach serca, polegający na udrożnieniu otworu owalnego mający na celu zachowanie przecieku pomiędzy prawym (krążenie małe) i lewym sercem (krążenie duże).
Zabieg wykonuje się podczas cewnikowania serca w znieczuleniu ogólnym i polega na wprowadzeniu cewnika naczyniowego zakończonego balonem poprzez żyłę udową do prawego przedsionka serca. Następnie pod kontrolą RTG przez otwór owalny przegrody międzyprzedsionkowej do lewego przedsionka. Balon wypełnia się środkiem kontrastującym i przeciąga do prawego przedsionka, rozrywając w ten sposób zastawkę otworu owalnego. Septostomia balonem jest najbardziej skuteczna u noworodków i niemowląt, poniżej trzeciego miesiąca życia, gdyż mają one wtedy jeszcze cienką, delikatną przegrodę międzyprzedsionkową. W ten sposób umożliwia się lepsze mieszanie krwi tętniczej z żylną na poziomie przedsionków.
U starszych dzieci używa się opracowanego przez Park'a cewnika ze specjalnym, chowanym ostrzem na końcówce cewnika. Nacięcie poszerza się za pomocą cewnika z balonem.
Zabieg został wykonany po raz pierwszy w 1966 w Filadelfii przez Williama Rashkinda i Williama Millera.

</doc>
<doc id="1375058" url="https://pl.wikipedia.org/wiki?curid=1375058" title="Atrioseptektomia balonowa">
Atrioseptektomia balonowa



</doc>
<doc id="1375059" url="https://pl.wikipedia.org/wiki?curid=1375059" title="Szwedzcy Demokraci">
Szwedzcy Demokraci

Szwedzcy Demokraci (szw. "Sverigedemokraterna, SD") – szwedzka narodowo-konserwatywna, nacjonalistyczna i populistyczna partia polityczna, założona w 1988 roku, będąca sukcesorką Partii Szwedów, Partii Postępu i organizacji Bevara Sverige Svenskt. Początkowo partia podnosiła postulaty faszystowskie i antydemokratyczne, jednak pod koniec lat 90. XX wieku zaczęła się dystansować od swojej ideologicznej przeszłości. Przedstawiciele partii w Parlamencie Europejskim należą do frakcji Europejskich Konserwatystów i Reformatorów.
Historia.
Partia została założona 6 lutego 1988. W latach 1988–1992 partia posiadała dwóch liderów (w latach 1988–1989 funkcję tę pełnili Leif Ericsson i Jonny Berg, w latach 1989–1990 Ola Sundberg i Anders Klarström, a w latach 1990–1992 Anders Klarström i Madeleine Larsson). W latach 1992–1995 funkcję lidera samodzielnie pełnił Anders Klarström. Pod rządami Mikaela Janssona partia przeszła gruntowne zmiany ideologiczne i wizerunkowe. W 1999 partia odcięła się od wszystkich organizacji, nawiązujących do narodowego socjalizmu.
W 2005 roku liderem partii został Jimmie Åkesson. Podobnie jak Mikael Jansson, Åkesson dążył do stworzenia wizerunku Szwedzkich Demokratów jako partii pragmatycznej, bardziej umiarkowanej. W wyborach parlamentarnych w 2010 roku partia zdobyła 5,7% głosów i wprowadziła do Riksdagu 20 posłów. W wyborach parlamentarnych w 2014 roku partia zdobyła 12,9% głosów. Po owych wyborach zarówno partie lewicowe, jak i partie prawicowe nie były w stanie stworzyć rządu większościowego, w związku z czym „języczkiem u wagi” stali się Szwedzcy Demokraci. Ostatecznie rząd stworzyły Szwedzka Socjaldemokratyczna Partia Robotnicza i Partia Zielonych. 3 grudnia 2014 parlamentarzyści SD zagłosowali za propozycją autorstwa Sojuszu, uniemożliwiając tym samym podwyższenie podatków na rzecz wzmocnienia i częściowej rozbudowy państwa opiekuńczego. 27 grudnia Löfven poinformował o dojściu do porozumienia z partiami Sojuszu, mającego na celu marginalizację Szwedzkich Demokratów. Umowa, pomimo że obowiązywała do 2022 roku, została zerwana w październiku 2015 roku.
W wyborach parlamentarnych w 2018 roku partia zdobyła 17,5% głosów i wprowadziła do Riksdagu 62 posłów. W tym samym roku został wybrany pierwszy burmistrz z ramienia Szwedzkich Demokratów (w gminie Hörby). W 2018 roku Szwedzcy Demokraci weszli wraz z Umiarkowaną Partią Koalicyjną i Chrześcijańskimi Demokratami w skład koalicji rządzących m.in. w gminie Bromölla, gminie Herrljunga, gminie Sölvesborg, gminie Staffanstorp. 24 listopada 2021 roku Szwedzcy Demokraci wraz z posłami Umiarkowanej Partii Koalicyjnej i Chrześcijańskich Demokratów przegłosowali propozycję budżetu, w którym założono obniżkę podatków.
W wyborach parlamentarnych w 2022 roku partia zajęła 2. miejsce i wprowadziła do Riksdagu 73 posłów. Szwedzcy Demokraci poparli rząd Ulfa Kristerssona w zamian za utworzenie biura koordynacyjnego w kancelarii rządu, zajmującego się monitorowaniem jego prac. Partia brała udział w tworzeniu umowy koalicyjnej w Tidö.
Program.
Program Szwedzkich Demokratów opiera się na narodowym konserwatyzmie i populizmie.
Partia chce ograniczenia liczby wykonywanych aborcji. Postuluje ograniczenie prawa do przerywania ciąży na życzenie do 12. tygodnia (obecnie możliwe jest to do 18. tygodnia). Szwedzcy Demokraci uważają, że „masowa imigracja do Szwecji jest powodem wielu problemów społecznych”, a także popierają zaostrzenie polityki migracyjnej. Szwedzcy Demokraci uważają, że w Szwecji wszyscy powinni mieć równe prawa, niezależnie od orientacji seksualnej.
Partia proponuje podwyższenie pensji policjantów i zwiększenie uprawnień policji. Szwedzcy Demokraci popierają wprowadzenie zaostrzenie kar za przestępstwa, zwłaszcza za te z użyciem przemocy i przestępstwa seksualne.
Po inwazji Rosji na Ukrainę partia poparła wstąpienie Szwecji do NATO. Jest uważana za partię eurosceptyczną. Partia popiera państwowość Tajwanu, rozwiązanie dwupaństwowe konfliktu izraelsko-palestyńskiego i przeniesienie ambasady Szwecji w Izraelu do Jerozolimy. 
Struktury.
Na początku 2008 roku partia liczyła około 3 000 członków, w 2017 było już 28 340 członków.
W chwili obecnej posiada trzynaście stowarzyszeń regionalnych oraz około stu miejscowych lub miejskich stowarzyszeń. Młodzieżówką Sverigedemokraterny jest powołana do życia w 1998 Liga Młodzieży.

</doc>
<doc id="1375060" url="https://pl.wikipedia.org/wiki?curid=1375060" title="George Peter">
George Peter

George Peter (ur. 28 września 1779 w Georgetown, zm. 28 czerwca 1861) – amerykański polityk.
W dwóch różnych okresach był przedstawicielem trzeciego okręgu wyborczego w stanie Maryland w Izbie Reprezentantów Stanów Zjednoczonych. Zasiadał tam w latach 1816–1819 i ponownie przez jedną kadencję w latach 1825–1827.

</doc>
<doc id="1375063" url="https://pl.wikipedia.org/wiki?curid=1375063" title="Henry Ridgely Warfield">
Henry Ridgely Warfield

Henry Ridgely Warfield (ur. 14 września 1774, zm. 18 marca 1839 we Frederick, Maryland) – amerykański polityk.
Przez trzy kadencje Kongresu Stanów Zjednoczonych w latach 1819–1825 był przedstawicielem trzeciego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1375066" url="https://pl.wikipedia.org/wiki?curid=1375066" title="Dražen Marović">
Dražen Marović

Dražen Marović (ur. 14 stycznia 1938 w Splicie) – chorwacki szachista i dziennikarz, arcymistrz od 1975 roku.
Kariera szachowa.
Pierwszy sukces odniósł w 1954 r., zdobywając tytuł wicemistrza Jugosławii juniorów. W 1961 i 1965 r. wystąpił w drużynowych mistrzostwach Europy, w obu przypadkach zdobywając srebrne medale, natomiast pomiędzy 1962 a 1964 r. – trzykrotnie w drużynowych mistrzostwach świata studentów, również dwukrotnie (w latach 1962 i 1963) zdobywając srebrne medale.
Sukcesy na arenie międzynarodowej:
Był redaktorem szachowego miesięcznika "Šahovski Glasnik", jak również współautorem podręcznika teoretycznego "Teorija otvorenja" (Zagrzeb 1976).
Najwyższy ranking w karierze osiągnął 1 maja 1974 r., z wynikiem 2490 punktów dzielił wówczas 95-103. miejsce na światowej liście FIDE, jednocześnie dzieląc 9-10. miejsce wśród jugosłowiańskich szachistów). Od 1991 r. nie występuje w turniejach klasyfikowanych przez Międzynarodową Federację Szachową.

</doc>
<doc id="1375068" url="https://pl.wikipedia.org/wiki?curid=1375068" title="Drazen Marović">
Drazen Marović



</doc>
<doc id="1375072" url="https://pl.wikipedia.org/wiki?curid=1375072" title="Wybory prezydenckie na Ukrainie w 2010 roku">
Wybory prezydenckie na Ukrainie w 2010 roku

Pierwsza tura piątych od uzyskania niepodległości wyborów prezydenckich na Ukrainie odbyła się 17 stycznia 2010. Wyłoniła ona parę kandydatów, którzy ubiegali się o urząd prezydenta w drugiej turze 7 lutego: Wiktora Janukowycza (zwycięzcę wyborów) i Julię Tymoszenko.
Termin i kampania.
Wybory prezydenckie na mocy decyzji Rady Najwyższej Ukrainy miały pierwotnie odbyć się 25 października 2009. Decyzję tę Wiktor Juszczenko zaskarżył do Sądu Konstytucyjnego, który uznał ją za niezgodną z ukraińską konstytucją. Ostatecznie parlament wyznaczył datę pierwszej tury głosowania na dzień 17 stycznia 2010. Rada Najwyższa uchwaliła też zmiany w prawie wyborczym, m.in. skracając długość kampanii wyborczej ze 120 do 90 dni.
Już przed wyborami wskazywano na możliwe nieprawidłowości przy głosowaniu w domach; na zagrożenie to zwracali uwagę obserwatorzy z ramienia OBWE. Przed głosowaniem doszło do incydentów, m.in. z list w siedmiu lokalach wyborczych z niewyjaśnionych przyczyn skreślony został Anatolij Hrycenko. Ostatecznie obserwatorzy OBWE uznali wybory prezydenckie za zgodne ze standardami demokratycznymi i zwrócili uwagę na duży postęp, jaki się w tym zakresie dokonał. Opinię o prawidłowym przebiegu głosowania potwierdzili też przedstawiciele ENEMO i Międzyparlamentarnego Zgromadzenia WNP.
Kandydaci.
Źródło:
Wyniki I tury.
Według oficjalnych wyników podanych przez Centralną Komisję Wyborczą po przeliczeniu 100% wszystkich głosów do drugiej tury przeszedł Wiktor Janukowycz z poparciem 35,32% oraz Julia Tymoszenko z wynikiem 25,05%. Frekwencja wyborcza wyniosła 66,76%.
Wyniki II tury.
Według oficjalnych wyników podanych przez Centralną Komisję Wyborczą po przeliczeniu 100% wszystkich głosów wybory prezydenckie wygrał z poparciem 48,95% Wiktor Janukowycz lider Partii Regionów pokonując swoją rywalkę Julię Tymoszenko liderkę Bloku Julii Tymoszenko na którą oddano 45,47% ważnych głosów. Frekwencja wyborcza wyniosła 69%.
Powyborcze kontrowersje.
13 lutego 2010 Premier Julia Tymoszenko oświadczyła, że druga tura wyborów prezydenckich na Ukrainie została sfałszowana, a wynik wyborczy zaskarży w sądzie.
17 lutego 2010 Wyższy Sąd Administracyjny Ukrainy przychylając się do wniosku Pani Premier Julii Tymoszenko do czasu zbadania sprawy związanej z ewentualnymi fałszerstwami wyborczymi zawiesił decyzję Centralnej Komisji Wyborczej (CKW) dotyczącą wyników wyborów prezydenckich na Ukrainie oraz ogłoszenia ich zwycięzcą Wiktora Janukowycza. Sąd jednocześnie nie wyraził zgody na wstrzymanie zaplanowanego na 25 lutego zaprzysiężenia nowego prezydenta.

</doc>
<doc id="1375075" url="https://pl.wikipedia.org/wiki?curid=1375075" title="Got the Life">
Got the Life

Got the Life – pierwszy singel zespołu Korn z ich trzeciego albumu Follow the Leader wydanego w roku 1998.
Teledysk.
Wideoklip wyreżyserował McG, który wcześniej nakręcił wszystkie klipy z debiutanckiego albumu zespołu. Na początku widzimy Davida Silverię i Jamesa Shaffera, którzy wsiadają do ferrari. Z boomboxa słychać pierwszą piosenkę z albumu "Follow the Leader" czyli "It's On!". Potem Jonathan idzie z psem na spacer i następnie wsiada do starego mercedesa. Fieldy i Head jadą natomiast nowym mercedesem klasy E. W końcu członkowie zespołu dojeżdżają do studia telewizyjnego, gdzie ubrani w kolorowe stroje nagrywają występ dla telewizyjnego show. W trakcie piosenki jest jedna wstawka z raperem Williamem L. Calhounem Jr, który dwa razy powtarza "Get your boogie on". Podczas występu muzycy Korna zauważają porozumienie między członkami personelu, po czym przerywają grę i opuszczają studio. Jonathan wraca do swojego mercedesa, który jest otoczony przez tłum paparazzich. Wokalista zespołu nie wytrzymuje presji, po czym wychodzi z samochodu, wyciąga kij baseballowy i niszczy jedną kamerę. Fieldy i Head oddają swojego mercedesa bezdomnemu (którego grał Tre Hardson z Pharcyde), natomiast Munky i David opuszczają jadące ferrari, powodując jego zderzenie i wybuch pod mostem. Na końcu wszyscy członkowie zespołu spotykają się na imprezie, gdzie spotykają m.in.: Freda Dursta z Limp Bizkit i Jaya Gordona z Orgy.

</doc>
<doc id="1375076" url="https://pl.wikipedia.org/wiki?curid=1375076" title="36-6">
36-6



</doc>
<doc id="1375078" url="https://pl.wikipedia.org/wiki?curid=1375078" title="Friedrich Lange">
Friedrich Lange

Friedrich Lange (ur. 20 marca 1849 w Łąkorku, zm. 14 maja 1927 w Babelsbergu k. Berlina) – niemiecki chirurg, sponsor instytucji charytatywnych.
Friedrich Lange urodził się jako syn Edwarda Lange, administratora domeny rządowej w Łąkorku k. Nowego Miasta Lubawskiego (powiat nowomiejski). Studiował medycynę w Królewcu. Uczestniczył w wojnie 1870–1871 roku. Następnie pracował jako chirurg w Królewcu oraz Kilonii. W 1891 roku po ślubie z Adele Thiel przeniósł się do Nowego Jorku. Najpierw pracował jako starszy lekarz na oddziale chirurgicznym, następnie w Bellevue Hospital, i wreszcie jako chirurg konsultant w Presbyterian Hospital. Założył własną klinikę. Zwany był „pionierem niemieckiej chirurgii w Ameryce”. Dzięki Friedrichowi Lange sprawność w dłoni odzyskał Ignacy Jan Paderewski, który po odniesionej kontuzji myślał o zakończeniu kariery. Po zakończeniu praktyki w USA powrócił do rodzinnego Łąkorka. Z własnych funduszy ufundował kompleks sportowy Palästra Albertina w Królewcu, szpital w Nowym Mieście Lubawskim, dom dla osób niepełnosprawnych w Biskupcu, w rodzinnym Łąkorzu założył bibliotekę. Otoczył opieką miejscowy kościół protestancki. Kilkadziesiąt razy podróżował do Ameryki oraz po Europie, gdzie uczestniczył w międzynarodowych sympozjach lekarskich. Zmarł w sanatorium w Babelsbergu w wyniku udaru mózgu. Jego grób znajduje się w rodzinnym Łąkorku, gdzie spoczywa obok żony. Zmarł bezpotomnie. Swój majątek zapisał na rzecz szpitala w Nowym Mieście Lubawskim, który od 10 czerwca 2008 roku nosi imię swego fundatora.

</doc>
<doc id="1375079" url="https://pl.wikipedia.org/wiki?curid=1375079" title="36i6">
36i6



</doc>
<doc id="1375080" url="https://pl.wikipedia.org/wiki?curid=1375080" title="Dystrofia Duchenne'a">
Dystrofia Duchenne'a



</doc>
<doc id="1375083" url="https://pl.wikipedia.org/wiki?curid=1375083" title="Ulica Łukowska w Siedlcach">
Ulica Łukowska w Siedlcach

Ulica Łukowska – jedna z głównych ulic wylotowych w Siedlcach, na trasie N-E, w dzielnicy Taradajki, w kierunku Łukowa (Lublina). 
Przebieg.
Ulica zaczyna się na skrzyżowaniu ulic: Z. Buczyńskiej, Torowej i 1 bryg. Legionów, a kończy na granicy miasta (Grabianów).
Historia.
Ulica powstała najprawdopodobniej na przełomie XIX i XX wieku, początkowo droga brukowa, nawierzchnię asfaltową uzyskała w latach 60. W 2004 roku zostało gruntownie zmodernizowane skrzyżowanie ulic: Składowej i Targowej.
Pochodzenie nazwy.
Nazwa pochodzi od miasta Łuków.
Komunikacja.
Ulicą Łukowską kursują autobusy nr: 7, 9, 24, 25

</doc>
<doc id="1375088" url="https://pl.wikipedia.org/wiki?curid=1375088" title="Henryk Guzek">
Henryk Guzek

Henryk Guzek - (ur. 5 czerwca 1922 w Śremie, zm. 15 czerwca 1988 w Warszawie) - polski aktor operetkowy. Ukończył Szkołę Handlową i Akademię Muzyczną w Poznaniu. 
Debiutował w 1950 w Teatrze Wielkim w Poznaniu i z poznańską sceną związany był do 1970 (z wyjątkiem lat 1957-59). Od 1971 do końca 1981 był solistą Operetki Warszawskiej.

</doc>
<doc id="1375091" url="https://pl.wikipedia.org/wiki?curid=1375091" title="Alexander Contee Hanson">
Alexander Contee Hanson

Alexander Contee Hanson (ur. 27 lutego 1786 w Annapolis, Maryland, zm. 23 kwietnia 1819) – amerykański polityk. W latach 1813–1816 był przedstawicielem trzeciego okręgu wyborczego w stanie Maryland w Izbie Reprezentantów Stanów Zjednoczonych. Później, od 1816 roku do śmierci w 1819 roku był senatorem Stanów Zjednoczonych 1. klasy z Maryland.
Jego wujkiem był Benjamin Contee.

</doc>
<doc id="1375095" url="https://pl.wikipedia.org/wiki?curid=1375095" title="Drewnica (gmina)">
Drewnica (gmina)

Drewnica – dawna gmina wiejska istniejąca w latach 1945–1954 i 1973–1976 w woj. gdańskim, a następnie w elbląskim (dzisiejsze woj. pomorskie), w regionie Żuław Wiślanych. Siedzibą władz gminy była Drewnica.
Gmina Drewnica powstała po II wojnie światowej (1945) w części byłego Wolnego Miasta Gdańsk, w której utworzono powiat gdański (ziemie te wchodziły w skład tzw. IV okręgu administracyjnego – "Mazurskiego"). 7 kwietnia 1945 gmina – wraz z pozostałym obszarem byłego Wolnego Miasta Gdańsk – weszła w skład nowo utworzonego woj. gdańskiego.
Według stanu z 1 lipca 1952 gmina składała się z 9 gromad: Bronowo, Drewnica, Dworek, Izbiska, Leszkówki, Mikoszewo, Niedźwiedzica, Przemysław i Żuławki. 1 stycznia 1954 gminę przeniesiono do nowo utworzonego powiatu nowodworsko-gdańskiego w tymże województwie. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego woj. elbląskiego. 1 lipca 1976 roku gmina została zniesiona przez połączenie z dotychczasową gminą Stegna w nową gminę Stegna.

</doc>
<doc id="1375100" url="https://pl.wikipedia.org/wiki?curid=1375100" title="Dekortykacja">
Dekortykacja

Dekortykacja – zabieg operacyjny, polegający na usunięciu części lub całości zewnętrznej powierzchni organów, takich jak płuca, nerki, mózg. 
Najczęściej wykonywana jest dekortykacja płuca, która polega na usunięciu opłucnej.

</doc>
<doc id="1375101" url="https://pl.wikipedia.org/wiki?curid=1375101" title="Aspro Wrocław">
Aspro Wrocław



</doc>
<doc id="1375102" url="https://pl.wikipedia.org/wiki?curid=1375102" title="Korzeniewo (gmina)">
Korzeniewo (gmina)

Korzeniewo – dawna gmina wiejska istniejąca w latach 1945-1954 i 1973–1976 w woj. gdańskim, a następnie w woj. elbląskim (dzisiejsze woj. pomorskie). Siedzibą władz gminy było Korzeniewo.
Gmina Korzeniewo powstała po II wojnie światowej (1945) na terenie tzw. Ziem Odzyskanych (tzw. IV okręg administracyjny – "Mazurski"). 25 września 1945 roku gmina – jako jednostka administracyjna powiatu kwidzyńskiego – została powierzona administracji wojewody gdańskiego, po czym z dniem 28 czerwca 1946 roku weszła w skład woj. gdańskiego. Według stanu z 1 lipca 1952 roku gmina składała się z 6 gromad: Gniewskie Pole, Gurcz, Jarzębina, Korzeniewo, Lipianki i Pastwa. Gmina została zniesiona 29 września 1954 roku wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 roku w tymże powiecie i województwie, jednak o innym składzie niż przed reformą z 1954:
1 czerwca 1975 roku gmina weszła w skład nowo utworzonego woj. elbląskiego. 1 lipca 1976 roku gmina została zniesiona przez połączenie z dotychczasową gminą Kwidzyn w nową gminę Kwidzyn.

</doc>
<doc id="1375104" url="https://pl.wikipedia.org/wiki?curid=1375104" title="Chlorakas">
Chlorakas

Chlorakas (gr. "Χλώρακας") – wieś w Republice Cypryjskiej, w dystrykcie Pafos. Miejscowość leży w odległości kilku kilometrów od Zatoki Koralowej. W 2011 roku liczyła 5356 mieszkańców.
W miejscowości swoją siedzibę ma klub piłkarski Akritas Chlorakas.

</doc>
<doc id="1375105" url="https://pl.wikipedia.org/wiki?curid=1375105" title="Philip Barton Key">
Philip Barton Key

Philip Barton Key (ur. 12 kwietnia 1757, zm. 28 lipca 1815) – amerykański polityk.
Życiorys.
W latach 1797–1798 był burmistrzem Annapolis, stolicy stanu Maryland.
W latach 1807–1813 przez trzy kadencje Kongresu Stanów Zjednoczonych był przedstawicielem trzeciego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1375106" url="https://pl.wikipedia.org/wiki?curid=1375106" title="Szropy (gmina)">
Szropy (gmina)

Szropy – dawna gmina wiejska istniejąca w latach 1945–1954 i 1973–1976 w woj. gdańskim, a następnie w woj. elbląskim (dzisiejsze woj. pomorskie). Siedzibą władz gminy były Szropy.
Gmina Szropy powstała po II wojnie światowej (1945) na terenie tzw. Ziem Odzyskanych (tzw. IV okręg administracyjny – "Mazurski"). 25 września 1945 gmina – jako jednostka administracyjna powiatu sztumskiego – została powierzona administracji wojewody gdańskiego, po czym z dniem 28 czerwca 1946 roku weszła w skład woj. gdańskiego. Według stanu z 1 lipca 1952 roku gmina była podzielona na 6 gromad: Dąbrówka Malborska, Jordanki, Jurkowice, Koślinka, Łoza i Szropy. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego woj. elbląskiego. 1 lipca 1976 gmina została zniesiona przez połączenie z dotychczasową gminą Stary Targ w nową gminę Stary Targ.

</doc>
<doc id="1375107" url="https://pl.wikipedia.org/wiki?curid=1375107" title="We Were Soldiers Once… And Young">
We Were Soldiers Once… And Young

We Were Soldiers Once… And Young – książka wydana w 1992 roku, autorstwa generała-porucznika Harolda Moore'a i korespondenta wojennego Josepha L. Gallowaya opisująca udział Pierwszego (dowodził nim wtedy Moore) i Drugiego Batalionu amerykańskiego 7. Pułku Kawalerii w bitwie w Ia Đrăng. Ta bitwa była pierwszym starciem z udziałem dużych jednostek amerykańskich podczas wojny wietnamskiej. Poprzednie starcia z nieprzyjacielem były to akcje na poziomie pojedynczych drużyn, plutonów czy kompanii. Książka była podstawą adaptacji filmowej z 2001 roku pt. "Byliśmy żołnierzami" (ang. "We Were Soldiers").
Adaptacja filmowa.
Film na podstawie książki, z Melem Gibsonem w roli Moore'a, wyreżyserował Randall Wallace. W książce sam Moore narzeka, że "Hollywood robi to źle za każdym cholernym razem"; Wallace mówił, że zainspirował go ten komentarz i był "zdeterminowany by tym razem zrobić to dobrze".
Film, pomimo że ukazuje wiele szczegółów i małych wydarzeń obecnych w książce, nie jest w pełni historycznie zgodnym odtworzeniem wydarzeń, tak jak prezentuje je książka. W filmie jest kilka sytuacji nieprawdziwie ukazujących sytuację Amerykanów, do których należy bohaterska, improwizowana szarża pod dowództwem Moore'a, podczas której zniszczone zostają wietnamskie siły rezerwowe, co kończy bitwę zwycięstwem Amerykanów. W rzeczywistości szarża nie miała miejsca, podobnie jak zniszczenie sił północnowietnamskich. Wietnamski dowódca pułkownik Nguyễn Hữu An nie ma także okazji obserwować zakończenia akcji w miejscu "LZ X-Ray", gdyż bitwa trwa dalej w miejscu "LZ Albany", gdzie Drugi Batalion (7. Pułk) z Kompanią A Pierwszego Batalionu (5. Pułk) walczą o życie z siłami rezerwowymi wietnamskiego pułkownika.
By skrócić film pominięto także wiele wydarzeń opisanych w książce.

</doc>
<doc id="1375108" url="https://pl.wikipedia.org/wiki?curid=1375108" title="Were Soldiers Once... And Young">
Were Soldiers Once... And Young



</doc>
<doc id="1375109" url="https://pl.wikipedia.org/wiki?curid=1375109" title="Wandowo (gmina)">
Wandowo (gmina)

Wandowo – dawna gmina wiejska istniejąca w latach 1945-1954 i 1973–1976 w woj. gdańskim, a następnie w woj. elbląskim (dzisiejsze woj. pomorskie). Siedzibą władz gminy było Wandowo.
Gmina Wandowo powstała po II wojnie światowej (1945) na terenie tzw. Ziem Odzyskanych (tzw. IV okręg administracyjny – "Mazurski"). 25 września 1945 roku gmina – jako jednostka administracyjna powiatu kwidzyńskiego – została powierzona administracji wojewody gdańskiego, po czym z dniem 28 czerwca 1946 roku weszła w skład woj. gdańskiego. Według stanu z 1 lipca 1952 roku gmina składała się z 8 gromad: Bądki, Gilwa, Klasztorek, Krzykosy, Mary, Nowa Wioska, Otoczyn, Rozajny Wielkie i Wandowo. Gmina została zniesiona 29 września 1954 roku wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 roku w tymże powiecie i województwie. 1 czerwca 1975 roku gmina weszła w skład nowo utworzonego woj. elbląskiego. 1 lipca 1976 roku gmina została zniesiona przez połączenie z dotychczasową gminą Gardeja w nową gminę Gardeja.

</doc>
<doc id="1375110" url="https://pl.wikipedia.org/wiki?curid=1375110" title="Siły Zbrojne Belgii">
Siły Zbrojne Belgii

Siły Zbrojne Belgii (nl. "Defensie van België"; fr. " Armée belge") – siły zbrojne przeznaczone do obrony i ochrony interesów Królestwa Belgii.
Wojska belgijskie w 2014 roku liczyły 33 tys. żołnierzy służby czynnej oraz 6,5 tys. rezerwistów. Według rankingu "Global Firepower" (2021) belgijskie siły zbrojne stanowią 68. siłę militarną na świecie, z rocznym budżetem na cele obronne w wysokości 5,1 mld dolarów (USD).
Struktura i uzbrojenie.
Siły Zbrojne Belgii stanowią:
Uzbrojenie sił lądowych Belgii (2014) składało się z: 52 czołgów oraz 3295 opancerzonych pojazdów bojowych. Marynarka wojenna Belgii dysponowała: 2 okrętami obrony przybrzeża, pięcioma okrętami obrony przeciwminowej oraz dwoma fregatami.

</doc>
<doc id="1375113" url="https://pl.wikipedia.org/wiki?curid=1375113" title="Komorowo Żuławskie (gmina)">
Komorowo Żuławskie (gmina)

Komorowo Żuławskie – dawna gmina wiejska istniejąca w latach 1973–1976 w woj. gdańskim, a następnie w woj. elbląskim (dzisiejsze woj. warmińsko-mazurskie). Siedzibą władz gminy było Komorowo Żuławskie.
Gmina została utworzona 1 stycznia 1973 roku w powiecie elbląskim w woj. gdańskim. 1 czerwca 1975 roku gmina weszła w skład nowo utworzonego woj. elbląskiego.
1 lipca 1976 roku gmina została zniesiona przez połączenie z dotychczasową gminą Elbląg w nową gminę Elbląg.

</doc>
<doc id="1375124" url="https://pl.wikipedia.org/wiki?curid=1375124" title="Smáratorg 3">
Smáratorg 3

Smáratorg 3 (także Smáratorg Tower) – wieżowiec w centralnej części islandzkiego miasta Kópavogur wchodzącego w skład Regionu Stołecznego, w dzielnicy Smárahverfi, naprzeciw centrum handlowego Smáralind. Został oddany do użytku 11 lutego 2008 r. Mieści się tu oddział światowego koncernu Deloitte.
Ma 20 pięter, a jego wysokość wynosi 77,6 metrów. Jest najwyższym budynkiem w Islandii, a także trzecią pod względem wysokości budowlą w kraju po masztach nadawczych w Eiðar i Hellissandur. Powierzchnia obiektu wynosi 14 400 m².
Obiekt został zaprojektowany przez biuro architektoniczne Arkís. Inwestorem była SMI Real Estate Group.

</doc>
<doc id="1375126" url="https://pl.wikipedia.org/wiki?curid=1375126" title="Steven Wright (seryjny morderca)">
Steven Wright (seryjny morderca)

Steven Gerald James Wright (ur. 24 kwietnia 1958 w Norfolk) – angielski seryjny morderca zwany Suffolk Strangler (pl: Dusiciel z Suffolk). Od października do grudnia 2006 roku zgwałcił i zamordował w okolicach miasta Ipswich 5 prostytutek.
Życiorys.
Steven urodził się w 1958 roku i był jednym z czworga dzieci żołnierza żandarmerii wojskowej i lekarki weterynarii. Gdy ojciec Steve’a odbywał służbę, rodzina przebywała na Malcie lub w Singapurze. W 1960 rodzice Steve’a rozwiedli się i oboje wstąpili w nowe związki małżeńskie. Po rozwodzie Steven zamieszkał ze swoim ojcem, który spłodził dwójkę dzieci z drugą żoną.
W 1974 Steven skończył szkołę i wkrótce potem dołączył do pracowników floty handlowej jako szef kuchni na promach wypływających z Felixstowe. W 1979 roku wziął ślub, a cztery lata później urodził mu się syn Michael. Para rozwiodła się w 1987 roku. Po rozwodzie Steven pracował kolejno jako: steward na statku QE2, kierowca ciężarówki i barman. W 1992 roku ponownie został ojcem z inną kobietą. Niedługo potem stracił posadę barmana przez swój nałogowy hazard i kradzież 80 funtów. Przez całe lata 90 zgromadził ogromne długi, przez które usiłował dwa razy popełnić samobójstwo.
Zbrodnie.
W 2001 roku Steven poznał kobietę, z którą w 2004 roku przeprowadził się do Ipswich. W ostatnich miesiącach 2006 roku w okolicach tego miasta Wright brutalnie zgwałcił i udusił pięć prostytutek. Gdy znaleziono dwie ostatnie ofiary w całym Suffolk rozpoczęła się obława na mordercę. O wszystkim poinformowano media. Wiadomość rozpętała panikę nie tylko w środowisku prostytutek, ale też wśród innych mieszkańców Ipswich. Steven został zatrzymany 19 grudnia 2006 około godziny 5 rano. Następnego dnia policja podała do publicznych wiadomości, że niejaki Steven Wright przyznał się do wszystkich pięciu morderstw.
Proces.
Proces Stevena Wrighta rozpoczął się 14 stycznia 2008 roku. W czasie procesu Steven przyznał się do wszelkich zarzucanych mu czynów. Głównym dowodem w rozprawie były ślady DNA Stevena pozostawione na miejscach zbrodni. 21 lutego 2008 roku sąd ogłosił Stevena Wrighta winnym wszystkich zbrodni i skazał go na dożywocie. 19 marca 2008 Wright odwołał się do sądu o złagodzenie kary.
Inne zbrodnie.
Steven Wright jest podejrzany o zamordowanie Suzy Lamplugh, z którą pracował na statku QE2 w latach 80. Suzy zaginęła w 1986 roku i prawnie została uznana za zmarłą w 1994 roku, jednak jej ciała nie odnaleziono do dnia dzisiejszego. Policja o jej śmierć podejrzewa Stevena Wrighta. Wkrótce śledztwo w tej sprawie ma zostać wznowione.

</doc>
<doc id="1375128" url="https://pl.wikipedia.org/wiki?curid=1375128" title="Ewa Olszewska">
Ewa Olszewska

Ewa Olszewska (ur. 18 października 1955 w Lublińcu) – polska polityk, samorządowiec, w latach 2002–2003 marszałek województwa opolskiego.
Życiorys.
Ukończyła studia na Akademii Ekonomicznej we Wrocławiu oraz pedagogikę na Uniwersytecie Opolskim. W latach 1976–1994 była zatrudniona jako zastępca kierownika wydziału w Zakładzie Energetycznym w Opolu. Następnie do 2002 zajmowała stanowisko zastępcy prezydenta Opola.
W 2002 przez kilka miesięcy pełniła funkcję wicemarszałka opolskiego. W wyborach samorządowych w tym samym roku została wybrana do sejmiku z listy Sojuszu Lewicy Demokratycznej. Objęła następnie urząd marszałka województwa, z którego zrezygnowała w 2003 zaledwie po kilku miesiącach. Odeszła wkrótce z SLD i złożyła mandat radnej.
W styczniu 2004 została zatrzymana w ramach prowadzonego śledztwa w tzw. opolskiej aferze ratuszowej, dotyczącej szeregu przestępstw korupcyjnych, których mieli się dopuszczać lokalni przedsiębiorcy oraz związani z SLD urzędnicy samorządowi w latach 1994–2002. Ewie Olszewskiej zarzucono przyjęcie łapówki za korzystne decyzje dla budowanego hipermarketu Real. Oskarżona przyznała się do popełnienia zarzucanego jej czynu, składając dodatkowo szczegółowe wyjaśnienia obciążające jej współpracowników (w tym dwóch kolejnych prezydentów Opola). W 2005 została (w ramach dobrowolnego poddania się karze) skazana przez Sąd Okręgowy w Opolu na karę dwóch lat pozbawienia wolności z warunkowym zawieszeniem jej wykonania na okres pięciu lat próby oraz grzywnę, orzeczono wobec niej także środek karny w postaci siedmioletniego zakazu zajmowania stanowisk w administracji publicznej.

</doc>
<doc id="1375130" url="https://pl.wikipedia.org/wiki?curid=1375130" title="Samsonów (gmina)">
Samsonów (gmina)

Samsonów (od 1977 "Zagnańsk") – dawna gmina wiejska istniejąca do 1954 roku oraz w latach 1973–1976 w woj. kieleckim (dzisiejsze woj. świętokrzyskie). Siedzibą władz gminy był do 1954 Samsonów, a w latach 1973–1976 Bartków.
W okresie międzywojennym gmina Samsonów należała do powiatu kieleckiego w woj. kieleckim. Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 24 gromad: Bartków, Belno, Bobrza, Cmińsk, Cmińsk Kościelny, Długojów, Janaszów, Jaworze, Kajetanów, Kaniów, Kołomań, Kopcie, Kucębów, Nowy Odrowążek, Odrowążek, Samsonów, Szałas, Tumlin, Tumlin-Wykień, Umer, Wykień, Występa, Zachełmie i Zagnańsk. Jednostka została zniesiona 29 września 1954 roku wraz z reformą wprowadzającą gromady w miejsce gmin.
Gmina została reaktywowana 1 stycznia 1973 roku w tymże powiecie i województwie. 1 czerwca 1975 roku gmina weszła w skład nowo utworzonego mniejszego woj. kieleckiego. 1 stycznia 1977 roku siedziba gminnych organów władzy i administracji państwowej została przeniesiona z Samsonowa do Zagnańska a nazwa gminy zmieniona na "gmina Zagnańsk".

</doc>
<doc id="1375132" url="https://pl.wikipedia.org/wiki?curid=1375132" title="Extrim">
Extrim

Extrim – pierwsza od 25 lat studyjna płyta zespołu Krzak, wydana w maju 2008, nakładem wytwórni Metal Mind Productions. Album nagrano podczas trzech sesji w Studio Music Projekt w Katowicach oraz studio HH Poland w Gliwicach. Do tytułowego utworu "Extrim" nakręcono teledysk.
Płyta dostępna jest w dwóch wersjach: standardowej oraz digi, zawierającej 2 bonusowe nagrania.

</doc>
<doc id="1375134" url="https://pl.wikipedia.org/wiki?curid=1375134" title="Zaniewidzenie jednooczne">
Zaniewidzenie jednooczne

Zaniewidzenie jednooczne, przejściowe objawy ślepoty, zaćmienie przejściowe wzroku (łac. "amaurosis fugax") – przejściowa utrata widzenia w jednym oku.
Etiologia i patofizjologia.
Przyczyny neurologiczne.
Przyczyny neurologiczne obejmują: 
Przyczyny oczne.
Przyczyny oczne obejmują:

</doc>
<doc id="1375135" url="https://pl.wikipedia.org/wiki?curid=1375135" title="Przejściowe objawy ślepoty">
Przejściowe objawy ślepoty



</doc>
<doc id="1375137" url="https://pl.wikipedia.org/wiki?curid=1375137" title="Zaćmienie przejściowe wzroku">
Zaćmienie przejściowe wzroku



</doc>
<doc id="1375138" url="https://pl.wikipedia.org/wiki?curid=1375138" title="Przejściowe zaniewidzenie">
Przejściowe zaniewidzenie



</doc>
<doc id="1375139" url="https://pl.wikipedia.org/wiki?curid=1375139" title="Amaurosis fugax">
Amaurosis fugax



</doc>
<doc id="1375147" url="https://pl.wikipedia.org/wiki?curid=1375147" title="Choli">
Choli

Choli (Hindi: चोली, colī; Telugu: lengha; w Pakistanie: ravika) – krótka bluzeczka noszona w Indiach, Pakistanie, Bangladeszu, Sri Lance i innych krajach, w których nosi się także sari.

</doc>
<doc id="1375148" url="https://pl.wikipedia.org/wiki?curid=1375148" title="Patrick Magruder">
Patrick Magruder

Patrick Magruder (ur. 1768, zm. 24 grudnia 1819) – amerykański polityk, 2. dyrektor Biblioteki Kongresu Stanów Zjednoczonych w Waszyngtonie. 
Życiorys.
W latach 1805–1807 przez jedną kadencję Kongresu Stanów Zjednoczonych był przedstawicielem trzeciego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1375152" url="https://pl.wikipedia.org/wiki?curid=1375152" title="Thomas Plater">
Thomas Plater

Thomas Plater (ur. 9 maja 1769 w Annapolis, Maryland, zm. 1 maja 1830 w Poolesville, Maryland) – amerykański prawnik i polityk.
W latach 1801–1805 przez dwie kadencje Kongresu Stanów Zjednoczonych był przedstawicielem trzeciego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1375154" url="https://pl.wikipedia.org/wiki?curid=1375154" title="Alphonse Allais">
Alphonse Allais

Alphonse Allais fr: alfɔ̃:s alɛ (ur. 20 października 1854 w Honfleur, zm. 28 października 1905 w Paryżu) – francuski pisarz oraz humorysta.
Życiorys.
Pisarstwo łączył z pracą humorysty, malarstwem i komponowaniem muzyki. Sławny w czasach la Belle époque, rozpoznawalny dzięki ostremu pióru i absurdalnemu zmysłowi humoru, jest też zapoznanym autorem pierwszych obrazów abstrakcyjnych, np. monochromatyczny obraz "Récolte de la tomate sur le bord de la mer Rouge par des cardinaux apoplectiques", itp., pokazane na wystawie Salon des Arts Incohérents, wyprzedzają o całe pokolenie "le Carré blanc sur fond blanc" Kazimierza Malewicza uważanego powszechnie za pierwszego twórcę abstrakcji w malarstwie.
Alphonse Allais jest także, jeszcze przed Johnem Cage lub Erwinem Schulhoffem, autorem pierwszej muzycznej kompozycji minimalistycznej: "Marche Funèbre" (Marsz pogrzebowy) skomponowany z okazji "Funérailles d'un grand homme sourd, est une page de composition vierge, parce que « les grandes douleurs sont muettes »" ("Na pogrzeb wielkiego, głuchego człowieka, ponieważ "wielki ból jest niemy"").
Jego prace naukowe są mniej znane (nad fotografią kolorową, nad kawą liofilizowaną oraz daleko posunięte prace nad syntezą kauczuku).
Alphonse Allais napisał setki bajek humorystycznych, w większości napisanych w naglącej potrzebie. Pozostawał poetą na równi z humorystą, szczególnie upodobał sobie formę wiersza holorymowanego, czyli takiego, w którym wszystkie słowa pierwszej i kolejnej zwrotki są homofoniczne:
« Par les bois du djinn où s'entasse de l'effroi,
Parle et bois du gin ou cent tasses de lait froid. »
"W lesie dżinów gdzie gromadzi się strach,
Mów i pij dżin lub sto filiżanek zimnego mleka"
Był też znany z dowcipu literackiego i sytuacyjnego zarazem, np. "Gorąco tutaj, pozwólcie że otworzę nawias".

</doc>
<doc id="1375156" url="https://pl.wikipedia.org/wiki?curid=1375156" title="Álvaro López-García">
Álvaro López-García

Álvaro López García (ur. 1941, zm. 16 grudnia 2019 w Walencji) – hiszpański astronom, profesor astronomii na Uniwersytecie w Walencji i dyrektor uniwersyteckiego obserwatorium. W 1992 roku odkrył 12 planetoid wspólnie z belgijskim astronomem Henrim Debehogne.
W uznaniu jego pracy jedną z planetoid nazwano (4657) Lopez.

</doc>
<doc id="1375157" url="https://pl.wikipedia.org/wiki?curid=1375157" title="Juan Manuel Peña">
Juan Manuel Peña

Juan Manuel Peña Montaño (ur. 17 stycznia 1973 w Santa Cruz) – boliwijski piłkarz występujący na pozycji obrońcy. Uczestnik Mundialu 1994 i pięciu Copa América.
Kariera klubowa.
Peña pochodzi z Santa Cruz, tam też w miejscowym klubie Blooming rozpoczął zawodową karierę piłkarską. Występował tam od 1990 r. przez 3 sezony. Następnie zaczął grać w kolumbijskim Independiente Santa Fe. W drużynie "Los Cardenales" rozegrał 62 mecze. W 1995 r. przeszedł do hiszpańskiego klubu Realu Valladolid. Grał tam przez 8 i pół sezonu. W każdym z nich był podstawowym zawodnikiem swojego klubu. Łącznie koszulkę Realu zakładał na 249 ligowych spotkaniach. W 2005 r. przeniósł się do innego klubu występującego w Primera División – Villarreal CF. Przez pierwsze 2 sezony tam spędzone występował w wyjściowym składzie, jednakże w sezonie następnym (2006/2007) zagrał tylko 6 spotkań. Dlatego po jego zakończeniu przeszedł do Celty Vigo, w której grał do 2009 roku.
Kariera reprezentacyjna.
Peña w reprezentacji swojego kraju zadebiutował 16 czerwca 1991 w spotkaniu z Paragwajem zakończonym bezbramkowym remisem. 2 lata później został powołany przez Xabiera Azkargortę do kadry na Copa América. Nie był to jednak szczęśliwy turniej dla Boliwii, ponieważ zajęli ostatnie miejsce w swojej grupie. A sam Peña zagrał we wszystkich 3 meczach. Rok później został powołany przez tego samego selekcjonera do kadry Mundial. Na boiskach Stanów Zjednoczonych "La Verde" nie zdołali wyjść z grupy a sam Peño zagrał w jednym meczu. 1995 r. selekcjoner Juan Antonio López powołał go do kadry na następne Copa América. Tym razem Boliwijczykom poszło lepiej, zajęli 3. miejsce w grupie. Peña wystąpił we wszystkich spotkaniach swojej ekipy. W 1997 r. znów został powołany na Copa América. Na swoich krajowych boiskach Boliwijczycy zajęli II miejsce, a Juan rozegrał 5 z 6 spotkań, w tym także finałowe. Dwa lata później odbyło się następne Copa América i Peña znów znalazł się w kadrze swojej reprezentacji na tę imprezę. Tym razem Boliwia nie osiągnęła tak wielkiego sukcesu jak ostatnio i nie zdołał wyjść z grupy. Peña zagrał wówczas we wszystkich spotkaniach. 23 maja 2003 r. w wygranym 1-0 towarzyskim spotkaniu z reprezentacją Hondurasu zdobył swojego pierwszego i zarazem zwycięskiego gola w barwach narodowych. 4 lata później selekcjoner Erwin Sánchez powołał go na Copa América 2007. Boliwijczycy znów nie zdołali wyjść z grupy. Juan zagrał we wszystkich 3 meczach. Łącznie w barwach narodowych rozegrał 85 meczów i jeden raz wpisał się na listę strzelców.

</doc>
<doc id="1375160" url="https://pl.wikipedia.org/wiki?curid=1375160" title="Gremzdel (jezioro)">
Gremzdel (jezioro)

 
Gremzdel – jezioro w woj. podlaskim, w powiecie sejneńskim, w gminie Krasnopol, w pobliżu miejscowości: Czarna Buchta i Jeglówek, leżące na terenie Pojezierza Suwalskiego
Morfologia.
Dane morfometryczne.
Powierzchnia zwierciadła wody według różnych źródeł wynosi od 55,0 ha przez 59,3 ha do .
Zwierciadło wody położone jest na wysokości 142,0 m n.p.m. lub 142,3 m n.p.m. Średnia głębokość jeziora wynosi 3,2 m, natomiast głębokość maksymalna 10,0 m.
Kształt, linia brzegowa.
Kształt jeziora jest wydłużony (wskaźnik wydłużenia – 2,7), oś zbiornika zorientowana jest południkowo. Linia brzegowa o długości 5700m jest dobrze rozwinięta. Maksymalna długość zbiornika wynosi 1875m, szerokość 675m.
Rzeźba dna.
Dno zbiornika jest urozmaicone (wskaźnik głęokościowy 0,37). Ławica przybrzeżna jest szeroka. Konfiguracja dna nie utrudnia stosowania rybackich ciągnionych narzędzi połowowych.
Typy osadów dennych.
W obrębie ławicy przybrzeżnej dno jeziora jest piaszczyste. Poza ławicą przeważają osady organiczne (muł sapropelowy), występują także partie dna mineralnego (piasek).
Stosunki hydrologiczne.
Jezioro jest połączone jest niewielkim ciekiem (rzeka Pawłówka) z jeziorami Bocznel i Jegliniec (jezioro). Jest także okresowo zasilane przez niewielkie dopływy zbierające wody z okolicznych terenów.
Zlewnia bezpośrednia.
W zlewni bezpośredniej dominują łąki i pastwiska. Ponadto otoczenie stanowią także grunty orne oraz tereny leśne.
Stosunki fizyczne.
Termika.
W okresie letniej stagnacji zbiornik nie posiada stratyfikacji termicznej wód. Dno czynne (leżące w zasięgu epilimnionu) stanowi 100% powierzchni zbiornika.
Tlen.
Ze względu na wyrównane temperatury w całym słupie wody podczas stagnacji letniej jezioro charakteryzuje się dobrymi warunkami tlenowymi w całym przekroju pionowym.
Przeźroczystość wody.
Obserwowana w okresie letniej stagnacji przejrzystość wynosi około 1,5m.
Stosunki chemiczne, trofia, stan czystości wód.
Na podstawie wyników badań WIOŚ Białystok z 1992 r. wody jeziora zostały zakwalifikowane do III klasy czystości.
Roślinność.
Roślinność wynurzona.
Gatunkami dominującymi w szuwarze przybrzeżnym są pałki ("Typha" sp.), tatarak zwyczajny ("Acorus calamus") oraz trzcina pospolita ("Phragmites australis").
Roślinność zanurzona.
Roślinność zanurzona jest dobrze rozwinięta a jej zasięg sięga do głębokości ok. 3m. Dominują elodeidy – grążel żółty oraz grzybienie białe. Wśród roślin o liściach zanurzonych występują: moczarka kanadyjska, wywłócznik kłosowy, rdestnica przeszyta, rogatek sztywny oraz ramienice. Roślinność zanurzona pokrywa w przybliżeniu 40% powierzchni dna zbiornika.

</doc>
<doc id="1375164" url="https://pl.wikipedia.org/wiki?curid=1375164" title="Juan Manuel Peña Montaño">
Juan Manuel Peña Montaño



</doc>
<doc id="1375175" url="https://pl.wikipedia.org/wiki?curid=1375175" title="Fiodor Rokotow">
Fiodor Rokotow

Fiodor Stiepanowicz Rokotow (ros. "Фёдор Степанович Рокотов"; ur. ok. 1735 w Woroncewie, zm. 24 grudnia 1808 w Moskwie) – rosyjski malarz, przedstawiciel późnego rokoka, portrecista, zapoczątkował rozwój rosyjskiego malarstwa portretowego. 
Życiorys.
Jeden z najlepszych rosyjskich portrecistów. Polecony przez hrabiego Szuwałowa, w 1762 namalował portret Piotra III. Otrzymał za ten obraz tytuł Adiunkta Akademii Sztuk Pięknych, po czym został zatrudniony na dworze rosyjskim. Wykonał wiele portretów carycy Katarzyny II, które uważane były za najbardziej wierne, również przez samą władczynię. Wykonywał liczne zamówienia dla członków dworu i rodziny cesarskiej. Utrwalał z dużym wdziękiem rosyjski XVIII-wieczny dwór Katarzyny II.
W 1765 uzyskał status akademika. W tym samym roku wyjechał do Moskwy, gdzie mieszkał do ok. 1789, po czym powrócił do Petersburga. W Petersburgu pozostawał pod wpływem Pietro Antonio Rotariego (1707–1762), Tocqueta, Erichsena, w Moskwie wypracował indywidualny styl. Kameralne portrety poetów, wojskowych, urzędników, ówczesnych piękności odznaczały się indywidualizmem i znakomitym wydobyciem świata wewnętrznego modeli. Stworzył portret A. P. Strujskiej, nazywany rosyjską "Moną Lisą".
Jego twórczość, początkowo zapomniana, została ponownie wysoko oceniona przez odbiorców po prezentacji jego dzieł na wystawie w Pałacu Taurydzkim w Petersburgu w 1905 r. Kolejna duża wystawa miała miejsce tamże w Muzeum Rosyjskim w 1923 r. Obrazy Rokotowa znajdują się w kolekcjach wielu rosyjskich muzeów.

</doc>
<doc id="1375184" url="https://pl.wikipedia.org/wiki?curid=1375184" title="Rozlane krwawienie pęcherzykowe">
Rozlane krwawienie pęcherzykowe

Rozlane krwawienie pęcherzykowe (łac. "haemorrhagia alveolaris diffusa", ang. diffuse alveolar hemorrhage, DAH) – wydobywanie się krwi z naczyń włosowatych w obrębie płuc i wypełnianie przez tę krew pęcherzyków płucnych. Zaburzenie to występuje w szeregu jednostek chorobowych oraz po niektórych lekach.
Podział i etiologia.
Rozlane krwawienie pęcherzykowe z zapaleniem naczyń
Ta postać rozlanego krwawienia pęcherzykowego występuje w poniższych chorobach i stanach:
Rozlane krwawienie pęcherzykowe bez zapalenia naczyń
pojawia się w następujących sytuacjach:
Najczęściej rozlane krwawienie pęcherzykowe zdarza się w przebiegu układowych zapaleń naczyń i innych chorób tkanki łącznej, nieco rzadziej występuje ono w chorobie Goodpasture’a i w hemosyderozie. Zapalenie włosowatych naczyń płucnych predysponujące do DAH pojawia się najczęściej w przebiegu tych schorzeń, w których patogenezie biorą udział przeciwciała przeciw cytoplazmie neutrofilów (ziarniniakowatość Wegnera i mikroskopowe zapalenie naczyń).
Objawy.
W przebiegu rozlanego krwawienia pęcherzykowego można stwierdzić duszność, kaszel, krwioplucie oraz objawy choroby, która wywołała DAH. Nasilenie objawów może być różne.
Badania dodatkowe.
W badaniach krwi stwierdza się zwykle niedokrwistość, która w przypadku przewlekłego rozlanego krwawienia pęcherzykowego może przebiegać z niedoborem żelaza. U chorych z układowymi zapaleniami naczyń czy innymi układowymi chorobami tkanki łącznej w badaniach serologicznych stwierdza się obecność autoprzeciwciał. W badaniu rentgenowskim klatki piersiowej widoczne są plamiste lub rozsiane zmiany naciekowe mogące zmieniać położenie i ulegać regresji. W badaniu tomokomputerowym widoczne są tzw. zmiany o charakterze mlecznego szkła. W badaniu zdolności dyfuzyjnej płuc stwierdza się początkowo zwiększenie wartości zdolności dyfuzyjnej (co jest związane z wiązaniem się tlenku węgla z hemoglobiną przechodzącą do pęcherzyków płucnych) a następnie jej zmniejszenie wynikające z uszkodzenia pęcherzyków. W bronchoskopii stwierdza się zwykle krew wydobywającą się z ujść oskrzeli segmentarnych. W przypadku rozlanego krwawienia pęcherzykowego można też wykonać płukanie oskrzelowo-płucne, gdzie w popłuczynach stwierdza się ponad 20% makrofagów obładowanych hemosyderyną.
Leczenie.
Należy leczyć przede wszystkim jednostkę chorobową, która wywołała rozlane krwawienie pęcherzykowe. W przypadku hemosyderozy płucnej stosuje się metyloprednizolon. Opisywano także jako skuteczną metodę leczenia podawanie rekombinowanego aktywowanego czynnika VII przez drogi oddechowe lub dożylnie, lek ten stosowano jednak do tej pory u nielicznych pacjentów.
Przebieg i rokowanie.
Nawracające krwawienie pęcherzykowe, o ile nie występuje duże krwioplucie, prowadzi do stopniowego uszkodzenia płuc przez zalegającą w pęcherzykach płucnych krew i do wystąpienia niewydolności oddechowej. Z kolei masywne krwioplucie w przebiegu DAH bywa niekiedy stanem bezpośredniego zagrożenia życia. Rokowanie zależy od choroby, która wywołała krwawienie pęcherzykowe.

</doc>
<doc id="1375187" url="https://pl.wikipedia.org/wiki?curid=1375187" title="Jean Prouff">
Jean Prouff

Jean Prouff (ur. 12 września 1919 w Peillac, zm. 12 lutego 2008 w Trébeurden) – francuski pomocnik piłkarski i trener. Trener reprezentacji Polski, wraz z Ryszardem Koncewiczem przygotowujący ją do startu w turnieju piłkarskim podczas Igrzysk Olimpijskich w Rzymie w 1960 r.
Na ławce trenerskiej reprezentacji Jean Prouff zasiadał od 30 sierpnia 1959 r. do 28 września 1960 r. W tym czasie "Biało-czerwoni" rozegrali 11 oficjalnych spotkań. Głównym trenerem Prouff był podczas dziewięciu z nich - z powodu niedyspozycji opuścił 29 sierpnia 1960 r. mecz turnieju olimpijskiego z Danią (przegrany 1:2), zaś w rozegranym 14 października 1959 r. w Madrycie meczu z Hiszpanią pełnił rolę asystenta trenera kadry Tadeusza Forysia. Oprócz Koncewicza i Forysia, polskimi trenerami, którzy współpracowali z Jeanem Prouffem podczas jego rocznego pobytu w Polsce byli również Kazimierz Górski i Wacław Pegza.
W dwóch spotkaniach Prouff pełnił rolę obserwatora, zaznajamiając się z zawodnikami i stylem gry biało-czerwonych (były to gry przeciwko Izraelowi oraz Hiszpanii, które miały miejsce we Wrocławiu i Chorzowie w czerwcu 1959 r.).

</doc>
<doc id="1375188" url="https://pl.wikipedia.org/wiki?curid=1375188" title="Dowcień (jezioro w gminie Krasnopol)">
Dowcień (jezioro w gminie Krasnopol)

Jezioro Dowcień – jezioro leży na Pojezierzu Wschodniosuwalskim w województwie podlaskim, w powiecie sejneńskim, w gminie Krasnopol.
Położone jest na wschód od jeziora Wigry. Na północno-zachodnim brzegu znajduje się wieś Ryżówka, od zachodu – Magdalenowo, a od południowego wschodu – Burdeniszki.
Jezioro jest płytkie, silnie eutroficzne, typu karasiowego. Dno jeziora jest bardzo muliste, a brzegi niskie i w większości bagienne, porośnięte drzewami liściastymi. Dominują drzewa: olsza, wierzba i brzoza. Zbiornik ma silnie urozmaiconą linię brzegową z przewężeniem, które ma tylko 1,75 m szerokości. Jezioro ma trzy zatoki i dwie niewielkie wyspy.

</doc>
<doc id="1375189" url="https://pl.wikipedia.org/wiki?curid=1375189" title="Odrowąż (gmina w województwie kieleckim)">
Odrowąż (gmina w województwie kieleckim)

Odrowąż (do 1926 "Niekłań") – dawna gmina wiejska istniejąca w latach 1926-1954 i 1973–1976 w woj. kieleckim, łódzkim i ponownie kieleckie "(dużym)" a następnie kieleckie "(małym)" (dzisiejsze woj. świętokrzyskie). Siedzibą władz gminy był Odrowąż.
Gmina Odrowąż powstała 25 stycznia 1926 roku w powiecie koneckim w woj. kieleckim, w związku z przemianowaniem gminy Niekłań na "Odrowąż". 1 kwietnia 1939 roku gminę wraz z główną częścią powiatu koneckiego przeniesiono do woj. łódzkiego. Po wojnie gmina przez krótki czas zachowała przynależność administracyjną, lecz już 6 lipca 1950 roku została wraz z całym powiatem przyłączona z powrotem do woj. kieleckiego.
Według stanu z dnia 1 lipca 1952 roku gmina składała się z 21 gromad: Błaszków, Boków, Furmanów, Koprusa, Lelitków, Nadziejów, Nieborów, Niekłań Mały, Niekłań Wielki, Nowki, Odrowąż, Pardołów, Płaczków, Pociecha, Stąporków Nowy, Świerczów, Wąglów, Wielka Wieś, Wołów, Wólka Plebańska i Wólka Zychowa. Jednostka została zniesiona 29 września 1954 roku wraz z reformą wprowadzającą gromady w miejsce gmin.
Gminę Odrowąż reaktywowano o zmienionym kształcie 1 stycznia 1973 roku w powiecie koneckim w woj. kieleckim. 1 czerwca 1975 roku jednostka weszła w skład nowo utworzonego mniejszego woj. kieleckiego. 1 lipca 1976 roku gmina została zniesiona, a jej tereny przyłączone do gmin Bliżyn i (nowej) Stąporków.

</doc>
<doc id="1375190" url="https://pl.wikipedia.org/wiki?curid=1375190" title="Amiga Workbench">
Amiga Workbench



</doc>
<doc id="1375191" url="https://pl.wikipedia.org/wiki?curid=1375191" title="The Will to Death">
The Will to Death

The Will to Death – solowa płyta Johna Frusciante, inicjująca serie 6 albumów w 6 miesięcy. Wszystkie 6 albumów miało być nagrane na prymitywnym i przestarzałym sprzęcie. Wydana została w 2004 roku przez wytwórnię Record Collection. W nagraniach asystował: Josh Klinghoffer, grający na perkusji, basie, keyboardzie i gitarze. Sam Frusciante oprócz gitary zasiadał za pianinem, syntezatorami oraz gitarą basową.

</doc>
<doc id="1375193" url="https://pl.wikipedia.org/wiki?curid=1375193" title="Kołaczkowice (gmina)">
Kołaczkowice (gmina)

Kołaczkowice (do 1954 "Szczytniki") – dawna gmina wiejska istniejąca w latach 1973–1976 w woj. kieleckim (dzisiejsze woj. świętokrzyskie). Siedzibą gminy były Kołaczkowice.
Gmina została utworzona w dniu 1 stycznia 1973 roku w powiecie buskim w woj. kieleckim. 1 czerwca 1975 gmina znalazła się w nowo utworzonym mniejszym woj. kieleckim.
1 lipca 1976 roku gmina została zniesiona a jej tereny przyłączone do gmin Busko-Zdrój i Stopnica.

</doc>
<doc id="1375194" url="https://pl.wikipedia.org/wiki?curid=1375194" title="Telewizja Gdańsk">
Telewizja Gdańsk



</doc>
<doc id="1375196" url="https://pl.wikipedia.org/wiki?curid=1375196" title="Stępocice (gmina)">
Stępocice (gmina)

Stępocice (do 1954 "Sancygniów") – dawna gmina wiejska istniejąca w latach 1973–1976 w woj. kieleckim (dzisiejsze woj. świętokrzyskie). Siedzibą gminy były Stępocice.
Gmina została utworzona w dniu 1 stycznia 1973 roku w powiecie pińczowskim w woj. kieleckim. W skład gminy weszło 22 sołectw: Biedrzykowice, Bronów, Dębowiec, Dziewięczyce, Iżykowice, Ksawerów, Lipówka, Lubcza, Marianów, Opatkowice, Podrózie, Przecławka, Przezwody, Sancygniów, Stępocice, Szyszczyce, Świerczyna, Teodorów, Węchadłów, Wola Knyszyńska, Wola Lubecka, Wolica i Zagórze.
1 czerwca 1975 gmina weszław w skład nowo utworzonego mniejszego woj. kieleckiego. 1 lipca 1976 roku gmina została zniesiona a jej tereny przyłączone do gmin Działoszyce, Michałów i Wodzisław.

</doc>
<doc id="1375197" url="https://pl.wikipedia.org/wiki?curid=1375197" title="Telewizja Białystok">
Telewizja Białystok



</doc>
<doc id="1375198" url="https://pl.wikipedia.org/wiki?curid=1375198" title="Cambridge Springs">
Cambridge Springs

Cambridge Springs – gmina w hrabstwie Crawford w Pensylwanii, z liczbą mieszkańców 2363 (stan na 2000), o powierzchni 2 km2. Ufundowana w 1822 roku, słynie ze źródeł wód mineralnych ("mineral springs").
W 1904 r. w Cambridge Springs rozegrano turniej szachowy, w którym wygrał Frank Marshall, a drugie miejsce zajęli Emanuel Lasker i Dawid Janowski (obaj zdobyli po 11 punktów). W tym turnieju popularność zdobył wariant nieprzyjętego gambitu hetmańskiego, który nazywał się właśnie Cambridge Springs.

</doc>
<doc id="1375201" url="https://pl.wikipedia.org/wiki?curid=1375201" title="Suków (gmina)">
Suków (gmina)

Suków (1870–1954 "Dyminy") – dawna gmina wiejska istniejąca przejściowo w XIX wieku oraz w latach 1973–1976 w woj. kieleckim (dzisiejsze woj. świętokrzyskie). Siedzibą władz gminy był Suków.
Za Królestwa Polskiego gmina Suków należała do powiatu kieleckiego w guberni kieleckiej (utworzonej w 1867). 13 stycznia 1870 część obszaru gminy Suków włączono do nowo utworzonej wiejskiej gminy Daleszyce.
Gminę zniesiono w połowie 1870 roku i odtąd jednostka figuruje już pod nazwą "gmina Dyminy".
Gmina została reaktywowana w dniu 1 stycznia 1973 roku w powiecie kieleckim w woj. kieleckim. 1 czerwca 1975 roku gmina weszła w skład nowo utworzonego mniejszego woj. kieleckiego.
1 lipca 1976 roku gmina została zniesiona, a jej tereny przyłączone do gmin Daleszyce, Masłów i Morawica.

</doc>
<doc id="1375203" url="https://pl.wikipedia.org/wiki?curid=1375203" title="Taça Guanabara">
Taça Guanabara

Taça Guanabara lub Guanabara Trophy - doroczny turniej piłkarski organizowany od 1965 roku przez Federację Piłkarską stanu Rio de Janeiro. Jest to pierwsza runda Campeonato Carioca - mistrzostw stanu Rio de Janeiro.

</doc>
<doc id="1375204" url="https://pl.wikipedia.org/wiki?curid=1375204" title="Brzezie (gmina w województwie kieleckim)">
Brzezie (gmina w województwie kieleckim)

Brzezie (do 1954 "Tarczek") – dawna gmina wiejska istniejąca w latach 1973–1976 w woj. kieleckim (dzisiejsze woj. świętokrzyskie). Siedzibą władz gminy było Brzezie.
Gmina została utworzona 1 stycznia 1973 roku w woj. kieleckim w powiecie iłżeckim, przemianowanym 9 grudnia 1973 roku na "starachowicki". 1 czerwca 1975 roku gmina weszła w skład nowo utworzonego mniejszego woj. kieleckiego.
1 lipca 1976 roku gmina została zniesiona przez połączenie z dotychczasową gminą Pawłów w nową gminę Pawłów.

</doc>
<doc id="1375205" url="https://pl.wikipedia.org/wiki?curid=1375205" title="Jezioro Romoty">
Jezioro Romoty



</doc>
<doc id="1375206" url="https://pl.wikipedia.org/wiki?curid=1375206" title="Gacki (gmina)">
Gacki (gmina)

Gacki – dawna gmina wiejska istniejąca w latach 1973–1976 w woj. kieleckim (dzisiejsze woj. świętokrzyskie). Siedzibą gminy były Gacki.
Gmina została utworzona w dniu 1 stycznia 1973 roku w powiecie pińczowskim w woj. kieleckim. 1 czerwca 1975 gmina znalazła się w nowo utworzonym mniejszym woj. kieleckim.
1 lipca 1976 roku jednostka została zniesiona przez połączenie z dotychczasową gminą Pińczów w nową gminę Pińczów.

</doc>
<doc id="1375207" url="https://pl.wikipedia.org/wiki?curid=1375207" title="Niekłań Wielki (gmina)">
Niekłań Wielki (gmina)

Niekłań Wielki (do 1926 "Niekłań", 1926–54 "Odrowąż") – dawna gmina wiejska istniejąca do 1926 roku oraz w latach 1973–1976 w woj. kieleckim (dzisiejsze woj. świętokrzyskie). Siedzibą gminy był Niekłań Wielki.
W okresie międzywojennym gmina Niekłań należała do powiatu koneckiego w woj. kieleckim. Gmina została zniesiona 25 stycznia 1926 roku wraz z przemianowaniem jednostki na "gmina Odrowąż".
Gmina została reaktywowana 1 stycznia 1973 roku w powiecie koneckim w woj. kieleckim. 1 czerwca 1975 roku jednostka weszła w skład nowo utworzonego mniejszego woj. kieleckiego. 1 lipca 1976 roku gmina została zniesiona, a jej obszar wszedł w skład nowej gminy Stąporków.

</doc>
<doc id="1375208" url="https://pl.wikipedia.org/wiki?curid=1375208" title="Szewna (gmina)">
Szewna (gmina)

Szewna (do 1954 "Częstocice") – dawna gmina wiejska istniejąca w latach 1973–1976 w woj. kieleckim (dzisiejsze woj. świętokrzyskie). Siedzibą władz gminy była Szewna.
Gmina została utworzona w dniu 1 stycznia 1973 roku w powiecie opatowskim w woj. kieleckim. 1 czerwca 1975 roku gmina weszła w skład nowo utworzonego mniejszego woj. kieleckiego.
1 lipca 1976 roku gmina została zniesiona przez połączenie z dotychczasową gminą Bodzechów w nową gminę Bodzechów.

</doc>
<doc id="1375210" url="https://pl.wikipedia.org/wiki?curid=1375210" title="Wielgus (gmina)">
Wielgus (gmina)

Wielgus (do 1954 "Nagórzany") – dawna gmina wiejska istniejąca w latach 1973–1976 w woj. kieleckim (dzisiejsze woj. świętokrzyskie). Siedzibą gminy był Wielgus.
Gmina została utworzona w dniu 1 stycznia 1973 roku w powiecie kazimierskim w woj. kieleckim. W skład gminy Wielgus weszło 19 sołectw: Boronice, Chruszczyna Mała, Chruszczyna Wielka, Dalechowice, Donatkowice, Gorzków, Góry Sieradzkie, Krzyszkowice, Lekszyce, Łękawa, Marcinkowice, Nagórzanki, Paśmiechy, Plechów, Plechówka, Sieradzice, Wielgus, Wojsławice i Zysławice.
1 czerwca 1975 gmina weszła w skład nowo utworzonego mniejszego woj. kieleckiego. 1 lipca 1976 roku gmina została zniesiona przez połączenie z dotychczasową gminą Kazimierza Wielka w nową gminę Kazimierza Wielka.

</doc>
<doc id="1375211" url="https://pl.wikipedia.org/wiki?curid=1375211" title="Stanisław Dolata">
Stanisław Dolata

Stanisław Szczepan Dolata (ur. 12 listopada 1945 w Twardogórze, zm. 18 kwietnia 2019 w Opolu) – polski ekonomista, polityk SLD, przewodniczący rady miasta Opole, profesor ekonomii.
Życiorys.
Syn Franciszka i Anny. W 1970 podjął studia ekonomiczne w Akademii Ekonomicznej im. Oskara Langego we Wrocławiu. Po ukończeniu studiów w 1975 pracował na macierzystej uczelni, gdzie uzyskał doktorat w 1981, a habilitację w 1992. Profesorem zwyczajnym został w 2000. Od 1981 pracował w Wyższej Szkole Pedagogicznej w Opolu, a od 1994 na nowo utworzonym Uniwersytecie Opolskim. Od 1991 był członkiem kilku rad nadzorczych spółek skarbu państwa, spółek Narodowych Funduszy Inwestycyjnych itp. Z ramienia SLD był radnym rady miasta Opola, a później także przewodniczącym tej rady.
Został oskarżony o korupcję w tzw. opolskiej „aferze ratuszowej”. W 2006 r. wyrokiem Sądu Okręgowego w Opolu, utrzymanym w 2008 r. przez Sąd Apelacyjny we Wrocławiu, został skazany na karę trzech lat pozbawienia wolności, 75 tys. zł grzywny i trzyletni zakaz pracy na stanowiskach kierowniczych w administracji. Po odbyciu ponad połowy kary pozbawienia wolności, na poczet której zaliczono półtoraroczny okres tymczasowego aresztowania w latach 2004-2005 oraz w trakcie procesu, sąd na wniosek skazanego zgodził się w czerwcu 2008 r. na przedterminowe zwolnienie z dalszego odbywania kary, biorąc pod uwagę dobre sprawowanie w areszcie oraz znalezienie zatrudnienia w dwóch uczelniach, czyli Akademii Polonijnej w Częstochowie i w Wyższej Szkole Zarządzania i Przedsiębiorczości w Wałbrzychu, gdzie był kierownikiem katedry finansów publicznych. Od 2010 roku pracował w Akademii Wychowania Fizycznego w Katowicach.

</doc>
<doc id="1375215" url="https://pl.wikipedia.org/wiki?curid=1375215" title="VIVA World Cup 2006">
VIVA World Cup 2006

VIVA World Cup 2006 pierwsza edycja mistrzostw świata w piłce nożnej dla drużyn nie zrzeszonych w FIFA. Turniej odbył się w dniach 20–24 listopada 2006 na stadionie Stade Gaby Robert w południowej części Francji – Oksytanii.
Do turnieju zgłosiły się 4 reprezentacje narodowe, ale z powodu problemów z wizami w turnieju nie wystartowała reprezentacja Kamerunu Południowego, tak więc ostatecznie w turnieju wystartowały trzy drużyny:
Drużyny rozgrywały mecze w grupie między sobą, dwie najlepsze drużyny z grupy zagrały w meczu finałowym. Drużyny z miejsc 3 i 4 rozegrały mecz o 3 miejsce.

</doc>
<doc id="1375216" url="https://pl.wikipedia.org/wiki?curid=1375216" title="Bukieciarstwo">
Bukieciarstwo

Bukieciarstwo, florystyka – sztuka układania kwiatów i innych elementów roślinnych w różnorodne kompozycje (bukiety, wiązanki, wieńce, girlandy, stroiki itp.). Tradycyjnie sztuka ta określana była mianem bukieciarstwa, a specjalistę układającym kompozycje roślinne zwano bukieciarzem. Współcześnie coraz częściej stosowane są określenia florystyka i florysta, preferowane ze względu na międzynarodową terminologię zawodową. Kompozycje kwiatowe mają różne przeznaczenie, zmieniają się wraz z modą, przyjmowanymi zasadami kompozycji, dostępnością materiałów i upodobaniami odbiorców. Łączą je walory artystyczne, oddziaływanie na estetykę otoczenia i psychikę odbiorców, czasem też symbolika (np. tzw. język kwiatów). 
Sztuka układania kwiatów znana jest od starożytności, rozwijała się w dwóch kierunkach – dekoracyjnym (głównie w Europie) i symbolicznym (głównie w Azji, a zwłaszcza w Japonii, tzw. "ikebana" znana od II wieku).

</doc>
<doc id="1375217" url="https://pl.wikipedia.org/wiki?curid=1375217" title="Pocztówki znad krawędzi">
Pocztówki znad krawędzi

Pocztówki znad krawędzi (oryg. "Postcards from the Edge") – film amerykański w reżyserii Mike’a Nicholsa z 1990 roku. Film jest adaptacją autobiograficznej powieści Carrie Fisher wydanej w 1987 roku. W rolach głównych wystąpiły Meryl Streep i Shirley MacLaine.
Fabuła.
Suzanne Vale jest młodą aktorką, która próbuje zrobić karierę w Hollywood, jednak ma problemy z narkotykami, lekami, alkoholem. Po kolejnym odwyku producenci żądają od niej przez jej agenta zamieszkania z kimś odpowiedzialnym, najlepiej matką Doris Mann. Matka jest słynną gwiazdą musicali z lat 50. i 60., w której cieniu zawsze żyła córka. Trudno im się porozumieć, a kariera Suzanne na razie sprowadza się do rólek w filmach klasy B, dubbingu i nieudanego romansu z pewnym producentem.

</doc>
<doc id="1375218" url="https://pl.wikipedia.org/wiki?curid=1375218" title="Synagoga w Rosiu">
Synagoga w Rosiu

Synagoga w Rosiu – synagoga znajdująca się w Rosiu koło Wołkowyska. 
Jest budynkiem pochodzącym z przełomu XIX i XX wieku. Wyróżnia się bogato dekorowaną fasadą, pośrodku której znajduje się rzeźbiona menora.

</doc>
<doc id="1375219" url="https://pl.wikipedia.org/wiki?curid=1375219" title="Friedrich Bernhard Werner">
Friedrich Bernhard Werner

Friedrich Bernhard Werner, właśc. Friedrich Bernhard Wernher (ur. 28 stycznia 1690 w Topoli koło Kamieńca Ząbkowickiego, zm. 20 kwietnia 1776 we Wrocławiu) – śląski rysownik.
Życiorys.
Był synem Melchiora Wernera, bezrolnego chałupnika i jego żony Barbary Morawitz. Rodzice nadali mu imiona na cześć Friedricha Steinera, zmarłego w 1681 r. opata kamienieckiego, i św. Bernarda z Clairvaux, patrona zakonu cystersów. Friedrich Bernhard kształcił się w kolegium jezuickim w Nysie razem z późniejszym opatem klasztorów w Kamieńcu Ząbkowickim i Lubiążu Tobiaszem Stusche. Wkrótce porzucił naukę i zaciągnął się do wojska. Nie wytrzymał jednak w armii zbyt długo i opuścił swój regiment, udając się na siedmioletnią wędrówkę po Europie. W 1718 powrócił w rodzinne strony, gdzie 18 października tego roku ożenił się w Bardzie z córką ząbkowickiego mieszczanina, Marią Eleonorą Teresą Kirchpitter. W latach 1726–1727 był kancelistą u biskupa wrocławskiego Franza Ludwiga von Neuburg. Następnie na zlecenie augsburskich wydawców udał się w podróż po Europie, aby rysować wszystko, co wyda mu się godne uwiecznienia. Rysunki te miały być podstawą sporządzenia miedziorytów. Praca trwała do 1737. Powstał w ten sposób zbiór 341 wedut 219 różnych miast oraz 321 widoków kościołów, klasztorów, pałaców i innych budowli. W 1733 otrzymał zamówienie od największego wydawcy map, firmy Hommans Erben z Norymbergi na wykonanie wedut, które miały być uzupełnieniem planowanego wydania atlasu Śląska. Poczynając od 1735, wyszło w Norymberdze kolejno 11 tablic miedziorytniczych, które zawierały 84 widoki Śląska pod wspólnym tytułem "Scenographia Urbium Silesiae". Około 1730 Werner napisał swoją autobiografię.
1 lipca 1736 w drodze do Augsburga przyjechał do Kamieńca Ząbkowickiego w celu przeprowadzenia podziału majątku po zmarłej teściowej. Jego żona otrzymała wówczas niewielki majątek w Kamieńcu, a właściwie w jego części leżącej przy drodze do nieistniejącej dziś wsi Pilce, która była odrębną miejscowością do 1945 i nosiła nazwę Istebka. W 1739 otrzymał od biskupa wrocławskiego, kardynała Philippa Sinzendorfa, posadę geometry dworskiego. Po wybuchu wojny z Prusami biskup udał się na wygnanie, a Werner musiał poszukać sobie nowego zajęcia. Próbował otrzymać pracę od króla Fryderyka II, ale pomimo zachęcających początków nic z tego nie wyszło. W 1744 po raz ostatni była wzmiankowana jego żona, a 22 maja 1758 ożenił się powtórnie we Wrocławiu z Marią Magdaleną Treffa. W 1746 r. rodzina rysownika sprzedała za 2275 talarów posiadłość w Istebce. Ogród za 370 śląskich talarów otrzymał kuzyn Buchman. Reszta gospodarstwa, które spłonęło po uderzeniu pioruna 9 lipca 1742 r., nie była dużo warta, stąd spadek Wernera wyniósł tylko 800 talarów. Wiadomo, że do 1766 zajmował on stanowisko inżyniera budowlanego w Izbie do Spraw Wojny i Dóbr Skarbowych Departamentu Budownictwa i Zabudowy Wiejskiej przy Królewskim Urzędzie Budowlanym we Wrocławiu. Nie wiadomo, jaki był zakres jego obowiązków. Nie są również znane rysunki, które powstały na zlecenie tego urzędu lub kardynała Sinzendorfa. Wiadomo natomiast, że od tego czasu Werner poświęcił się wyłącznie rysowaniu krajobrazów Śląska. Wynikiem tego jest licząca 3000 stron 5-tomowa "Topographia Silesiae" oraz licząca 1400 rycin topografia hrabstwa kłodzkiego. Dzieło "Topographia Silesiae" powtórzył jeszcze trzy razy, przy czym za każdym razem dodawał nowe ryciny. Próbował swoich sił także w miedziorytnictwie. W latach 1748–1758 opublikował księgę domów modlitwy z 164 ilustracjami, a zaraz potem serię widoków klasztorów cysterskich Czech, Moraw i Śląska. "Topografia" hrabstwa kłodzkiego zaginęła podczas II wojny światowej, a z czterech egzemplarzy "Topographia Silesiae" pozostały liczne fragmenty, wśród których brak jedynie księstwa jaworskiego. Pod koniec życia Werner znalazł się w trudnej sytuacji materialnej. Skłoniło go to m.in. do sprzedania swojego pamiętnika, który zawierał również panoramy śląskie i europejskie. Zmarł bezdzietnie i w zapomnieniu we Wrocławiu.
Rysunki Friedricha Bernharda Wernera nie są cennymi dziełami artystycznymi. Posiadają one jednak ogromne znaczenie z uwagi na fakt, iż przedstawiają wiele budowli, które już nie istnieją lub zostały przebudowane i dlatego są bardzo ważnym źródłem dla historyków sztuki i konserwatorów zabytków.

</doc>
<doc id="1375221" url="https://pl.wikipedia.org/wiki?curid=1375221" title="Eureka (Kalifornia)">
Eureka (Kalifornia)

Eureka – miasto w Stanach Zjednoczonych, w północno-zachodniej części stanu Kalifornia, w hrabstwie Humboldt, położone nad Zatoką Humboldta, nieopodal wybrzeża Oceanu Spokojnego. Jest ważnym portem na zachodnim wybrzeżu kraju. W 2010 roku populacja wyniosła 27 191 osób. W pobliżu miasta znajduje się port lotniczy Arcata-Eureka.
W mieście rozwinął się przemysł drzewny oraz rybny.
Klimat.
Miasto leży w strefie klimatu umiarkowanego ciepłego, w typie klimatu śródziemnomorskiego przybrzeżnego z chłodnym i suchym latem, należącego według klasyfikacji Köppena do strefy "Csb". Średnia temperatura roczna wynosi 11,7°C, a opady 965,2 mm (bez opadów śniegu). Średnia temperatura najcieplejszego miesiąca - lipca wynosi 14,4°C, natomiast najzimniejszego stycznia 8,9°C. Najwyższa zanotowana temperatura wyniosła 30,6°C, natomiast najniższa -6,1°C. Miesiącem o najwyższych opadach jest styczeń o średnich opadach wynoszących 162,6 mm, natomiast najniższe opady są w lipcu i wynoszą średnio 5,1 mm.

</doc>
<doc id="1375222" url="https://pl.wikipedia.org/wiki?curid=1375222" title="Racławice-Pałecznica (gmina)">
Racławice-Pałecznica (gmina)

Racławice-Pałecznica – dawna gmina wiejska istniejąca w latach 1976-1991 w woj. kieleckim. Siedzibą gminy były Racławice.
Gmina została utworzona w dniu 1 lipca 1976 roku w woj. kieleckim z obszarów znoszonych gmin Racławice i Pałecznica.
2 kwietnia 1991 roku gmina Racławice-Pałecznica została zlikwidowana. Z części gminy Racławice-Pałecznica utworzono gminę Pałecznica, a pozostałe tereny gminy przemianowano na "gminę Racławice". Tak więc w praktyce obie gminy sprzed komasacji w 1976 roku ("Racławice" i "Pałecznica") zostały w 1991 roku odtworzone, jednakże tylko gmina Racławice zachowała prawną ciągłość po gminie Racławice-Pałecznica.

</doc>
<doc id="1375224" url="https://pl.wikipedia.org/wiki?curid=1375224" title="Ryszard Sielicki">
Ryszard Sielicki

Ryszard Sielicki, pierwotnie Ryszard Berlinson, ps. "Berlins" (ur. 3 marca 1916 w Warszawie, zm. 21 grudnia 2005 tamże) – polski kompozytor żydowskiego pochodzenia.
Życiorys.
W latach 1937–1939 studiował teorię muzyki u Kazimierza Sikorskiego w Konserwatorium Warszawskim. Jego studia przerwał wybuch II wojny światowej. W międzyczasie pracował jako asystent Jerzego Gerta, kierownika muzycznego wytwórni płytowej Odeon. Po wybuchu wojny wyjechał do Związku Radzieckiego, gdzie rozpoczął studia kompozytorskie w Mińsku u Nikołaja Zołotariowa. W 1943 rozpoczął studia kompozytorskie pod kierunkiem Anatola Aleksandrowa, Jurija Szaporina i Dmitrija Szostakowicza w Państwowym Konserwatorium im. Piotra Czajkowskiego w Moskwie, które ukończył w 1948. W 1956 wrócił do Polski i na stałe osiadł w Warszawie, gdzie został dyrektorem artystycznym Polskich Nagrań Muza – stworzył tam serie wydawnicze takie jak Musica Antiqua Polonica czy Polish Jazz. Funkcję tę pełnił do antysemickiej kampanii, która była następstwem wydarzeń marcowych z 1968. Zmarł w Warszawie. Jest pochowany na cmentarzu żydowskim przy ulicy Okopowej (kwatera 2).
Ryszard Sielicki był kompozytorem muzyki symfonicznej i kameralnej, muzyki filmowej, muzyki do spektakli teatralnych, piosenek i muzyki do bajek dla dzieci (np. "Stoliczku, nakryj się" i "O krasnoludkach i sierotce Marysi" wydanych przez Muzę) oraz piosenek estradowych. Komponował muzykę do piosenek takich jak „Na Francuskiej” Sławy Przybylskiej, „16 lat” Violetty Villas, „Ach Franka, Franka” zespołu No To Co i „Warszawa w różach” Anny German.
Rodzina.
Jego żoną była Maria Sielicka z domu Warschauer (1918–1999), z którą miał syna Edwarda (ur. 1956).

</doc>
<doc id="1375226" url="https://pl.wikipedia.org/wiki?curid=1375226" title="Stanowa Federacja Piłkarska Rio de Janeiro">
Stanowa Federacja Piłkarska Rio de Janeiro

Stanowa Federacja Piłkarska Rio de Janeiro (portugalski: Federação de Futebol do Estado do Rio de Janeiro, w skrócie FERJ lub FFERJ) – powstały w 1978 oficjalny związek piłkarski stanu Rio de Janeiro, organizujący rozgrywki stanowe włącznie z Copa Rio, Campeonato Carioca de Futebol Feminino i Campeonato Carioca.

</doc>
<doc id="1375227" url="https://pl.wikipedia.org/wiki?curid=1375227" title="Strangers (film 2007)">
Strangers (film 2007)

Strangers – indyjski thriller wyreżyserowany w 2007 roku przez debiutanta Anand Rai. W rolach głównych Jimmy Shergill, Kay Kay Menon, Nandana Sen i Sonali Kulkarni. To adaptacja filmu Alfred Hitchcocka z 1951 roku pt. "Nieznajomi w pociągu". Film opowiada historie dwóch mężczyzn, którzy poznawszy się przypadkiem w pociągu rzucają sobie wyzwanie. Opowiedziawszy sobie historie swoich nieszczęśliwych małżeństw decydują się na morderstwo doskonałe. Każdy z nich ma zabić żonę tego drugiego.
Fabuła.
W pociągu wyruszającym z Londynu spotyka spotyka się w przedziale dwóch nieznanych sobie mężczyzn. Obaj są Indusami żyjącymi w Anglii. Przed nimi kilka godzin wspólnej podróży, więc zaczynają sobie opowiadać historie swoich nieszczęśliwych małżeństw. Rahul (Jimmy Shergill) jest pisarzem, który przezywa akurat okres niemocy twórczej. Bezrobotny, niezadowolony z siebie, przybity niewierzącą w niego żoną, ucieka w alkohol. Preity (Nandana Sen) rani go kolejnymi zdradami, noce spędzając poza domem. Sanjeev Rai (Kay Kay Menon) jest biznesmenem, który 15 lat temu stracił w wypadku 6-letniego syna. Amita. Od tego czasu doświadcza samotności u boku żony (Sonali Kulkarni) żyjącej w pół urojonym świecie, wciąż świętującej urodziny nieżyjącego syna. Obydwaj mężczyźni są umęczeni życiem w nieszczęśliwym związku. Nie wyobrażają sobie jednak porzucenia swych żon i rozwodu, absolutnie odrzucanego przez rodzinę i środowisko Indusów, którym żyją. Stąd pomysł rozwiązania problemu poprzez śmierć. Sanjeev wpada na pomysł morderstwa doskonałego. Rahul miałby zabić jego żonę Nandini, a on żonę Rahula, Preity.

</doc>
<doc id="1375228" url="https://pl.wikipedia.org/wiki?curid=1375228" title="Bartoloméo Ruiz">
Bartoloméo Ruiz

Bartoloméo Ruiz – hiszpański konkwistador, pilot Francisca Pizarra. Jest uważany za pierwszego Europejczyka, który nawiązał kontakt z Indianami z Peru.
W 1526 roku Francisco Pizarro i Diego de Almagro wyruszyli na dwóch karaweli do zatoki Buenaventura w Kolumbii. Tam jedna z nich powróciła do Panamy a druga kierowana przez Ruiz popłynęła na południe. Ruiz odkrył zatokę Tumaco. Po wyjściu z zatoki napotkał indiańską tratwę balsa z dwudziestoma osobami i sześć tonami towarów. Hiszpanie zdobyli tratwę i wzięli do niewoli trzy kobiety i dwóch mężczyzn. Jeńcy opowiedzieli o bogatym państwie Biru (Peru). Bartoloméo Ruiz postanowił popłynąć dalej na południe. Minął miasto Tumbez w Zatoce Guayaquil, dotarł do ujścia rzeki Chira (obecnie leży tam miasto peruwiańskie Paita). 
Po powrocie do Panamy, już wraz z posiłkami i z Almagro, ponownie wypłynęli na południe do inkaskiego miasta Manta, gdzie ponieśli porażkę i wycofali się na wyspę Gallo koło zatoki Tumaco. 

</doc>
<doc id="1375229" url="https://pl.wikipedia.org/wiki?curid=1375229" title="Nagłowice-Oksa (gmina)">
Nagłowice-Oksa (gmina)

Nagłowice-Oksa – dawna gmina wiejska istniejąca w latach 1976–1991 w woj. kieleckim (dzisiejsze woj. świętokrzyskie). Siedzibą władz gminy były Nagłowice.
Gmina została utworzona w dniu 1 lipca 1976 roku w woj. kieleckim z obszarów znoszonych gmin Nagłowice i Oksa.
2 kwietnia 1991 roku gmina Nagłowice-Oksa została zlikwidowana. Z części gminy Nagłowice-Oksa utworzono gminę Oksa, a pozostałe tereny gminy przemianowano na "gminę Nagłowice"). Tak więc w praktyce obie gminy sprzed komasacji w 1976 roku ("Nagłowice" i "Oksa") zostały w 1991 roku odtworzone, jednakże tylko gmina Nagłowice zachowała prawną ciągłość po gminie Nagłowice-Oksa.

</doc>
<doc id="1375233" url="https://pl.wikipedia.org/wiki?curid=1375233" title="Gemini Park Bielsko-Biała">
Gemini Park Bielsko-Biała

Gemini Park Bielsko-Biała – centrum handlowo-rozrywkowe w Bielsku-Białej przy ul. Leszczyńskiej 20 (między ul. Bora-Komorowskiego, Leszczyńską, Bobrową i Białą) w dzielnicy Leszczyny, w miejscu fabryki włókienniczej Welux i części Parku Strzygowskiego. Jest to drugi co do wielkości tego typu obiekt w mieście. Został wybudowany w latach 2007–2009, a także powiększony o dodatkowe kilkanaście tys. m². Rozbudowa zakończyła się w kwietniu 2014. W jej wyniku powierzchnia zwiększyła się łącznie do 40 tys. m², w najwyższym standardzie przeznaczonych na sklepy znanych marek, punkty usługowe oraz strefy rozrywkowe i gastronomiczne, a grono najemców powiększyło się o kilkadziesiąt nowych marek.
W Gemini Park znajduje się ponad 120 sklepów (z czego największym jest hipermarket Bi1, dawniej Real), punktów usługowych i gastronomicznych. Ponadto funkcjonuje tu m.in. 10-salowe kino sieci Cinema City.
W sąsiedztwie obiektu znajduje się specjalnie zaprojektowana infrastruktura sportowo-rekreacyjna ze ścieżkami rowerowymi, a w 2016 obok Gemini Park Bielsko-Biała powstał „Park – W DECHE!” - miejsce przeznaczone dla rodzin z dziećmi, o powierzchni 5000 m², wykonany m.in. z drewna i materiałów przyjaznych środowisku. Centrum handlowe posiada również dwa parkingi – mniejszy naziemny i większy podziemny.
Centrum Handlowe współpracuje z drużyną piłkarską TS Podbeskidzie oraz drużyną siatkarek BKS Aluprof Bielsko-Biała i siatkarzy BBTS Bielsko-Biała.
Inwestorem jest Gemini Holding, zarządcą obiektu jest firma GREM Gemini Real Estate Management Sp. z o.o.

</doc>
<doc id="1375236" url="https://pl.wikipedia.org/wiki?curid=1375236" title="Amargosa Valley">
Amargosa Valley

Armagosa Valley – miejscowość w zachodniej części USA, w stanie Nevada. W 2000 roku populacja wyniosła 1176 osób. Miejscowość leży na terenie pustyni Amargosa, nad okresową rzeką Amargosa, w odległości kilkuset metrów na południe od granic poligonu atomowego Nevada.

</doc>
<doc id="1375246" url="https://pl.wikipedia.org/wiki?curid=1375246" title="Aglomeracja (ujednoznacznienie)">
Aglomeracja (ujednoznacznienie)



</doc>
<doc id="1375249" url="https://pl.wikipedia.org/wiki?curid=1375249" title="Fernando Vázquez Pena">
Fernando Vázquez Pena

Fernando Vázquez (ur. 24 października 1954 w O Pino) – hiszpański menadżer piłkarski.
Prowadził takie kluby jak hiszpańskie Racing de Ferrol czy Celta Vigo.

</doc>
<doc id="1375251" url="https://pl.wikipedia.org/wiki?curid=1375251" title="Sonali Kulkarni">
Sonali Kulkarni

Sonali Kulkarni (marathi 'सोनाली कुलकर्णी') to indyjska aktorka urodzona w 1974 roku w rodzinie mówiącej w języku marathi w Maharasztrze w Pune. 1 nagroda, 4 nominacje (za "Misja w Kaszmirze"). Wystąpiła też w "I See You", "Strangers", "Taxi Number 9211", "Duma i uprzedzenie" i "Dil Chahta Hai".
Jej imię w marathi oznacza „piękna”, w bengalskim „złota”.

</doc>
<doc id="1375252" url="https://pl.wikipedia.org/wiki?curid=1375252" title="Grzegorz Tomicki">
Grzegorz Tomicki

Grzegorz Tomicki (ur. 12 września 1965) – polski poeta, krytyk literacki, literaturoznawca, doktor nauk humanistycznych w zakresie literaturoznawstwa o specjalności polska literatura współczesna.
Jest absolwentem filologii polskiej na Uniwersytecie Wrocławskim. W 2010 roku uzyskał stopień doktora nauk humanistycznych na Wydziale Filologicznym Uniwersytetu Wrocławskiego rozprawą "Strategie (de)mityzacyjne we współczesnej poezji polskiej (Eugeniusz Tkaczyszyn-Dycki, Wisława Szymborska, Andrzej Sosnowski)". Współpracuje z miesięcznikami „Odra” oraz „Twórczość”, a także kwartalnikiem „FA-art”.
Publikacje.
Źródło:

</doc>
<doc id="1375254" url="https://pl.wikipedia.org/wiki?curid=1375254" title="Heureka">
Heureka

Heureka (z gr. εὕρηκα „znalazłem”) – wykrzyknienie radości, wydawany zwykle przy niespodziewanym wpadnięciu na jakiś pomysł (iluminacji), często kojarzony z odkryciami naukowymi. 
Archimedes.
Legenda o Archimedesie (która po raz pierwszy występuje u Witruwiusza, w traktacie "O architekturze ksiąg dziesięć" (ks. IX ust.3) powstałym pod koniec pierwszego wieku p.n.e.) wiąże z nim jego pierwsze użycie w tym znaczeniu. 
Kiedy pracował na problemem ustalenia rzeczywistej ilości złota w nowej koronie króla Syrakuz Hierona II, poszedł do łaźni i podczas kąpieli zauważył, że im bardziej zanurza swoje ciało w wodzie, tym więcej wody wylewa się wanny. Kiedy zrozumiał znaczenie tej obserwacji wyskoczył z wanny i nago, ociekający wodą pobiegł do domu krzycząc "Heureka!" (błędnie "eureka". 
Carl Gauss.
W dniu 10 lipca 1796 roku Carl Friedrich Gauss zapisał w swoim dziennika "ΕΥΡΗΚΑ! num = Δ + Δ + Δ", czyli każda liczba może być przedstawiona jako suma trzech liczb trójkątnych. Twierdzenie Eureka jest szczególnym przypadkiem twierdzenia Fermata o liczbach wielokątnych. 

</doc>
<doc id="1375256" url="https://pl.wikipedia.org/wiki?curid=1375256" title="Miskant olbrzymi">
Miskant olbrzymi

Miskant olbrzymi ("Miscanthus giganteus") – gatunek rośliny pochodzenia mieszańcowego z rodziny wiechlinowatych. Mieszaniec miskantu chińskiego ("M. sinensis") i miskantu cukrowego ("M. sacchariflorus").
Morfologia.
Trawa kępowa osiągająca wysokość 2–3,5 m (maksymalnie nawet do 4 m). Średnica pędów waha się od 1 do 3 cm.
Zastosowanie.
Mało wymagająca roślina energetyczna, wykorzystywana do produkcji biopaliw. Nadaje się do bezpośredniego spalenia bądź przerobienia na pelet czy brykiet. Uprawa udaje się dobrze nawet na glebach klasy V i VI pod warunkiem dostatecznego uwilgotnienia w pierwszym roku uprawy. Dobrze znosi zakwaszenie podłoża, rośnie na glebach o pH od 4,5 do 8 (pH optymalne w ok. 6). Wykazuje bardzo wysoką efektywność wykorzystania promieniowania słonecznego oraz dostępnej wody, dzięki czemu z jego uprawy uzyskuje się duży plon biomasy – jego produktywność wynosi 10–30 t/ha s.m. (przy czym plonowanie na poziomie ok. 20–30 t/ha s.m uzyskuje się dopiero po trzecim roku uprawy).

</doc>
<doc id="1375257" url="https://pl.wikipedia.org/wiki?curid=1375257" title="Bitwa pod Nową Wsią (kwiecień 1863)">
Bitwa pod Nową Wsią (kwiecień 1863)

Bitwa pod Nową Wsią – bitwa stoczona 26 kwietnia 1863 roku podczas powstania styczniowego.
Oddział Younga de Blankenheim wkroczył na teren Królestwa Kongresowego z obszaru Królestwa Prus. Następnie w lasach kazimierzowskich połączył się z siłami Sokolnickiego i Oborskiego. Łącznie wojska polskie osiągnęły liczebność około 1000 żołnierzy. Nad połączonym wojskiem polskim dowództwo objął A. Seyfried (czyt. sajfrid).
Przeciwko wojskom polskim ruszył Nielidow, którego oddział liczył około 700 żołnierzy. Znajdujący się w Nowej Wsi Rosjanie zaatakowani zostali przez oddział Younga. Po zażartej walce Rosjanie zostali wyparci i zmuszeni do przekroczenia granicy z Prusami.

</doc>
<doc id="1375263" url="https://pl.wikipedia.org/wiki?curid=1375263" title="Kölliken">
Kölliken

Kölliken (gsw. "Kölike") – gmina (niem. "Einwohnergemeinde") w Szwajcarii, w kantonie Argowia, w okręgu Zofingen. Liczy 4 559 mieszkańców (31 grudnia 2020). Leży nad rzeką Uerke. Przez gminę przebiega droga główna nr 1.

</doc>
<doc id="1375274" url="https://pl.wikipedia.org/wiki?curid=1375274" title="VIVA World Cup 2008 (mężczyźni)">
VIVA World Cup 2008 (mężczyźni)

VIVA World Cup 2008 – drugie w historii rozgrywki o puchar Nelsona Mandeli. Turniej został zorganizowany przez zwycięzcę pierwszej edycji turnieju – Laponię.
W turnieju wystartowało siedem drużyn w tym po raz pierwszy dwie drużyny kobiece, które rozegrały osobny turniej.
Uczestnicy.
Poza wymienionymi drużynami, 7 innych zastanawiało się nad udziałem w turnieju. Drużynami tymi były:

</doc>
<doc id="1375275" url="https://pl.wikipedia.org/wiki?curid=1375275" title="Noel Buxton">
Noel Buxton

Noel Edward Noel-Buxton, 1. baron Noel-Buxton (ur. 9 stycznia 1869, zm. 12 września 1948) – brytyjski polityk, członek Partii Liberalnej i Partii Pracy, minister w rządach Ramsaya MacDonalda.
Urodził się jako "Noel Edward Buxton". Był drugim synem sir Thomasa Buxtona, 3. baroneta. Wykształcenie odebrał w Harrow College oraz w Trinity College na Uniwersytecie Cambridge. W 1914 r. poślubił Lucy Edith Pelham Burn, z którą miał sześcioro dzieci.
W 1896 r. został adiutantem swojego ojca, który został gubernatorem Australii Południowej. W kolejnych latach był członkiem Whitechapel Board of Guardians, Central Unemployment Body oraz Home Office Departmental Committee on Lead Poisoning. W latach 1914–1915 posłował wraz z bratem, Charlesem, do Bułgarii.
Pierwszą, nieudaną, próbę dostania się do Izby Gmin startując w okręgu Ipswich. W 1905 r. został wybrany w wyborach uzupełniających w okręgu Whitby, ale przegrał wybory powszechne w 1906 r. W latach 1910–1918 był liberalnym deputowanym z okręgu North Norfolk. W latach 1922–1930 ponownie reprezentował ten okręg, tym razem z ramienia Partii Pracy.
W 1924 r. oraz w latach 1929–1930 był ministrem rolnictwa i rybołówstwa. Od 1924 r. był członkiem Tajnej Rady. W 1930 r. otrzymał tytuł 1. barona Noel-Buxton i zasiadł w Izbie Lordów. Wówczas zmienił też nazwisko na "Noel-Buxton". Zmarł w 1948 r. Tytuł parowski odziedziczył jego syn, Rufus Alexander.

</doc>
<doc id="1375277" url="https://pl.wikipedia.org/wiki?curid=1375277" title="Baron Noel-Buxton">
Baron Noel-Buxton

Baronowie Noel-Buxton 1. kreacji (parostwo Zjednoczonego Królestwa)

</doc>
<doc id="1375279" url="https://pl.wikipedia.org/wiki?curid=1375279" title="Mem de Sá">
Mem de Sá

Mem de Sá (ur. ok. 1500, zm. 1572) - portugalski gubernator generalny Brazylii w latach 1557 - 1572.
Objęcie gubernatorstwa po Duarte da Costa, przez Mem de Sá zbiegło się z kilkoma powstaniami Indian, z chaosem panującym w Brazylii spowodowanym kłótniami jezuitów z bandeirantami, i władz kościelnych z kolonialnymi oraz z powstającymi osiedli francuskich, angielskich i flamandzkich które zbroiły Indian. Mem de Sá pierwszą rzeczą jaką zrobił to powołał na swojego doradcę prowincjała jezuitów Manuela Nobregę a następnie postanowił stłumić indiańskie powstania. Do kapitanii Espirito Santo wysłał swojego syna Fernão de Sá i dwustu żołnierzy, gdzie miał uwolnić oblężonych Portugalczyków. Zadanie zostało wykonane ale w trakcie bitwy zginął syn Mem de Sá. Gubernator udał się do kapitanii Ilheus by tam uwolnić oblężonych Portugalczyków a następnie stoczył bitwę pod Ilheus, pokonując miejscowych Indian. By bronić kapitanii stoczył jeszcze kilkudniową morską bitwę zwaną "bitwą pływaków", z flotą Indiańską złożoną z setek kanoe.
Mem de Sá nakazał odbudować i ufortyfikować miasta, wybudować statki, uruchomić młyny. Po zaprowadzeniu spokoju w prowincjach, po uzyskaniu posiłków, Mem de Sá wyruszył na ekspedycję zbrojną do France Antartique dowodzoną przez Duranta Villegaignona a leżącą nad zatoką Guanabara. W tym samym czasie jezuici przyciągnęli na swoją stronę Araribojnę - wodza kilku plemion Tupi, którzy wystąpili przeciwko francuzom. 15 marca 1560 roku po trzech dniach sprzymierzeńcy zdobyli fort Coligna. Mieszkańcy fortu uciekli do dżungli, gdzie zorganizowali wraz z kilkoma plemionami opór i uderzyli na sąsiednie kapitanie Espiritu Santo i São Vincente. Następnie odbudowali straconą wcześniej Colignę i napadali na nadbrzeżne miasta portugalskie. Portugalczycy otrzymali posiłki ze stolicy. Kuzyn gubernatora Estevão de Sá wraz flotą okrążył siły francuskie, wybudował fort São Sebastião a następnie São Sebastião de Rio de Janeiro. W 1567 roku Mem de Sá przybył do fortu z kolejnymi posiłkami i wspólnie zaatakowali siły francuskie. Po trzech dniach siły portugalskie zwyciężyły. W walce zginął kuzyn gubernatora. W 1572 roku zmarł Mem de Sá

</doc>
<doc id="1375282" url="https://pl.wikipedia.org/wiki?curid=1375282" title="Komunistyczna Partia Białorusi (1918)">
Komunistyczna Partia Białorusi (1918)

Komunistyczna Partia Białorusi, do 1952 "Komunistyczna Partia (bolszewików) Białorusi" – komunistyczna partia istniejąca na Białorusi, która wyłoniła się w grudniu 1918 z RKP(b).
Geneza.
KP(b)B powstała 30 grudnia 1918 na VI Konferencji Północno-Zachodniego Obwodu RKP(b), która przekształciła się w I Zjazd Komunistycznej Partii (bolszewików) Białorusi. Zjazd tego samego dnia ogłosił powstania Białoruskiej Socjalistycznej Republiki Radzieckiej. Po likwidacji partii socjalistów-rewolucjonistów, socjaldemokratów, socjalistów-federalistów i żydowskiego Bundu w 1924 sprawowała monopartyjną władzę do 1991.

</doc>
<doc id="1375286" url="https://pl.wikipedia.org/wiki?curid=1375286" title="Okręg wyborczy North Norfolk">
Okręg wyborczy North Norfolk

Okręg wyborczy North Norfolk powstał w 1868 r. i wysyłał do brytyjskiej Izby Gmin dwóch deputowanych. W 1885 r. liczbę mandatów przypadających na okręg zmniejszono do jednego. Okręg obejmuje północną część hrabstwa Norfolk.

</doc>
<doc id="1375291" url="https://pl.wikipedia.org/wiki?curid=1375291" title="Okręg wyborczy Whitby">
Okręg wyborczy Whitby

Okręg wyborczy Whitby powstał w 1832 r. i wysyłał do brytyjskiej Izby Gmin jednego deputowanego. Okręg obejmował miasto Whitby w północnym Yorkshire. Został zlikwidowany w 1918 r.

</doc>
<doc id="1375293" url="https://pl.wikipedia.org/wiki?curid=1375293" title="Pierre Bayard">
Pierre Bayard



</doc>
<doc id="1375295" url="https://pl.wikipedia.org/wiki?curid=1375295" title="Darna Zaroori Hai">
Darna Zaroori Hai

Darna Zaroori Hai (hindi: डरना ज़रूरी है, ै, urdu: ڈرنا ضروری ہے) – indyjski horror, w którym stara dama opowiada piątce dzieci kilka budzących strach historii.
Historia 1.
Grają: Manoj Pahwa. Reżyser: Sajid Khan.
Historia 2.
Grają: Amitabh Bachchan i Riteish Deshmukh. Reżyser: Ram Gopal Varma.
Historia 3.
Grają: Arjun Rampal, Bipasha Basu i Makrand Deshpande. Reżyser: Prawal Raman.
Historia 4.
Grają: Sunil Shetty, Sonali Kulkarni i Rajpal Yadav. Reżyser: Vivek Shah.
Historia 5.
Grają: Anil Kapoor i Mallika Sherawat. Reżyser: Jijy Philip.
Historia 6.
Grają: Randeep Hooda, Zakir Hussain i Rasika Joshi. Reżyser: J.D Chakravarthy.
Historia 7.
Stara dama i pięcioro dzieci. Reżyser: Manish Gupta.

</doc>
<doc id="1375296" url="https://pl.wikipedia.org/wiki?curid=1375296" title="Abdullah Al-Waked">
Abdullah Al-Waked

Abdullah Al-Waked Al-Shahrani (arab. عبد الله الواكد الشهراني; ur. 29 września 1975 roku) – saudyjski piłkarz występujący na pozycji pomocnika. Obecnie gra w An-Nassr.
Kariera klubowa.
Abdullah Al-Waked Al-Shahrani zawodową karierę rozpoczynał w 1998 roku w Asz-Szabab Rijad. W debiutanckim sezonie zajął z nim czwarte miejsce w saudyjskiej ekstraklasie. Jego największym osiągnięciem było uplasowanie się w ligowej tabeli na najniższym stopniu podium w sezonie 1999/00. Latem 2002 roku Al-Waked został wypożyczony do Al-Ahli Dżudda. W kolejnych rozgrywkach saudyjski piłkarz podpisał kontrakt z Ittihad FC, z którym w 2004 roku sięgnął po mistrzostwo kraju . Barwy tego klubu Al-Waked reprezentował łącznie przez cztery sezony. W letnim okienku transferowym w 2007 roku przeniósł się do An-Nassr.
Kariera reprezentacyjna.
W 2002 roku Nasser Al-Johar powołał Al-Wakeda do 23-osobowej kadry reprezentacji Arabii Saudyjskiej na Mistrzostwa Świata. Na boiskach Korei Południowej i Japonii Saudyjczycy nie zdobyli ani jednego punktu i odpadli już w rundzie grupowej. Na turnieju tym Al-Waked wystąpił w dwóch spotkaniach - rozegrał pełne 90 minut w pojedynkach przeciwko Niemcom (0:8) oraz Kamerunowi (0:1). Spotkanie z Irlandią (0:3) Al-Waked przesiedział na ławce rezerwowych. Dla drużyny narodowej zaliczył łącznie 47 występów i zdobył cztery bramki.

</doc>
<doc id="1375297" url="https://pl.wikipedia.org/wiki?curid=1375297" title="Abdullah Al Waked">
Abdullah Al Waked



</doc>
<doc id="1375300" url="https://pl.wikipedia.org/wiki?curid=1375300" title="Juan Manuel Pena">
Juan Manuel Pena



</doc>
<doc id="1375303" url="https://pl.wikipedia.org/wiki?curid=1375303" title="Gallus gallus">
Gallus gallus



</doc>
<doc id="1375305" url="https://pl.wikipedia.org/wiki?curid=1375305" title="Wyrbel">
Wyrbel

 
Wyrbel – jezioro w woj. warmińsko-mazurskim, w pow. kętrzyńskim, w gminie Reszel, leżące na terenie Pojezierza Mrągowskiego. Otoczone lasem wodochronnym oraz nielicznymi gospodarstwami domowymi.
Ostoja dla wielu gatunków ptactwa wodnego i punkt wędkarski. Zanieczyszczenie akwenu ściekami bytowymi i gospodarczymi uległo zmniejszeniu po skanalizowaniu wsi.
Między jeziorem Wyrbel a jeziorem Dejnowa położone jest sanktuarium maryjne w Świętej Lipce.
Dane morfometryczne.
Powierzchnia zwierciadła wody według różnych źródeł wynosi od 6,0 ha do 11,0 ha.
Średnia głębokość jeziora wynosi 1,8 m, natomiast głębokość maksymalna 4,4 m.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Wyrbel". W różnych publikacjach i na mapach topograficznych jezioro to występuje pod nazwą "Wirbel" lub "Wyrbel".

</doc>
<doc id="1375306" url="https://pl.wikipedia.org/wiki?curid=1375306" title="Bankiwa">
Bankiwa



</doc>
<doc id="1375311" url="https://pl.wikipedia.org/wiki?curid=1375311" title="Skua">
Skua



</doc>
<doc id="1375313" url="https://pl.wikipedia.org/wiki?curid=1375313" title="Catharacta skua">
Catharacta skua



</doc>
<doc id="1375316" url="https://pl.wikipedia.org/wiki?curid=1375316" title="Alan Keyes">
Alan Keyes

Alan Keyes (ur. 7 sierpnia 1950 w Nowym Jorku) - amerykański aktywista katolicki, dyplomata i polityk, były członek Partii Republikańskiej, od 2008 roku bezpartyjny. Z wykształcenia filozof. Za prezydentury Reagana był asystentem sekretarza stanu ds. organizacji międzynarodowych. W 1996, 2000 i 2008 ubiegał się bez skutku o prezydencką nominację Republikanów.

</doc>
<doc id="1375330" url="https://pl.wikipedia.org/wiki?curid=1375330" title="Disneymania 3">
Disneymania 3

DisneyMania 3 – trzeci z serii płyt DisneyMania. Płyta została wydana 15 lutego 2005 roku, a niedługo po wydaniu osiągnęła status złotej.

</doc>
<doc id="1375331" url="https://pl.wikipedia.org/wiki?curid=1375331" title="Les Précieuses ridicules">
Les Précieuses ridicules



</doc>
<doc id="1375333" url="https://pl.wikipedia.org/wiki?curid=1375333" title="Urny kanopskie">
Urny kanopskie



</doc>
<doc id="1375334" url="https://pl.wikipedia.org/wiki?curid=1375334" title="Wazy kanopskie">
Wazy kanopskie



</doc>
<doc id="1375335" url="https://pl.wikipedia.org/wiki?curid=1375335" title="Uchatka południowoamerykańska">
Uchatka południowoamerykańska



</doc>
<doc id="1375337" url="https://pl.wikipedia.org/wiki?curid=1375337" title="Kościół Chrześcijańskiej Nauki">
Kościół Chrześcijańskiej Nauki



</doc>
<doc id="1375340" url="https://pl.wikipedia.org/wiki?curid=1375340" title="Al Hasan Al-Yami">
Al Hasan Al-Yami

Al Hasan Al-Yami (arab. الحسن اليامي; ur. 21 sierpnia 1972 roku) – saudyjski piłkarz występujący na pozycji napastnika. Obecnie gra w zespole Najran.
Kariera klubowa.
Al Hasan Al-Yami zawodową karierę rozpoczynał w 1999 roku w Ittihad FC. W debiutanckim sezonie sięgnął z nim po mistrzostwo kraju. W rozgrywkach saudyjskiej ekstraklasy Al-Yami zwyciężał także w latach 2001 oraz 2003. Razem z drużyną Ittihad FC Al-Yami odnosił także wiele innych sukcesów. W 2002 roku Saudyjczyk wraz z drużyną zwyciężył w rozgrywkach Crown Prince Cup, w 2000 roku triumfował też w turnieju Gulf Club Champions Cup i sięgnął po Arabską Ligę Mistrzów. W 2005 roku Al-Yami zdecydował się zmienić klub i podpisał kontrakt z drugoligowym klubem Najran.
Kariera reprezentacyjna.
W 2002 roku Nasser Al-Johar powołał Al-Yamiego do 23-osobowej kadry reprezentacji Arabii Saudyjskiej na Mistrzostwa Świata. Na boiskach Korei Południowej i Japonii Saudyjczycy nie zdobyli ani jednego punktu i odpadli już w rundzie grupowej. Na turnieju tym Al-Yami wystąpił we wszystkich trzech spotkaniach. W pojedynku przeciwko Niemcom (0:8) w 77 minucie został zmieniony przez Abdullaha Jumaana Al-Dosariego, w meczu z Kamerunem (0:1) w 35 minucie zastąpił Obeida Al-Dosariego, a w spotkaniu przeciwko Irlandii (0:3) rozegrał pełne 90 minut. Dla drużyny narodowej Al-Yami zaliczył łącznie 21 występów i zdobył pięć bramek.

</doc>
<doc id="1375341" url="https://pl.wikipedia.org/wiki?curid=1375341" title="Al Hasan Al Yami">
Al Hasan Al Yami



</doc>
<doc id="1375343" url="https://pl.wikipedia.org/wiki?curid=1375343" title="Jan Batke">
Jan Batke

Jan Batke (ur. 26 grudnia 1842 w Jeglii, zm. 16 listopada 1917 w Gdańsku) – ksiądz katolicki, działacz społeczny i narodowy. 
Życiorys.
Urodził się 26 grudnia 1842 roku w Jeglii (powiat działdowski, ówczesny powiat lubawski) w rodzinie Karola (miejscowego nauczyciela) i Barbary z Kramerów. Początkowo kształcił się w gimnazjum w Chojnicach, następnie w Chełmnie. W roku 1863 złożył egzamin dojrzałości. Po maturze rozpoczął studia w Seminarium Duchownym w Pelplinie, gdzie 14 kwietnia 1867 roku przyjął święcenia kapłańskie. Pracował jako wikariusz w Brusach (1867–1868), Lubieniu i Chełmnie (1869–1881), gdzie był katechetą gimnazjalnym. Opiekował się polską młodzieżą należącą do tajnego związku Filomatów. 19 kwietnia 1881 roku został proboszczem w Radomnie. W tym samym roku wznowił działalność organizacji kościelnych i społecznych (Bractwo Trzeźwości, w roku 1882 założył Bractwo Serca Jezusowego). Tym samym przyczynił się do religijnego i narodowego odrodzenia parafian. U władz pruskich zabiegał o zgodę na wybudowanie nowego kościoła w Radomnie. Organizował zbiórkę na fundusz budowlany, a część cegły potrzebnej do budowy kupił na publicznej licytacji ze spalonego klasztoru reformatów w Łąkach Bratiańskich. Starania zakończyły się po kilkunastu latach sukcesem. Nowy kościół w stylu neogotyckim został wybudowany w Radomnie w latach 1903–1906 wraz z budynkiem dla organisty oraz przytułkiem dla ubogich. 
Działalność duszpasterską ksiądz Jan Batke łączył z działaniami niepodległościowymi. Zachęcał do umiłowania ziemi ojczystej i języka polskiego. W roku 1892 przez sąd w Lubawie został skazany za nauczanie w języku ojczystym. Ksiądz Jan Batke należał do najaktywniejszych działaczy społecznych i narodowych. W roku 1906–7 był inicjatorem strajku szkolnego, a za odczytanie z ambony zbiorowej odezwy, wzywającej do przywrócenia w szkołach religii w języku polskim, wyrokiem sądu w Lubawie został skazany na 500 marek grzywny lub miesiąc więzienia. Karę więzienia odbył w Elblągu. 
Na Ziemi Lubawskiej był także znanym działaczem gospodarczym i kulturalnym. Był współzałożycielem powstałego w roku 1893 Banku Ludowego w Nowym Mieście Lubawskim. W latach 1893–1916 pełnił funkcję dyrektora banku. W latach 1915–1917 pracował w Radzie Nadzorczej Spółdzielni Rolniczo-Handlowej „Rolnik”. Stał na czele Towarzystwa Rolniczo-Przemysłowego w Nowym Mieście Lubawskim. Prowadził bibliotekę Towarzystwa Czytelni Ludowych w Radomnie.
Zmarł 16 listopada 1917 roku w domu chorych Najświętszej Marii Panny w Gdańsku. Pochowany został przy kościele w Radomnie.

</doc>
<doc id="1375345" url="https://pl.wikipedia.org/wiki?curid=1375345" title="Blanca Portillo">
Blanca Portillo

Blanca Portillo (ur. 15 czerwca 1963 w Madrycie) − hiszpańska aktorka filmowa i teatralna, znana głównie z ról w filmach Pedro Almodóvara.

</doc>
<doc id="1375347" url="https://pl.wikipedia.org/wiki?curid=1375347" title="Brama Dawida">
Brama Dawida

Brama Dawida, również Brama Syjońska (, "Sza’ar Cijjon"; , "Bab Harat al-Jahud") – jedna z ośmiu bram Starego Miasta Jerozolimy. Wchodzi się przez nią do Dzielnicy Ormiańskiej i Dzielnicy Żydowskiej.
Bierze swą nazwę od imienia biblijnego króla Dawida, którego domniemany grób tradycja żydowska i muzułmańska, a wcześniej chrześcijańska widzieć chciała w cenotafie ustawionym w synagodze pod salą górną Wieczernika.
Historia.
Brama została wybudowana w 1540 przez Sulejmana Wspaniałego. W średniowieczu nazywana była Bramą Dzielnicy Żydowskiej.
Podczas Wojny o Niepodległość w 1948 żydowskie oddziały Palmach usiłowały przebić się przez Bramę Dawida do Dzielnicy Żydowskiej na Starym Mieście. Po zwycięstwie Jordańczyków, Brama Dawida była zamknięta dla Żydów do 1967, kiedy to po Wojnie Sześciodniowej Izraelczycy zdobyli miasto.
Przez bramę wchodzi się na teren dzielnicy żydowskiej. Po zewnętrznej stronie bramy znajdują się: Wieczernik, niedokończony kościół ormiański Najświętszego Zbawiciela z pozostałościami Domu Kajfasza, klasztor franciszkański Ad Cœnaculum, benedyktyńskie niemieckojęzyczne Opactwo Zaśnięcia Najświętszej Maryi Panny oraz szereg cmentarzy chrześcijańskich.

</doc>
<doc id="1375351" url="https://pl.wikipedia.org/wiki?curid=1375351" title="Halofilny szuwar z sitowcem nadmorskim">
Halofilny szuwar z sitowcem nadmorskim

Szuwar sitowca nadmorskiego i oczeretu Tabernemontana, zespół sitowca nadmorskiego i oczeretu Tabernemontana, (sub)halofilny szuwar z sitowcem nadmorskim ("Scirpetum maritimi") – syntakson w randze zespołu budowany przez słonawowodne makrofity: sitowiec nadmorski i oczeret Tabernemontana, przy czym gatunki te występują razem lub zamiennie. Należy do klasy zespołów szuwarowych "Phragmitetea" jako jedyne zbiorowisko grupy szuwarów halofilnych.
Charakterystyka.
Szuwar zajmujący stosunkowo płytkie (rzadko powyżej 0,5 m głębokości) słonawe wody stojące strefy litoralnej jezior, wysięków wody morskiej i płytkich zatok morskich. Czasem sąsiaduje z głębiej położonymi szuwarami pałkowymi lub trzcinowymi z jednej strony i szuwarami ze związku "Magnocaricion" lub halofilnymi łąkami z drugiej. Wymaga wód lekko zasadowych. Podłoże mineralne (piasek) lub lekko zamulone. Gatunki dominujące, zwłaszcza oczeret Tabernemontana, nie wymagają bezwzględnie słonych siedlisk, w związku z czym ich jednogatunkowe płaty na śródlądowych słodkowodnych stanowiskach nie są uznawane za zbiorowisko "Scirpetum maritimi". Oprócz gatunków szuwarowych występują także halofity. W sukcesji ekologicznej wypierane jest przez turzycowiska, a przy wysładzaniu także trzcinowiska.
Zagrożenia i ochrona.
Słonolubny podzespół – "Scirpetum maritimi puccinellietosum" na potrzeby inwentaryzacji obszarów Natura 2000 oznaczony jako podtyp siedliska przyrodniczego nr 1340 (śródlądowe słone łąki, pastwiska i szuwary) – podtyp 1340-3 (halofilny szuwar z sitowcem nadmorskim).

</doc>
<doc id="1375353" url="https://pl.wikipedia.org/wiki?curid=1375353" title="Szuwar sitowca nadmorskiego i oczeretu Tabernemontana">
Szuwar sitowca nadmorskiego i oczeretu Tabernemontana



</doc>
<doc id="1375355" url="https://pl.wikipedia.org/wiki?curid=1375355" title="DisneyRemixMania">
DisneyRemixMania

DisneyRemixMania jest pierwszym albumem zawierającym remixy piosenek, które wcześniej znalazły się na serii płyt DisneyMania. Zawiera 14 piosenek które zostały zremixowane na taneczne utwory. Dodatkowo, jest jeszcze piętnasta piosenka, "DisneyRemixMania Mega Mix", która zawiera trzy utwory z płyty DisneyMania 3 zmixowane przez DJ'a Skribble. Album nie zajął wyskoich pozycji na listach przebojów i był pierwszym z serii DisneyMania, który nie osiągnął tytułu złotej płyty.

</doc>
<doc id="1375356" url="https://pl.wikipedia.org/wiki?curid=1375356" title="Zespół sitowca nadmorskiego i oczeretu Tabernemontana">
Zespół sitowca nadmorskiego i oczeretu Tabernemontana



</doc>
<doc id="1375361" url="https://pl.wikipedia.org/wiki?curid=1375361" title="Zespół oczeretu Tabernemontana i sitowca nadmorskiego">
Zespół oczeretu Tabernemontana i sitowca nadmorskiego



</doc>
<doc id="1375362" url="https://pl.wikipedia.org/wiki?curid=1375362" title="Sarni Stok (centrum handlowe)">
Sarni Stok (centrum handlowe)

Sarni Stok – trzecie co do wielkości centrum handlowe w Bielsku-Białej, położone przy ul. Sarni Stok, w pobliżu ul. Warszawskiej – drogi wylotowej w kierunku Katowic i Cieszyna oraz osiedla mieszkaniowego o tej samej nazwie.
Sarni Stok otwarto 21 listopada 2001 r. Był on pierwszym centrum handlowym w mieście. Obecnie powierzchnia galerii wynosi ok. 35 000 m², z czego większa część zajęta jest przez największych najemców: hipermarket Carrefour, MediaMarkt, Jula, TK MAxx, Deichmann, Empik, New Yorker, Reserved. Resztę zajmuje pasaż handlowy ze sklepami z odzieżą męską, damską i dziecięcą, punktami usługowymi oraz gastronomicznymi. W Sarnim Stoku znajdują się również: mBank oraz Info Sarni Stok, gdzie można nabyć karty podarunkowe czy zasięgnąć informacji o sklepie. Przed centrum znajduje się dwupoziomowy parking (częściowo strzeżony) mieszczący 1350 samochodów.
W Sarnim Stoku organizowane są również różnorodne imprezy, akcje promocyjne i charytatywne itp. Według danych właściciela, co roku Sarni Stok odwiedza ok. 3,5 mln klientów.
Właścicielem Sarniego Stoku od roku 2015 jest Union Investment Institutional Property GMBH (spółka z ograniczoną odpowiedzialnością), natomiast zarządcą nieruchomości – firma Multi.

</doc>
<doc id="1375366" url="https://pl.wikipedia.org/wiki?curid=1375366" title="Karp dziki">
Karp dziki



</doc>
<doc id="1375368" url="https://pl.wikipedia.org/wiki?curid=1375368" title="Objaw Smrekera">
Objaw Smrekera

Objaw Smrekera – wyczuwalne pod palcem opartym na błonie śluzowej wyrostka zębodołowego ruchy szczytu korzenia opukiwanego zęba. Zjawisko to jest objawem chorób ozębnej, w wyniku których zewnętrzna blaszka wyrostka zębodołowego uległa zniszczeniu przez toczący się proces zapalny. 

</doc>
<doc id="1375369" url="https://pl.wikipedia.org/wiki?curid=1375369" title="Chrząstowo (gmina)">
Chrząstowo (gmina)

Chrząstowo – dawna gmina wiejska istniejąca w latach 1973–1976 w woj. koszalińskim i woj. słupskim (dzisiejsze woj. pomorskie). Nazwa gminy pochodziła od wsi Chrząstowo, lecz siedzibą władz gminy był Człuchów.
Gmina Chrząstowo została utworzona 1 stycznia 1973 w powiecie człuchowskim w woj. koszalińskim. 1 czerwca 1975 gmina weszła w skład nowo utworzonego woj. słupskiego.
1 lipca 1976 gmina została zniesiona przez połączenie z dotychczasową "gminą Człuchów" w nową gminę Człuchów.

</doc>
<doc id="1375372" url="https://pl.wikipedia.org/wiki?curid=1375372" title="Kiti Manver">
Kiti Manver

María Isabel Mantencón Vernalte, Kiti Manver (ur. 11 maja 1953 w Antequerze) – hiszpańska aktorka filmowa. Współpracowała m.in. z takimi reżyserami jak Pedro Almodóvar, Manuel Gómez Pereira, Gerardo Vera, José Luis García Sánchez, Álvaro Fernández Armero czy Álex de la Iglesia.

</doc>
<doc id="1375373" url="https://pl.wikipedia.org/wiki?curid=1375373" title="Mohammed Al-Khojali">
Mohammed Al-Khojali

Mohammed Al-Khojali (arab. محمد الخوجلي; ur. 15 stycznia 1973 roku) – saudyjski piłkarz występujący na pozycji bramkarza. Obecnie gra w Al-Ra'ed Beraida.
Kariera klubowa.
Mohammed Babkr Al-Khojali zawodową karierę rozpoczynał w 1999 roku w An-Nassr. W debiutanckim sezonie zajął z nim 4. miejsce w saudyjskiej ekstraklasie. W klubie tym Al-Khojali spędził 8 sezonów. W ich trakcie nie osiągał żadnych sukcesów, a jego największym osiągnięciem było wywalczenie 3. miejsca w ligowej tabeli w latach 2001, 2002 oraz 2003. Latem 2004 roku nowym zawodnikiem drużyny został Mohammad Sharifi, z którym przyszło rywalizować Al-Khojaliemu o miejsce w podstawowej jedenastce.
Po zakończeniu sezonu 2006/2007 Al-Khojali został wypożyczony do drugoligowego Sudoos Rijad. Grał tam przez rok, po czym powrócił do An-Nassr i spędził w nim 9. w karierze sezon. W 2009 roku postanowił zmienić klub i podpisał kontrakt z Al-Ra'ed Beraida.
Kariera reprezentacyjna.
W reprezentacji Arabii Saudyjskiej Al-Khojali zadebiutował w 2001 roku. Rok później Nasser Al-Johar powołał go do 23-osobowej kadry na Mistrzostwa Świata 2002. Na boiskach Korei Południowej i Japonii Saudyjczycy nie zdobyli ani jednego punktu i odpadli w rundzie grupowej. Na mistrzostwach pierwszym bramkarzem saudyjskiej drużyny był Mohammed Al-Deayea, który bronił we wszystkich 3 spotkaniach. Dla drużyny narodowej Al-Khojali zaliczył łącznie 13 występów.

</doc>
<doc id="1375375" url="https://pl.wikipedia.org/wiki?curid=1375375" title="Revolution Renaissance">
Revolution Renaissance

Revolution Renaissance – wielonarodowy zespół heavy metalowy założony przez gitarzystę Timo Tolkkiego po rozpadzie zespołu Stratovarius w 2008 roku. |Tolkki, założyciel Stratovariusa postanowił rozwiązać zespół z powodu problemów z wokalistą Timo Kotipelto i perkusistą Jörgiem Michaelem. Założył Revolution Renaissance, aby odtworzyć ducha albumu "Visions" Stratovariusa. W nagraniu albumu "New Era" wzięli udział następujący muzycy: wokaliści Michael Kiske (Helloween, Ill Prophecy, Place Vendome, Supared), Tobias Sammet (Edguy, Avantasia) i Pasi Rantanen (Thunderstone), basista Pasi Heikkilä (45 Degree Women), klawiszowiec Joonas Puolakka oraz perkusista Mirka Rantanen (Thunderstone). 24 lipca 2011 Timo Tolkki ogłosił rozwiązanie zespołu.
Albumy.
W nawiasach podano nazwiska wokalistów.

</doc>
<doc id="1375376" url="https://pl.wikipedia.org/wiki?curid=1375376" title="Mohammed Al Khojali">
Mohammed Al Khojali



</doc>
<doc id="1375379" url="https://pl.wikipedia.org/wiki?curid=1375379" title="Mała Vilma">
Mała Vilma

Mała Vilma. Ostatni dziennik () – węgierski film w reżyserii Márty Mészáros z 2000 roku. Film nakręcono w Kirgistanie od lipca do sierpnia 1999.
Obsada.
Jan Kanty Pawluśkiewicz otrzymał nominację do Polskiej Nagrody Filmowej w kategorii najlepsza muzyka za 2001.

</doc>
<doc id="1375380" url="https://pl.wikipedia.org/wiki?curid=1375380" title="Brama Gnojna">
Brama Gnojna

Brama Gnojna, również Brama Maurów (hebr.: שער האשפות, "Sza'ar ha-Aszpot"; arab.: "Bab al-Maghariba") – jedna z ośmiu bram Starego Miasta Jerozolimy. Wchodzi się przez nią do Dzielnicy Żydowskiej.
Nazywana też była Bramą Maghrebinów, przez nią bowiem można się było dostać do dzielnicy marokańskiej starego miasta (XVI w.). Nazwa bramy występuje w biblijnej Księdze Nehemiasza (Brama Śmietników w tłum. Biblii Tysiąclecia, por. Ne 2,13).
Historia.
Brama została wybudowana w 1540 przez Sulejmana Wspaniałego na miejscu starej, wcześniejszej bramy, przez którą pierwotnie wchodziło się bezpośrednio na Wzgórze Świątynne.
Podczas wojny o niepodległość w 1948 żydowskie oddziały Palmach usiłowały przebić się przez Bramę Gnojną do Dzielnicy Żydowskiej na Starym Mieście. Po zwycięstwie Jordańczyków, Brama Dawida była zamknięta dla Żydów do 1967, kiedy to po wojnie sześciodniowej Izraelczycy zdobyli miasto.
Pierwotnie była dużo mniejsza, jednak w 1952 Jordańczycy ją powiększyli. Po 1967 przeprowadzono prace renowacyjne, które nadzorował architekt Shlomo Aronson.
Religia.
Przez Bramę Gnojną wchodzą w obręb murów Starego Miasta ortodoksyjni Żydzi, udający się pod Ścianę Płaczu.
Turystyka.
Brama otwarta jest dla ruchu pieszego i kołowego. W pobliżu Bramy Gnojnej znajdują się pozostałości rzymskiej drogi. Zewnętrzna fasada bramy zwrócona jest ku południowi. Brama znajduje się na linii Doliny Tyropeon przecinającej starą Jerozolimę z północy ku południowi.
Przez bramę przejeżdża wiele autobusów, ponieważ w jej pobliżu znajduje się ważny przystanek autobusowy.

</doc>
<doc id="1375381" url="https://pl.wikipedia.org/wiki?curid=1375381" title="Pobłocie (gmina)">
Pobłocie (gmina)

Pobłocie – dawna gmina wiejska istniejąca w latach 1945–1954 i 1973–1976 w woj. gdańskim, szczecińskim, koszalińskim i słupskim (dzisiejsze woj. pomorskie). Siedzibą władz gminy było Pobłocie.
Gmina Pobłocie powstała po II wojnie światowej (1945) na terenie tzw. Ziem Odzyskanych (tzw. III okręg administracyjny – "Pomorze Zachodnie"). 25 września 1945 gmina – jako jednostka administracyjna powiatu słupskiego – została powierzona administracji wojewody gdańskiego, po czym z dniem 28 czerwca 1946 została przyłączona do woj. szczecińskiego. 6 lipca 1950 gmina wraz z całym powiatem słupskim weszła w skład nowo utworzonego woj. koszalińskiego.
Według stanu z 1 lipca 1952 gmina składała się z 13 gromad: Cecenowo, Dargoleza, Gorzyno, Gorzysław, Pobłocie, Podole Wielkie, Radosław, Rzuszcze, Stowięcino, Szczypkowice, Warblino, Wolinia i Wykosowo. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego woj. słupskiego. 1 lipca 1976 gmina została zniesiona przez połączenie z dotychczasową gminą Główczyce w nową gminę Główczyce.

</doc>
<doc id="1375385" url="https://pl.wikipedia.org/wiki?curid=1375385" title="Hah">
Hah



</doc>
<doc id="1375389" url="https://pl.wikipedia.org/wiki?curid=1375389" title="Bruskowo Wielkie (gmina)">
Bruskowo Wielkie (gmina)

Bruskowo Wielkie – dawna gmina wiejska istniejąca w latach 1945–1954 i 1973–1976 w woj. gdańskim, szczecińskim, koszalińskim i słupskim (dzisiejsze woj. pomorskie). Siedzibą władz gminy było Bruskowo Wielkie.
Gmina Bruskowo Wielkie powstała po II wojnie światowej (1945) na terenie tzw. Ziem Odzyskanych (tzw. III okręg administracyjny – "Pomorze Zachodnie"). 25 września 1945 gmina – jako jednostka administracyjna powiatu słupskiego – została powierzona administracji wojewody gdańskiego, po czym z dniem 28 czerwca 1946 została przyłączona do woj. szczecińskiego. 6 lipca 1950 gmina wraz z całym powiatem słupskim weszła w skład nowo utworzonego woj. koszalińskiego.
Według stanu z 1 lipca 1952 gmina składała się z 11 gromad: Bierkowo, Bruskowo Małe, Bruskowo Wielkie, Gać Leśna, Gałęzinowo, Krzemienica, Strzelinko, Swołowo, Sycewice, Świelubie i Włynkowo. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego woj. słupskiego. 1 lipca 1976 gmina została zniesiona, a jej tereny przyłączone do gmin Ustka, Słupsk i Postomino.

</doc>
<doc id="1375390" url="https://pl.wikipedia.org/wiki?curid=1375390" title="Pałeczka krztuśca">
Pałeczka krztuśca

Pałeczka krztuśca ("Bordetella pertussis") – mała tlenowa pałeczka Gram ujemna, będąca czynnikiem etiologicznym krztuśca.
Morfologia i profil biochemiczny.
Bakteria barwi się Gram-ujemnie, przy czym bieguny komórek wybarwiają się znacznie intensywniej (metachromazja). W organizmie wytwarza otoczkę. Nie wykazuje zdolności ruchu. 
"Bordetella pertussis" nie wytwarza mocznika, indolu ani H2S; nie rozkłada glukozy. Profil biochemiczny pozwala na różnicowanie w obrębie rodzaju. Pałeczka krztuśca wytwarza katalazę oraz ma zdolność do hemolizy krwi.
Czynniki zjadliwości.
Czynnikami zjadliwości bakterii są: adhezyny, LPS, czynnik zwiększający limfocytozę oraz toksyny (krztuściowa, tchawicza oraz podobna do cyklazy adenylowej). Uważa się, że zjadliwość poszczególnych szczepów bezpośrednio zależy od wytwarzania przez nie toksyn.
Diagnostyka.
We krwi obserwuje się leukocytozę z przewagą limfocytów.
Diagnostyka mikrobiologiczna opiera się na analizie próbek plwociny. Jej zebranie nie jest proste, ponieważ podczas pobierania materiału wymazówką występują silne napady kaszlu. Czasami stosowana jest alternatywna metoda polegająca na bezpośrednim nakaszlaniu płytki z odległości około 15 centymetrów.
Rozpoznanie opiera się na bezpośrednim badaniu metodą immunofluorescencyjną (około 90% czułość) oraz na założeniu hodowli.
Bakteria nie wzrasta na pożywkach zwykłych. Podłoża na których można obserwować wzrost to między innymi podłoże węglowe Charcoal agar oraz podłoże Bordeta-Gengou (zawierająca krew), przy czym wzrost na tej drugiej obserwowany jest szybciej. Z podłożem BG wydaje się być porównywalne oparte na dekstrynie syntetyczne podłoże CSM, choć nie wszystkie badania potwierdzają jego przewagę. 
Rozpoznanie powinno zostać potwierdzone przez zaobserwowanie reakcji ze specyficzną antytoksyną przeciwko pałeczce krztuśca.
Leczenie i profilaktyka.
Lekami z wyboru są makrolidy. Ważną rolę w profilaktyce odgrywają obowiązkowe szczepienia ochronne (szczepionka DTP).

</doc>
<doc id="1375391" url="https://pl.wikipedia.org/wiki?curid=1375391" title="Bordetella pertussis">
Bordetella pertussis



</doc>
<doc id="1375392" url="https://pl.wikipedia.org/wiki?curid=1375392" title="Duninowo (gmina)">
Duninowo (gmina)

Duninowo – dawna gmina wiejska istniejąca w latach 1945–1954 i 1973–1976 w woj. gdańskim, szczecińskim, koszalińskim i słupskim (dzisiejsze woj. pomorskie). Siedzibą władz gminy było Duninowo.
Gmina Duninowo powstała po II wojnie światowej (1945) na terenie tzw. Ziem Odzyskanych (tzw. III okręg administracyjny – "Pomorze Zachodnie"). 25 września 1945 gmina – jako jednostka administracyjna powiatu słupskiego – została powierzona administracji wojewody gdańskiego, po czym z dniem 28 czerwca 1946 została przyłączona do woj. szczecińskiego. 6 lipca 1950 gmina wraz z całym powiatem słupskim weszła w skład nowo utworzonego woj. koszalińskiego.
Według stanu z 1 lipca 1952 gmina składała się z 7 gromad: Duninowo, Lędowo, Możdżanowo, Pęplino, Starkowo, Wodnica i Zaleskie. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego woj. słupskiego. 1 lipca 1976 gmina została zniesiona, a jej obszar przyłączony do nowo utworzonej gminy Ustka.

</doc>
<doc id="1375393" url="https://pl.wikipedia.org/wiki?curid=1375393" title="Pałeczka kokluszu">
Pałeczka kokluszu



</doc>
<doc id="1375394" url="https://pl.wikipedia.org/wiki?curid=1375394" title="Zespół zmiany stref czasowych">
Zespół zmiany stref czasowych



</doc>
<doc id="1375396" url="https://pl.wikipedia.org/wiki?curid=1375396" title="Haemophilus pertussis">
Haemophilus pertussis



</doc>
<doc id="1375401" url="https://pl.wikipedia.org/wiki?curid=1375401" title="Powstanie rojalistów w Wandei w 1832">
Powstanie rojalistów w Wandei w 1832

Powstanie rojalistów w Wandei w 1832 – nieudane powstanie zbrojne zorganizowane przez rojalistów skupionych wokół księżnej Karoliny Ferdynandy de Berry w celu obalenia monarchii lipcowej.
Przyczyny.
Po swojej abdykacji w 1830 Karol X Burbon wyznaczył następcą tronu swojego wnuka, niepełnoletniego Henryka de Bordeaux, zaś regentką uczynił jego matkę, księżną de Berry (jej mąż zginął 13 lutego 1820 w zamachu). Księżna, zdecydowana rojalistka, była gotowa walczyć o przeprowadzenie woli Karola X, chociaż w międzyczasie we Francji zaprowadzony już został zupełnie nowy ustrój. Wierząc w wysokie poparcie dla monarchii Burbonów w niektórych prowincjach (które w czasie Wielkiej rewolucji francuskiej buntowały się przeciw rewolucyjnemu rządowi), po konsultacjach z marszałkiem Bourmontem i księciem des Cars zdecydowała się na próbę wzniecenia powstania zbrojnego, choć sam Karol X był sceptycznie nastawiony do tego pomysłu.
Przebieg.
Przygotowania.
W końcu roku 1831 księżna udała się do Prowansji i Wandei na rekonesans. Zdobyte w czasie kilkumiesięcznego nielegalnego pobytu we Francji informacje utwierdziły ją w przekonaniu o dużych szansach powodzenia powstania, jak i ściągnęły na nią uwagę policji Ludwika Filipa I, z czego niezupełnie zdawała sobie sprawę. Na krótko wróciła do Anglii, po czym wiosną 1832 ponownie wyjechała do Niemiec i dotarła do Francji przez księstwo Modeny. 24 kwietnia 1832 spotkała się z marszałkiem Bourmontem w miejscowości Viareggio i wspólnie z nim dotarła w łodzi w okolice Marsylii. Księżna liczyła na wybuch powstania rojalistycznego w tym mieście. Nadzieje te całkowicie zawiodły; arystokratka nie posłuchała jednak rady Bourmonta, który zalecał jej powrót, ale zdecydowała się na próbę przebicia się do Wandei. Dotarła tam 16 maja, a 23 maja spotkała się z nieliczną grupą zwolenników. 
Już od kwietnia poczynania księżnej były pod baczną obserwacją policji francuskiej. W tym samym miesiącu specjalnym wysłannikiem rządu w Wandei i Bretanii został generał Dermoncourt. Ze względu na zupełny brak ostrożności wśród rojalistów bez szczególnego wysiłku zorientował się on w zamiarach księżnej. W dodatku nawet wśród samych rojalistów nie było zgody co do dalszych działań. Z dwunastu sformowanych dywizji rojalistycznych aż siedem zakwestionowało pomysł organizacji insurekcji, powołując się na brak wyposażenia, niepowodzenia na południu i brak konkretnego planu działań. Księżna pozostała jednak głucha na te wątpliwości i zarządziła wybuch powstania na 24 maja, z Bourmontem jako wodzem naczelnym. Sam Bourmont nie był jednak przekonany o powodzeniu przedsięwzięcia i próbował odwieść de Berry od jej planów. Uzyskał jedynie przełożenie wybuchu na noc z 3 na 4 czerwca. 
Walki.
Dermoncourt, dobrze zorientowany w ogólnych założeniach rojalistów, lecz nie mogący wydobyć informacji o ich realnej sile, był przekonany o rychłym wybuchu wojny domowej. Rozdzielił zatem swoje oddziały tak, by unikać większych starć. Walki z rojalistami i nielicznymi wspierającymi ich chłopami przybrały zatem formę wyniszczającej partyzantki, która - początkowo nie przynosząca zdecydowanego rozstrzygnięcia - przyniosła w końcu zwycięstwo wojskom rządowym. Żołnierze Dermoncourta stopniowo zniszczyli wszystkie ośrodki oporu, przeprowadzając serię niespodziewanych ataków na zamki nielicznej arystokracji wandejskiej (która w większości poparła insurekcję) oraz na leśne kryjówki powstańców. Generał nie pojmał jedynie samej księżnej, która w przebraniu chłopki i przy pomocy swoich wandejskich zwolenników ukryła się w Nantes. 
Aresztowanie księżnej de Berry.
11 października 1832 nowym ministrem spraw wewnętrznych został Adolphe Thiers, któremu bardzo zależało na szybkim zdobyciu prestiżu. Schwytanie nieuchwytnej przywódczyni rebelii wydawało się być najlepszą drogą do tego. Udało mu się wprowadzić w najbliższe otoczenie księżnej Simona Deutza, który po kilkukrotnych wizytach w kryjówce księżnej i zdobyciu jej zaufania wydał miejsce jej pobytu w ręce prefekta Nantes. 6 listopada dom, w którym ukrywała się, został otoczony przez wojsko z Dermoncourtem. Księżna ukrywała się jeszcze przez 16 godzin, po czym oddała się w ręce policji i została aresztowana w zamku w Chaslière, a następnie w twierdzy Blaye. 
Aresztowanie księżnej zadało ostateczny cios powstaniu, jednak jej uwięzienie okazało się dla Ludwika Filipa niemal tak samo kłopotliwe, jak jej nielegalna działalność. Żadna z możliwości postąpienia z nią (wygnanie, proces polityczny lub ułaskawienie) nie wydawała mu się dobra. Ostatecznie księżna pozostała do maja 1833 w Blaye, gdzie w styczniu nieoczekiwanie rozeszła się plotka o jej ciąży. 26 lutego księżna zadeklarowała na łamach "Monitora", że ciąża jest efektem jej sekretnego związku z włoskim arystokratą, hrabią Lucchesi-Palli. Środowiska legitymistyczne zarzuciły rządowi propagowanie fałszywych plotek o członkini byłej rodziny królewskiej i psucie jej dobrego imienia. 10 maja de Berry urodziła córeczkę Annę Marię, zaś 8 czerwca za zgodą rządu, a pomimo protestów opozycji, otrzymała zgodę na wyjazd do Palermo, z której skorzystała, całkowicie skompromitowana. 

</doc>
<doc id="1375403" url="https://pl.wikipedia.org/wiki?curid=1375403" title="Łebień (gmina)">
Łebień (gmina)

Łebień – dawna gmina wiejska istniejąca w latach 1945–1954 i 1973–1976 w woj. gdańskim, a następnie w woj. słupskim (dzisiejsze woj. pomorskie). Siedzibą władz gminy był Łebień.
Gmina Łebień powstała po II wojnie światowej (1945) na terenie tzw. Ziem Odzyskanych (tzw. III okręg administracyjny – "Pomorze Zachodnie"). 25 września 1945 gmina – jako jednostka administracyjna powiatu lęborskiego – została powierzona administracji wojewody gdańskiego, po czym z dniem 28 czerwca 1946 roku weszła w skład woj. gdańskiego. Według stanu z 1 lipca 1952 roku gmina była podzielona na 10 gromad: Białogarda, Garczegorze, Janowice, Janowiczki, Kopaniewo, Krępa Kaszubska, Lędziechowo, Łebień, Rekowo i Tawęcino. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego woj. słupskiego. 1 lipca 1976 gmina została zniesiona, a jej tereny przyłączone do gmin Nowa Wieś Lęborska i Wicko.

</doc>
<doc id="1375404" url="https://pl.wikipedia.org/wiki?curid=1375404" title="Mansour Al-Thagafi">
Mansour Al-Thagafi

Mansour Al-Thagafi (arab. منصور الثقفي; ur. 14 stycznia 1979 roku) – saudyjski piłkarz występujący na pozycji obrońcy. Obecnie gra w An-Nassr.
Kariera klubowa.
Mansour Al-Thagafi zawodową karierę rozpoczynał w 2001 roku w An-Nassr. W debiutanckim sezonie zajął z nim 3. miejsce w saudyjskiej ekstraklasie. W klubie tym Al-Thagafi spędził 6 sezonów. W ich trakcie nie osiągał żadnych sukcesów, a jego największym osiągnięciem było właśnie wywalczenie 3. miejsca w ligowej tabeli, na którym Al-Nasr Rijad plasował się także w latach 2002 oraz 2003.
Latem 2007 Al-Thagafi został wypożyczony na 1 sezon do Al-Ahli Dżudda, z którym uplasował się na 8. pozycji w ligowej tabeli. Po zakończeniu sezonu Saudyjczyk powrócił do An-Nassr.
Kariera reprezentacyjna.
W 2002 roku trener reprezentacji Arabii Saudyjskiej – Nasser Al-Johar powołał Al-Thagafiego do 23–osobowej kadry Mistrzostwa Świata w Korei Południowej i Japonii. Na mundialu Saudyjczycy nie zdobyli ani jednego punktu i odpadli w rundzie grupowej. Na mistrzostwach Al-Thagafi pełnił rolę rezerwowego i jako jeden z 5 piłkarzy w drużynie nie wystąpił w żadnym ze spotkań. Oficjalny debiut w reprezentacji swojego kraju piłkarz zanotował w 2004 roku. Łącznie dla zespołu narodowego zanotował 2 występy.

</doc>
<doc id="1375405" url="https://pl.wikipedia.org/wiki?curid=1375405" title="Mansour Al Thagafi">
Mansour Al Thagafi



</doc>
<doc id="1375407" url="https://pl.wikipedia.org/wiki?curid=1375407" title="Łupawa (gmina)">
Łupawa (gmina)

Łupawa – dawna gmina wiejska istniejąca w latach 1945–1954 i 1973–1976 w woj. gdańskim, szczecińskim, koszalińskim i słupskim (dzisiejsze woj. pomorskie). Siedzibą władz gminy były Łupawa.
Gmina Łupawa powstała po II wojnie światowej (1945) na terenie tzw. Ziem Odzyskanych (tzw. III okręg administracyjny – "Pomorze Zachodnie"). 25 września 1945 gmina – jako jednostka administracyjna powiatu słupskiego – została powierzona administracji wojewody gdańskiego, po czym z dniem 28 czerwca 1946 została przyłączona do woj. szczecińskiego. 6 lipca 1950 gmina wraz z całym powiatem słupskim weszła w skład nowo utworzonego woj. koszalińskiego.
Według stanu z 1 lipca 1952 gmina składała się z 13 gromad: Dąbrówno, Dobieszewo, Dobra, Gogolewko, Gogolewo, Grąbkowo, Łabiszewo, Łupawa, Malczkowo, Podole Małe, Święchowo, Wieliszewo i Żarkowo. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego woj. słupskiego. 1 lipca 1976 gmina została zniesiona, a jej tereny przyłączone do gmin Czarna Dąbrówka i Potęgowo.

</doc>
<doc id="1375408" url="https://pl.wikipedia.org/wiki?curid=1375408" title="Disneymania 4">
Disneymania 4

DisneyMania 4 – czwarta płyta z serii DisneyMania. Na albumie zadebiutowało wiele nowych gwiazd Disney Channel, takich jak Miley Cyrus z serialu Hannah Montana oraz Dylan i Cole Sprouse z serialu Nie ma to jak hotel, a także artyści jak Jonas Brothers, Teddy Geiger i B5. Płyta uzyskała tytuł złotej, zajęła wysokie miejsce na amerykańskiej liście przebojów i sprzedała się w nakładzie 717 000 sztuk.

</doc>
<doc id="1375409" url="https://pl.wikipedia.org/wiki?curid=1375409" title="VIVA World Cup 2008 (kobiety)">
VIVA World Cup 2008 (kobiety)

VIVA World Cup 2008 - drugie w historii rozgrywki mające na celu wyłonienie mistrza świata wśród drużyn niezrzeszonych w FIFA. Po raz pierwszy został rozegrany osobny turniej dla kobiet, w którym wystąpiły dwie drużyny, a lepszą z nich wyłonił dwumecz.

</doc>
<doc id="1375412" url="https://pl.wikipedia.org/wiki?curid=1375412" title="Budowo (gmina)">
Budowo (gmina)

Budowo (do 1954 "Motarzyno") – dawna gmina wiejska istniejąca w latach 1973–1976 w woj. koszalińskim i woj. słupskim (dzisiejsze woj. pomorskie). Siedzibą władz gminy było Budowo.
Gmina Budowo została utworzona 1 stycznia 1973 w powiecie bytowskim w woj. koszalińskim. 1 czerwca 1975 gmina weszła w skład nowo utworzonego woj. słupskiego.
1 lipca 1976 gmina została zniesiona, a jej tereny przyłączone do gmin Czarna Dąbrówka, Dębnica Kaszubska i Kołczygłowy.

</doc>
<doc id="1375413" url="https://pl.wikipedia.org/wiki?curid=1375413" title="Left Behind Volume One">
Left Behind Volume One

Left Behind Volume One - drugi album kanadyjskiego zespołu heavy metalowego Sons of Butcher, wydany w 2005 roku. 

</doc>
<doc id="1375417" url="https://pl.wikipedia.org/wiki?curid=1375417" title="FLYWAY">
FLYWAY

FLYWAY - szwedzki system PRT zaproponowany przez firmę Swede Track System Inc.
Charakteryzuje się pojazdami o zróżnicowanej wielkości i podwieszanymi do górnej szyny w postaci konstrukcji z modułowych pudeł z dolną szczeliną. Pojazdy mogą zmieniać kierunek przechodząc w jednej szyny na drugą
w sposób bezwrotnicowy poprzez uniesienie prawych lub lewych kół nośnych i czasowego wyłączenia ich z kolizji rozjazdu. 

</doc>
<doc id="1375418" url="https://pl.wikipedia.org/wiki?curid=1375418" title="Łosoś różowy">
Łosoś różowy



</doc>
<doc id="1375419" url="https://pl.wikipedia.org/wiki?curid=1375419" title="Objazda (gmina)">
Objazda (gmina)

Objazda (do 1954 "Wytowno") – dawna gmina wiejska istniejąca w latach 1973–1976 w woj. koszalińskim i woj. słupskim (dzisiejsze woj. pomorskie). Siedzibą władz gminy była Objazda.
Gmina Objazda została utworzona 1 stycznia 1973 w powiecie słupskim w woj. koszalińskim. 1 czerwca 1975 gmina weszła w skład nowo utworzonego woj. słupskiego.
1 lipca 1976 gmina została zniesiona, a jej tereny przyłączone do nowo utworzonej gminy Ustka.

</doc>
<doc id="1375423" url="https://pl.wikipedia.org/wiki?curid=1375423" title="Łosoś czerwony">
Łosoś czerwony



</doc>
<doc id="1375425" url="https://pl.wikipedia.org/wiki?curid=1375425" title="Pięć K">
Pięć K

Pięć K ("panj kakaar/kakke") – symbole sikhizmu, znaki rozpoznawcze wspólnoty Khalsa (czystych). Są to:
1. Kesa – nie strzyżone włosy (dotyczy również zarostu u mężczyzn). Sikhowie nie strzygą włosów na znak doskonałości Boga. Powinni oni czesać włosy przynajmniej dwa razy dziennie. Do ochrony włosów służy turban, zwany "dastaar";
2. Kangha – mały, drewniany grzebień, używany do czesania włosów, którego sikhowie powinni używać przynajmniej dwa razy dziennie; 
3. Kaććh – krótkie spodenki noszone pod ubraniem. Są one wygodne i pozwalają sikhijskim żołnierzom walczyć bez żadnych przeszkód;
4. Kirpan – krótki żelazny sztylet lub krótki miecz służący do obrony. Jest to symbol potęgi duszy;
5. Kara – stalowa bransoletka noszona zwykle na prawym ramieniu, przypominająca o jedności z Khalsą i Bogiem.

</doc>
<doc id="1375426" url="https://pl.wikipedia.org/wiki?curid=1375426" title="Łosoś królewski">
Łosoś królewski



</doc>
<doc id="1375430" url="https://pl.wikipedia.org/wiki?curid=1375430" title="Żabno (gmina w województwie słupskim)">
Żabno (gmina w województwie słupskim)

Żabno – dawna gmina wiejska istniejąca w latach 1973–1976 w woj. koszalińskim i woj. słupskim (dzisiejsze woj. pomorskie). Siedzibą władz gminy było Żabno.
Gmina Żabno została utworzona 1 stycznia 1973 w powiecie miasteckim w woj. koszalińskim. 1 czerwca 1975 gmina weszła w skład nowo utworzonego woj. słupskiego.
1 lipca 1976 gmina została zniesiona a jej tereny przyłączone do gmin Kołczygłowy i Miastko.

</doc>
<doc id="1375431" url="https://pl.wikipedia.org/wiki?curid=1375431" title="Anna Sztejner">
Anna Sztejner

Anna Sztejner-Pierczyńska (ur. 7 grudnia 1970) – polska aktorka musicalowa, teatralna, i dubbingowa.
Życiorys.
Absolwentka Państwowego Studium Wokalno-Aktorskiego im. D. Baduszkowej przy Teatrze Muzycznym w Gdyni. Od 2001 związana z Teatrem Muzycznym Roma w Warszawie. W latach 1992–2001 związana była z Teatrem Muzycznym w Gdyni, gdzie zagrała m.in. w musicalach: „Skrzypek na dachu” (Hudel) i „Les Misérables” (Eponina) oraz w spektaklu „Jesus Christ Superstar” (Maria Magdalena).
Wystąpiła gościnnie w serialach "Niania i Kryminalni".

</doc>
<doc id="1375435" url="https://pl.wikipedia.org/wiki?curid=1375435" title="III Inspekcja Armii Cesarstwa Niemieckiego">
III Inspekcja Armii Cesarstwa Niemieckiego

III Inspekcja Armii Cesarstwa Niemieckiego (niem. "III. Armeeinspektion") – jedna z inspekcji armii Cesarstwa Niemieckiego.

</doc>
<doc id="1375437" url="https://pl.wikipedia.org/wiki?curid=1375437" title="Left Behind Volume Two">
Left Behind Volume Two

Left Behind Volume Two - czwarty album kanadyjskiego zespołu heavy metalowego Sons of Butcher, wydany w 2006 roku. 

</doc>
<doc id="1375438" url="https://pl.wikipedia.org/wiki?curid=1375438" title="Panny i wdowy">
Panny i wdowy



</doc>
<doc id="1375439" url="https://pl.wikipedia.org/wiki?curid=1375439" title="Disneymania 5">
Disneymania 5

DisneyMania 5 to piąta płyta z serii DisneyMania. Była wydana 27 marca 2007 roku. Na albumie zaśpiewało pięć gwiazd filmu High School Musical: Vanessa Hudgens, Lucas Grabeel, Ashley Tisdale, Corbin Bleu i Drew Seeley (który śpiewał za Zaca Efrona)
. Wystąpiły na nim również inne gwiazdy związane z Disneyem.

</doc>
<doc id="1375440" url="https://pl.wikipedia.org/wiki?curid=1375440" title="Aron Cajtlin">
Aron Cajtlin

Aron Cajtlin, ang. Aaron Zeitlin (ur. 3 czerwca 1898 w Uwarowiczach w guberni mohylewskiej, zm. 28 września 1973 w Nowym Jorku) – polski poeta, tłumacz, dramatopisarz i krytyk literacki żydowskiego pochodzenia, syn Hilela Cajtlina, brat Elchanana. 
Życiorys.
Dzieciństwo spędził w Homlu oraz Wilnie. Od 1907 mieszkał w Warszawie. W latach 1920–1921 pracował jako nauczyciel w Zichron Ja’akow w Brytyjskim Mandacie Palestyny. Po powrocie z Palestyny stał się współwydawcą czasopisma dla dzieci „Szibolim” oraz założycielem i redaktorem pisma „Der Griner Błat”. Od 1926 Cajtlin był redaktorem literackim warszawskiego dziennika „Unzer Ekspres”, wydawanego w języku jidysz. W latach 1930–1934 (i ponownie od 1938) kierował Sekcją Żydowską PEN Clubu w Warszawie.
Podczas II wojny światowej przebywał w Nowym Jorku, do którego przybył w 1939 na zaproszenie dyrektora teatru jidysz Maurice'a Schwartza. W ten sposób jako jedyny z całej swojej rodziny ocalał z Holokaustu.
Jest autorem sztuki "Esterka", z której pochodzi utwór "Dos kelbl" („Dona, Dona”) (śpiewany między innymi przez Joan Baez), do którego muzykę skomponował Sholom Secunda. 
Wybrana twórczość.
Pisał wyłącznie w języku hebrajskim i jidysz. W jego twórczości dominowały dramaty i liryka mistyczno-refleksyjna.

</doc>
<doc id="1375441" url="https://pl.wikipedia.org/wiki?curid=1375441" title="Dziad">
Dziad



</doc>
<doc id="1375445" url="https://pl.wikipedia.org/wiki?curid=1375445" title="Ptaszek na uwięzi">
Ptaszek na uwięzi

Ptaszek na uwięzi (ang. "Bird on a Wire") – komedia sensacyjna z wątkiem romantycznym z roku 1990, reżyseria John Badham. W roli głównej wystąpił Mel Gibson. W pozostałych rolach wystąpili: Goldie Hawn, David Carradine, Bill Duke, Joan Severance.
Opis filmu.
Rick Jarmin uczestniczył w procesie mafii narkotykowej, jako świadek oskarżenia. W ramach federalnego programu ochrony świadków zmienia tożsamość i rozpoczyna nowe życie. Jednak po latach gangsterzy wykradają z archiwów FBI jego nowe dane i próbują go odnaleźć. Rick znowu musi zmieniać tożsamość i miejsce zamieszkania.

</doc>
<doc id="1375446" url="https://pl.wikipedia.org/wiki?curid=1375446" title="Aldrowanda">
Aldrowanda

Aldrowanda ("Aldrovanda" L.) – rodzaj roślin mięsożernych z rodziny rosiczkowatych. Do czasów współczesnych przetrwał tylko jeden, występujący w rozproszeniu w Europie, Azji, Afryce i Australii gatunek, obecny także w Polsce – aldrowanda pęcherzykowata ("Aldrovanda vesiculosa"). Jest on zarazem gatunkiem typowym rodzaju.
Systematyka.
Rodzaj współcześnie monotypowy należy do rodziny rosiczkowatych, która wraz z kilkoma rodzinami roślin owadożernych tworzy klad bazalny w obrębie rzędu goździkowców ("Caryophyllales"). 

</doc>
<doc id="1375447" url="https://pl.wikipedia.org/wiki?curid=1375447" title="Svrčinník">
Svrčinník

Svrčinník (1313 m n.p.m.) – drugi co do wysokości szczyt w grupie górskiej Gór Kremnickich w Centralnych Karpatach Zachodnich na Słowacji.
Położenie.
Svrčinník należy do szerzej rozumianego masywu najwyższego szczytu Gór Kremnickich – Flochovej. Wznosi się w północnej części tzw. Grzbietu Flochowej (słow. "Flochovský chrbát"), w głównym grzbiecie Gór Kremnickich, stanowiącym wododział między dorzeczami Hronu i Turca. Oddzielony jest od położonej nieco dalej na zachód Flochovej płytką przełęczą, zwaną Siodłem Flochovej (słow. "Sedlo Flochovej", 1297 m n.p.m.).
Geologia i morfologia.
Ku zachodowi, tj. ku wspomnianemu Siodłu Flochovej, płaska wierzchowina Svrčinníka obniża się bardzo powoli łagodnym, równym stokiem. Natomiast ku wschodowi (w stronę dolinek prawostronnych dopływów Harmanieckiego Potoku) opada bardzo stromymi zboczami, poprzecinanymi skalnymi ściankami i stopniami.
Przyroda ożywiona.
Cały masyw góry jest gęsto zalesiony. Lasy, zwłaszcza na trudno dostępnych wschodnich zboczach góry, zachowały w znacznej części swój pierwotny charakter.
Spłaszczenie szczytowe aż prawie po szczyt Flochovej oraz strome wschodnie zbocza góry obejmuje rezerwat przyrody Svrčinník.
Turystyka.
Szczyt pomimo zalesienia oferuje widoki w kierunku wschodnim i północnym. Widoczne są z niego zwłaszcza Niżne Tatry i Wielka Fatra.
Przez szczyt Svrčinníka biegną czerwone znaki dalekobieżnego szlaku turystycznego, zwanego Szlakiem Bohaterów Słowackiego Powstania Narodowego (słow. "Cesta hrdinov SNP"):

</doc>
<doc id="1375448" url="https://pl.wikipedia.org/wiki?curid=1375448" title="Aldrovanda">
Aldrovanda



</doc>
<doc id="1375451" url="https://pl.wikipedia.org/wiki?curid=1375451" title="Węgielsztyn (gmina)">
Węgielsztyn (gmina)

Węgielsztyn – dawna gmina wiejska istniejąca w latach 1946–1954 i 1973–1976 w woj. olsztyńskim, a następnie w woj. suwalskim (dzisiejsze woj. warmińsko-mazurskie). Siedzibą władz gminy był Węgielsztyn.
Gmina Węgielsztyn powstała po II wojnie światowej na terenie tzw. Ziem Odzyskanych. 28 czerwca 1946 roku jako jednostka administracyjna powiatu węgorzewskiego gmina weszła w skład nowo utworzonego woj. olsztyńskiego. Według stanu z 1 lipca 1952 roku gmina była podzielona na 7 gromad: Brzozowo, Guja, Karłowo, Perły, Stawki, Wesołowo i Węgielsztyn. Gmina została zniesiona 29 września 1954 roku wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 roku w tymże powiecie i województwie. 1 czerwca 1975 roku gmina weszła w skład nowo utworzonego woj. suwalskiego. 1 lipca 1976 roku gmina została zniesiona przez połączenie z dotychczasową gminą Węgorzewo w nową gminę Węgorzewo.

</doc>
<doc id="1375456" url="https://pl.wikipedia.org/wiki?curid=1375456" title="Grabowo (gmina w województwie suwalskim)">
Grabowo (gmina w województwie suwalskim)

Grabowo – dawna gmina wiejska istniejąca w latach 1945–1954 i 1973–1976 w woj. białostockim, a następnie w woj. suwalskim (dzisiejsze woj. warmińsko-mazurskie). Siedzibą władz gminy było Grabowo.
Gmina Grabowo powstała po II wojnie światowej na terenie tzw. Ziem Odzyskanych (tzw. IV okręg administracyjny – "Mazurski"). 25 września 1945 roku gmina – jako jednostka administracyjna powiatu gołdapskiego – została powierzona administracji wojewody białostockiego, po czym z dniem 28 czerwca 1946 roku weszła w skład woj. białostockiego. Według stanu z 1 lipca 1952 roku gmina była podzielona na 17 gromad: Boćwinka, Czerwony Dwór, Dunajek, Główka, Grabowo, Jeziorki Wielkie, Kalniszki, Kowalki, Marcinowo, Nasuty, Osowo, Pietrasze, Różyńsk Wielki, Siedlisko, Sokoły, Suczki i Wronki Wielkie. Gmina została zniesiona 29 września 1954 roku wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 roku w tymże powiecie i województwie. 1 czerwca 1975 roku gmina weszła w skład nowo utworzonego woj. suwalskiego. 1 lipca 1976 roku gmina została zniesiona przez połączenie z dotychczasową gminą Gołdap w nową gminę Gołdap.

</doc>
<doc id="1375457" url="https://pl.wikipedia.org/wiki?curid=1375457" title="Robert Lowie">
Robert Lowie

Robert Lowie, właśc. Robert Heinrich Löwe (ur. 12 czerwca 1883 w Wiedniu, zm. 21 września 1957 w Berkeley) – amerykański antropolog.
Teoretyk kultury, badacz społeczności indiańskich, zwolennik funkcjonalizmu w antropologii kulturowej. Autor m.in. "Primitive Society" (1920).

</doc>
<doc id="1375459" url="https://pl.wikipedia.org/wiki?curid=1375459" title="Disneymania 6">
Disneymania 6

DisneyMania 6 to szósta płyta z serii DisneyMania. Została wydana 20 maja 2008. DisneyMania 6 zawiera piosenki w wykonaniu gwiazd Disney Channel takich jak Emily Osment, Mitchel Musso, The Cheetah Girls, Selena Gomez i Demi Lovato. Występują na niej również artyści nie związani z Disney Channel: Plain White T’s, Kate Voegele, Colbie Caillat, Nikki Blonsky i Elliott Yamin.

</doc>
<doc id="1375460" url="https://pl.wikipedia.org/wiki?curid=1375460" title="Ojciec">
Ojciec

Ojciec – mężczyzna, który znajduje się w relacji pokrewieństwa z dzieckiem. Pokrewieństwo to może być oparte na tym, że uczestniczy on w wychowaniu dziecka albo że je począł; jest to jedna z podstawowych relacji w rodzinie. Antropologia uznaje "ojcostwo społeczne" ("pater") i "ojcostwo genetyczne" ("genitor"). 
W prawie rodzinnym ojciec jest wstępnym krewnym pierwszego stopnia w linii prostej, od którego dziecko pochodzi bezpośrednio. W genealogii ojca z dzieckiem łączy filiacja, a z matką dziecka – koicja.
W języku mówionym ojcem nazywa się czasem także teścia. Mężczyzna wychowujący dzieci z poprzedniego małżeństwa swojej żony to ojczym.

</doc>
<doc id="1375464" url="https://pl.wikipedia.org/wiki?curid=1375464" title="Mistrz i Małgorzata (serial telewizyjny 1988)">
Mistrz i Małgorzata (serial telewizyjny 1988)

Mistrz i Małgorzata – wyreżyserowany przez Macieja Wojtyszkę i liczący cztery odcinki serial produkcji polskiej, będący ekranizacją powieści rosyjskiego pisarza Michaiła Bułhakowa pod tym samym tytułem. Powstał w 1988, natomiast jego premiera miała miejsce w 1990. Produkcja ta łączy w sobie elementy dramatu filmowego, fantasy, dramatu politycznego, filmu psychologicznego oraz romansu. Podobnie jak w literackim pierwowzorze obecny jest w niej także wątek religijny. Ze względu na niski budżet, którym dysponowali twórcy, bardziej niż na efekty specjalne postawili oni na grę aktorską.
Fabuła.
W latach 30. XX wieku do Moskwy przybywa podający się za profesora osobnik o imieniu Woland, który twierdzi, iż widział spotkanie Poncjusza Piłata z Jezusem. Jednocześnie w mieście zaczynają mieć miejsce dziwne wydarzenia, których sprawcą jest, będący jak się okazuje szatanem, Woland. Pojawiają się również pisarz zwany Mistrzem oraz jego ukochana i muza, Małgorzata. Mistrz pisze utwór o Poncjuszu Piłacie. W pewnym momencie historii ścieżki Mistrza i Szatana zbiegają się.

</doc>
<doc id="1375465" url="https://pl.wikipedia.org/wiki?curid=1375465" title="Nikołaj Gikało">
Nikołaj Gikało

Nikołaj Fiodorowicz Gikało (ros. Николай Фёдорович Гикало; ur. w Odessie, zm. 25 kwietnia 1938 w miejscu egzekucji Kommunarka pod Moskwą) – ukraiński komunista, funkcjonariusz aparatu partyjnego RKP(b) i WKP(b). W latach 1932-37 I sekretarz Komunistycznej Partii (bolszewików) Białorusi.
Ukończył szkołę wojenno-felczerską w Odessie. W latach 1918-27 prowadził działalność partyjną i wojskową na Kaukazie. Był m.in. dowódcą radzieckiej 11 Armii, na przełomie lat 1918 i 1919 dowodził nieudaną obroną terytorium Terskiej Republiki Radzieckiej przed Armią Ochotniczą gen. Denikina. 
Od 1927 do 1928 roku zasiadał w biurze środkowoazjatyckim KC WKP(b). Później przez kilkanaście miesięcy pełnił funkcję sekretarza KC Komunistycznej Partii (bolszewików) Uzbekistanu i sekretarza Komunistycznej Partii (bolszewików) Azerbejdżanu. 
Od 23 stycznia 1932 do 18 marca 1937 I sekretarz KC Komunistycznej Partii (bolszewików) Białorusi. 
W okresie "wielkiej czystki" 11 października 1937 roku został aresztowany przez NKWD. 25 kwietnia 1938 roku skazany przez Kolegium Wojskowe Sądu Najwyższego ZSRR na karę śmierci pod zarzutem szpiegostwa. Rozstrzelany tego samego dnia w miejscu egzekucji Kommunarka pod Moskwą, tam pochowany anonimowo.
10 sierpnia 1955 roku rehabilitowany postanowieniem Kolegium Wojskowego Sądu Najwyższego ZSRR. 

</doc>
<doc id="1375467" url="https://pl.wikipedia.org/wiki?curid=1375467" title="Reprezentacja Frøyi w piłce nożnej mężczyzn">
Reprezentacja Frøyi w piłce nożnej mężczyzn

Reprezentacja Frøyi w piłce nożnej nie jest członkiem FIFA ani UEFA. Jest natomiast członkiem International Island Games Association i od 1997 roku z przerwami uczestniczy w rozgrywkach Island Games.
Miejsca zajęte na Island Games.
1989-1995 - "nie brała udziału"
1997 - 7.
1999 - 12.
2001 - "nie brała udziału"
2003 - 13.
2005 - "nie brała udziału"
2007 - 8.
2009 - 15.
Skład.
"Lista obejmuje piłkarzy zgłoszonych do Island Games 2009" 

</doc>
<doc id="1375468" url="https://pl.wikipedia.org/wiki?curid=1375468" title="Berżniki (gmina)">
Berżniki (gmina)

Berżniki (do 1954 "Berźniki") – dawna gmina wiejska istniejąca do 1954 roku oraz w latach 1973–1976 w woj. białostockim/woj. suwalskim (obecnie w woj. podlaskim). Siedzibą gminy były Berżniki.
Za Królestwa Polskiego gmina należała do powiatu sejneńskiego w guberni suwalskiej.
Na początku okresu międzywojennego gmina Berżniki należała do powiatu sejneńskiego w woj. białostockim. Wraz ze zniesieniem powiatu sejneńskiego z dniem 1 stycznia 1925 roku gminę przyłączono do powiatu suwalskiego w tymże województwie. Po wojnie gmina zachowała przynależność administracyjną. W dniu 1 lipca 1952 roku gmina składała się z 26 gromad: Berżniki, Berżniki kol., Berżałowce, Bosse, Degucie, Dubowo, Dworczysko, Grudziewszczyzna, Hołny Wolmera, Krejwińce, Kukle, Markiszki, Ogrodniki, Olszanka, Poćkuny, Podlaski, Posejnele, Posejny, Półkoty, Rachelany, Sztabinki, Świeckie, Wigrańce, Zaleskie, Zaruby, Żegary. Gmina została zniesiona 29 września 1954 roku wraz z reformą wprowadzającą gromady w miejsce gmin.
Gminę Berżniki reaktywowano 1 stycznia 1973 roku w woj. białostockim, w (przywróconym w 1956 roku) powiecie sejneńskim. 1 czerwca 1975 gmina znalazła się w nowo utworzonym woj. suwalskim. 1 lipca 1976 roku gmina została zniesiona, a jej tereny przyłączone do gmin Giby i Sejny.

</doc>
<doc id="1375471" url="https://pl.wikipedia.org/wiki?curid=1375471" title="Gmina Berźniki">
Gmina Berźniki



</doc>
<doc id="1375474" url="https://pl.wikipedia.org/wiki?curid=1375474" title="Loango">
Loango

Loango – dawne królestwo ludu Bantu istniejące w przedkolonialnej Afryce założone w XVI w. w Afryce Środkowej, na terenach obecnego Kongo. W XVII i XVIII w. prosperowało dzięki handlowi niewolnikami i kością słoniową, po zniesieniu handlu niewolnikami królestwo upadło.
Historia Królestwa jest niejasna, powstało najprawdopodobniej w połowie XVI wieku uzyskując niezależność od Królestwa Konga.

</doc>
<doc id="1375475" url="https://pl.wikipedia.org/wiki?curid=1375475" title="Mama">
Mama



</doc>
<doc id="1375480" url="https://pl.wikipedia.org/wiki?curid=1375480" title="Honorowi obywatele Gdyni">
Honorowi obywatele Gdyni

Honorowi obywatele Gdyni – lista osób, którym Rada Miasta Gdyni przyznała „Honorowe Obywatelstwo Gdyni” – tytuł nadawany za wyjątkowe zasługi dla miasta.
Uregulowania prawne.
Historycznie, od pierwszego przyznanego wyróżnienia „Honorowego Obywatelstwa Gdyni”, za honorowanie osób odpowiedzialna była Rada Miasta Gdyni. Tytuły przyznawane są na podstawie załącznika nr 4 do Statutu Miasta Gdyni – regulaminu wyróżnienia. Jak zapisano w treści regulaminu, tytuł ten nadaje Rada w drodze uchwały podjętej na wniosek podmiotu ustawodawczego lub organizacji społecznej. Wyróżnionemu podczas specjalnej uroczystości przewodniczący Rady Miasta wręcza Akt Nadania Obywatelstwa i Odznakę Honorowego Obywatela, której wzór określony jest w regulaminie.
Honorowe Obywatelstwo Gdyni do 1939.
W czasach II Rzeczypospolitej Rada Miasta Gdyni przyznała łącznie 4 wyróżnienia.
Honorowe Obywatelstwo Gdyni w okresie PRL.
W latach 1945–1989 Rada Miasta Gdyni przyznała łącznie 4 wyróżnienia. W 2004, na wniosek środowisk kombatanckich, wszystkie zostały uchylone uchwałą Rady Miasta jako nadane pod wpływem okoliczności politycznych.
Honorowe Obywatelstwo Gdyni od 1989.
Od 1989 Rada Miasta Gdyni przyznała łącznie 13 tytułów honorowego obywatela.

</doc>
<doc id="1375485" url="https://pl.wikipedia.org/wiki?curid=1375485" title="Wasil Szaranhowicz">
Wasil Szaranhowicz

Wasil Szaranhowicz, biał. "Васіль Фаміч Шаранговіч", ros. "Василий Фомич Шарангович" (ur. we wsi Kaczany w guberni wileńskiej, zm. 15 marca 1938 w miejscu egzekucji Kommunarka k. Moskwy) – białoruski socjaldemokrata i komunista, I sekretarz Komunistycznej Partii (bolszewików) Białorusi (1937).
Urodził się w rodzinie chłopskiej, pracował jako ślusarz i pomocnik maszynisty na kolei w Mołodecznie, w grudniu 1917 wstąpił do SDPRR(b), od 1918 do grudnia 1919 żołnierz Armii Czerwonej, brał udział w wojnie domowej w Rosji. W latach 1921–1924 pracował w wymiarze sprawiedliwości Białoruskiej SRR (1921-1922 był zastępcą ludowego komisarza sprawiedliwości Białoruskiej SRR), później skierowano go do pracy partyjnej na Syberię. Od 1925 do 1937 zasiadał z przerwami w KC KP(b)B. Od 18 marca do 29 lipca 1937 roku stał na czele KP(b)B.
W czasie "wielkiej czystki" 27 lipca 1937 aresztowany przez NKWD. Podsądny w pokazowym trzecim procesie moskiewskim (obok m.in. Nikołaja Bucharina, Aleksieja Rykowa i Gienricha Jagody) przed Kolegium Wojskowym Sądu Najwyższego ZSRR. 13 marca 1938 skazany na karę śmierci pod zarzutem "udział w kontrrewolucyjnej organizacji terrorystycznej". Rozstrzelany 15 marca 1938 w miejscu egzekucji Kommunarka, pochowany anonimowo.
19 grudnia 1957 zrehabilitowany przez Kolegium Wojskowe Sądu Najwyższego ZSRR. W 1958 przywrócono mu pośmiertnie członkostwo partii.

</doc>
<doc id="1375486" url="https://pl.wikipedia.org/wiki?curid=1375486" title="Wasili Szarangowicz">
Wasili Szarangowicz



</doc>
<doc id="1375487" url="https://pl.wikipedia.org/wiki?curid=1375487" title="Dacryocystitis">
Dacryocystitis



</doc>
<doc id="1375491" url="https://pl.wikipedia.org/wiki?curid=1375491" title="The Weatherman">
The Weatherman



</doc>
<doc id="1375493" url="https://pl.wikipedia.org/wiki?curid=1375493" title="Sokółki (gmina)">
Sokółki (gmina)

Sokółki – dawna gmina wiejska istniejąca w latach 1945–1954 i 1973–1976 w woj. białostockim, a następnie w woj. suwalskim (dzisiejsze woj. warmińsko-mazurskie). Siedzibą władz gminy były Sokółki.
Gmina Sokółki powstała po II wojnie światowej na terenie tzw. Ziem Odzyskanych (tzw. IV okręg administracyjny – "Mazurski"). 25 września 1945 roku gmina – jako jednostka administracyjna powiatu oleckiego – została powierzona administracji wojewody białostockiego, po czym z dniem 28 czerwca 1946 roku weszła w skład woj. białostockiego. Według stanu z 1 lipca 1952 roku gmina była podzielona na 17 gromad: Barany, Cicha Wólka, Czukty, Golubie Wężewskie, Jabłonowo, Kiliany, Łęgowo, Olszewo, Sokółki, Stacze, Stożne, Szarejki, Szeszki, Szwałk, Wężewo, Zawady Oleckie i Żydy. Gmina została zniesiona 29 września 1954 roku wraz z reformą wprowadzającą gromady w miejsce gmin. 21 września 1953 roku z gminy Sokółki wyłączono gromady Szarejki i Szeszki i włączono je do gminy Mieruniszki.
Jednostkę reaktywowano 1 stycznia 1973 roku w tymże powiecie i województwie. 1 czerwca 1975 roku gmina weszła w skład nowo utworzonego woj. suwalskiego. 1 lipca 1976 roku gmina została zniesiona a jej tereny przyłączone do gmin Kowale Oleckie i Świętajno.

</doc>
<doc id="1375494" url="https://pl.wikipedia.org/wiki?curid=1375494" title="Ludwika Woźnicka">
Ludwika Woźnicka

Ludwika Woźnicka (ur. 23 listopada 1924 w Warszawie, zm. 6 maja 1983 tamże) – polska pisarka pochodzenia żydowskiego, autorka książek dla dzieci i tłumaczka literatury anglosaskiej, bliźniacza siostra Zofii Woźnickiej.
Urodziła się jako Ludwika Wicher, córka Henryka Wichra (Nojfelda) i Marii Feilchenfeld. Podczas II wojny światowej była wraz z siostrą ukrywana przez dr Felicję Felhorską. Następnie została wywieziona na roboty do Niemiec.
Do Polski wróciła w lipcu 1946 roku. W 1952 roku ukończyła studia polonistyczne na Uniwersytecie Warszawskim, tam zaprzyjaźniła się z Jadwigą z Jasiewiczów Kaczyńską. Była matką chrzestną jej syna, Jarosława.
Twórczość literacką rozpoczęła w 1946 roku, zaś debiutowała w 1951 roku. W 1961 roku napisała scenariusz do filmu "Ludzie z pociągu".
Zmarła w Warszawie śmiercią samobójczą (trzy lata później samobójstwo popełniła jej siostra bliźniaczka Zofia).

</doc>
<doc id="1375496" url="https://pl.wikipedia.org/wiki?curid=1375496" title="Disney Channel Holiday">
Disney Channel Holiday

Disney Channel Holiday – świąteczny album wydany 16 października 2007 roku. Na płycie wystąpili artyści Disney Channel wykonujący swoje własne aranżacje znanych kolęd i piosenek świątecznych, a także wykonujący nowe napisane specjalnie na ten album świąteczne piosenki.
Produkcja.
Mimo że większość piosenek była nagrywana specjalnie na płytę Disney Channel Holiday, to część z nich została wykorzystana już wcześniej. Ashley Tisdale wydała "Last Christmas" jako swój singiel w 2006 r., a Miley Cyrus wykonywała piosenkę "Rockin' Around the Christmas Tree" podczas parady w tym samym roku "Magic Kingdom Christmas Day Parade". Także w 2006 Aly &amp; AJ wydały "Greatest Time of Year" jako singiel z ich trzeciej płyty Acoustic Hearts of Winter. Disney Channel Holiday zadebiutowało 24 listopada na Radio Disney. Wydarzenie zostało poprowadzone przez Drew Seeley, który śpiewa piosenkę na płycie. Ashley Tisdale i Corbin Bleu wykonywali swoje piosenki z płyty podczas parady z okazji Święta 
Dziękczynienia "Macy's Thanksgiving Day Parade 2007". Teledysk do piosenki Corbina Bleu "This Christmastime" miał swoją premierę na Disney Channel w grudniu 2007 roku.

</doc>
<doc id="1375497" url="https://pl.wikipedia.org/wiki?curid=1375497" title="Vyhnatová">
Vyhnatová

Vyhnatová (1283 m n.p.m.) – trzeci co do wysokości szczyt w grupie górskiej Gór Kremnickich w Centralnych Karpatach Zachodnich na Słowacji.
Położenie.
Vyhnatová leży w centralnej części najwyższej części Gór Kremnickich, tzw. Grzbietu Flochowej (słow. Flochovský chrbát), pomiędzy Przełęczą Kordicką (1117 m n.p.m.) na północy a przełęczą Tunel na południu.
Turystyka.
Wierzchołek Vyhnatovej oferuje rozległą, prawie dookolną panoramę. Przez jej szczyt biegną czerwone znaki dalekobieżnego szlaku turystycznego, zwanego Szlakiem Bohaterów Słowackiego Powstania Narodowego (słow. "Cesta hrdinov SNP"):

</doc>
<doc id="1375498" url="https://pl.wikipedia.org/wiki?curid=1375498" title="Wiśniowo Ełckie (gmina)">
Wiśniowo Ełckie (gmina)

Wiśniowo Ełckie – dawna gmina wiejska istniejąca w latach 1945–1954 i 1973–1976 w woj. białostockim, a następnie w woj. suwalskim (dzisiejsze woj. warmińsko-mazurskie). Siedzibą władz gminy było Wiśniowo Ełckie.
Gmina Wiśniowo Ełckie powstała po II wojnie światowej na terenie tzw. Ziem Odzyskanych (tzw. IV okręg administracyjny – "Mazurski"). 25 września 1945 roku gmina – jako jednostka administracyjna powiatu ełckiego – została powierzona administracji wojewody białostockiego, po czym z dniem 28 czerwca 1946 roku weszła w skład woj. białostockiego. Według stanu z 1 lipca 1952 roku gmina była podzielona na 14 gromad: Brodowo, Cisy, Czyńcze, Długosze, Giże, Kałęczyny, Kopijki, Krzywe, Kucze, Laski Małe, Stacze, Sypitki, Wiśniowo Ełckie i Żelazki. Gmina została zniesiona 29 września 1954 roku wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 roku w tymże powiecie i województwie. 1 czerwca 1975 roku gmina weszła w skład nowo utworzonego woj. suwalskiego. 1 lipca 1976 roku gmina została zniesiona, a jej tereny przyłączone do gmin Ełk, Kalinowo i Prostki.

</doc>
<doc id="1375499" url="https://pl.wikipedia.org/wiki?curid=1375499" title="Knock-knock joke">
Knock-knock joke



</doc>
<doc id="1375501" url="https://pl.wikipedia.org/wiki?curid=1375501" title="Pragotron">
Pragotron

ZPA Elektročas – Pragotron – dawniej czechosłowackie, a dziś czeskie przedsiębiorstwo zajmujące się produkcją zegarów, zegarów paletowych oraz różnego rodzaju tablic informacji wizualnej.
Do dziś funkcjonuje nazwa potoczna "pragotron", która odnosi się do paletowej tablicy informacyjnej (tablic przyjazdów i odjazdów pociągów). Kiedyś pragotrony były mechaniczne, teraz coraz częściej używane są urządzenia cyfrowe.

</doc>
<doc id="1375502" url="https://pl.wikipedia.org/wiki?curid=1375502" title="Zofia Woźnicka">
Zofia Woźnicka

Zofia Woźnicka, ps. „Emilia Cassa-Kasicka” (ur. 23 listopada 1924 w Warszawie, zm. 29 listopada 1986 w Londynie) – polska krytyczka literacka żydowskiego pochodzenia, autorka książek dla dzieci, powieści biograficznych, kryminalnych i tłumaczka literatury francuskiej. 
Siostra bliźniaczka Ludwiki Woźnickiej. Urodziła się jako Zofia Wicher, córka Henryka Wichra (Nojfelda) i Marii Feilchenfeld. Podczas II wojny światowej, wraz z siostrą, była ukrywana przez dr Felicję Felhorską. Następnie została wywieziona na roboty do Niemiec. Do Polski wróciła w lipcu 1946. W 1952 ukończyła polonistykę i romanistykę na Wydziale Filologicznym Uniwersytetu Warszawskiego. W tym roku zadebiutowała w czasopiśmie „Po prostu” i została członkiem Związku Literatów Polskich.
Przyjaźniła się z Jadwigą z Jasiewiczów Kaczyńską, w 1951 została matką chrzestną Lecha Kaczyńskiego. Zmarła w Londynie śmiercią samobójczą (trzy lata wcześniej samobójstwo popełniła jej siostra bliźniaczka Ludwika).

</doc>
<doc id="1375503" url="https://pl.wikipedia.org/wiki?curid=1375503" title="Wilga grubodzioba">
Wilga grubodzioba

Wilga grubodzioba ("Oriolus crassirostris") – gatunek średniej wielkości ptaka z rodziny wilgowatych (Oriolidae). Endemit Wyspy Świętego Tomasza. Monotypowy. Narażony na wyginięcie.
Występowanie.
Wilga grubodzioba występuje endemicznie na Wyspie Świętego Tomasza wchodzącej w skład Wysp św. Tomasza i Książęcej położonych w pobliżu zachodniego wybrzeża Afryki niedaleko równika. Występuje na większości obszaru wyspy, oprócz części północno-wschodniej, a najliczniejsza jest na południowym zachodzie i w masywie centralnym. Środowiskiem naturalnym tego gatunku jest wilgotny las równikowy (znacznie bardziej preferuje lasy pierwotne od tych zmodyfikowanych przez człowieka). Sporadycznie pojawia się w suchych lasach na północy wyspy, zazwyczaj unika plantacji kawowca i kakaowca. Występuje do 1600 m n.p.m.
Cechy gatunku.
Długość ciała około 20–22 cm. Obie płcie mają różowoczerwony dziób, bladooliwkowy grzbiet, ciemne skrzydła i ogon, blady brzuch i żółte podbrzusze ze złotożółtymi sterówkami. Samce wyróżniają się czarną głową. Samice natomiast mają jasną głowę i prążki na klatce piersiowej. Osobniki juwenalne są podobne do samic, różnią się od nich jedynie jaśniejszym ogonem i większą ilością prążków na brzuchu i klatce piersiowej.
Lęgi.
Gniazdo w kształcie czarki, zbudowane z traw i kory, zawieszone jest około 10 metrów nad ziemią między gałęziami i z dala od pnia. Samica składa przeciętnie 2–3 jaja.
Pożywienie.
Wilgi grubodziobe żywią się głównie owadami (szarańczami, gąsienicami, chrząszczami), a także owocami. 
Status i zagrożenia.
IUCN od 1994 roku uznaje wilgę grubodziobą za gatunek narażony (VU, "Vulnerable"); wcześniej, od 1988 roku klasyfikowano ją jako gatunek najmniejszej troski (LC, "Least Concern"). Liczebność populacji szacuje się na około 2500–9999 dorosłych osobników. Trend liczebności populacji uznawany jest za spadkowy.
Postępujące osadnictwo spowodowało wycinkę dużych obszarów lasów na Wyspie Świętego Tomasza pod uprawę kakaowca właściwego (42% powierzchni wyspy). W latach 70. XX wieku użyte zostały ogromne ilości pestycydów, czego wynikiem był drastyczny spadek populacji wilg grubodziobych. W 1975 roku zlikwidowano dużą część plantacji z powodu spadku cen kakao, co dało szansę wielu endemicznym gatunkom tej wyspy (w tym wildze grubodziobej) szansę na odrodzenie się populacji. Jednak liczebność tychże ptaków nie osiągnęła dawnego pułapu, a zagrożenie powrotu do uprawy kakaowca właściwego lub innego typu rolnictwa wciąż istnieje.

</doc>
<doc id="1375504" url="https://pl.wikipedia.org/wiki?curid=1375504" title="Różyńsk (gmina)">
Różyńsk (gmina)

Różyńsk (początkowo "Rożyńsk") – dawna gmina wiejska istniejąca w latach 1973–1976 w woj. białostockim, a następnie w woj. suwalskim (dzisiejsze woj. warmińsko-mazurskie). Nazwa gminy pochodzi od wsi Różyńsk, lecz siedzibą władz gminy był Skomack Wielki.
Gmina została utworzona 1 stycznia 1973 roku w powiecie ełckim w woj. białostockim. W skład gminy weszły sołectwa: Grabnik, Guzki, Klusy, Lepaki Wielkie, Lepaki Małe, Mołdzie, Ogródek, Rogale, Rostki Skomackie, Rożyńsk Wielki i Skomack Wielki.
1 czerwca 1975 roku gmina weszła w skład nowo utworzonego woj. suwalskiego.
1 lipca 1976 roku gmina została zniesiona, a jej tereny przyłączone do gmin Ełk, Orzysz i Stare Juchy.
Nie mylić z pobliską gminą Różyńsk Wielki.

</doc>
<doc id="1375505" url="https://pl.wikipedia.org/wiki?curid=1375505" title="Gmina Rożyńsk">
Gmina Rożyńsk



</doc>
<doc id="1375506" url="https://pl.wikipedia.org/wiki?curid=1375506" title="Zespół brachydaktylii przedosiowej Temtamy">
Zespół brachydaktylii przedosiowej Temtamy

Zespół brachydaktylii przedosiowej Temtamy (ang. Temtamy preaxial brachydactyly hyperphalangism syndrome) – zespół wad wrodzonych, charakteryzujący się opóźnieniem umysłowym, głuchotą czuciowo-nerwową, nieprawidłowym ukształtowaniem górnych środkowych siekaczy (ang. talon cusps), zahamowaniem wzrostu i nieprawidłowościami budowy kości palców pod postacią symetrycznej brachydaktylii przedosiowej i hiperfalangizmu palców 1.-3. Zespół został opisany przez egipską lekarz Samię A. Temtamy w 1998 roku. Zespół wymaga różnicowania z zespołem Rubinsteina-Taybiego i zespołem Mohra, a także zespołem Catela-Manzkego.
Nie należy mylić zespołu brachydaktylii przedosiowej Temtamy z typem A4 rodzinnej izolowanej brachydaktylii (typu II/V, określanego też jako typ Temtamy brachydaktylii, OMIM%112800).

</doc>
<doc id="1375507" url="https://pl.wikipedia.org/wiki?curid=1375507" title="Pipa pipa">
Pipa pipa



</doc>
<doc id="1375509" url="https://pl.wikipedia.org/wiki?curid=1375509" title="Stary Folwark (gmina)">
Stary Folwark (gmina)

Stary Folwark – dawna gmina wiejska istniejąca w latach 1973–1976 w woj. białostockim/woj. suwalskim (obecnie w woj. podlaskim). Siedzibą gminy był Stary Folwark.
Gmina została utworzona w dniu 1 stycznia 1973 roku w powiecie suwalskim w woj. białostockim. 1 czerwca 1975 roku gmina znalazła się w nowo utworzonym woj. suwalskim.
1 lipca 1976 roku gmina została zniesiona a jej tereny przyłączone do gmin Krasnopol i Suwałki.

</doc>
<doc id="1375510" url="https://pl.wikipedia.org/wiki?curid=1375510" title="Amiga 500+">
Amiga 500+

Amiga 500+ – komputer wprowadzony na rynek w 1991 roku przez firmę Commodore International jako rozbudowana wersja popularnej A500. Był to w dalszym ciągu komputer o zamkniętej architekturze (użyto też obudowy A500), co ograniczało znacznie możliwości jego dalszej rozbudowy. W A500+ zastosowano nowy układ graficzny zwany ECS (Enhanced Chip Set). Rozszerzono pamięć RAM do 1 MB i zainstalowano nowszy AmigaOS w wersji 2.04 oraz zegar czasu rzeczywistego. Zastosowano ten sam procesor co w poprzedniczce (Motorola MC68000 z zegarem 7,16 MHz). A500+ w dalszym ciągu nie posiadała kontrolera dysku twardego choć istniała możliwość podłączenia takiego poprzez boczne złącze rozszerzeń. A500+ nie była obecna długo na rynku (był to najkrócej produkowany model Amigi), ponieważ firma Commodore zaledwie pół roku później wprowadziła nowszy model Amiga 600.

</doc>
<doc id="1375511" url="https://pl.wikipedia.org/wiki?curid=1375511" title="Here Comes Garfield">
Here Comes Garfield

Here Comes Garfield – to pierwszy film z cyklu kreskówek wyprodukowanych na motywach komiksu Garfield, autorstwa Jima Davisa. Głosu Garfieldowi użyczył Lorenzo Music, który kontynuował dubbingowanie tej postaci w następnych filmach cyklu o Garfieldzie. "Here Comes Garfield" miało telewizyjną premierę w październiku 1982. Film był nominowany do nagrody Emmy w dwóch kategoriach, wygrał w jednej - Najlepsza forma specjalna - krótkometrażowy program animowany; nagrodę otrzymał reżyser Phil Roman.
Streszczenie.
Garfield i Odie dręczą na podwórku psa sąsiada; oburzony właściciel psa wzywa hycla. Garfield ucieka przed hyclem na drzewo, ale Odie zostaje złapany. Początkowo Garfield zamierza wrócić do domu, jednak uświadamia sobie jak nudne byłoby życie bez Odiego i postanawia uratować go jeszcze tej nocy. Niestety sam zostaje złapany i zamknięty w klatce. Dowiaduje się, że rano Odie ma zostać uśpiony. Przygnębiony Garfield całą noc wspomina wszystkie dobre chwile spędzone z Odiem. Retrospekcję ilustruje muzycznie nastrojowy utwór "So Long Old Friend" (Bywaj, stary druhu). Rano Odie zostaje zabrany do uśpienia. Krótko potem do schroniska przybywa dziewczyna gotowa zaadoptować zwierzaka i wybiera Garfielda. Kiedy klatka zostaje otwarta, Garfield szybko uwalnia inne zwierzęta i z ich pomocą ratuje Odiego. Cali i zdrowi wracają do domu, do Jona.
Ścieżka dźwiękowa "Here Comes Garfield".
Ścieżka dźwiękowa była wydana na LP i kasetach. Zawierała piosenki skomponowane przez Eda Bogasa i Desiree Goyette, wykonywane przez Goyette i Lou Rawlsa. Część z tych utworów była potem ponownie nagrana i wydana na CD zatytułowanym "Am I Cool or What?"

</doc>
<doc id="1375514" url="https://pl.wikipedia.org/wiki?curid=1375514" title="Nandana Sen">
Nandana Sen

Nandana Dev Sen (ur. 19 sierpnia 1967 w Kalkucie) – bollywoodzka aktorka, scenarzystka i producentka filmowa. Wystąpiła w takich filmach jak "Strangers", "Black", "Tango Charlie" i "My Wife's Murder".
Jej ojciec Amartya Sen w 1998 otrzymał Nagrodę Nobla w dziedzinie ekonomii.

</doc>
<doc id="1375515" url="https://pl.wikipedia.org/wiki?curid=1375515" title="Zygmunt Szczotkowski">
Zygmunt Szczotkowski

Zygmunt Franciszek Szczotkowski (ur. w Warszawie, zm. 9 lutego 1943 w Bieżanowie) – inżynier górnik, pierwszy polski dyrektor Kopalni Węgla Kamiennego Janina.
Życiorys.
Syn Stefana-Wincentego Andrzeja (ur. 1 lutego 1843 we dworze k. Rybiniszek), z rodziny dawnych inflanckich ziemian h. Łodzia, urzędnika kolei żelaznych i rezydenta majątku rodzinnego Stefanowo k. Włocławka oraz Marii Filomeny z domu Kolbe (ur. 1849 we Włocławku, zm. 21 lutego 1931 w Libiążu). Stefan Szczotkowski jako młody mężczyzna wspomagał wraz z matką powstańców styczniowych, za co Szczotkowscy ukarani zostali utratą majątku w Inflantach, a on sam zesłany został (podobnie jak jego matka) w 1864 w głąb Rosji; w 1867 przyjechał do Warszawy i tu się ożenił. Wkrótce zachorował na gruźlicę i zmarł, kiedy jego syn Zygmunt Franciszek miał dwa lata.
Do szkoły Zygmunt uczęszczał najpierw we Włocławku, później matka zdecydowała przenieść się z nim do Warszawy, gdzie zdał w 1896 maturę w gimnazjum realnym. Następnie studiował w uczelni górniczej w Leoben (Austria), którą ukończył z dyplomem inżyniera górnika .
Po studiach podjął przygotowania do udziału w ekspedycji w góry Ural, gdzie badane miały być możliwości górniczego wykorzystania znajdujących się tam kopalin, ale wkrótce się z niej wycofał. W styczniu 1901 zdał egzamin przed Górniczą Komisją Specjalną okręgu dąbrowskiego. W latach 1901–1906 powierzono mu zgłębianie szybu „Klimontów” w kopalni węgla kamiennego „Niwka” koło Sosnowca. Od lipca 1906 kierował kopalnią „Saturn” w Czeladzi. Był też członkiem VII Sekcji Górniczo–Hutniczej Oddziału Warszawskiego Towarzystwa popierania przemysłu i handlu. Z pracy w „Saturnie” zrezygnował w 1913 i wyjechał do Francji i Belgii, gdzie zapoznawał się z nowoczesnymi technologiami na użytek projektowanej stacji ratownictwa górniczego w Sosnowcu. W latach 1914–1919 był w Warszawie kierownikiem Biura Stacyjnego Sekcji Opałowej; w latach 1916–1917 odbył tamże Wyższe Kursy Urzędnicze. W 1919 kierował robotami górniczymi w pobliżu Zawiercia.
Od 1 marca 1920 był naczelnym inżynierem, a od 18 listopada 1920 do wybuchu II wojny światowej – polskim dyrektorem Galicyjskiej Spółki Kopalń ("Compagnie Galicienne de Mines" z siedzibą w Paryżu) w Libiążu (dziś KWK „Janina”). W dwudziestoleciu międzywojennym przyczynił się do rozwoju COP; współpracował blisko także z byłym ministrem przemysłu i handlu w rządzie Leopolda Skulskiego (1919-1920), Antonim Olszewskim (w latach 1935–1937 był członkiem kierowanej przez Olszewskiego Komisji do Zbadania Przedsiębiorstw Państwowych, tzw. komisji do spraw etatyzmu) i byłym ministrem komunikacji w rządach Bartla i Piłsudskiego, później dyrektorem kopalni w Trzebini, Pawłem Romockim. Za zasługi dla rozwoju polskiego przemysłu Zygmunt Szczotkowski otrzymał 11 listopada 1937 Krzyż Kawalerski Orderu Odrodzenia Polski. Po wybuchu wojny, od 18 września 1939 przez pierwszy rok okupacji (do chwili wyznaczenia przez Niemców innego dyrektora, co nastąpiło formalnie 3 czerwca 1940) zatrudniony został w tej kopalni jako "Treuhänder". Był na krótko aresztowany przez Gestapo pod zarzutem dywersji w kopalni; po zwolnieniu kierował kopalnią jeszcze przez kilka miesięcy, a latem lub jesienią 1940 opuścił Libiąż i wyjechał do swojej rodziny przebywającej od 3 września 1939 w wybudowanym krótko przed wojną domu w podkrakowskim Bieżanowie. Zmarł po ciężkiej chorobie, wskutek przewlekłej niewydolności układu krążenia, w roku 1943.
Był dwukrotnie żonaty: w październiku 1907 ożenił się z 19-letnią Magdaleną Anną z domu Sznabl, z którą się potem rozwiódł (wyszła później za mąż po raz drugi; zmarła pod koniec lat 60. XX w.), a następnie w czerwcu 1923 z Marią z Wietrzykowskich herbu Korab wdową "primo voto" Borowską (1886-1959).
Dużo podróżował, szczególnie po Europie i krajach wokół Morza Śródziemnego, interesował się techniką (w tym radiotechniką) i fotografią (był pionierem fotografii barwnej przed II wojną światową). W wolnym czasie zajmował się też numizmatyką i w mniejszym nieco stopniu filatelistyką, a także stolarstwem (w tym techniką intarsjowania różnymi gatunkami drewna).

</doc>
<doc id="1375516" url="https://pl.wikipedia.org/wiki?curid=1375516" title="Obiekt plutonowy">
Obiekt plutonowy



</doc>
<doc id="1375518" url="https://pl.wikipedia.org/wiki?curid=1375518" title="Francuska służba cywilna">
Francuska służba cywilna

Służba cywilna we Francji - podstawy służby cywilnej we francuskim porządku prawnym zostały ustanowione w 1789 roku w Deklaracji Praw Człowieka i Obywatela. W myśl tej deklaracji każdy obywatel ma identyczne szanse w dostępie do władzy publicznej.
Idee rewolucji francuskiej zostały wprowadzone w życie dopiero po zakończeniu II wojny światowej, wyrazem tych działań zostało utworzenie w 1945 r. przez gen. Charles’a de Gaulle’a Narodowej Szkoły Administracji (ENA - École nationale d'administration). W tym okresie głównym celem dla de Gaulle’a była odbudowa państwa ze zniszczeń wojennych, do czego potrzebna była wysoka jakość służby cywilnej mogąca sprostać temu zadaniu.
Wymogi związane z obejmowaniem stanowisk w administracji zostały określone w ustawie z 1959 r. wraz z późniejszymi modyfikacjami. Zgodnie z art. 5 tej ustawy urzędnikiem nie może być ten, kto:
Z czasem wymóg posiadania francuskiego obywatelstwa był łagodzony. W związku z tym obcokrajowiec naturalizowany może podjąć pracę w urzędzie administracji po 5 latach od momentu naturalizowania, z wyjątkiem stanowisk nieetatowych.
Korpusy Służby Cywilnej.
Zgodnie z wymienionymi powyżej unormowaniami obejmuje ona korpus rządowy (ok 2,5 mln urzędników), korpus samorządowy (ok 1,3 mln) oraz korpus szpitalny (ok. 0,9 mln) i traktowana jest jako aparat wykonawczy państwa.
Cała służba państwowa liczy około 1600 korpusów, a w ramach każdego z korpusów istnieje kilka kategorii korpusów państwowych, np. korpus dyplomatyczny, korpus Rady Stanu, korpus Izby Obrachunkowej. Każdy z funkcjonariuszy państwowych wchodzi w skład korpusu, który jednocześnie określa grupę zawodową. Urzędnik mianowany posiada określone przywileje związane z przynależnością do danego korpusu.
Status i zasady francuskiej służby cywilnej.
Status funkcjonariusza publicznego we Francji ma charakter osobisty, przynależny do danej osoby bez względu na zajmowane stanowisko. Podstawowymi zasadami francuskiej służby cywilnej są:
Kategorie urzędnicze we Francji.
O zmianie kategorii urzędniczej w ramach korpusu ostateczne znaczenie ma ocena przełożonego, a zmiana szczebla zależy od wysługi lat. Aby awansować do korpusu wyższego szczebla należy zdać egzamin. Obowiązuje w tym przypadku zasada przesuwania się wzwyż siatki płac wraz ze wzrostem stażu pracy i zmianami kategorii. Możliwą sytuacją jest również zatrudnienie funkcjonariusza wysokiego stopnia na niższym stanowisku. 
We francuskiej służbie cywilnej wyróżnia się trzy kategorie urzędników:
ENA- Ecole Nationale d’Administration.
Narodowa Szkoła Administracji jest uczelnią, która ma za zadanie kształcić elity administracyjne i polityczne. Absolwenci uczelni mają otwartą drogę do wysokich stanowisk państwowych. Cechą charakterystyczną w postępowaniu kwalifikacyjnym jest dokonywanie selekcji kandydatów pod kątem określonych cech psychofizycznych.
Większość ważnych stanowisk w administracji obsadzanych jest przez absolwentów ENA, którzy tworzą zamkniętą elitę administracyjną. Na uczelni występuje niewielkie zróżnicowanie nauczanych dyscyplin, znikoma rola kształcenia ustawicznego oraz przywiązywanie zbyt dużej wagi do końcowego rankingu.
Sposób zatrudnienia.
Również zatrudnienie przez władze samorządowe pracowników następuje na drodze ogłoszenia konkursu, konkretyzującego wymogi odnośnie do kwalifikacji. Organy samorządowe mają pełną swobodę decydowania o naborze i zarządzania personelem.

</doc>
<doc id="1375520" url="https://pl.wikipedia.org/wiki?curid=1375520" title="Brzeźnica (gmina w województwie tarnowskim)">
Brzeźnica (gmina w województwie tarnowskim)

Brzeźnica (do 1948 "Paszczyna") – dawna gmina wiejska istniejąca w latach 1949-1954 i 1973–1976 w woj. rzeszowskim i tarnowskim (obecnie woj. podkarpackie). Siedzibą władz gminy była Brzeźnica.
Gmina Brzeźnica została powołana w dniu 1 stycznia 1949 roku w powiecie dębickim w województwie rzeszowskim, po przeniesieniu siedziby znoszonej gminy Paszczyna z Paszczyny do Brzeźnicy, z jednoczesną zmianą nazwy gminy na "gmina Brzeźnica". 1 lipca 1952 roku gmina Brzeźnica składała się z 6 gromad: Brzezówka, Brzeźnica, Lubzina, Paszczyna, Pustków i Skrzyszów. Gmina została zniesiona 29 września 1954 roku wraz z reformą wprowadzającą gromady w miejsce dotychczasowych gmin.
W związku z przywróceniem gmin z dniem 1 stycznia 1973 roku, gminę Brzeźnica reaktywowano w tymże powiecie i województwie. 1 czerwca 1975 roku gmina znalazła się w nowo utworzonym woj. tarnowskim. 1 lipca 1976 roku gmina Brzeźnica została zniesiona przez połączenie z dotychczasową "gminą Dębica" w nową gminę Dębica.

</doc>
<doc id="1375521" url="https://pl.wikipedia.org/wiki?curid=1375521" title="Makhtar N’Diaye">
Makhtar N’Diaye

Amadou Makhtar N’Diaye (ur. 31 grudnia 1981 w Dakarze) – senegalski piłkarz grający na pozycji pomocnika. Posiada także obywatelstwo francuskie.
Kariera klubowa.
N’Diaye urodził się w Dakarze, a w młodym wieku wyemigrował do Francji. Tam też rozpoczął piłkarską karierę w klubie Stade Rennais FC. W 1998 roku zaczął grać w rezerwach tego klubu, a w 1999 roku stał się członkiem pierwszej drużyny, a 13 października zadebiutował w Ligue 1 w wygranym 5:0 domowym spotkaniu z Sedanem. Natomiast w lutym 2000 zdobył pierwszego gola we francuskiej ekstraklasie, w spotkaniu z Le Havre AC (2:1). W Rennes był na ogół rezerwowym, ale w każdym z sezonów zaliczał przynajmniej jedno trafienie w Ligue 1. W 2001 roku zajął z Rennes 6. miejsce w lidze i latem wystąpił w Pucharze Intertoto. Było to też najwyższe miejsce Senegalczyka za czasów gry w pierwszej lidze Francji. Na sezon 2003/2004 został wypożyczony do grającego w Ligue 2, CS Sedan, jednak nie zdołał wywalczyć z nim awansu do Ligue 1. Latem wrócił do Rennes, ale występował jedynie w rezerwach na boiskach Championnat de France Amateurs, czyli odpowiednika IV ligi.
Latem 2005 roku N’Diaye trafił do Szwajcarii. Został zawodnikiem Yverdon-Sport, w barwach którego rywalizował na boiskach drugiej ligi. W 2006 roku przebywał na testach w szkockim Rangers i ostatecznie latem menedżer Paul Le Guen postanowił podpisać roczny kontrakt z Makhtarem. W trakcie sezonu zawodnik odszedł z zespołu, rozgrywając tylko jedno spotkanie w Scottish Premier League. W sezonie 2007/2008 pozostawał bez przynależności klubowej.
Kariera reprezentacyjna.
W reprezentacji Senegalu N’Diaye zadebiutował w 2001 roku. W 2002 roku został powołany przez selekcjonera Bruno Metsu do kadry na Puchar Narodów Afryki 2002 (wystąpił w 3 spotkaniach), a następnie na Mistrzostwa Świata 2002. Na tym drugim był rezerwowym zawodnikiem i nie rozegrał żadnego spotkania. Ogółem do 2003 roku w kadrze narodowej Senegalu rozegrał 14 meczów.

</doc>
<doc id="1375523" url="https://pl.wikipedia.org/wiki?curid=1375523" title="Otfinów (gmina)">
Otfinów (gmina)

Otfinów – dawna gmina wiejska istniejąca w latach 1934–1954 i 1973–1976 w woj. krakowskim i woj. tarnowskim (dzisiejsze woj. małopolskie). Siedzibą władz gminy był Otfinów.
Gmina zbiorowa Otfinów została utworzona 1 sierpnia 1934 roku w powiecie dąbrowskim w woj. krakowskim z dotychczasowych jednostkowych gmin wiejskich: Adamierz, Czyżów, Dąbrówka Gorzycka, Goruszów, Gorzyce, Janikowice, Kłyż, Nieciecza, Otfinów, Pierszyce, Podlesie Dębowe i Siedliszowice. Według stanu z dnia 1 lipca 1952 roku gmina składała się z 12 gromad: Adamierz, Czyżów, Dąbrówka Gorzycka, Goruszów, Gorzyce, Janikowice, Kłyż, Nieciecza, Otfinów, Pierszyce, Podlesie Dębowe i Siedliszowice. Jednostka została zniesiona 29 września 1954 roku wraz z reformą wprowadzającą gromady w miejsce gmin. 
Gmina została reaktywowana w dniu 1 stycznia 1973 roku w tymże powiecie i województwie. 1 czerwca 1975 gmina znalazła się w nowo utworzonym woj. tarnowskim. 1 lipca 1976 roku gmina została zniesiona przez połączenie z dotychczasową gminą Żabno w nową gminę Żabno.

</doc>
<doc id="1375524" url="https://pl.wikipedia.org/wiki?curid=1375524" title="Skalka (Góry Kremnickie)">
Skalka (Góry Kremnickie)

Skalka (pol. Skałka; 1232 m n.p.m.) – jeden z najwyższych szczytów w grupie górskiej Gór Kremnickich w Centralnych Karpatach Zachodnich na Słowacji. W przeszłości znany pod nazwą "Suchá hora".
Położenie i ukształtowanie.
Skałka leży w południowej części tzw. Grzbietu Flochowej (słow. "Flochovský chrbát"), w głównym grzbiecie Gór Kremnickich, stanowiącym wododział między dorzeczami Hronu i Turca. Na szczycie Skałki wododział ten, biegnący z północy, skręca ku zachodowi.
Od południa masyw Skałki ogranicza płytka Przełęcz Bystrzycka (1190 m n.p.m.), natomiast od północy niewiele głębsza Przełęcz Tunel. Stoki wschodnie góry są strome, mocno rozczłonkowane i całkowicie zalesione. Odwadniają je źródłowe cieki Tajowskiego Potoku. Stoki zachodnie - łagodne i rozległe, przechodzą we wspomniany wyżej grzbiet wododziałowy biegnący ku zachodowi. Szereg polan i dawnych wyrębów zajmują tu dziś obiekty kompleksu turystyczno-rekreacyjnego i narciarskiego "Skalka".
Masyw Skałki budują młodotrzeciorzędowe skały wulkaniczne: andezyty oraz tufy i zlepieńce powstałe z ich piroklastyki. W partiach szczytowych góry widoczne są na powierzchni zgrupowania formacji skalnych w postaci ścian, filarów i uskoków. Procesy erozyjne i ruchy grawitacyjne wytworzyły tu szereg rozpadlin skalnych i niewielkich jaskiń, których głębokość sięga ok. 8 m, a długość nie przekracza 16 m. Jaskinie te noszą nazwę Jánošíkovy diery.
Tuż na zachód od wierzchołka wznosi się potężny maszt nadajnika telewizyjnego "Suchá hora" (wysokość 312 m).
Turystyka.
Szczyt Skałki oferuje dobre, rozległe widoki. Przez szczyt biegnie czerwono znakowany szlak turystyczny:
Pod szczytem Skałki, na jego zachodnich stokach opadających ku Kremnicy, znajduje się kompleks sportowo-wypoczynkowy "Skalka", w skład którego wchodzi kilka starszych hoteli górskich, nowy zespół rekreacyjny z hotelem sportowym i krytą pływalnią oraz stadion zimowy. Kompleks wykorzystywany jest głównie zimą, jako jeden z największych na Słowacji ośrodków narciarstwa biegowego. Umożliwia to rozległa sieć narciarskich tras biegowych, obejmująca znaczną część Gór Kremnickich.

</doc>
<doc id="1375527" url="https://pl.wikipedia.org/wiki?curid=1375527" title="Ostrogi piętowe">
Ostrogi piętowe



</doc>
<doc id="1375529" url="https://pl.wikipedia.org/wiki?curid=1375529" title="Control Room – Live EP">
Control Room – Live EP

Control Room – Live EP – minialbum Avril Lavigne. Wydany w 2008 roku. Album ten został wydany, jako album internetowy i kupić można go wyłącznie w Internecie na takich strona jak iTunes, Amazon czy Rhapsody.

</doc>
<doc id="1375530" url="https://pl.wikipedia.org/wiki?curid=1375530" title="Zabawa (gmina)">
Zabawa (gmina)

Zabawa – dawna gmina wiejska istniejąca w latach 1973–1976 w woj. krakowskim i tarnowskim (obecnie woj. małopolskie). Siedzibą władz gminy była Zabawa.
Gmina została utworzona 1 stycznia 1973 w powiecie brzeskim w woj. krakowskim, z części obszaru dawnej gminy Radłów (do 1954 w powiecie brzeskim, odtworzonej w 1973 w powiecie tarnowskim). 1 czerwca 1975 gmina znalazła się w nowo utworzonym woj. tarnowskim.
1 lipca 1976 jednostka została zniesiona przez połączenie z dotychczasową gminą Radłów w nową gminę Radłów.

</doc>
<doc id="1375531" url="https://pl.wikipedia.org/wiki?curid=1375531" title="Bogucice (gmina)">
Bogucice (gmina)

Bogucice – dawna gmina wiejska istniejąca w latach 1934–1954 i 1973–1976 w woj. krakowskim i tarnowskim (dzisiejsze woj. małopolskie). Siedzibą władz gminy były Bogucice.
Gmina zbiorowa Bogucice została utworzona 1 sierpnia 1934 roku w powiecie bocheńskim w woj. krakowskim z dotychczasowych jednostkowych gmin wiejskich: Baczków, Bogucice, Bratucice, Buczków, Dąbrówka, Dziewin, Gawłów, Gawłówek, Majkowice, Mikluszowice, Okulice, Ostrów Szlachecki, Wyrzyce i Zatoka. 19 lutego 1947 roku z części jej obszaru wyodrębniono nową gminę Mikluszowice.
Według stanu z 1 lipca 1952 roku gmina Bogucice składała się z 10 gromad: Bogucice, Bratucice, Buczków, Dąbrówka, Dębina, Gawłów, Majkowice, Okulice, Ostrów Szlachecki i Zatoka. Gmina została zniesiona 29 września 1954 roku wraz z reformą wprowadzającą gromady w miejsce gmin.
Gminę Bogucice reaktywowano w dniu 1 stycznia 1973 roku w tymże powiecie i województwie. 1 czerwca 1975 gmina znalazła się w nowo utworzonym woj. tarnowskim. 1 lipca 1976 roku gmina została zniesiona a jej obszar przyłączony do gmin Bochnia, Rzezawa i Szczurowa.

</doc>
<doc id="1375532" url="https://pl.wikipedia.org/wiki?curid=1375532" title="NSFNet">
NSFNet

NSFNet - linia T1 o przepustowości 1,544 Mbps zapoczątkowana w 1985 roku przez National Science Foundation dla kolejnej generacji sieci ARPANET.

</doc>
<doc id="1375533" url="https://pl.wikipedia.org/wiki?curid=1375533" title="Łęg Tarnowski (gmina)">
Łęg Tarnowski (gmina)

Łęg Tarnowski (do 1951 "Klikowa") – dawna gmina wiejska istniejąca w latach 1951-1954 oraz 1973–1976 w woj. krakowskim i tarnowskim (obecnie woj. małopolskie). Siedzibą władz gminy był Łęg Tarnowski "(Łęg koło Partynia)".
Gmina została utworzona w dniu 20 kwietnia 1951 roku w województwie krakowskim, w powiecie tarnowskim, po przeniesieniu siedziby gminy Klikowa z Klikowej (obecnie dzielnicy Tarnowa) do Łęgu koło Partynia (obecnie pod nazwą "Łęg Tarnowski"), wraz ze zmianą nazwy jednostki na "gmina Łęg Tarnowski".
1 lipca 1951 z gminy Łęg Tarnowski wyłączono gromady Chyszów i Klikowa, włączając je do Tarnowa.
1 lipca 1952 roku gmina Łęg Tarnowski składała się z 6 gromad: Biała, Bobrowniki Wielkie, Ilkowice, Łęg ad Partyń, Niedomice i Sanoka. Gmina została zniesiona 29 września 1954 roku wraz z reformą wprowadzającą gromady w miejsce gmin.
Gminę Łęg Tarnowski reaktywowano wraz z kolejną reformą administracyjną 1 stycznia 1973 roku w tymże powiecie i województwie. 1 czerwca 1975 gmina znalazła się w nowo utworzonym woj. tarnowskim. 1 lipca 1976 roku gmina została zniesiona, a jej obszar przyłączony do gmin Lisia Góra, Tarnów i Żabno.

</doc>
<doc id="1375534" url="https://pl.wikipedia.org/wiki?curid=1375534" title="Charcoal agar">
Charcoal agar

Charcoal agar – wzbogacone podłoże mikrobiologiczne używane do hodowli bakterii z rodzaju "Bordetella" - na przykład pałeczki krztuśca. Po dodaniu surowicy końskiej możliwy jest ponadto wzrost "Haemophilus influenzae".
Inne podłoża stosowane do hodowli "Bordatella" to zawierająca krew podłoże Bordeta-Gengou oraz oparte na dekstranie syntetyczne podłoże CSM.

</doc>
<doc id="1375536" url="https://pl.wikipedia.org/wiki?curid=1375536" title="Podłoże węglowe Charcoal">
Podłoże węglowe Charcoal



</doc>
<doc id="1375537" url="https://pl.wikipedia.org/wiki?curid=1375537" title="Podłoże węglowe">
Podłoże węglowe



</doc>
<doc id="1375538" url="https://pl.wikipedia.org/wiki?curid=1375538" title="Pożywka węglowa">
Pożywka węglowa



</doc>
<doc id="1375540" url="https://pl.wikipedia.org/wiki?curid=1375540" title="Szczepanów (gmina)">
Szczepanów (gmina)

Szczepanów – dawna gmina wiejska istniejąca w latach 1934-1954 i 1973–1976 w woj. krakowskim i tarnowskim (obecnie woj. małopolskie). Siedzibą władz gminy był Szczepanów.
Gmina zbiorowa Szczepanów została utworzona 1 sierpnia 1934 roku w powiecie brzeskim w woj. krakowskim z dotychczasowych jednostkowych gmin wiejskich: Bucze, Łęki, Mokrzyska, Przyborów, Rudy-Rysie, Sterkowiec, Szczepanów i Wokowice. Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 8 gromad: Bucze, Łęki, Mokrzyska, Przyborów, Rudy Rysie, Sterkowiec, Szczepanów i Wokowice. Gmina została zniesiona 29 września 1954 roku wraz z reformą wprowadzającą gromady w miejsce gmin. 
Jednostkę przywrócono w tymże powiecie i województwie wraz z reaktywowaniem gmin z dniem 1 stycznia 1973 roku. 1 czerwca 1975 gmina znalazła się w nowo utworzonym woj. tarnowskim. 1 lipca 1976 roku gmina została zniesiona, a jej obszar przyłączony do gmin Borzęcin i Brzesko.

</doc>
<doc id="1375541" url="https://pl.wikipedia.org/wiki?curid=1375541" title="Rada Architektury Internetu">
Rada Architektury Internetu



</doc>
<doc id="1375543" url="https://pl.wikipedia.org/wiki?curid=1375543" title="Manderlay">
Manderlay

Manderlay - film z 2005 roku, w reżyserii Larsa von Triera zrealizowany w koprodukcji europejskiej; sequel filmu "Dogville" (2003) - druga część trylogii "USA – Land of Opportunities". Nicole Kidman odmówiła zagrania Grace, w tej roli wystąpiła Bryce Dallas Howard.
Film składa się z ośmiu części.
Fabuła.
Do miasteczka Manderlay przyjeżdża młoda idealistka Grace. Dziewczyna kolejny raz podejmuje próbę wyzwolenia mieszkających tam czarnoskórych. Jej działania wprowadzają zamęt w życiu mieszkańców - ich egzystencja była dotąd trudna, ale przyzwyczaili się do niej, przywykli do codziennej rutyny. Grace kolejny raz ponosi klęskę - Trier przenosi ją w wymiar uniwersalny, zderzając w finale zdjęcia, ukazujące wyzysk czarnych ludzi do czasów współczesnych. 
Obsada.
i inni
Informacje dodatkowe.
Podczas kręcenia filmu "w celu uzyskania wartości dramatycznych" został ubity osioł. Z tego powodu John C. Reilly zrezygnował z roli w filmie. Ostatecznie scena została wycięta przed wydaniem filmu.

</doc>
<doc id="1375545" url="https://pl.wikipedia.org/wiki?curid=1375545" title="Knowle West Boy">
Knowle West Boy

Knowle West Boy – ósmy album Tricky’ego, wydany 7 lipca 2008 roku (w USA 9 września). Album promował singel „Council Estate”, który ukazał się 30 czerwca. Zapowiedzi nowego albumu Tricky’ego pojawiały się wcześniej: w styczniu 2008 magazyn "MOJO" podał, że płyta ukaże się w kwietniu 2008 roku.

</doc>
<doc id="1375547" url="https://pl.wikipedia.org/wiki?curid=1375547" title="Bożena Fabiani">
Bożena Fabiani

Bożena Fabiani (ur. 1939) – polska historyczka sztuki i kultury.
Życiorys.
Ukończyła studia na Wydziale Historycznym Uniwersytetu Warszawskiego, uzyskując dyplom w 1963. Doktorat obroniła w 1975. W tym samym roku rozpoczęła pracę jako wykładowca w Akademii Muzycznej im. F. Chopina w Warszawie, zajmując się historią kultury i historią sztuki. Interesuje się historią Warszawy, kulturą i obyczajami z okresu baroku, portretem staropolskim, historią kultury, historią chrześcijańskiego Rzymu, oraz życiem i twórczością wielkich artystów. Od 2000 prowadziła na antenie Drugiego Programu Polskiego Radia audycję "W stronę sztuki". Autorka wielu tekstów specjalistycznych i popularnych, tłumaczeń z języka włoskiego, a także poetyckich (m.in. "Trzech kolęd na chór mieszany").

</doc>
<doc id="1375548" url="https://pl.wikipedia.org/wiki?curid=1375548" title="Zbiorniki wodne Borów Niemodlińskich">
Zbiorniki wodne Borów Niemodlińskich

Zbiorniki wodne Borów Niemodlińskich – na terenie Obszaru Chronionego Krajobrazu Borów Niemodlińskich występuje znaczna ilość (blisko 1000 ha) stojących wód powierzchniowych. Są to głównie stawy rybne, powstające sukcesywnie na tym terenie od XVI wieku w wyniku zagospodarowania wyrobisk po intensywnej eksploatacji rud darniowych. Pod tym względem rejon ten należy do najzasobniejszych na Opolszczyźnie. Stawy skoncentrowane są przede wszystkim w zachodniej i północno-zachodniej części Borów Niemodlińskich w gminach: Tułowice, Niemodlin i Dąbrowa.
Niemodliński Urbarz z 1534 roku wymienia następujące, istniejące do dzisiaj stawy: Wołowice, Magnusowski, Maciejowi, Tasznica, Grzędowski. Na początku XVII wieku w dobrach niemodlińskich było 15 stawów głównych z obsadą 800 kop narybku i ponad 40 stawów odrostowych z obsadą tysiąca kop narybku. Odławiano w nich wówczas rocznie ponad 300 kop karpi. Zachowały się dane z 1647 roku o liczbie sprzedanych ryb. Sprzedano wówczas 130 kop i jeden mendel karpi, 21 kop i 3 mendle szczupaków oraz 50 kop ryb różnych. Dochód z ich sprzedaży wyniósł 1221 talarów.
Największe zbiorniki wodne zlokalizowane na terenie Obszaru Chronionego Krajobrazu Borów Niemodlińskich to:
Oprócz wymienionych, dużych zbiorników wodnych, na Obszarze Chronionego Krajobrazu Borów Niemodlińskich istnieje znaczna liczba mniejszych stawów, zlokalizowanych głównie w dolinie Ścinawy Niemodlińskiej i jej dopływów oraz w dolinach Prószkowskiego Potoku i Białej. Stawy mają wielkie znaczenie dla bioróżnorodności Obszaru Chronionego Krajobrazu Borów Niemodlińskich, wynika to przede wszystkim ze znacznej ich liczby i korzystnego usytuowania. Obecnie ochroną rezerwatową otoczony jest tylko jeden staw – Nowokuźnicki położony na terenie gminy Prószków.

</doc>
<doc id="1375551" url="https://pl.wikipedia.org/wiki?curid=1375551" title="Prawa komora serca">
Prawa komora serca



</doc>
<doc id="1375552" url="https://pl.wikipedia.org/wiki?curid=1375552" title="Trzciana-Żegocina (gmina)">
Trzciana-Żegocina (gmina)

Trzciana-Żegocina (1934–54 "Trzciana", 1973–94 "Żegocina", od 1994 gminy "Trzciana" i "Żegocina") – dawna gmina wiejska istniejąca w latach 1973–1976 (1994) w woj. krakowskim i tarnowskim (obecnie woj. małopolskie). Siedzibą władz gminy była Żegocina.
Gmina została utworzona w dniu 1 stycznia 1973 roku w powiecie bocheńskim w woj. krakowskim z gromad Trzciana i Żegocina. Spotkało się to z licznymi protestami mieszkańców Trzciany. 1 czerwca 1975 gmina znalazła się w nowo utworzonym woj. tarnowskim. 
1 stycznia 1977 gmina Trzciana-Żegocina została przemianowana na "gmina Żegocina", lecz w dalszym ciągu obejmowała część trzciańską. W lipcu 1993 roku zawiązał się w Trzcianie "Społeczny Komitet na Rzecz Reaktywowania Gminy Trzciana", który doprowadził do reaktywowania gminy Trzciana30 grudnia 1994 roku. Pozostała część gminy Żegocina zachowała ciągłość prawną po dawnej gminie.

</doc>
<doc id="1375553" url="https://pl.wikipedia.org/wiki?curid=1375553" title="Spread Group">
Spread Group

Spread Group (powszechnie używana nazwa spółki sprd.net AG) – marka parasolowa pięciu międzynarodowych platform handlu elektronicznego z siedzibą w Lipsku i Greensburgu (USA). W skład firmy wchodzą także zakłady produkcyjne w Legnicy (Polska), Krupce (Czechy) i Henderson (USA). Grupa założona w 2002 roku jako studencki start-up pod nazwą „Spreadshirt” obejmuje teraz: Spreadshirt Create Your Own, Spreadshirt Marketplaces, Spreadshop, TeamShirts i SPOD (Spreadshirt Print-on-Demand).
Przedsiębiorstwo social commerce pod marką „Spreadshirt” udostępnia użytkownikom platformę internetową, na której mogą oni nie tylko projektować i kupować T-shirty, lecz także sprzedawać je w Pasażu. Kompleksowy system sklepów internetowych pod marką Spreadshop umożliwia każdemu użytkownikowi stworzenie własnego sklepu z koszulkami i w razie potrzeby zintegrowanie go z istniejącą stroną internetową. Marka TeamShirts umożliwia projektowanie strojów grupowych, zaś SPOD (Spreadshirt Print-on-Demand) pośredniczy między użytkownikami zewnętrznych systemów sklepów internetowych, takich jak np. Shopify, a zakładami produkcyjnymi Spread Group.
Cała działalność biznesowa jest realizowana online: osoba prowadząca sklep przesyła przez Internet swoje grafiki, logo itp. i wykorzystuje je do projektowania swoich produktów. Spread Group odpowiada za realizację wszystkich funkcji niezbędnych do sprzedaży spersonalizowanych produktów merchandisingowych online – od magazynowania, poprzez produkcję, wysyłkę i przetwarzanie płatności, aż po obsługę klienta.
Historia.
Spread Group została założona w 2001 roku pod nazwą „Spreadshirt” przez Łukasz Gadowski i Matthiasa Spießa. Matthias Spieß miał już wtedy doświadczenie w zakładaniu firm. Drugi dyrektor zarządzający, Michael Petersen, dołączył do firmy jako partner latem 2004 roku. W 2006 roku firma przekształciła się ze spółki z ograniczoną odpowiedzialnością GmbH w spółkę akcyjną AG.
Siedziba Spreadshirt znajduje się w Lipsku-Plagwitz. Firma ma również biura i oddziały w innych europejskich miastach: Berlinie (Niemcy), Legnicy (Polska) i Krupce (Czechy). W 2015 roku w Krupce został otwarty piąty zakład produkcyjny po Lipsku, Legnicy i dwóch amerykańskich oddziałach w Greensburgu (PA) i Henderson (NV).
W lipcu 2006 roku w Spreadshirt zainwestowała londyńska firma venture capital Accel Partners. Część pieniędzy wykorzystano na zakup francuskiej firmy laFraise, która organizuje największy w Europie internetowy konkurs na projekty koszulek. W lipcu 2014 roku laFraise została zamknięta. Nadal działa jednak irlandzka spółka zależna La Fraise Ltd.
1 sierpnia 2007 roku Łukasz Gadowski zrezygnował ze stanowiska Prezesa Zarządu Spread Group i od 2008 roku jest Przewodniczącym Rady Nadzorczej. Następcą Gadowskiego została pochodząca z USA Jana Eggers, która do listopada 2010 roku pełniła funkcję CEO Spread Group. W maju 2011 roku były Dyrektor ds. Marketingu Philip Rooke został powołany na stanowisko CEO. Obecnie członkami Zarządu są CEO Philip Rooke i CFO Tobias Schaugg, zaś współzałożyciel i poprzedni CTO Matthias Spieß przeszedł do Rady Nadzorczej (stan na lipiec 2014 r.). 1 kwietnia 2021 roku nowym CEO Spread Group został Julian de Grahl.
W lipcu 2014 roku Spread Group obejmowała, oprócz Spreadshirt.de, także markę Yink, wywodzącą się z Deutscher Druckservice, przekształconej następnie w Spreadshirt Großbestellungen. Firma istniejąca od 2004 roku nadal jest działem Spreadshirt.
7 stycznia 2016 roku Spread Group zdecydowała o zamknięciu zakładu produkcyjnego w Lipsku. 26 pracowników Spreadshirt Manufacturing Deutschland GmbH zostało zawieszonych w pełnieniu obowiązków. Lipsk odpowiadał za produkcję jedynie 10% europejskiego wolumenu. Pozostałe fabryki znajdują się w Legnicy (Polska) i Krupce (Czechy). Po krótkich negocjacjach pracownicy produkcyjni wrócili do pracy i Spread Group znów produkuje w Lipsku.

</doc>
<doc id="1375555" url="https://pl.wikipedia.org/wiki?curid=1375555" title="Worskla Połtawa">
Worskla Połtawa



</doc>
<doc id="1375556" url="https://pl.wikipedia.org/wiki?curid=1375556" title="Wydma szara">
Wydma szara

Wydma szara – rodzaj wydm nadmorskich, częściowo ustabilizowana wydma (tzw. ustalana) pokryta ubogą roślinnością, z zaczątkiem procesów glebotwórczych.
W układzie przestrzennym oraz ciągu sukcesyjnym wydmy szare zajmują miejsce pomiędzy wydmami białymi a utrwalonymi formami lądowymi (wydmy brunatne pokryte nadmorskim borem sosnowym lub wrzosowiskiem brusznicowo-bażynowym). Wydmy szare nazwę biorą od małych ilości substancji prochniczych tworzących arenosole. Częściowo pokryte są ubogimi, ale stosunkowo zwartymi zbiorowiskami roślinnymi – suchymi murawami i wrzosowiskami. Rzadko pojawiają się drzewa (sosna zwyczajna, brzoza brodawkowata). Dobrze rozwinięta bywa warstwa porostowo-mszysta (zwłaszcza chrobotki). Zasiedlające wydmę szarą gatunki mają właściwości psammofityczne, a odległość od morza jest na tyle duża, że zasolenie podłoża jest niskie. Głównym zbiorowiskiem roślinnym wydmy szarej jest murawa psammofilna z kocankami i jasieńcem "Helichryso-Jasionetum litoralis". Jest ona zaliczana do muraw szczotlichowych, gdyż głównym składnikiem jest szczotlicha siwa ("Corynephorus canescens"). Oprócz tego występuje turzyca piaskowa ("Carex arenaria"), jasieniec piaskowy ("Jasione montana" var. "littoralis"), kocanki piaskowe ("Helichrysum arenarium"), a także piaskownica zwyczajna ("Ammophila arenaria") jako pozostałość pionierskich stadiów zasiedlania wydmy białej i in. Na bogatszych w substancje humusowe stanowiskach rozwija się suche wrzosowisko bażynowe ("Carici arenariae-Empetretum nigri"), w którym pojawiają się wrzosowiskowe krzewinki.
Zagrożenia i ochrona.
Ze względu na ochronę wybrzeża przed procesami abrazyjnymi i eolicznymi, wydmy szare są często stabilizowane przez nasadzenia drzew i krzewów, często obcych (kosodrzewina, dzika róża, wierzba, sosna czarna, sosna wejmutka) oraz utrwalanie faszyną, co zmienia nie tylko skład gatunkowy, ale także warunki edaficzne i zaburza ciąg sukcesyjny.
Zespół na potrzeby inwentaryzacji obszarów Natura 2000 oznaczony jako podtyp siedliska przyrodniczego nr 2140 (nadmorskie wrzosowiska bażynowe) oraz nr 2130 (nadmorskie wydmy szare).

</doc>
<doc id="1375557" url="https://pl.wikipedia.org/wiki?curid=1375557" title="Al-Bireh">
Al-Bireh



</doc>
<doc id="1375558" url="https://pl.wikipedia.org/wiki?curid=1375558" title="Tadeusz Kognowicki">
Tadeusz Kognowicki

Tadeusz Kognowicki ps. „Złoty” (ur. 18 czerwca 1922 w Kownie, zm. 26 czerwca 1941 w miejscowości Wopytnaja) – polski harcmistrz, komendant harcerstwa polskiego na międzywojennej Litwie.
Urodził się 18 czerwca 1922 r. w Kownie. Jego ojcem był Wincenty Kognowicki zajmujący stanowisko okręgowego lekarza weterynarii, matką Zofia Kognowicka z d. Lewoniewska, oboje zasłużeni dla polskiej mniejszości na międzywojennej Litwie. W 1934 r., po zdanym egzaminie, do którego przygotowywała go w domu matka, został przyjęty do III klasy polskiego gimnazjum im. Adama Mickiewicza w Kownie. Tam rozpoczął działalność w tajnym, polskim harcerstwie ukrywającym się wówczas pod oficjalną nazwą Koła Czerwonego Krzyża.
Latem 1935 r. wziął udział w obozie harcerskim w Prepuntach nad rz. Dubissą. Następnie, w 1936 r. uczestniczył w obozie zorganizowanym dla Polskiego Harcerstwa Zagranicznego w Brennej, oddelegowany z Litwy wspólnie ze Zbigniewem Skłodowskim oraz Julianem Iwaszkiewiczem. Po powrocie zorganizował szkolną drużynę im. Zawiszy Czarnego, składającą się z dwóch zastępów i gromady zuchowej, której został drużynowym. Na przełomie 1938/1939 r. zdobył, po uprzednio odbytych w Polsce kursach, stopień harcmistrza. W tym czasie wydawał również dwutygodnik dla harcerzy o nazwie "Wzwyż", jednak tylko do 1940 r., do momentu zamknięcia polskiego gimnazjum w Kownie. Po nominacji na komendanta harcerstwa na Litwie, od 1939 r. reprezentował oficjalnie przed władzami litewskimi polskie harcerstwo. Wybuch II wojny światowej zapoczątkował okres intensywnej pracy T. Kognowickiego w niesieniu pomocy uchodźcom z Polski, organizację ucieczek z obozów internowania polskich wojskowych, którzy, jak wspomina jego siostra p.Zofia Komza, niejednokrotnie ukrywali się w mieszkaniu pp. Kognowickich przy ul. Donelaičio. "(...)Mama przyjmowała każdego z dokumentami czy bez i udzielała gościny na cały czas, aż Tadeusz nie wystarał się o nowe dokumenty i wyekspediował ich dalej".
Na szczególne podkreślenie zasługuje fakt wyniesienia z obozu internowania sztandarów pułkowych:
Dokonali tego Tadeusz Kognowicki wraz z Tadeuszem Butlerem i Janem Kudrewiczem i dostarczyli sztandary polskiemu attaché wojskowemu w Kownie, płk. Leonowi Mitkiewiczowi-Żołłtkowi. Zorganizowanie przez T. Kognowickiego w listopadzie wespół z konsulem japońskim Chiune Sugiharą "poczty japońskiej", czyli przerzutu japońską pocztą dyplomatyczną przesyłek polskiego podziemia i wywiadu z Litwy do Rządu RP na uchodźstwie i z Zachodu na Litwę lub dalej do Warszawy przyczyniło się do uratowania 10 tys. Żydów i Polaków starających się o wyjazd na Zachód. W tym czasie T. Kognowicki pełnił funkcję Szefa Oddziału Organizacyjnego w kowieńskim podokręgu Związku Walki Zbrojnej. Wkrótce po ogłoszeniu Litwy Republiką Radziecką rozpoczęły się aresztowania wśród niemal całego podokręgu ZWZ w Kownie. Aresztowany w marcu 1941 r., umieszczony został w więzieniu w Kownie. Dnia 26 czerwca 1941 r., podczas ewakuacji więzienia, w lesie, niedaleko stacji Bigosowo wykonano wyroki śmierci na kilkunastu więźniach, wśród nich był Tadeusz Kognowicki. Miał 19 lat.

</doc>
<doc id="1375561" url="https://pl.wikipedia.org/wiki?curid=1375561" title="Marlene Dumas">
Marlene Dumas

Marlene Dumas (ur. 3 września 1953 w Kapsztadzie) – malarka z RPA, obecnie tworząca w Amsterdamie.
Życiorys.
Marlen Dumas urodziła się w 1953 roku w Kapsztadzie w RPA. Studiowała sztukę na Uniwersytecie w Kapsztadzie w latach 1972 –1975, a następnie w Ateliers '63 w Haarlemie, które obecnie znajduje się w Amsterdamie. Również studiowała psychologię na Uniwersytecie w Amsterdamie w 1979 i 1980 roku.
W 2011 otrzymała Nagrodę Schocka w dziedzinie sztuk wizulanych. 
Dumas często posługuje się w swojej twórczości polaroidowymi zdjęciami. Na wielu swoich obrazach przedstawia rodzinę, przyjaciół, modelki i wybitne postacie polityczne. 
Mieszka i pracuje w Holandii. 

</doc>
<doc id="1375562" url="https://pl.wikipedia.org/wiki?curid=1375562" title="Ram Allah">
Ram Allah



</doc>
<doc id="1375563" url="https://pl.wikipedia.org/wiki?curid=1375563" title="Szmer niewinny">
Szmer niewinny



</doc>
<doc id="1375564" url="https://pl.wikipedia.org/wiki?curid=1375564" title="Kopalnia Węgla Kamiennego Barbara-Wyzwolenie">
Kopalnia Węgla Kamiennego Barbara-Wyzwolenie

Kopalnia Węgla Kamiennego Barbara-Wyzwolenie – zlikwidowana kopalnia węgla kamiennego w Chorzowie, która istniała od 1937 do 1 stycznia 1970, kiedy to została połączona z kopalnią Chorzów i utworzyła kopalnię Barbara-Chorzów.
Historia.
Kopalnia powstała w 1937 roku, z połączenia pola Zachodniego i Północnego kopalni Król, należała do Skarbofermu do 1939.
W kopalni panowały bardzo trudne warunki geologiczno-górnicze. Kopalnia dysponowała dwoma głównymi szybami Wyzwolenie I i II oraz szybem podsadzkowym Kinga.
W czasie okupacji hitlerowskiej nosiła nazwy: Königsgrube Westfeld i Königsgrube Nordfeld i należała do koncernu Hermann Göring. Na kopalni wówczas pracowali jeńcy.
Od 1945 do 1957 należała do Chorzowskiego Zjednoczenia Przemysłu Węglowego, następnie do Katowickiego Zjednoczenia Przemysłu Węglowego. W latach 50. XX wieku część załogi stanowili więźniowie, jeńcy wojenni oraz żołnierze Wojskowych Batalionów Pracy.
21 marca 1954 w kopalni doszło do pożaru i katastrofy, w wyniku którego zginęło ponad 90 lub nawet ponad 100 górników. Oficjalne dane podane w 1956 wskazywały na 80 zabitych. Była to największa katastrofa w polskim górnictwie po II wojnie światowej. Tragedia została upamiętniona drewnianym krzyżem z inskrypcją „1954”, znajdującym się w pobliżu dawnych zabudowań kopalni.
1 stycznia 1970 kopalnia została połączona z kopalnią Chorzów i nosiła nazwę Barbara-Chorzów.

</doc>
<doc id="1375567" url="https://pl.wikipedia.org/wiki?curid=1375567" title="Silvia Sint">
Silvia Sint



</doc>
<doc id="1375568" url="https://pl.wikipedia.org/wiki?curid=1375568" title="Silvia Granz">
Silvia Granz



</doc>
<doc id="1375570" url="https://pl.wikipedia.org/wiki?curid=1375570" title="Szara chemia">
Szara chemia

Szara chemia – potoczna nazwa jednego z budynków Wydziału Chemicznego Politechniki Śląskiej w Gliwicach, położonego przy ulicy Marcina Strzody.
Historia.
Budynek Szarej Chemii został oddany do użytku w 1911 r. W 1927 r. został rozbudowany. Do 1945 r. mieściła się w nim miejska średnia szkoła dla chłopców i dziewcząt.

</doc>
<doc id="1375572" url="https://pl.wikipedia.org/wiki?curid=1375572" title="Kopalnia Węgla Kamiennego Barbara-Chorzów">
Kopalnia Węgla Kamiennego Barbara-Chorzów

Kopalnia Węgla Kamiennego Barbara-Chorzów – zlikwidowana kopalnia węgla kamiennego, działająca w Chorzowie od 1970 do 1993 roku, zlikwidowana w 1995 roku.
Powstała 1 stycznia 1970 z połączenia kopalń: Chorzów i Barbara-Wyzwolenie, które zostały połączone podziemnym przekopem. Składała się z dwóch rejonów: Barbara i Chorzów, w ich obrębie działały szyby: Kolejowy I i II, Wyzwolenie I i II, Wentylacyjny II, Barbara I i II, Kinga II, Karolina i Zygmunt August II. Produkcja w 1970 roku wynosiła: 1 976 050 t.
Ostatnim etapem robót górniczych w rejonie dawnej kopalni Barbara-Wyzwolenie było wybieranie pokładu 501 z w pobliżu szybów Wyzwolenie I i II. Zakończenie eksploatacji złóż węgla w rejonie Barbara nastąpiło w 1981 roku. Szyby Wyzwolenie do 1987 roku przekształcono w ujęcia wody dla Zakładów Gumowych Górnictwa w Bytomiu poprzez zasypanie ich jedynie do głębokości 90 metrów z pozostawieniem na tejże głębokości drożnego wyrobiska łączącego oba szyby. Szyb Wyzwolenie II pozostał jako zbiornik retencyjny, szyb Wyzwolenie I uzbrojono w rurociągi i pompę głębinową.
Do końca kwietnia 1993 roku podejmowano działania mające na celu udostępnienie z podszybia szybów Kolejowych pokładu 816 zasobnego w węgiel koksujący, którego eksploatacja zapewniłaby rentowność zakładu. Do ich zakończenia zabrakło 600 metrów bieżących robót przekopowych.
14 lipca 1993 roku kopalnia na mocy decyzji Ministra Handlu i Przemysłu została postawiona w stan likwidacji.
Zakończenie eksploatacji złóż węgla w rejonie Chorzów nastąpiło w 31 października 1993 roku, oficjalnie z uwagi na częściowe wyeksploatowanie zasobów i podjęte działania restrukturyzacyjne. 17 marca 1994 roku Ministerstwo Ochrony Środowiska, Zasobów Naturalnych i Leśnictwa zezwoliło na zatrzymanie kopalni w taki sposób, który umożliwiałby ewentualne wznowienie eksploatacji pokładu 816.
Pozostałe szyby Kolejowy I i Zygmunt August II weszły w skład pompowni Siemianowice, należącej do Centralnego Zakładu Odwadniania Kopalń.
Grupa Fasing planowała w 2014 roku wznowić wydobycie w rejonie zlikwidowanej kopalni.

</doc>
<doc id="1375573" url="https://pl.wikipedia.org/wiki?curid=1375573" title="Ergis (filolog)">
Ergis (filolog)

Ergis (Эргис), właśc. Gieorgij Ustinowicz Giermogienow (ur. 21 kwietnia 1908, zm. 9 czerwca 1968) – jakucki filolog, folklorysta i etnolog. Swoje prace zazwyczaj podpisywał "G.U. Ergis". Pseudonim pochodzi od nazwy miejscowości, w której się urodził.
Życiorys.
Po studiach w Instytucie Pedagogicznym w Kazaniu i okresie aspirantury w Instytucie Językoznawstwa Akademii Nauk ZSRR powrócił do Jakucka, gdzie początkowo (1928–1931) pracował jako nauczyciel szkolny, później był zatrudniony w Komitecie ds. Alfabetu, a w latach II wojny światowej – w Jakuckim Instytucie Pedagogicznym. Od 1943 r. życie naukowe Ergisa związane było z Instytutem Języka, Literatury i Historii Uniwersytetu w Jakucku.
Publikacje.
Pominąwszy podręcznik szkolny, napisany we współpracy z P.P. Baraszkowem: "Grammatika jakutskogo jazyka. Sintaksis" (1942, 1947, 1966), Ergis zajmował się głównie folklorem jakuckim. Jego głównym dziełem jest edycja eposu bohaterskiego (ołoncho) pt. "Niurgun Bootur Striemitielnyj" (1947). Ponadto jest autorem dwóch obszernych edycji książkowych: (1) "Istoriczeskije rasskazy i priedanija jakutow: Tieksty i pieriewody" (2 tomy, 1960) oraz (2) "Jakutskije skazki" (tom 1: 1964; tom 2: 1967). Wszystkie te edycje obejmują oryginalny tekst jakucki, przekład rosyjski i obszerne komentarze filologiczno-folklorystyczne.

</doc>
<doc id="1375578" url="https://pl.wikipedia.org/wiki?curid=1375578" title="Samoistna skaza małopłytkowa">
Samoistna skaza małopłytkowa



</doc>
<doc id="1375579" url="https://pl.wikipedia.org/wiki?curid=1375579" title="Bitwa o Irak">
Bitwa o Irak

Bitwa o Irak (ang. "Battle for Haditha") – brytyjski fabularyzowany dokumentalny dramat wojenny z 2007 roku, oparty na masakrze hadyckiej, która miała miejsce w 2005 roku.
Fabuła.
19 listopada 2005 roku amerykańscy marines w odwecie za śmierć jednego z żołnierzy zabijają 24 Irakijczyków, w tym kobiety i dzieci. Przynajmniej 15 z tych osób było niewalczących. Nazwiska uczestników zostały na potrzeby filmu zmienione.
Film był kręcony w Dżaraszu.
Festiwale.
Film został po raz pierwszy zaprezentowany na Toronto International Film Festival 11 września 2007 roku. Na Festival Internacional de Cine de San Sebastián 29 września 2007 roku Nick Broomfield otrzymał nagrodę Concha de Plata za reżyserię. W 2007 roku film zaprezentowano na London Film Festival.

</doc>
<doc id="1375580" url="https://pl.wikipedia.org/wiki?curid=1375580" title="Battle for Haditha">
Battle for Haditha



</doc>
<doc id="1375584" url="https://pl.wikipedia.org/wiki?curid=1375584" title="Zbigniew Pilarczyk">
Zbigniew Pilarczyk

Zbigniew Pilarczyk (ur. 1950 we Wronkach) – polski historyk specjalizujący się w dziedzinie historii wojskowości, doktor habilitowany, profesor Uniwersytetu im. Adama Mickiewicza w Poznaniu. Kierownik Zakładu Historii Wojskowości Instytutu Historii Uniwersytetu im Adama Mickiewicza. Prorektor ds. studenckich UAM na kadencje 2008–2012 i 2012-2016.
Życiorys.
W latach 1964–1969 uczył się w Liceum Pedagogicznym w Trzciance Lubuskiej. Następnie w latach 1970–1975 studiował historię na ówczesnym Wydziale Filozoficzno-Historycznym Uniwersytetu im. Adama Mickiewicza w Poznaniu. Po ich ukończeniu podjął pracę naukową na Wydziale Filozoficzno-Historycznym, a po reorganizacji w 1976 na Wydziale Historycznym. W 1985 r. uzyskał stopień naukowy doktora na podstawie rozprawy "Obronność miasta Poznania w latach 1253–1783" (promotor: Karol Olejnik), a w 1998 r. doktora habilitowanego (rozprawa habilitacyjna: "Fortyfikacje na ziemiach koronnych Rzeczypospolitej w XVII wieku"). W 2000 uzyskał awans na stanowisko profesora UAM. Od wielu lat pełni funkcję kierownika Zakładu Historii Wojskowości UAM. W latach 2002–2008 prodziekan ds. dydaktycznych Wydziału Historycznego i równolegle członek Komisji Rektorskiej ds. Dydaktyki. Prorektor ds. studenckich UAM na kadencje 2008–2012 i 2012-2016.
Specjalizuje się w historii średniowiecza, wojskowości, fortyfikacji i harcerstwa. Jest wykładowcą Wydziału Historycznego UAM, Wydziału Pedagogiczno-Artystycznego UAM w Kaliszu oraz Studium Doktoranckiego Wydziału Budownictwa Politechniki Poznańskiej. Wypromował 10 doktorów.
Prowadzi także aktywną działalność społeczną. Od 1967 r. jest instruktorem Związku Harcerstwa Polskiego. Pełni także funkcję przewodniczącego Rady Chorągwi Wielkopolskiej ZHP w Poznaniu oraz członka Rady Programowej Muzeum Harcerstwa w Warszawie i Rady Muzeum Walk Niepodległościowych w Poznaniu. W 2006 r. był członkiem komitetu honorowego kandydata na prezydenta Poznania Jacka Tomczaka. Za swoją działalność został odznaczony Medalem Komisji Edukacji Narodowej oraz Odznaką „Za zasługi dla oświaty”. W 2008 r. wyróżniony statuetką "Dobosz Powstania Wielkopolskiego", przyznawaną przez Zarząd Główny Towarzystwa Pamięci Powstania Wielkopolskiego 1918/1919. 

</doc>
<doc id="1375590" url="https://pl.wikipedia.org/wiki?curid=1375590" title="GART">
GART

Teatr GART (Grupa Artystycznych Realizacji Teatralnych) − została założona w 1990 przez aktora i reżysera Jerzego Połońskiego przy katowickim Pałacu Młodzieży im. A. Kamińskiego. Działała jako teatr młodzieżowy do 2006. Wychowankami Jerzego Połońskiego i aktorami tego teatru byli m.in.: Anna Dereszowska, Michał Piela, Magdalena Piekorz, Krzysztof Szczerbiński, Anna Szczerbińska, Sylwia Gliwa, Dominik Połoński, Jerzy Jan Połoński, Jakub Kotyński, Mariusz Wójtowicz, Magdalena Dziembowska, Karol Kręc, i wielu innych do tej pory związanych z polską sceną teatralną, muzyczną, filmową i estradową.

</doc>
<doc id="1375592" url="https://pl.wikipedia.org/wiki?curid=1375592" title="Ice D'Angelo">
Ice D'Angelo



</doc>
<doc id="1375594" url="https://pl.wikipedia.org/wiki?curid=1375594" title="Princessa (wafel)">
Princessa (wafel)

Princessa – pokryty mleczną, deserową lub białą czekoladą wafel, przekładany kremem o różnych smakach: mlecznym, kakaowym, czekoladowym, orzechowym, kokosowym. Pierwotnie produkowany przez firmę Goplana, którą to w 1994 roku wykupił koncern Nestle. W 2004 roku Nestle odsprzedała markę Goplana koncernowi Jutrzenka, pozostawiając sobie prawa do wafelka Princessa. 
Odmiana Princessa Gold przekładana jest kremem arachidowym i dodatkowo posypana orzechami.

</doc>
<doc id="1375595" url="https://pl.wikipedia.org/wiki?curid=1375595" title="Kit Kat">
Kit Kat

Kit Kat lub KitKat – marka batonów produkowanych przez koncern Nestlé. 
Baton produkowany jest od 1935. Pierwszym producentem był z Yorku, a baton był początkowo nazwany Chocolate Crisp; nazwę Kit Kat zyskał w 1937. Firma Rowntree's została kupiona przez koncern Nestlé w 1988. 

</doc>
<doc id="1375596" url="https://pl.wikipedia.org/wiki?curid=1375596" title="Zespół du Pana">
Zespół du Pana

Zespół du Pana, inaczej hipoplazja kości strzałkowej i złożona brachydaktylia (, ) – rzadki, uwarunkowany genetycznie zespół wad wrodzonych. Składają się nań obustronna aplazja lub hipoplazja kości strzałkowej, przemieszczenie rzepki, złożona brachydaktylia, przemieszczenia kości nadgarstka, brachymetacarpia (zwłaszcza pierwszej kości śródręcza) i aplazja lub hipoplazja paliczków. Paznokcie palców stóp są hipoplastyczne lub nieobecne. Z innych możliwych wad w obrębie kończyn dolnych stwierdza się stopę końsko-szpotawą, „piłeczkowate” palce stóp, nieprawidłową budowę stępu i wady kości śródstopia i paliczków analogiczne do tych występujących w kończynie górnej.
Allelicznymi schorzeniami są: zespół Grebego, brachydaktylia typu C i dysplazja akromezomeliczna typu Huntera-Thompsona.
Zespół spowodowany jest mutacjami w genie "CDMP1" kodującym białko cartilage-derived morphogenetic protein-1 (ang.). Pierwszy opis przedstawił Du Pan w 1924 roku.

</doc>
<doc id="1375598" url="https://pl.wikipedia.org/wiki?curid=1375598" title="AVN Awards dla najlepszej aktorki drugoplanowej (film)">
AVN Awards dla najlepszej aktorki drugoplanowej (film)



</doc>
<doc id="1375607" url="https://pl.wikipedia.org/wiki?curid=1375607" title="USS Massachusetts (BB-2)">
USS Massachusetts (BB-2)

USS Massachusetts (BB-2) – amerykański pancernik typu "Indiana" z okresu przed i I wojny światowej. Był to czwarty okręt w historii US Navy noszący imię stanu Massachusetts.
Historia.
Projekt nowych dużych okrętów klasyfikowanych jako pancerniki lub pancerniki obrony wybrzeża został opracowany przez głównego konstruktora stoczni William Cramp and Sons pułkownika Lewisa Nixona.
Stępka pod drugi okręt tego typu – USS „Massachusetts” – została położona w filadelfijskiej stoczni William Cramp and Sons 25 czerwca 1891. Wodowanie nastąpiło 10 czerwca 1893, wejście do służby 10 czerwca 1895. Po zakończeniu prac wyposażeniowych w filadelfijskiej stoczni marynarki wojennej jednostka uczestniczyła w próbach morskich i testach, które trwały do 30 listopada, kiedy to okręt wszedł do portu w Nowym Jorku, gdzie dokonano jego przeglądu. 28 maja 1897 okręt przybył do Bostonu, gdzie podczas uroczystej ceremonii 16 czerwca został uhonorowany własnym godłem. Przez kolejne 10 miesięcy w ramach Eskadry Północnego Atlantyku uczestniczył w ćwiczeniach i manewrach u wschodnich wybrzeży Stanów Zjednoczonych.
Po wybuchu wojny amerykańsko-hiszpańskiej 27 marca 1898 otrzymał rozkaz udania się do Hampton Roads, gdzie w kwietniu 1898 wszedł w skład sił przeznaczonych do blokady Kuby (pełnił służbę w Latającej Eskadrze (ang. Flying Squadron)). 22 maja dotarł do Cienfuegos, gdzie miał stacjonować. 31 maja wraz z pancernikiem USS „Iowa” i krążownikiem USS „New Orleans” ostrzeliwał forty u wejścia do portu w Santiago de Cuba. W tym czasie wziął także udział w wymianie ognia z hiszpańskim krążownikiem „Cristóbal Colón”, zmuszając go do wycofania się w głąb portu. Okręt ostrzeliwał hiszpańskie umocnienia do 3 lipca, kiedy to zawinął do bazy w Guantánamo, gdzie miał uzupełnić zapasy węgla. Z tego powodu nie zdążył wziąć udziału w bitwie pod Santiago de Cuba. 4 lipca wspomógł pancernik USS Texas”, który walczył z hiszpańskim krążownikiem „Reina Mercedes”. W efekcie starcia załoga krążownika skierowała okręt na mieliznę i poddała się. Pomiędzy 21 lipca a 1 sierpnia „Massachusetts” wspierał wojska amerykańskie na Portoryko, a następnie powrócił do Nowego Jorku. Przez kolejne siedem lat w ramach Eskadry Północnego Atlantyku (ang. North Atlantic Squadron) brał udział w manewrach i ćwiczeniach odbywanych w rejonie wschodniego wybrzeża Stanów Zjednoczonych i w rejonie wschodnich Karaibów. Latem 1904 służył jako okręt szkolny słuchaczom Akademii Marynarki Wojennej. Do listopada 1905 był wykorzystywany w celach treningowych, kiedy to rozpoczęto przygotowania do wycofania go ze służby, które nastąpiło 8 stycznia 1906.
2 maja 1910 okręt ponownie wszedł do ograniczonej służby w roli okrętu szkolnego wykorzystywanego w czasie letnich praktyk słuchaczy Akademii Marynarki Wojennej. W tej roli służył przez kolejne 4 lata. W tym czasie odbył m.in. dwa rejsy do Europy. We wrześniu 1912 wszedł w skład Atlantyckiej Floty Rezerwowej. Po krótkim rejsie do Nowego Jorku w dniach 5–16 października wrócił do Filadelfii na prezydencki przegląd floty (ang. Presidential Fleet Review), gdzie pozostał do wycofania ze służby 23 maja 1914.
W związku z trwającą I wojną światową 9 czerwca 1917 „Massachusetts” ponownie wszedł do służby jako okręt szkolny. Wykorzystywano go w bazie szkoleniowej marynarki wojennej na Rhode Island do artyleryjskich ćwiczeń rezerwistów w cieśninie Block Island. Do 27 maja 1918 wypełniał swoje zadanie, po czym przeszedł remont w Philadelphia Navy Yard. 9 czerwca 1918 został przydzielony do ćwiczeń bojowych Dywizjonu A, Battleship Force 1, Floty Atlantyku i tego samego dnia popłynął do Yorktown. Przez resztę I wojny światowej służył jako okręt szkolny dla artylerii ciężkiego kalibru. Pływał po wodach zatoki Chesapeake i lokalnych wodach Atlantyku. 16 lutego 1919 wrócił do Filadelfii. 28 marca 1919 zmieniono mu nazwę na „Coast Battleship Number 2" i ostatecznie wycofano ze służby 31 marca.
W listopadzie 1920 okręt został skreślony z rejestru floty i przeznaczony na okręt-cel. Przez 4 lata wrak osiadły na dnie był ostrzeliwany przez artylerię nadbrzeżną. Z powodu braku chętnych na złomowanie okrętu, został on w listopadzie 1956 uznany za własność stanu Floryda. W 1993 wrak został uznany za część archeologicznego obszaru chronionego tworzącego zarazem sztuczną rafę.

</doc>
<doc id="1375608" url="https://pl.wikipedia.org/wiki?curid=1375608" title="Las Vegas Strip">
Las Vegas Strip

Las Vegas Strip („the Strip”) – odcinek Las Vegas Boulevard o długości około 6,8 km, formalnie podległy Las Vegas, jednak w rzeczywistości wykraczający poza granice miasta, głównie na jednostki niemunicypalne: Paradise oraz Winchester. Większość the Strip została wyróżniona przez National Scenic Byway i włączona do programu All-American Road, czyli dróg typowo amerykańskich.
Przy Las Vegas Strip działa dziewiętnaście z dwudziestu pięciu największych hoteli na świecie pod względem liczby pokoi (w sumie jest to ponad 67 tys. pokoi). Jeden z tychże dziewiętnastu obiektów, Las Vegas Hilton, nie znajduje się bezpośrednio przy the Strip, jednak usytuowany jest niespełna 0,8 km od bulwaru.
Charakterystyczną cechą Las Vegas Strip jest różnorodność architektoniczna. Nowoczesne hotele, kasyna, restauracje i wieżowce mieszkalne uczyniły z miasta popularny cel podróży dla gości z całego świata.
Granice.
W ścisłym znaczeniu, „the Strip” odnosi się wyłącznie do odcinka Las Vegas Boulevard położonego pomiędzy Sahara Avenue oraz Russell Road, mającego długość 6,8 km. Jednakże termin ten wykorzystywany jest nie tylko w odniesieniu do samej drogi, ale również kasyn i hoteli przy niej położonych. Kilka agencji rządowych, a w tym Komisja Gier stanu Nevada, klasyfikuje nieruchomości jako „Las Vegas Strip” w celach sprawozdawczych; zgodnie z definicją, mogą to być obiekty, które znajdują się w odległości 1,6 km lub więcej od Las Vegas Boulevard (tak jak na przykład Hard Rock Hotel &amp; Casino).
Komisja Gier stanu Nevada za najdalej wysunięty na północ fragment the Strip uznaje Sahara Avenue. W przeszłości południowym krańcem bulwaru była Tropicana Avenue, jednak wraz z rozbudową okolic, granicę the Strip przesunięto do Russell Road. Tym samym, Komisja wyróżniła Mandalay Bay jako najdalej wysunięty na południe obiekt przy the Strip.
Według Komisji, obszar gier the Strip obejmuje wszystkie kasyna znajdujące się przy Las Vegas Boulevard South pomiędzy Russell Road oraz Sahara Avenue, a także okoliczne obiekty, które nie leżą bezpośrednio przy bulwarze. Są wśród nich między innymi The Rio i The Palms oraz kilka mniejszych kasyn, znajdujących się po zachodniej stronie Las Vegas Boulevard. Obiekty położone po wschodniej stronie Las Vegas Boulevard, przy Paradise Road, takie jak Las Vegas Hilton, Terrible’s Casino, The Westin Las Vegas Hotel &amp; Spa, Hooters Casino Hotel oraz Hard Rock, również wliczane są do obszaru gier the Strip. Komisja Gier stanu Nevada do tegoż obszaru nie zalicza jednak The Stratosphere, który znajduje się na północ od Sahara Avenue przy Las Vegas Boulevard.
Słynny znak Welcome to Fabulous Las Vegas umiejscowiony jest na południe od Russell Road, naprzeciw nieistniejącego już Klondike Hotel &amp; Casino.
Nowsze obiekty, takie jak South Point Hotel, Grandview Resort i M Resort, powstają przy Las Vegas Boulevard South w odległości ponad 8 mil na południe od znaku Welcome to Fabulous Las Vegas. Marketingowe hasła tych kompleksów reklamują je jako kasyna położone w południowych sekcjach Las Vegas Boulevard, a nie jako obiekty działające przy the Strip. Mimo to, obszary południowego Las Vegas Boulevard określa się często mianem South Strip.
Historia.
Pierwszym kasynem wybudowanym przy Highway 91 był Pair-o-Dice Club z 1931 roku, jednak pierwszym obiektem powstałym na obszarze obecnego the Strip był El Rancho Vegas, otwarty 3 kwietnia 1941 roku i liczący 63 pokoje. El Rancho funkcjonował przez niemal dwadzieścia lat, dopóki nie został zniszczony przez pożar w 1960 roku. Jego sukces przyczynił się do otwarcia Hotel Last Frontier w 1942 roku, czyli drugiego obiektu rozrywkowego na terenie współczesnego the Strip. Rosnące znaczenie Las Vegas jako amerykańskiego centrum gier hazardowych przyciągało do miasta postacie związane z przestępczością zorganizowaną. Nabywali oni jawne lub tajne udziały w kasynach, tak jak nowojorski gangster Bugsy Siegel, który zainwestował w Flamingo, otwarty w 1946 roku, a także Desert Inn, otwarty w 1950 roku.
Kilka dekad temu Las Vegas Boulevard South określany był mianem Arrowhead Highway lub Los Angeles Highway. Pomysłodawcą nazwy the Strip był oficer policji Los Angeles Police Department, Guy McAfee, który zaczerpnął ją od nazwy hollywoodzkiego bulwaru Sunset Strip.
W 1968 roku Kirk Kerkorian został nowym właścicielem Flamingo. Obiekt stał się bazą treningową dla przyszłych pracowników International Hotel, który pozostawał w fazie konstrukcji. Otwarty w 1969 roku, International Hotel, liczący 1,512 pokoi, był pierwszym tak dużym kompleksem przy the Strip. Obecnie International działa jako Las Vegas Hilton.
Pierwszy MGM Grand Hotel and Casino otwarty został w 1973 roku jako własność Kerkoriana i składał się w sumie z 2,084 pokoi. W tamtym okresie, MGM Grand stanowił jeden z największych hoteli na świecie. 21 listopada 1980 roku MGM Grand został doszczętnie zniszczony przez pożar – największy, jaki kiedykolwiek dotknął obiekt rozrywkowy w historii Las Vegas; w jego wyniku życie utraciło 87 osób. MGM Grand został ponownie otwarty osiem miesięcy później. W 1986 roku Kerkorian sprzedał MGM Grand korporacji Bally Manufacturing, która zmieniła jego nazwę na Bally’s.
W 1989 roku, wraz z oficjalnym otwarciem The Mirage, doszło do przełomu w dziejach współczesnego Las Vegas. Zapoczątkowana została bowiem era luksusowych mega-kompleksów. Wielkie obiekty oferują kompleksową rozrywkę, wyszukane restauracje, liczne butiki, a także szeroką gamę gier hazardowych. W obliczu tej sytuacji, mniejsze hotele i kasyna nie były w stanie rywalizować z konkurencją, przez co kończyły swoją działalność. Wśród nich były m.in.: Dunes, The Sands, Stardust oraz Sahara.
W 1995 roku, po śmierci Deana Martina, w geście szacunku wobec artysty, wyłączone zostały światła wzdłuż the Strip. Na jego cześć nadano również jednej z sekcji Industrial Road nazwę Dean Martin Drive. Światła przy the Strip wygasły także w 1998 roku, w hołdzie zmarłemu Frankowi Sinatrze.
Poza ogromnymi hotelami i kasynami, the Strip oferuje również szeroki wachlarz innych atrakcji, takich jak m.in.: M&amp;M's World, Adventuredome, czy też Fashion Show Mall. Począwszy od lat 90., the Strip stał się popularnym miejscem spędzania nocy sylwestrowej.
W 2004 roku korporacja MGM Resorts International ogłosiła plany konstrukcji CityCenter – wartego 7 miliardów dolarów, wielofunkcyjnego projektu, zajmującego powierzchnię 31 hektarów. Jego budowa rozpoczęła się w kwietniu 2006 roku, a większość części składowych została oddana do użytku pod koniec roku 2009. W skład kompleksu wchodzą luksusowe hotele, kasyna, apartamentowce, przestrzeń handlowa, galerie sztuki, a także biurowce biznesowe. CityCenter stanowi obecnie największy tego typu obiekt na świecie.
The Strip dzisiaj.
Transport.
Las Vegas Monorail, mimo że nie obejmuje bezpośrednio Las Vegas Strip, przebiega po wschodniej stronie bulwaru, od Tropicana Avenue do Sahara Road.
RTC Transit (w przeszłości CAT lub Citizens Area Transit) oferuje transport wzdłuż the Strip w postaci dwupiętrowych autobusów, znanych jako The Deuce. Kursują one pomiędzy Mandalay Bay na południowym krańcu the Strip a Downtown Transportation Center (DTC) w pobliżu Fremont Street Experience i zatrzymują się niemal przy wszystkich mijanych kasynach. RTC operuje również ekspresowymi busami, zwanymi ACE Gold Line. Ich trasa łączy the Strip z Las Vegas Convention Center oraz Downtown Las Vegas, zaś przystanki znajdują się przy wybranych hotelach i centrach handlowych.
Turystyczne kolejki szynowe kursują co 15 minut wzdłuż the Strip i zatrzymują się przy wielu mijanych hotelach, a także Fashion Show Mall. Jednorazowy bilet kosztuje 3 dolary, niezależnie od długości przejazdu. Alternatywą jest bilet 24-godzinny, wart 7 dolarów.
Po zachodniej stronie the Strip działa kilka darmowych linii kolei szynowej, a w tym:
Po Las Vegas Strip przemieszczać się można za pośrednictwem taksówek, jednak mogą one zatrzymywać się wyłącznie przed wejściami do hoteli lub w specjalnie wyznaczonych miejscach.
Darmowy transport.
Darmowy transport oferowany jest przede wszystkim przez poszczególne hotele lub inne obiekty przy the Strip, które działają w porozumieniu, i na jego mocy finansują własne linie autobusowe lub kolej szynową. Często zdarza się, że aby skorzystać z darmowego transportu wymagane jest posiadanie karty-klucza pokojowego z danego obiektu. Polityka w tym aspekcie jest bardzo zróżnicowana. Darmowy transport oferowany jest na trasach:
Ruch pieszych.
Poszczególne hotele przy the Strip podjęły działania, aby ulice stały się bardziej przyjazne dla pieszych. Projekty stosunkowo nowych obiektów przy bulwarze dużą uwagę skupiają na fasadach budynków. Mają one zwracać uwagę przechodniów, dzięki czemu wiele elementów zewnętrznych hoteli stało się atrakcjami samymi w sobie, tak jak na przykład słynne fontanny Bellagio oraz sztuczny wulkan The Mirage. Piesi gromadzą się na okolicznych chodnikach, by oglądać ich pokazy.
Aby rozwiązać problem ruchu pieszych na popularnych skrzyżowaniach, utworzono kilka mostów, dzięki którym przechodnie mogą bezpiecznie przemieszczać się z jednej strony jezdni na drugą. Pierwszym skonstruowanym mostem był ten nad intersekcją Tropicana – Las Vegas Boulevard. Sukces projektu przyczynił się do budowy kolejnych mostków, na skrzyżowaniach: Flamingo Road; The Mirage/Treasure Island/The Venetian; Las Vegas Boulevard-Spring Mountain/Sands Avenue (które łączy Wynn z Fashion Show Mall i The Palazzo), a także Planet Hollywood/CityCenter.
Pola golfowe.
W ostatnich latach wszystkie pola golfowe przy the Strip, z wyjątkiem Desert Inn Golf Course, zostały zamknięte w wyniku zapotrzebowania na ziemię pod budowę wielkich hoteli. Inwestor Steve Wynn wykupił hotel Desert Inn i należące do niego pole golfowe. Budynek został wyburzony, a w jego miejscu, w 2005 roku otwarty został Wynn Las Vegas. Na jego terenie znalazło się zmodernizowane pole golfowe w przeszłości należące do Desert Inn.
W 2000 roku, na południe od the Strip, w pobliżu Mandalay Bay, utworzono klub golfowy Bali Hai Golf Club.
Rozrywka.
Większość rozrywkowych wydarzeń i przedstawień przy the Strip odbywa się w hotelach/kasynach lub obiektach im przyległych. Natomiast do popularnych atrakcji widocznych bezpośrednio z bulwaru należą między innymi fontannowe pokazy w Bellagio, show "Sirens of TI" w Treasure Island, sztuczne wulkany w The Mirage oraz przedstawienie "Fall of Atlantis" w Caesars Palace.
Kina.
Jednym kinem położonym bezpośrednio przy the Strip jest 10-ekranowy Regal Showcase Theatre w Showcase Mall, w pobliżu MGM Grand. Został on otwarty w 1997 roku i stanowi własność Regal Entertainment Group.

</doc>
<doc id="1375609" url="https://pl.wikipedia.org/wiki?curid=1375609" title="KitKat">
KitKat



</doc>
<doc id="1375610" url="https://pl.wikipedia.org/wiki?curid=1375610" title="Krętak pospolity">
Krętak pospolity

Krętak pospolity ("Gyrinus (Gyrinus) natator") – gatunek wodnego chrząszcza z rodziny krętakowatych i podrodziny Gyrininae.
Taksonomia.
Gatunek został opisany w 1758 roku przez Karola Linneusza jako "Dytiscus natator".
Opis.
Ciało o długości od 5 do 6,4 mm. Przedplecze o obrzeżeniu wąskim i równej szerokości na całej długości. Bruzda przednia na nim długa, głęboka o punktach zatartych. Pokrywy o wierzchołku nie wzniesionym, zwykle łukowatym, rzadziej dość prostym, a punktowaniu zmiennym, złożonym z punktów drobniejszych w rzędach wewnętrznych niż zewnętrznych. Odległości między punktami większe lub co najmniej równe dwukrotności ich średnicy. Spód ciał ciemnobrunatny ze śródpiersiem, podgięciami pokryw i przedplecza, biodrami środkowych odnóży i sternitem analnym rdzawożółtymi. Pazurki odnóży niezaczernione. Prącie u wierzchołka nierozszerzone.
Biologia i ekologia.
Krętak ten spotykany jest w strumieniach i drobnych zbiornikach wodnych.
Rozprzestrzenienie.
Gatunek palearktyczny. W Europie wykazany został z Albanii, Austrii, Białorusi, Czech, Danii, Estonii, Finlandii, Francji, Holandii, Irlandii, Litwy, Łotwy, Niemiec, Norwegii, Polski, Rosji, Szwecji, Szwajcarii, Ukrainy, Węgier i Wielkiej Brytanii Ponadto występuje w Afryce Północnej i Azji po Mongolię. W Polsce najpospolitszy gatunek, spotykany na terenie całego kraju.

</doc>
<doc id="1375614" url="https://pl.wikipedia.org/wiki?curid=1375614" title="Parafia św. Mikołaja w Bażynach">
Parafia św. Mikołaja w Bażynach

Parafia św. Mikołaja w Bażynach należy do dekanatu orneckiego, w XV w. należała także archiprezbiteratu w Ornecie.
W 1380 proboszczem w Bażynach był Mikołaj.
Od XVI w. była filią parafii w Osetniku.

</doc>
<doc id="1375616" url="https://pl.wikipedia.org/wiki?curid=1375616" title="Tour de Pologne 1979">
Tour de Pologne 1979

36. edycja wyścigu kolarskiego Tour de Pologne odbyła się w dniach 6–15 lipca 1979. Rywalizację rozpoczęło 107 kolarzy, a ukończyło 80. Łączna długość wyścigu – 1335 km.
Pierwsze miejsce w klasyfikacji generalnej zajął Henryk Charucki (Metalowiec), drugie Janusz Kowalski (Chemik), a trzecie Jan Krawczyk (Polska). 
Na starcie stanęli wszyscy najlepsi polscy kolarze oraz ekipy z Włoch, Czechosłowacji, ZSRR, Holandii i Francji. Wyścig odniósł sukces pod względem sportowym i organizacyjnym (nie dopisała jedynie pogoda oraz sędziowie). Sędzią głównym wyścigu był Kazimierz Orłowski, a komisarzem UCI - Jurij Starowatych (ZSRR).

</doc>
<doc id="1375618" url="https://pl.wikipedia.org/wiki?curid=1375618" title="John Finan Barry">
John Finan Barry

John Finan Barry (ur. 12 grudnia 1873 w Bostonie, zm. 9 kwietnia 1940 w West Roxbury) – amerykański szachista, prezydent Boston Chess Club, edytor kolumny szachowej w "Boston Transcript" przez 25 lat. Z zawodu był adwokatem.

</doc>
<doc id="1375619" url="https://pl.wikipedia.org/wiki?curid=1375619" title="Sejny (jezioro)">
Sejny (jezioro)

Sejny – jezioro położone na terenie gminy Sejny, powiat sejneński, województwo podlaskie. W jego sąsiedztwie (na południowy wschód od jeziora) znajduje się miasto Sejny i wieś Kolonia Sejny. Jest to jezioro przepływowe w ciągu granicznej rzeki Marychy.
Powierzchnia 64,3 ha, głębokość maksymalna 3,8 m, głębokość średnia 1,8 m. Powierzchnia zlewni całkowitej wynosi około 218 km², z czego około 6,1 km² znajduje się na terenie Republiki Litewskiej.
Jezioro składa się z trzech wyraźnie oddzielonych plos. Prawie 30% lustra wody stanowią rośliny wynurzone (helofity), a około połowę – roślinność o liściach pływających i zanurzonych.
Cały obszar zlewni to tereny użytkowane rolniczo, z niewielkimi obszarami łąk, pastwisk, nieużytków, zadrzewień śródpolnych i zarośli przybrzeżnych. Jest to zbiornik o typie rybackim linowo-szczupakowym.
Od północnego zachodu przez jezioro Sejny przepływa rzeka Czarna (Marycha), która jest jego największym dopływem. Do mniejszych dopływów należą: dopływ spod Radziuszek, Gryszkańc oraz dopływ bez nazwy, który płynie wzdłuż drogi Suwałki–Sejny.

</doc>
<doc id="1375621" url="https://pl.wikipedia.org/wiki?curid=1375621" title="Per Jersild">
Per Jersild

Per Christian Jersild (ur. 14 marca 1935) - szwedzki lekarz i pisarz. Autor trzydziestu pięciu powieści, głównie o tematyce społecznej, felietonista Dagens Nyheter. Laureat szwedzkich nagród literackich, Doktorat honoris causa uniwersytetu w Uppsali.
Pisze na tematy społeczne, krytykując postęp cywilizacyjny i jego zdaniem negatywne zmiany w moralności człowieka. Zadebiutował w wieku 25 lat powieścią "Räknelära". Jego najsłynniejsze książki, wydane także w języku polskim to "Wyspa Dzieci" (Barnens ö) - opowieść o chłopcu, który ucieka z kolonii letniej aby spędzić samotnie wakacje w Sztokholmie oraz "Dom Babel" ("Babel Hus") - Umieranie starszego człowieka, Primusa Svenssona, w nowoczesnym i odhumanizowanym szpitalu na przedmieściach Sztokholmu. 

</doc>
<doc id="1375622" url="https://pl.wikipedia.org/wiki?curid=1375622" title="(7730) Sergerasimov">
(7730) Sergerasimov

(7730) Sergerasimov – planetoida z pasa głównego asteroid okrążająca Słońce w ciągu 4 lat i 292 dni w średniej odległości 2,85 j.a. Została odkryta 4 lipca 1978 roku w Krymskim Obserwatorium Astrofizycznym w Naucznym na Półwyspie Krymskim przez Ludmiłę Czernych. Nazwa planetoidy pochodzi od "Sergieja Appolinariewicza Gerasimowa" (1906-1985), radzieckiego aktora i pedagoga, a także reżysera i scenarzysty. Przed nadaniem nazwy planetoida nosiła oznaczenie tymczasowe (7730) 1978 NN1.

</doc>
<doc id="1375624" url="https://pl.wikipedia.org/wiki?curid=1375624" title="Tomato">
Tomato

Tomato – oprogramowanie bazujące na kodzie HyperWRT pracujące pod kontrolą systemu Linux, przeznaczone do routerów firmy Linksys, Buffalo AirStation oraz niektórych modeli firmy Asus, Netgear, Ovislink Airlive oraz D-link. Napisany i rozwijany był przez Jonathana Zarateę. Większość kodu źródłowego oprogramowania Tomato znajduje się na licencji GNU GPL. Jego interfejs webowy zawiera kilka rodzajów wykresów użycia pasma, zaawansowane funkcje QoS oraz ograniczania dostępu, podnoszenia limitów połączeń dla P2P. Wspiera technologię szybkiego przesyłu danych z prędkością 125Mb/s (nazywaną przez Linksys – SpeedBooster).

</doc>
<doc id="1375625" url="https://pl.wikipedia.org/wiki?curid=1375625" title="Dręstwo (jezioro)">
Dręstwo (jezioro)

Dręstwo – jezioro w woj. podlaskim, w pow. augustowskim, w gminie Bargłów Kościelny, leżące na terenie Pojezierza Mazurskiego.
Jezioro leży w strefie krajobrazu nizinnego, pagórkowatego pojeziernego, przechodzącego od południowego krańca w krajobraz sandrowy pojezierny. Przez jezioro przepływa rzeka Jegrznia.
Historia.
Dręstwo to nazwa jeziora, przez które przepływa rzeka Jegrznia. Najstarsze poświadczenie ("Gransten") pochodzi z 1405 roku. Jest to ułomnie zapisana hybryda polsko-niemiecka. Gerulius pomija tę nazwę. Można zatem przypuszczać, że uznał ją za słowiańską. Jej etymologię objaśnia Elżbieta Borysiak, wypowiadając ponowioną nazwę od nazwy jeziora nazwę miejscową od prasłowiańskiego dręgy, dręga – to co drga, trzęsie się.
Dane morfometryczne.
Powierzchnia zwierciadła wody według różnych źródeł wynosi od 549,0 ha do 504,2 ha. Zwierciadło wody położone jest na wysokości 114,8-114,9 m n.p.m. lub 114,7 m n.p.m. Średnia głębokość jeziora wynosi 8,5 m, natomiast głębokość maksymalna 25,0 m.
Długość linii brzegowej misy jeziora wynosi 17 850 m. Zlewnia całkowita zajmuje obszar 837,3 km², a bezpośrednia 17,6 km². Około 5,6% lustra wody stanowią rośliny wynurzone, a około 22,2% roślinność o liściach pływających i zanurzonych. Linię brzegową jeziora stanowią pola uprawne i zabagnione łąki oraz niewielkie obszary leśne.
Jest to zbiornik o typie rybackim sielawowym, w którym najczęściej występują: sielawa, stynka, ukleja, sieja, płoć, leszcz, okoń, węgorz, szczupak.
Nad jeziorem znajduje się baza wypoczynkowa: Ośrodek wypoczynkowy „Relaks” w Rybczyźnie/Budach, Ośrodek Kolonijno-Obozowy T.P.D. w Woźnejwsi oraz prywatne domki letniskowe.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Dręstwo". W różnych publikacjach i na mapach topograficznych jezioro to występuje pod nazwą "Dreństwo" lub też "Rybczyzna".

</doc>
<doc id="1375628" url="https://pl.wikipedia.org/wiki?curid=1375628" title="Klasyfikacja kanadyjska">
Klasyfikacja kanadyjska



</doc>
<doc id="1375629" url="https://pl.wikipedia.org/wiki?curid=1375629" title="Al-Ahli Dżudda">
Al-Ahli Dżudda

Al-Ahli Dżudda (arab. الأهلي السعود), znany również jako Al-Thaghar – saudyjski klub piłkarski z siedzibą w Dżuddzie.
Historia.
Al-Ahli Dżudda został założony w 1937 roku. Pierwszym sukcesem klubu było zdobycie Pucharu Księcia Arabii Saudyjskiej w 1957 roku. W 1968 Al-Ahli został ukoronowany tytułem Dżuddy National League. Sukces ten powtórzono również w 1978, 1984 i 2016 roku. Zespół dwukrotnie dotarł też do finału Ligi Mistrzów AFC, przegrywając 1:3 z południowokoreańskim Daewoo Royals. W 2012 roku strzelił trzy gole przeciwko Lashi z koreańskiego zespołu Ulsan Hyundai. W 2003 roku Al-Ahli Jeddah wygrał Arabską Ligę Mistrzów, a także trzykrotnie wygrał Gulf Club Cup (1985, 2002, 2008).
Skład w sezonie 2007/08.
Bramkarz:
Obrońcy:
Pomocnicy:
Napastnicy:

</doc>
<doc id="1375630" url="https://pl.wikipedia.org/wiki?curid=1375630" title="Al Ahli Dżudda">
Al Ahli Dżudda



</doc>
<doc id="1375631" url="https://pl.wikipedia.org/wiki?curid=1375631" title="Al-Thaghar">
Al-Thaghar



</doc>
<doc id="1375632" url="https://pl.wikipedia.org/wiki?curid=1375632" title="Al-Ahli Jeddah">
Al-Ahli Jeddah



</doc>
<doc id="1375633" url="https://pl.wikipedia.org/wiki?curid=1375633" title="Wydawnictwo Poznańskie">
Wydawnictwo Poznańskie

Wydawnictwo Poznańskie – polskie wydawnictwo założone w 1956 roku, zlikwidowane w 1992, w 1993 przejęte przez Fundację Uniwersytetu im. Adama Mickiewicza w Poznaniu, a od 2012 roku kierowane przez prywatnego właściciela. 
Zajmuje się głównie wydawaniem książek popularnonaukowych, naukowych i historycznych oraz literatury faktu. 
Profil wydawniczy.
Wydawnictwo Poznańskie ma na swoim koncie liczne serie wydawnicze m.in. – „Poznańskie Słowniki Biograficzne”, „Obszary Literatury i Sztuki”, „Czas i Myśl”, „Anglistyka”, „Zrozumieć Literaturę”, „Zrozumieć Dzieje”, „Poznańska Biblioteka Niemiecka”. Publikowali tu m.in. Janusz Tazbir i Jerzy Topolski ("Świat bez historii"). W powyższych seriach ukazały się także dzieła Maxa Webera i Tomasza Manna. Bardzo prestiżowa i poczytna była „Seria Dzieł Pisarzy Skandynawskich”, która wkrótce stała się znakiem rozpoznawczym Wydawnictwa. Literaturę popularną reprezentowały m.in. serie: „Przygoda. Awantura. Sensacja”, „Seria SF” redagowana przez Bronisława Kledzika, seria skandynawskich powieści kryminalnych.
Wydawnictwo wydawało również wiele książek dotyczących historii, krajoznawstwa i kultury Wielkopolski oraz Poznania, m.in. przewodników turystycznych. W tej kategorii publikowali tutaj Karol Zierhoffer, Włodzimierz Łęcki, Lech Trzeciakowski, a także ukazały się międzywojenne dzieła Władysława Czarneckiego.
Wśród pisarek i pisarzy publikujących w Wydawnictwie znaleźli się m.in.: Michał Choromański, Irena Dowgielewicz, Kazimiera Iłłakowiczówna, Arkady Fiedler, Eugeniusz Paukszta, Aleksander Rogalski, Edward Balcerzan, Przemysław Bystrzycki, Nikos Chadzinikolau, Jerzy Korczak, Stanisław Barańczak i wielu innych. Szczególną opiekę roztoczyło Wydawnictwo Poznańskie nad twórcami początkującymi, wydając w ciągu swej wieloletniej działalności ok. 150 debiutów. Ukazywały się tu almanachy poetyckie (bydgoski, koszaliński, poznański, szczeciński), prozy (lubuski, koszaliński) oraz arkusze poetyckie (koszalińskie, szczecińskie). Spośród pozycji  literatury naukowej do ważniejszych należą: "Literackie przystanki nad Wartą," red. Zygmunt Szweykowski (1962), Jarosława Maciejewskiego "Mickiewicza wielkopolskie drogi" (1972), studia Edwarda Balcerzana, Feliksa Fornalczyka, Witolda Nawrockiego, Zygmunta Szweykowskiego, Zofii Trojanowiczowej. Autorami publikacji historycznych, historycznoprawnych i socjologicznych byli m.in.: Henryk Batowski, Bogdan Dopierała, Alfons Klafkowski, Jerzy Krasuski, Gerard Labuda, Adam Łopatka, Czesław Łuczak. 
W serii pamiętników i opracowań socjologicznych oficyna poznańska wydała m.in. reedycję głośnego sprzed wojny pamiętnika Jakuba Wojciechowskiego "Życiorys własny robotnika" (1971). Znane i cenione były serie marynistyczne takich autorów, jak: Zbigniew Flisowski, Edmund Kosiarz, Jerzy Pertek. 
Historia.
Wydawnictwo zostało założone w 1956 roku przez dr. Jerzego Ziołka w Poznaniu. Po przekształceniach ustrojowych w kraju Wydawnictwo Poznańskie uległo likwidacji w 1992 roku.
W marcu 1993 roku z inicjatywy Wojewody Poznańskiego Włodzimierza Łęckiego i Fundacji Uniwersytetu im. Adama Mickiewicza w nawiązaniu do tradycji Wydawnictwa Poznańskiego Przedsiębiorstwa Państwowego utworzone zostało Wydawnictwo Poznańskie Sp. z o.o. Wydawało prace naukowe i popularnonaukowe, czasopisma naukowe, podręczniki akademickie i szkolne oraz literaturę pomocniczą dla nauczycieli. Głównym celem było promowanie środowiska naukowego Poznania i Wielkopolski. Do najbardziej prestiżowych serii należą: „Poznańska Biblioteka Niemiecka”, „Poznańskie Słowniki Biograficzne”, „Zrozumieć Dzieje”, „Czas i Myśl”, „Wielkopolska. Historia – Społeczeństwo – Kultura”, „Obszary Literatury i Sztuki”, „Poznańskie Studia Etnologiczne”, „Anglistyka”. Wśród autorów Wydawnictwa Poznańskiego znaleźli się wybitni przedstawiciele nauki polskiej, m.in. Henryk Łowmiański, Jerzy Topolski, Andrzej F. Grabski, Jan Baszkiewicz, Gerard Labuda, Henryk Samsonowicz, Janusz Tazbir, Antoni Czubiński. Wydawnictwo Poznańskie ma ugruntowaną pozycję na rynku książki naukowej oraz w środowisku akademickim w kraju i za granicą.
Wydawnictwo od 2012 roku.
Od 2012 roku, po zakończeniu procesu całkowitej prywatyzacji, Wydawnictwo Poznańskie Sp. z o.o. w nowej formule kontynuuje działalność, publikując książki naukowe i popularnonaukowe oraz literaturę faktu. Do najpopularniejszych tytułów wydawnictwa należą m.in. "Broad Peak. Niebo i piekło" Bartka Dobrocha i Przemysława Wilczyńskiego, "Papież Franciszek. Sługa nowego świata" współautorstwa ks. Adama Bonieckiego i ks. Jacka Prusaka, "Ja, kapitan" Tadeusza Wrony czy "Monty Python", a także takie dzieła jak "Historia XIX wieku. Przeobrażenie świata" Jürgena Osterhammela czy "Wielkie mocarstwa wobec Polski 1919-1945. Od Wersalu do Jałty" Jana Karskiego.
Nakładem Wydawnictwa Poznańskiego ukazują się m.in. serie „Poczet Władców” i „Początki Państw”. Wśród autorów Wydawnictwa Poznańskiego są m.in. Wiesław Kot, Krzysztof Zanussi, Mark Bowden. 
W 2014 roku w ramach Grupy Wydawnictwa Poznańskiego powstał imprint „Czwarta Strona”. Pod tym szyldem publikuje beletrystykę, w tym Remigiusza Mroza, Sylwii Kubryńskiej, Natalii Sońskiej, Karoliny Wilczyńskiej, Joanny Opiat-Bojarskiej, Ryszarda Ćwirleja i Tomasza Fijałkowskiego. „Czwarta Strona” wydaje też książki czołowych pisarzy rosyjskich – Zachara Prilepina, Dmitrija Bykowa i Aleksandry Marininy.
Siedzibą wydawnictwa jest willa Adolfa Landsberga.

</doc>
<doc id="1375635" url="https://pl.wikipedia.org/wiki?curid=1375635" title="Al-Ahli Dżidda">
Al-Ahli Dżidda



</doc>
<doc id="1375638" url="https://pl.wikipedia.org/wiki?curid=1375638" title="(7869) Pradun">
(7869) Pradun

(7869) Pradun – planetoida z pasa głównego asteroid okrążająca Słońce w ciągu 3 lat i 150 dni w średniej odległości 2,27 j.a. Została odkryta 2 września 1987 roku w Krymskim Obserwatorium Astrofizycznym w Naucznym na Półwyspie Krymskim przez Ludmiłę Czernych. Nazwa planetoidy pochodzi od "Walentina Pantelejewicza Praduna" (ur. 1956), ukraińskiego ekonomisty i profesora Uniwersytetu Narodowego. Przed nadaniem nazwy planetoida nosiła oznaczenie tymczasowe (7869) 1987 RV3.

</doc>
<doc id="1375641" url="https://pl.wikipedia.org/wiki?curid=1375641" title="Dzogczien">
Dzogczien



</doc>
<doc id="1375642" url="https://pl.wikipedia.org/wiki?curid=1375642" title="Jezioro Krzywe Wigierskie">
Jezioro Krzywe Wigierskie

Jezioro Krzywe Wigierskie – jezioro położone na terenie gminy Suwałki, w województwie podlaskim, w pobliżu wsi Krzywe.
Jest to zbiornik polodowcowy o wydłużonym kształcie.
Powierzchnia zwierciadła wody 138,4 ha, powierzchnia wysp 3,7 ha, głębokość maksymalna 28,5 m, głębokość średnia 8,4 m. Wody mają objętość 11 867,5 tys. m³.
Misa jeziora jest zróżnicowana, z wieloma głęboczkami i wypłaceniami. Długość linii brzegowej wynosi 11 300 m i jest silnie rozwinięta. Jest to zbiornik o typie rybackim sielawowo-siejowym.
Największym dopływem zasilającym jezioro jest płynąca z północy rzeka Kamionka. Odpływ następuje przez Jezioro Zielone do Koleśnego. Zbiornik nie posiada zarejestrowanych źródeł zanieczyszczeń.

</doc>
<doc id="1375644" url="https://pl.wikipedia.org/wiki?curid=1375644" title="(7811) Zhaojiuzhang">
(7811) Zhaojiuzhang

(7811) Zhaojiuzhang – planetoida z grupy pasa głównego asteroid okrążająca Słońce w ciągu 4 lat i 139 dni w średniej odległości 2,68 j.a. Została odkryta 23 lutego 1982 roku w "Obserwatorium Astronomicznym Zijinshan" w Xinglong. Nazwa planetoidy pochodzi od "Zhao Jiuzhanga" (1907-1968), chińskiego fizyka specjalizującego się w geofizyce i fizyce kosmosu. Przed nadaniem nazwy planetoida nosiła oznaczenie tymczasowe (7811) 1982 DT6.

</doc>
<doc id="1375646" url="https://pl.wikipedia.org/wiki?curid=1375646" title="Wiatrołuża (rzeka)">
Wiatrołuża (rzeka)

Wiatrołuża – rzeka w Polsce, na Pojezierzu Suwalskim.
Przebieg.
Rzeka wypływa z torfowisk na północny wschód od miejscowości Kaletnik. Jest to niewielka rzeka nizinna o długości około 10 km, z czego 8 km jej biegu przypada na obszar Wigierskiego Parku Narodowego, gdzie płynie doliną o szerokości od kilkudziesięciu do 200 m, wcinając się w teren na głębokość około 30 m.
Wiatrołuża stanowi drugi pod względem wielkości odpływu ciek Wigierskiego Parku Narodowego. Drenuje obszar około 176,5 km². Kilkoma odcinkami źródliskowymi zbiera wody z licznych obniżeń wysoczyzny morenowej strefy wododziałowej Szelmentki i Czarnej Hańczy. Cieki te zbiegają się w okolicy Kaletnika, zyskując alternatywną nazwę "Kaletnik"). Na południe od jeziora Pierty wody płyną poprzez stożek sandrowy. Na wysokości Nowej Wsi wpływa prawy dopływ – Maniówka i odtąd zaczyna się teren parku narodowego. Rzeka płynie odtąd podmokłą doliną, przepływa przez jeziora Królówek, następnie przez jezioro Omułówek i uchodzi do Zatoki Północnej plosa północnego jeziora Wigry (Zadworza).

</doc>
<doc id="1375648" url="https://pl.wikipedia.org/wiki?curid=1375648" title="Obidowiec (polana)">
Obidowiec (polana)

Polana Obidowiec – polana na szczycie Obidowca w Gorcach, na wysokości 1070–1110 m n.p.m. Ma powierzchnię 5,65 ha i jest w większości zarośnięta borówczyskami oraz bliźniczką psią trawką – gatunkiem trawy charakterystycznym dla suchych i jałowych gleb. Na niewielkiej powierzchni występuje łąka mieczykowo-mietlicowa, na której występuje m.in. dzwonek rozpierzchły, pięciornik złoty i kilka gatunków przywrotników. Wiosną zakwita szafran spiski. Na żerowanie przychodzą tutaj jarząbki, drozd obrożny i drozd śpiewak, poszukujące młodych pędów roślin, owoców, czy drobnych bezkręgowców. Często zaobserwować można krążące ponad polaną ptaki drapieżne: pustułkę czy myszołowa.
Polana ma duże walory widokowe – widać stąd dobrze Tatry i Beskid Wyspowy. Opracowana przez Gorczański Park Narodowy tablica informacyjna na polanie zawiera panoramę widokową z opisem oglądanych szczytów. Na polanie znajduje się niszczejący szałas. Po zaprzestaniu użytkowania polana stopniowo zarasta lasem.
Polana znajduje się na obszarze Gorczańskiego Parku Narodowego (obwód ochronny Suchora), w granicach wsi Poręba Wielka w województwie małopolskim, w powiecie limanowskim, w gminie Niedźwiedź.

</doc>
<doc id="1375654" url="https://pl.wikipedia.org/wiki?curid=1375654" title="Infiltracja efektywna">
Infiltracja efektywna



</doc>
<doc id="1375656" url="https://pl.wikipedia.org/wiki?curid=1375656" title="Stanislao Bechi">
Stanislao Bechi

Stanislao Bechi, właśc. Stanislao Elbano de Bechi (ur. 2 czerwca 1828 w Portoferraio, zm. 17 grudnia 1863 we Włocławku) – major armii włoskiej, naczelnik wojenny powiatu włocławskiego, uczestnik powstania styczniowego w randze pułkownika. Dowódca oddziałów powstańczych działających w rejonie Gostynina.
Życiorys.
Urodził się na Elbie. Był synem pułkownika napoleońskiego zaprzyjaźnionego z Polakami (stąd zapewne jego polskie imię), którzy ochraniali Napoleona na Elbie. W 1848 jako kadet artylerii walczył przeciwko Austriakom. W 1855 otrzymał nominację na stopień kapitana, a w 1859 – majora wojsk Księstwa Toskanii. W 1859 uczestniczył w kampanii wojennej, której celem było Zjednoczenie Włoch. W połowie 1863 uzyskał od Garibaldiego listy polecające i zgłosił się do Komitetu Polskiego w Paryżu, pragnąc wziąć udział w powstaniu styczniowym. Komitet nadał mu stopień pułkownika oraz zagwarantował utrzymanie dla żony i dzieci. Bechi został przydzielony do sztabu dowódcy oddziałów województwa mazowieckiego, dokąd przybył w sierpniu 1863 z grupą 20 włoskich ochotników. Objął dowództwo pułku na województwo kaliskie i stoczył kilka zwycięskich potyczek z oddziałami rosyjskimi.
8 grudnia 1863 został schwytany przez Rosjan we wsi Bielno k. Włocławka i uwięziony we Włocławku. Zadenuncjowała go dziedziczka wioski, w której kwaterował, w obawie przed nałożeniem wysokiej kontrybucji w razie znalezienia przez Rosjan ukrywających się w jej majątku powstańców. W trakcie trwającego siedem dni śledztwa, koronnego materiału dowodowego dostarczyły znalezione przy nim dokumenty Rządu Narodowego, z których wynikało, iż piastował funkcję naczelnika wojskowego powiatu gostynińskiego. Pułkownik Bechi, wyrokiem rosyjskiego sądu wojskowego, został skazany na karę śmierci przez rozstrzelanie. Izabela Zbiegniewska, stojąca na czele jednej z tzw. „piątek” – grup kobiet niosących pomoc powstaniu – zwróciła się bezpośrednio do cara Aleksandra II z prośbą o łagodniejszy wyrok. Car prawdopodobnie zgodził się na to, ale wiadomość przyszła za późno. Generał gubernator Fiodor Berg, mimo interwencji Polaków w Petersburgu oraz włoskiego posła Pepoli, nie czekał na decyzję cara i kazał wyrok wykonać. Do egzekucji doszło wczesnym rankiem 17 grudnia 1863. Bechi do ostatniej chwili okazywał spokój. Nie pozwolił sobie zawiązać oczu. Umierał z okrzykiem: „Eviva la Polonia!” Miejscem straceń były nieużytki, rozciągające się wzdłuż drogi prowadzącej do Kowala, tuż za rogatkami miejskimi. Dół, do którego wrzucono ciało pułkownika – zgodnie z prawodawstwem rosyjskim, dotyczącym osób skazanych za przestępstwa polityczne – zrównano z ziemią, a następnie stratowano kopytami końskimi.
Pomoc dla rodziny.
W reakcji na wydarzenia włocławskie w styczniu 1864 ogłoszono w Ankonie tzw. subskrypcję narodową dla wspomożenia wdowy i dwojga osieroconych dzieci Bechiego. Ze wsparciem finansowym pośpieszyli też m.in. Izabela Zbiegniewska, Maria Konopnicka i Teofil Lenartowicz. Z ich inicjatywy powstało we Florencji „Koło pomocy rodzinie de Bechi”. W marcu 1864 Giulia de Bechi wystąpiła do Rządu Narodowego z prośbą o nadanie jej dzieciom obywatelstwa polskiego. Wydaje się, że dekret w tej sprawie wraz z listem kondolencyjnym nie dotarł do niej, albowiem kilka lat później przedstawiciele florenckiego środowiska polskiego z Teofilem Lenartowiczem na czele, wręczyli jej dyplom honorowego obywatelstwa polskiego.
Upamiętnienie.
Pragnąc, żeby pamięć o Bechim zachowała się wśród przyszłych pokoleń, Teofil Lenartowicz wykonał relief z brązu, przedstawiający rozstrzelanie bohaterskiego pułkownika. 4 stycznia 1882 płaskorzeźbę umieszczono w bazylice Santa Croce we Florencji. W 1923, 60 lat po śmierci Bechiego, władze miasta podjęły decyzję o podarowaniu Włocławkowi kopii reliefu z Santa Croce.
N. Tomasseo wydał książkę "Stanislao Bechi: Documenti Della Sua Vita E Della Sua Morte; Commemorazione" a G. Sforza "Nei Funerali Di Stanislao Bechi Celebrati in Lucca Nella Chiesa Di S. Cristofano Il X Marzo Mdccclxiv". 28 września 1924, z inicjatywy Koła Polsko-Włoskiego, odsłonięto we włocławskim Parku Miejskim im. Henryka Sienkiewicza pomnik płk. Stanislao Bechiego z wmurowanym odlewem florenckiej płaskorzeźby. W czasie II wojny światowej pomnik został zniszczony. Płaskorzeźba jednak ocalała i do początku lat 60. XX wieku była przechowywana we miejscowym muzeum. Stanowiła zasadniczą część pomnika, który stanął 21 lipca 1965 na skwerze przed Teatrem Miejskim. Na początku grudnia 2003 pomnik przeniesiono na plac Powstania Styczniowego i ustawiono niedaleko miejsca, w którym pułkownik Bechi został rozstrzelany. Uroczyste odsłonięcie odnowionego pomnika nastąpiło 17 grudnia tego samego roku.
Zmarli powstańcy 1863 roku zostali odznaczeni przez prezydenta RP Ignacego Mościckiego 21 stycznia 1933 roku Krzyżem Niepodległości z Mieczami.
We Włocławku znajduje się ulica Stanisława Bechiego.

</doc>
<doc id="1375657" url="https://pl.wikipedia.org/wiki?curid=1375657" title="Hase (rzeka)">
Hase (rzeka)

Hase – rzeka w Niemczech, na terenie Dolnej Saksonii. Jej długość wynosi 193 km. Jej źródło znajduje się w Lesie Teutoburskim, na północnym stoku góry Hankenüll (307 m n.p.m.). Połączony jest za pomocą kanału Else z dorzeczem Wezery.

</doc>
<doc id="1375662" url="https://pl.wikipedia.org/wiki?curid=1375662" title="Ministerstwo Bezpieczeństwa Państwowego">
Ministerstwo Bezpieczeństwa Państwowego



</doc>
<doc id="1375663" url="https://pl.wikipedia.org/wiki?curid=1375663" title="Hans Beimler">
Hans Beimler

Hans Beimler (ur. 2 lipca 1895 w Monachium, zm. 1 grudnia 1936 w Madrycie) – niemiecki działacz komunistyczny.
W 1918 wstąpił do Komunistycznej Partii Niemiec (KPD). Uczestniczył w walkach po stronie powstałej w 1919 Bawarskiej Republiki Rad. Z ramienia partii komunistycznej wszedł w 1932 do Reichstagu. Rok później aresztowany przez nazistów i uwięziony w obozie koncentracyjnym Dachau, z którego uciekł.
Uczestnik wojny domowej w Hiszpanii. Objął funkcję komisarza politycznego XI Brygady Międzynarodowej. Zginął w walkach pod Madrytem. W 1956 władze NRD ustanowiły medal jego imienia.
2 lipca 1975 roku został patronem 32 pułku zmechanizowanego stacjonującego w Kołobrzegu.

</doc>
<doc id="1375664" url="https://pl.wikipedia.org/wiki?curid=1375664" title="(7808) Bagould">
(7808) Bagould

(7808) Bagould – planetoida z grupy pasa głównego asteroid okrążająca Słońce w ciągu 4 lat i 37 dni w średniej odległości 2,56 j.a. Została odkryta 5 kwietnia 1976 roku w Obserwatorium Féliksa Aguilara przez Mario Cesco. Nazwa planetoidy pochodzi od "Benjamina Apthorpa Goulda" (1824-1896), założyciela "Astronomical Journal" (1849), pierwszego dyrektora "Córdoba Observatory" oraz inicjatora badań astronomicznych i meteorologicznych w Argentynie. Przed nadaniem nazwy planetoida nosiła oznaczenie tymczasowe (7808) 1976 GL8.

</doc>
<doc id="1375665" url="https://pl.wikipedia.org/wiki?curid=1375665" title="British Rail Class 507">
British Rail Class 507

British Rail Class 507 - typ elektrycznych zespołów trakcyjnych (EZT) wytwarzanych w latach 1978-1979 przez zakłady BREL w Yorku na zlecenie British Rail. Należy do serii 5 typów EZT, zaprojektowanych w 1972 z myślą o obsłudze tras podmiejskich w największych aglomeracjach (pozostałe to Class 313, Class 314, Class 315 i Class 508). Łącznie zbudowano 33 zespoły tego typu. 
Obecnie jedynym przewoźnikiem używającym pociągów tej klasy jest Merseyrail, który eksploatuje je na obu swych liniach. 

</doc>
<doc id="1375668" url="https://pl.wikipedia.org/wiki?curid=1375668" title="Class 43">
Class 43



</doc>
<doc id="1375672" url="https://pl.wikipedia.org/wiki?curid=1375672" title="Ministerstwo Bezpieczeństwa Publicznego (ujednoznacznienie)">
Ministerstwo Bezpieczeństwa Publicznego (ujednoznacznienie)

Zobacz też

</doc>
<doc id="1375673" url="https://pl.wikipedia.org/wiki?curid=1375673" title="Mato Damjanović">
Mato Damjanović

Mato Damjanović (ur. 23 marca 1927 w Đeletovci, zm. 12 lutego 2011 w Zagrzebiu) – chorwacki szachista, arcymistrz od 1964 roku.
Kariera szachowa.
Największe sukcesy w karierze osiągnął w latach 60. XX wieku. W 1960 r. wystąpił w reprezentacji Jugosławii na szachowej olimpiadzie w Lipsku i zdobywając 7 pkt w 10 partiach (za wynik ten otrzymał srebrny medal na VI szachownicy) w znacznym stopniu przyczynił się do zdobycia przez szachistów jugosłowiańskich brązowych medali. W 1965 r. ponownie zakwalifikował się do narodowego zespołu i zdobył w Hamburgu srebrny medal drużynowych mistrzostw Europy. Wielokrotnie startował w finałach indywidualnych mistrzostw Jugosławii, najlepszy wynik uzyskując w 1962 r. we Vrnjackiej Banji, gdzie podzielił III m. (za Svetozarem Gligoriciem i Aleksandarem Matanoviciem, wspólnie z Dragoljubem Velimiroviciem).
Odniósł wiele sukcesów w turniejach międzynarodowych, m.in.:
W 1969 r. rozegrał w Delfcie mecz z będący wtedy u progu swojej wielkiej międzynarodowej kariery Janem Timmanem, zwyciężając 3–1.
Najwyższy ranking w karierze osiągnął 1 lipca 1971 r., z wynikiem 2490 punktów dzielił wówczas 83. miejsce na światowej liście FIDE, jednocześnie dzieląc 8-13. miejsce wśród jugosłowiańskich szachistów.

</doc>
<doc id="1375675" url="https://pl.wikipedia.org/wiki?curid=1375675" title="Jezioro Zielone przy Krzywym Wigierskim">
Jezioro Zielone przy Krzywym Wigierskim

Jezioro Zielone przy Krzywym Wigierskim – jezioro położone jest na terenie gminy Suwałki, w województwie podlaskim.
Stanowi wschodnią zatokę Jeziora Krzywego Wigierskiego i jest najmniejszym zbiornikiem kompleksu.
Powierzchnia zwierciadła wody wynosi 7,7 ha, głębokość maksymalna 6,0 m, głębokość średnia 2,8 m, objętość wód 217,9 tys. m³. Posiada umiarkowanie rozwiniętą linię brzegową (w kształcie zbliżonym do trójkąta) o długości 1400 m. Jest to zbiornik polimiktyczny o typie rybackim linowo-szczupakowym. Wokół brzegów brak zabudowy rekreacyjnej.
Jest połączone przesmykiem z Jeziorem Krzywym od strony południowej, a od strony północno-wschodniej krótki kanał odprowadza wody do jeziora Koleśnego.

</doc>
<doc id="1375676" url="https://pl.wikipedia.org/wiki?curid=1375676" title="Antoni Waga">
Antoni Waga

Antoni Stanisław Florian Waga, krypt.: "A. W." (ur. 8 maja 1799 w Grabowie, zm. 23 listopada 1890 w Warszawie) – polski zoolog, pisarz i poeta, krytyk literacki, przyrodnik, pedagog i pijar.
Życiorys.
Urodzony w Grabowie koło Kolna, jako syn Bernarda i Agaty z Gutowskich. Brat Jakuba Ignacego Wagi. Edukację rozpoczął u warszawskich pijarów i w Liceum warszawskim, gdzie kształcił się do roku 1817. Przez ponad 30 lat (1818–1849) pracował w warszawskich (wojewódzkich) szkołach średnich pijarskich jako nauczyciel języka polskiego, przyrody i historii naturalnej, ucząc m.in. Norwida. W latach 1820–1823 uzyskał stypendium rządowe na uniwersytecie w Berlinie (nauki przyrodnicze), w Muzeum Zoologicznym, Lipsku i Królewcu. Specjalizował się tam również w ornitologii. Po powrocie do kraju (1823) podjął studia na Królewskim Uniwersytecie Warszawskim (wydział filozoficzny). Trzy lata później (1826) był już profesorem Liceum Warszawskiego, a następnie Instytutu Pedagogicznego (1829) oraz Gimnazjum Warszawskiego na Lesznie (1832). W tym okresie często bywał w warszawskich salonach literackich.
Członek honorowy Towarzystwa Rolniczego w Królestwie Polskim w 1858 roku.
W trakcie licznych podróży naukowych dotarł m.in. do Egiptu, Nubii i Syrii (1862–1864 – z Aleksandrem i Konstantym Branickimi, Franciszkiem K. Nowakowskim, Władysławem Taczanowskim oraz 1880–1881), na Półwysep Iberyjski i do Algierii (1866–1867 – z Aleksandrem i Konstantym Branickimi oraz Władysławem Taczanowskim) i do Sudanu (1866–1867). Zmarł w podeszłym wieku (91 lat), 23 listopada 1890 w Warszawie.
Po przejściu na emeryturę poświęcił się prowadzeniu badań ornitologicznych i entomologicznych. Przedmiotem swoich badań i obserwacji uczynił polską faunę, w szczególności owady, pająki i wije. Był pierwszym entomologiem w Polsce, który wprowadzał metody walki biologicznej ze szkodnikami roślin. W zakresie swojej pracy naukowej zajmował się rybactwem, ornitologią oraz teriologią.
Twórczość.
Był autorem wielu publikacji naukowych i popularyzatorskich. Przez niemal pół wieku (1841–1890) był członkiem redakcji i redaktorem działu nauk przyrodniczych w miesięczniku Biblioteka Warszawska. Oprócz wielu rozpraw i dzieł przyrodniczych (zwłaszcza entomologicznych) wydał m.in.: "Rozprawa o naukach przyrodzonych, a w szczególności o historii naturalnej..." (1819), "O zwierzętach przez poetów i malarzy zmyślonych" (1819), "O błędach przeciwko naukom przyrodzonym w dziełach rymotwórców naszych" (1836). Wydał i opracował "Myślistwo ptasze..." Mateusza Cygańskiego (1841). Publikował też utwory literackie tłumacząc Vireya "Historia obyczajów i zmysłowości zwierząt" (2 tomy, 1844) i Henri Milne-Edwardsa "Zoologia". Położył duże zasługi w organizacji życia naukowego w Polsce, zwłaszcza w Warszawie.
Ważniejsze utwory i dzieła.
Liczne artykuły, rozprawy naukowe i popularyzatorskie, korespondencji i wspomnienia Wagi ogłaszano w czasopismach i wydawnictwach zbiorowych: „Encyklopedia obrazowa systematyczna” t. 1, Warszawa 1838; „Biblioteka Warszawska” (1841–1890, tu m.in.: Wzmianka o życiu i działach naturalisty naszego ks. Krzysztofa Kluka, 1843 t. 3; Pomnik Klukowi w Ciechanowcu, 1847 t. 4); „Magazyn Powszechny” (1838); „Pamiętnik Fizycznych, Matematycznych i Statystycznych Umiejętności” (1830); „Pamiętnik Naukowy” (1819); „Pamiętnik Warszawski” (1819); „Przegląd Naukowych Rozmaitości” (1844); „Przyjaciel Ludu” (1843); „Przyroda i Przemysł” (1879/1880); „Sylwan” (1823); „Tygodnik ilustrowany” (1865). Ponadto pisywał także do gazetki rękopiśmiennej panien Łuszczewskich „Pszczółka” (1848–1849), artykuły jego pióra do numeru z grudnia roku 1848 ogł. J. W. Gomulicki w przypisie do edycji "Pamiętnika" Deotymy (Warszawa 1968, s. 224–226).
Zbiór jego wierszy, pt. "Sielanki", zachowany w rękopisie Lw. Państw. Nauk. Biblioteki (Zbiory Baworowskich sygn. 948/I – collectanea A. Grabowskiego).
Listy.
Jego notatniki i różne papiery zachowano w Instytucie Zoologicznym PAN, Oddział w Krakowie.

</doc>
<doc id="1375679" url="https://pl.wikipedia.org/wiki?curid=1375679" title="British Rail Class 314">
British Rail Class 314

British Rail Class 314 – typ elektrycznych zespołów trakcyjnych (EZT) wytwarzanych w latach 1978-1979 przez zakłady BREL w Yorku na zlecenie British Rail. Należy do serii 5 typów EZT, zaprojektowanych w 1972 z myślą o obsłudze tras podmiejskich w największych aglomeracjach (pozostałe to Class 313, Class 315, Class 507 i Class 508). Łącznie zbudowano 16 zespołów tego typu.
Obecnie pociągi klasy 314 można spotkać wyłącznie w zachodniej Szkocji, w szczególności w aglomeracji Glasgow. Ich operatorem jest firma First ScotRail, która jednak czyni to pod marką SPT rail.

</doc>
<doc id="1375689" url="https://pl.wikipedia.org/wiki?curid=1375689" title="30/30-150">
30/30-150

"30/30-150" to pierwszy singiel zespołu Stone Sour promujący ich drugą, wydaną w 2006 roku płytę Come What(ever) May. Utwór ten, otrzymał nominację w kategorii "Best Metal Performance" na 49 rozdaniu nagród Grammy. W tym utworze, na perkusji grał Shannon Larkin, ale w teledysku występuje już Roy Mayorga.

</doc>
<doc id="1375690" url="https://pl.wikipedia.org/wiki?curid=1375690" title="Maria Piór">
Maria Piór

Maria Jolanta Piór (ur. 6 listopada 1954 w Pionkach) – polska polityk, urzędnik, były wojewoda elbląski.
Życiorys.
Ukończyła studia administracyjne na Uniwersytecie Gdańskim i prawnicze na Uniwersytecie Śląskim. Podjęła pracę w administracji publicznej. W 1980 wstąpiła do „Solidarności”. W 1989 została wiceprzewodniczącą komisji zakładowej związku z elbląskim urzędzie wojewódzkim. W latach 90. pełniła funkcję kierownika Wojewódzkiego Ośrodka ds. Zatrudnienia i Rehabilitacji Osób Niepełnosprawnych.
W 1998 zajmowała stanowisko wojewody elbląskiego (ostatniego w historii tego województwa). Sprawowała następnie mandat radnej sejmiku warmińsko-mazurskiego I kadencji z ramienia Akcji Wyborczej Solidarność. Do 2002 była dyrektorem oddziału Zakładu Ubezpieczeń Społecznych w Olsztynie. Później zatrudniona w urzędzie miejskim w Elblągu, do 2007 jako naczelnik Wydziału Finansowo-Budżetowego.
Działała w Stronnictwie Konserwatywno-Ludowym, z którego przeszła do Platformy Obywatelskiej. Zasiadała we władzach regionalnych PO.
W 2001 otrzymała Złoty Krzyż Zasługi.

</doc>
<doc id="1375692" url="https://pl.wikipedia.org/wiki?curid=1375692" title="Through Glass">
Through Glass

Through Glass – ballada rockowa grupy Stone Sour wydana jako drugi singiel promujący album "Come What(ever) May", wydany nakładem Roadrunner Records.

</doc>
<doc id="1375694" url="https://pl.wikipedia.org/wiki?curid=1375694" title="Sillyworld">
Sillyworld

Sillyworld to trzeci singiel zespołu Stone Sour z płyty Come What(ever) May.

</doc>
<doc id="1375696" url="https://pl.wikipedia.org/wiki?curid=1375696" title="Zzyzx Rd.">
Zzyzx Rd.

Zzyzx Rd. to piąty i ostatni singiel promujący płytę Come What(ever) May zespołu Stone Sour.

</doc>
<doc id="1375702" url="https://pl.wikipedia.org/wiki?curid=1375702" title="Kandor">
Kandor

Kandor – polski herb szlachecki nadawany żydowskim neofitom w okresie panowania Stanisława Augusta.
Opis herbu.
"W polu czerwonym dwie lilie srebrne w pas. Nad nią korona (bez hełmu). W klejnocie szabla pozioma rękojeścią w lewo."
Najwcześniejsze wzmianki.
Nadany Franciszkowi, Maciejowi i Antoniemu Dobrzyńskim, neofitom, przez Stanisława Augusta w 1764. Potwierdzenie 17 grudnia 1764.
Herbowni.
Dobrzyński, Kandor.

</doc>
<doc id="1375704" url="https://pl.wikipedia.org/wiki?curid=1375704" title="Live in Moscow">
Live in Moscow

Live in Moscow to płyta zespołu Stone Sour zrealizowana tylko za pomocą iTunes. Dodatkowo zapis koncertu w wersji video pojawił się na dołączonej do specjalnej edycji albumu Come What(ever) May płycie DVD. Koncert nagrany został 18 października 2006 roku, przez telewizję A-ONE TV. Obróbką dźwięku zajął się Dave "Shirt" Nicholls.

</doc>
<doc id="1375705" url="https://pl.wikipedia.org/wiki?curid=1375705" title="Rejon łanowiecki">
Rejon łanowiecki

Rejon łanowiecki – jednostka administracyjna Ukrainy, w składzie obwodu tarnopolskiego.
Rejon utworzony w 1939. Centrum rejonu to Łanowce. Powierzchnia rejonu wynosi 632 km2, a ludność – 33 300 osób. W skład rejonu wchodzą: 1 miejska rada i 26 silskich rad, w ich skład wchodzi 52 miejscowości.

</doc>
<doc id="1375708" url="https://pl.wikipedia.org/wiki?curid=1375708" title="Get Inside">
Get Inside

Get Inside to pierwszy singiel wydany przez amerykański zespół Stone Sour. Singiel został wydany w 2002 r.

</doc>
<doc id="1375710" url="https://pl.wikipedia.org/wiki?curid=1375710" title="Chain of Rocks Bridge">
Chain of Rocks Bridge

Chain of Rocks Bridge („łańcuch skał”) - most przekraczający rzekę Missisipi na północnym krańcu St. Louis (Missouri). Wschodni koniec mostu znajduje się na wyspie Chouteau Island (będącej częścią Madison, Illinois), podczas gdy zachodni koniec jest na linii brzegowej Missouri.
Most ten był przejściem używaną przez trasę Route 66 by przekraczać Missisipi. Jego najbardziej znaczącą cechą jest 22-stopniowe zgięcie na środku przejścia, niezbędne dla nawigacji na rzece. Pierwotnie będący trasą dla motorów, obecnie przenosi pieszych oraz cyklistów przez rzekę. Most ten został dodany do Narodowego Wykazu Miejsc Historycznych w USA w 2006 r.

</doc>
<doc id="1375711" url="https://pl.wikipedia.org/wiki?curid=1375711" title="Giambattista Morgagni">
Giambattista Morgagni



</doc>
<doc id="1375712" url="https://pl.wikipedia.org/wiki?curid=1375712" title="Georges Guétary">
Georges Guétary

Georges Guétary (ur. 8 lutego 1915 w Aleksandrii, zm. 13 września 1997 w Mougins) − francuski pieśniarz i aktor.

</doc>
<doc id="1375713" url="https://pl.wikipedia.org/wiki?curid=1375713" title="Bother">
Bother

Bother – ballada rockowa zespołu Stone Sour, wydana w roku 2003 jako drugi singiel, promujący płytę pod tym samym tytułem. Oryginalnie utwór ten był zrealizowany przez samego Coreya Taylora i właśnie tak został wykorzystany na ścieżce dźwiękowej do filmu "Spider-Man".

</doc>
<doc id="1375714" url="https://pl.wikipedia.org/wiki?curid=1375714" title="Transport kolejowy w Wielkiej Brytanii">
Transport kolejowy w Wielkiej Brytanii

Brytyjska sieć kolejowa składa się z 33 tysięcy kilometrów torów, z czego 4928 km zostało zelektryfikowanych. Ogromna większość przewozów kolejowych jest realizowana przez przedsiębiorstwa prywatne – od 1997 Wielka Brytania nie posiada narodowego, państwowego przewoźnika kolejowego.
Historia.
Do początków lat 20. XX wieku transportem kolejowym zajmowało się w Wielkiej Brytanii wielu stosunkowo niewielkich, często lokalnych przewoźników. Na mocy ustawy o kolejach ("Railway Act") z 1921, 120 istniejących wówczas firm zostało połączonych w cztery duże grupy (tzw. Wielka Czwórka). W 1948 zostały one znacjonalizowane i połączone w przedsiębiorstwo państwowe British Rail (BR). W latach 1994–1997 miała miejsce jego stopniowa prywatyzacja.
Przewozy pasażerskie.
Po prywatyzacji British Rail, połączenia pasażerskie realizowane wcześniej przez to przedsiębiorstwo zostały podzielone na tzw. franszyzy ("franchises"). Prawo do ich obsługi przez określony czas na zasadzie koncesji jest rozdysponowywane przez Departament Transportu i podległe mu instytucje drogą przetargów. Początkowo liczba franszyz wynosiła 25, potem ich lista była modyfikowana. Przewoźnik korzystający z koncesji musi zapewnić obsługę wszystkim ujętym w niej trasom – nie może wybrać tylko części z nich. Istnieje również możliwość prowadzenia przewozów pasażerskich poza systemem koncesyjnym, w ramach tzw. wolnego dostępu ("open access"). Operatorzy działający na tej zasadzie nie startują w przetargach, lecz składają do regulatora wnioski o zgodę na obsługę konkretnych tras.
Wszyscy przewoźnicy działający na podstawie koncesji tworzą wspólnie Związek Operatorów Pociągów ("Association of Train Operating Companies"), bardziej znany pod swoją handlową marką National Rail. Zajmuje się on koordynacją przewozów w skali kraju. W zakres jego zadań wchodzi m.in. uzgadnianie i publikacja rozkładów jazdy, a także dystrybucja biletów. Dzięki temu na każdej stacji zarządzanej przez jednego z członków związku można nabyć bilety na dowolne połączenie realizowane przez innych członków. Wspólna jest także sprzedaż internetowa. National Rail posiada także prawo do używania słynnego w Wielkiej Brytanii logo dawnego British Rail. Obecnie stanowi ono wspólny, niezależny od znaków poszczególnych przewoźników, emblemat całej sieci połączeń pasażerskich w Wielkiej Brytanii.
Przewoźnicy.
Obecnie przewozy pasażerskie na terenie Anglii, Szkocji i Walii świadczą następujące przedsiębiorstwa:
Przewozy towarowe.
W przypadku prywatyzacji towarowej części British Rail, nie zdecydowano się na system koncesyjny, lecz na bezpośrednią sprzedaż poszczególnych działów przedsiębiorstwa podmiotom prywatnym. Rynek ten jest otwarty i mogą na nim bez większych przeszkód debiutować nowe przedsiębiorstwa. Jedynym sektorem zastrzeżonym jest przewóz materiałów radioaktywnych do oraz z elektrowni atomowych. Prawo do wykonywania takich usług ma wyłącznie państwowe przedsiębiorstwo Direct Rail Services.
Przewoźnicy.
Obecnie na rynku przewozów towarowych działają następujące podmioty:
Tabor.
Tabor British Rail służący do obsługi przewozów towarowych został sprzedany operatorom prywatnym podczas procesu prywatyzacji. Większość taboru pasażerskiego trafiła do firm leasingowych, które obecnie dzierżawią lub wynajmują je przewoźnikom. System ten z jednej strony podwyższa ceny biletów (bo jest w nich ujmowany m.in. koszt dzierżawy lub wynajmu taboru), z drugiej jednak zmniejsza ryzyko ponoszone przez przewoźników. Czas trwania ich koncesji (zwykle ok. 10 lat) jest bowiem zbyt krótki, aby w przypadku samodzielnego zakupu składów, zapewnić ich amortyzację.
Choć od 1997 pojęcie British Rail ma znaczenie wyłącznie historyczne, zachowano stary sposób nazewnictwa typów pociągów. Określane są one mianem "British Rail Class... (tu numer)". Dotyczy to również pociągów wprowadzonych do eksploatacji już po likwidacji BR, a nawet dopiero projektowanych.
Infrastruktura.
Początkowo, po prywatyzacji British Rail cała infrastruktura kolejowa trafiła w ręce prywatnej spółki Railtrack, notowanej na London Stock Exchange. Model ten jednak nie sprawdził się i w 2002 infrastruktura została przejęta przez Network Rail – ciało o specyficznej formie prawnej, najbardziej zbliżonej do istniejącego w niektórych systemach prawnych statusu spółki non-profit. Formalnie Network Rail jest właścicielem zarówno wszystkich linii kolejowych, jak i ponad 2500 istniejących w Wielkiej Brytanii stacji. W praktyce bezpośrednio zarządza tylko 18 najważniejszymi dworcami (z czego 11 znajduje się w Londynie). Na pozostałych stacjach rolę administratora, z upoważnienia Network Rail, pełni jeden z przewoźników kolejowych, najczęściej ten o największym udziale w przechodzącym przez daną stację ruchu.
Irlandia Północna.
Sieć kolejowa w Irlandii Północnej nie jest zaliczana do brytyjskiego systemu kolejowego i rządzi się zupełnie innymi prawami. Monopolistą na rynku kolejowym jest tam państwowe przedsiębiorstwo NI Railways, które zajmuje się zarówno realizacją połączeń, jak i utrzymaniem infrastruktury.

</doc>
<doc id="1375715" url="https://pl.wikipedia.org/wiki?curid=1375715" title="Psary (stacja kolejowa)">
Psary (stacja kolejowa)

Psary – stacja kolejowa w Psarach, w województwie świętokrzyskim, w Polsce. Znajduje się na linii CMK.

</doc>
<doc id="1375716" url="https://pl.wikipedia.org/wiki?curid=1375716" title="Rejon monasterzyski">
Rejon monasterzyski

Rejon monasterzyski – rejon obwodu tarnopolskiego Ukrainy.
Został utworzony w 1939, jego powierzchnia wynosi 558 km2, a ludność rejonu liczy 34 500 osób.
Na terenie rejonu znajduje się 1 miejska rada i 30 silskich rad, obejmujących w sumie 46 miejscowości. Siedzibą władz rejonowych są Monasterzyska.

</doc>
<doc id="1375720" url="https://pl.wikipedia.org/wiki?curid=1375720" title="Inhale">
Inhale

Inhale to trzeci singiel wydany przez amerykański zespół Stone Sour. W 2004 roku utwór został nominowany do nagrody Grammy w kategorii "Best Metal Performance".

</doc>
<doc id="1375721" url="https://pl.wikipedia.org/wiki?curid=1375721" title="Pokolenie brulionu">
Pokolenie brulionu



</doc>
<doc id="1375723" url="https://pl.wikipedia.org/wiki?curid=1375723" title="Andrzej Charzewski">
Andrzej Charzewski

Andrzej Charzewski (ur. 2 sierpnia 1941 w miejscowości Czarne) – polski polityk, samorządowiec, były wojewoda skierniewicki, przewodniczący sejmiku łódzkiego I kadencji.
Życiorys.
Ukończył studia na Wydziale Ogrodniczym Szkoły Głównej Gospodarstwa Wiejskiego w Warszawie. Od lat 60. zajmował kierownicze stanowiska w przedsiębiorstwach rolnych, był m.in. kierownikiem Samodzielnej Pracowni Upowszechniania Postępu w Zakładzie Warzywnictwa w Skierniewicach. Działał w strukturach rad narodowych: zasiadał w Powiatowej i Miejskiej Radzie Narodowej w Skierniewicach.
W latach 1994–1997 zajmował stanowisko wojewody skierniewickiego z ramienia Polskiego Stronnictwa Ludowego. Od 1998 do 2002 pełnił funkcję przewodniczącego sejmiku łódzkiego I kadencji z ramienia koalicji SLD-PSL. W wyborach w 2001 bez powodzenia kandydował do Senatu. W wyborach samorządowych w 2002 ubiegał się o urząd prezydenta Skierniewic, uzyskując w II turze 48,13% głosów.
Pracował następnie w łódzkim oddziale Narodowego Funduszu Zdrowia. Później został pełnomocnikiem prezydenta Skierniewic. Od 2007 zatrudniony także w miejskiej spółce z o.o. – Energetyce Cieplnej.
Należy do PSL, wchodził w skład władz regionalnych tej partii. W 2002 stanął na czele Fundacji im. Józefa Chełmońskiego w Radziejowicach. W marcu 2010 został wybrany na przewodniczącego Towarzystwa Przyjaciół Skierniewic. Odznaczony Krzyżem Oficerskim Orderu Odrodzenia Polski (1999).

</doc>
<doc id="1375724" url="https://pl.wikipedia.org/wiki?curid=1375724" title="Anna Q. Nilsson">
Anna Q. Nilsson

Anna Quirentia Nilsson (ur. 30 marca 1888 w Ystad, zm. 11 lutego 1974 w Hemet) – szwedzka aktorka występująca w amerykańskich filmach niemych. Pierwsza aktorka ze Szwecji, która otrzymała gwiazdę na Hollywood Walk Of Fame. Zanim trafiła do Hollywood, stawiała kroki w teatrze w Szwecji. W 1910 roku wyemigrowała do Ameryki. Debiutowała w filmie "Molly Pitcher" (1911). Potem nadeszły kolejne propozycje od różnych wytwórni. Wystąpiła w takich produkcjach jak: "Seven Keys to Baldpate" (1917), "Soldiers of Fortune" (1919), "The Toll Gate" i "The Luck of the Irish" (oba z 1920 roku) oraz "The Lotus Eater" (1921).

</doc>
<doc id="1375726" url="https://pl.wikipedia.org/wiki?curid=1375726" title="Port lotniczy Waterford">
Port lotniczy Waterford

Port lotniczy Waterford (IATA: WAT, ICAO: EIWF) – port lotniczy położony w pobliżu Waterford i Wexford, w Irlandii.

</doc>
<doc id="1375738" url="https://pl.wikipedia.org/wiki?curid=1375738" title="Natasza Borowin">
Natasza Borowin



</doc>
<doc id="1375741" url="https://pl.wikipedia.org/wiki?curid=1375741" title="Hrabstwo Brown (Ohio)">
Hrabstwo Brown (Ohio)

Hrabstwo Brown – hrabstwo położone w stanie Ohio. W roku 2000 populacja wynosiła 42 285 osób. Siedzibą hrabstwa jest Georgetown, a samo hrabstwo zostało nazwane na cześć generała dywizji Jakuba Browna – oficera, który, na wojnie w 1812 r., został ranny w Bitwie pod Lundy’s Lane.
Geografia.
Zależnie od U.S. Census Bureau, całkowita powierzchnia hrabstwa wynosi 1 283km², ląd zajmuje 1 274km², a woda – 9km².
Demografia.
Ze spisu ludności z 2000 r. wiadomo, że w hrabstwie jest 42 285 ludzi, 15 555 gospodarstw rolnych, oraz 11 790 rodzin. Gęstość populacji wynosi 33 osoby na km². Rozmieszczenie rasowe wygląda następująco: 98.08% zajmują Biali, 0.92% Czarni lub Afroamerykanie, 0.18% rdzenni Amerykanie, 0.13% Azjaci, 0.08% pozostałe rasy. 0.44% populacji to Hiszpanie i Latynosi. 29.5% stanowią Amerykanie, 28.2% Niemcy, 10.7% Anglicy i 10.2 Irlandczycy.
Spośród 15 555 gospodarstw rolnych 37.10% posiada dziecko poniżej 18 roku życia mieszkające z nimi, 61.30% to pary po związku małżeńskim mieszkające razem, 10.00% to gospodynie bez obecnych mężów, a 24.20% nie ma rodzin.
W hrabstwie 27.60% populacji ma poniżej 18 roku życia, 8.10% od 18 do 24, 30.30% od 25 do 44, 22.40% od 45 do 64 oraz 11.60% powyżej 65 roku życia. Mediana wieku wynosi 35 lat. Na każde 100 kobiet przypada 96.80 mężczyzn.
Media.
Radio
Gazety

</doc>
<doc id="1375743" url="https://pl.wikipedia.org/wiki?curid=1375743" title="Joanne Dru">
Joanne Dru

Joanne Letitia LaCock (ur. 31 stycznia 1922 w Logan, zm. 10 września 1996 w Beverly Hills) − amerykańska aktorka.

</doc>
<doc id="1375748" url="https://pl.wikipedia.org/wiki?curid=1375748" title="Louis Chevrolet">
Louis Chevrolet

Louis-Joseph Chevrolet (ur. 25 grudnia 1878 w La Chaux-de-Fonds w kantonie Neuchâtel, zm. 6 czerwca 1941 w Detroit w stanie Michigan) – szwajcarski kierowca wyścigowy.
W roku 1911 wraz z Williamem C. Durantem założył Chevrolet Motor Car Company – fabrykę amerykańskich samochodów marki Chevrolet (obecnie należy ona do koncernu General Motors).
W 1915 roku uzyskał amerykańskie obywatelstwo.
Czterokrotnie brał udział w wyścigu Indianapolis 500.

</doc>
<doc id="1375751" url="https://pl.wikipedia.org/wiki?curid=1375751" title="John Ireland (aktor)">
John Ireland (aktor)

John Benjamin Ireland (ur. 30 stycznia 1914 w Vancouver, zm. 21 marca 1992 w Santa Barbara) − kanadyjski aktor, nominowany do Oscara za rolę drugoplanową w filmie "Gubernator".

</doc>
<doc id="1375752" url="https://pl.wikipedia.org/wiki?curid=1375752" title="Death Magnetic">
Death Magnetic

Death Magnetic – dziewiąty album studyjny amerykańskiego zespołu thrash metalowego Metallica. Został wydany 12 września 2008 roku przez wytwórnię Warner Bros. Records.
Historia albumu.
Początkowo Metallica planowała rozpoczęcie tworzenia nowego albumu na przełomie wiosny i lata 2005 roku, ponownie we własnym studiu nagraniowym HQ (gdzie grupa nagrała poprzedni album studyjny, "St. Anger"), i ponownie z producentem Bobem Rockiem (który współpracował z zespołem od 1990 roku). Informacje te nie potwierdziły się do końca 2005 roku. Pierwsza wzmianka o ostatecznym rozpoczęciu prac nad nowym albumem pojawiła się 30 listopada 2005, gdy perkusista Metalliki, Lars Ulrich, wspomniał o ewentualnym wejściu do studia nagraniowego. 16 grudnia 2005 oficjalnie zostało potwierdzone rozpoczęcie przez zespół prac nad nowym albumem w studiu HQ.
Wkrótce pojawiły się plotki mówiące, że producentem nowego albumu będzie Rick Rubin mający na koncie współpracę m.in. ze starszymi grupami metalowymi jak Slayer (począwszy od albumu z 1986 r., "Reign in Blood", ocenianym jako „szczyt speed metalu”) i nowszymi jak System of a Down (m.in. "Toxicity" z 2001 r. oceniane jako „heavymetalowy klasyk”), lecz Lars Ulrich zaprzeczył plotkom. 16 lutego 2006, plotka której zaprzeczył Lars Ulrich została potwierdzona – Rick Rubin jest producentem albumu.
W czerwcu 2006, Ulrich powiedział, że rozpoczęcie nagrywania albumu przewidywane jest na jesień tego samego roku. Również w czerwcu podano pierwszą przewidywaną datę wydania albumu – połowa 2007 roku. Do grudnia 2006 nie pojawiła się informacja o starcie nagrywania nowego albumu, tylko plotka o rozpoczęciu nagrań tym razem w styczniu 2007 roku i wydaniu albumu pod koniec lata tego samego roku. 9 lutego 2007 ostatecznie zapowiedziano rozpoczęcie nagrywania na 12 marca 2007.
Na początku marca 2007 Lars Ulrich podał „nadzieje” związane z albumem: nagrywanie do czerwca, powrót do nagrywania w sierpniu, i ostateczne wydanie na przełomie 2007 i 2008 roku. 12 marca 2007, Metallica rozpoczęła nagrywanie albumu, lecz nie w studiu HQ (znajdującym się w San Francisco), tylko w studiu nagraniowym w Los Angeles. 1 lipca 2007, Lars Ulrich przedstawił luty 2008 jako prognozowaną datę wydania albumu. Gitarzysta prowadzący, Kirk Hammett, podał 8 lipca 2007 nazwę studia nagraniowego w którym Metallica nagrywa album – Sound City Studios. 23 stycznia 2008 pojawiła się kolejna plotka o nowej dacie premiery albumu – wrzesień 2008. 7 marca 2008, Lars Ulrich również podał ten miesiąc jako przewidywaną datę wydania. 19 kwietnia 2008, Ulrich oświadczył, że to będzie jedyny album Metalliki wydany przez wytwórnię płytową Warner Bros. Records. 12 maja 2008 rozpoczęła działanie strona internetowa "Mission: Metallica", która ukazuje różnorodne materiały związane z nowym albumem. Trzy dni później, Lars Ulrich ogłosił, że produkcja albumu i jego okładki zakończy się w przyszłym tygodniu.
14 czerwca 2008 ogłoszono tytuł albumu – "Death Magnetic" – i zaprezentowano wstępną wersję okładki, zaś 17 lipca 2008 przedstawiono jej wersję ostateczną. 1 sierpnia 2008 ogłoszono oficjalnie, że ogólnoświatowa premiera wydawnictwa będzie miała miejsce 12 września 2008. 10 sierpnia 2008 oficjalna strona Metalliki podała, że album został zmiksowany, jak i został dokonany proces masteringu albumu.
Komponowanie.
Metallica nagrała ponad 50 godzin pomysłów w czasie trasy promującej album "St. Anger" i na nich są oparte utwory. 26 stycznia 2006 został zamieszczony film na serwisie YouTube ukazujący próbę Metalliki przed występem 15 stycznia 2004 w Nowej Zelandii. Zespół potwierdził, że to, co można usłyszeć na filmie jest częścią wspomnianych ponad 50 godzin pomysłów.
Wokalista i gitarzysta rytmiczny Metalliki, James Hetfield, ponownie jest samodzielnym twórcą tekstów do utworów. Na poprzednim albumie, "St. Anger", wszyscy członkowie zespołu, włącznie z producentem Bobem Rockiem, byli autorami tekstów. W marcu 2006 James Hetfield stwierdził, że zespół przygotował już 12 utworów, on sam ma udział w solówkach (granych w zespole głównie przez Kirka Hammetta), oraz przyznał, że z basistą, Robertem Trujillo, grupa stworzyła znacznie więcej kompozycji niż przez 14 lat z basistą Jasonem Newstedem.
6 czerwca 2006 na koncercie w Berlinie Metallica zagrała tzw. „New Song” – trwający około ośmiu minut utwór, o którym spekulowano, że może znaleźć się na albumie. 12 sierpnia 2006 na koncercie w Tokio zespół wykonał tzw. „Other New Song”, który również miał znaleźć się na albumie. 22 maja 2007 Robert Trujillo zaznaczył, że oba zagrane utwory nie trafią na album, ale mogą zostać wykorzystane ich fragmenty.
28 czerwca 2007 James Hetfield zapowiedział, że zespół zamierza zagrać mniej więcej cztery nowe utwory na rozpoczynającej się tego dnia trasie koncertowej, "Sick of the Studio '07". Do tego jednak nie doszło. W marcu 2008 Lars Ulrich powiedział, że zespół chce zagrać nowe utwory na letnich koncertach, ale tylko wtedy, gdy będą gotowe. Gitarzysta Kirk Hammett przyznał, że zespół zacznie grać utwory z "Death Magnetic" gdy album będzie już bliski wydania. 9 sierpnia 2008 grupa zagrała utwór „Cyanide” na festiwalu Ozzfest.
Kontrowersje dotyczące głośności.
Ostateczna wersja albumu wydana na CD została zmasterowana na bardzo wysokim poziomie głośności, co spowodowało utratę dynamiki (nie ma różnic między momentami cichymi i głośnymi), a także poważne zniekształcenia dźwięku (przesterowanie). Jest to najprawdopodobniej efekt tzw. „wojny głośności” (ang. „Loudness war”), czyli „wyścigu zbrojeń” pomiędzy wytwórniami i artystami polegający na nagrywaniu coraz głośniejszych albumów. Problem został szczegółowo opisany w serii artykułów na blogu który zacytowały takie czasopisma jak Rolling Stone, "The Guardian" i wiele innych. Powstała też petycja o remastering albumu.
W internecie w sieci torrentów i p2p rozpowszechniona jest wersja albumu uzyskana z gry , która według wielu fanów brzmi lepiej niż wersja płytowa – została zmasterowana na o wiele niższym poziomie, dzięki czemu uniknięto przesterowania sygnału.
Lars Ulrich stwierdził jednak, że jest zadowolony z brzmienia wydanej płyty.
25 października 2008 James Hetfield w wywiadzie dla magazynu "Guitar Player" przyznał, że brzmienie albumu było zamierzone, a materiał z gry Guitar Hero to prawdopodobnie wcześniejsze wersje utworów. Natomiast Kirk Hammett w tym samym wywiadzie przyznał, że album brzmi tak, jakby był grany na żywo, co jest zgodne z opinią Ricka Rubina.
Teledyski.
The Day That Never Comes.
31 lipca 2008 zespół zrealizował teledysk do piosenki „The Day That Never Comes”. Jego reżyserem był Duńczyk, Thomas Vinterberg. Teledysk był kręcony na przedmieściach Los Angeles. Klip ukazał się 1 września.
All Nightmare Long.
7 grudnia 2008 na oficjalnej stronie zespołu został udostępniony teledysk do utworu „All Nightmare Long”.
Broken, Beat &amp; Scarred.
27 marca 2009 na oficjalnej stronie zespołu, na kilka dni przed premierą singla, udostępniony został teledysk do utworu „Broken, Beat &amp; Scarred”. Jego reżyserem jest Wayne Isham, który współpracował z Metalliką już wcześniej, przy okazji kręcenia teledysków do „No Leaf Clover” czy „Sad but True”. Muzyka nie pochodzi z wersji studyjnej, a jest zapisem z koncertu z Kalifornii z grudnia 2008 (zapis wideo również pochodzi z tego koncertu).
Recenzje.
4 czerwca 2008, w Londynie, miało miejsce zaprezentowanie kilku utworów z nowego albumu krytykom muzycznym m.in. z magazynów Rolling Stone i Metal Hammer. Recenzje utworów zostały zamieszczone w Internecie, ale zarząd Metalliki, QPrime Management, poprosił o ich usunięcie, co częściowo zostało dokonane.
Ogólne opinie o albumie i utworach są następujące:
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1375753" url="https://pl.wikipedia.org/wiki?curid=1375753" title="Georges Guetary">
Georges Guetary



</doc>
<doc id="1375755" url="https://pl.wikipedia.org/wiki?curid=1375755" title="Vyhnatova">
Vyhnatova



</doc>
<doc id="1375757" url="https://pl.wikipedia.org/wiki?curid=1375757" title="Svrcinnik">
Svrcinnik



</doc>
<doc id="1375758" url="https://pl.wikipedia.org/wiki?curid=1375758" title="Hamlet Mkhitaryan">
Hamlet Mkhitaryan



</doc>
<doc id="1375759" url="https://pl.wikipedia.org/wiki?curid=1375759" title="Kolliken">
Kolliken



</doc>
<doc id="1375760" url="https://pl.wikipedia.org/wiki?curid=1375760" title="Domodedovo Airlines">
Domodedovo Airlines

Domodedovo Airlines – rosyjska linia lotnicza z siedzibą w Moskwie. Głównym węzłem był port lotniczy Moskwa-Domodiedowo.

</doc>
<doc id="1375761" url="https://pl.wikipedia.org/wiki?curid=1375761" title="Koelliken">
Koelliken



</doc>
<doc id="1375762" url="https://pl.wikipedia.org/wiki?curid=1375762" title="Polska Dziennik Łódzki">
Polska Dziennik Łódzki



</doc>
<doc id="1375764" url="https://pl.wikipedia.org/wiki?curid=1375764" title="Nata">
Nata

Nata (gr. "Νατά") – wieś w Republice Cypryjskiej, w dystrykcie Pafos. W 2011 roku liczyła 181 mieszkańców. Leży w pobliżu zbiornika wodnego Asprokremos i rzeki Kseropotamos.

</doc>
<doc id="1375767" url="https://pl.wikipedia.org/wiki?curid=1375767" title="Matematyka czysta">
Matematyka czysta

Matematyka czysta – matematyka motywowana innymi celami niż jej praktyczne zastosowanie. Odróżnia się poprzez swój rygoryzm i abstrakcję. Jako odrębna dziedzina nauk matematycznych funkcjonowała od XIX w., czasem określano ją też jako "matematykę spekulatywną", i przeciwstawiano koncepcji matematyki tworzonej dla usprawniania innych dziedzin nauki czy techniki, jak nawigacja, astronomia, fizyka itd.
Jedną z ważniejszych idei estetycznych w czystej matematyce jest ogólność – czysta matematyka często ujawnia tendencję do generalizacji. Tendencja ta przejawia się na wiele sposobów, jak choćby dowodzenie twierdzeń przez słabsze założenia lub definiowanie struktur matematycznych przy użyciu jak najmniejszej ilości założeń.

</doc>
<doc id="1375769" url="https://pl.wikipedia.org/wiki?curid=1375769" title="Ami Suzuki">
Ami Suzuki

 – japońska piosenkarka, autorka tekstów piosenek, modelka i tancerka.
Suzuki była popularna w latach 1998–2000, ale po problemach prawnych jej popularność w Japonii spadła. Max Matsuura – producent muzyczny Avex Trax – podpisał z nią kontrakt i Ami wróciła na scenę muzyczną.
Dyskografia.
Albumy Sony Music Japan
Albumy avex trax
Filmografia.
Filmy
Seriale TV
Nagrody.
1998
1999
2000
2001
2005

</doc>
<doc id="1375770" url="https://pl.wikipedia.org/wiki?curid=1375770" title="Mem de Sa">
Mem de Sa



</doc>
<doc id="1375771" url="https://pl.wikipedia.org/wiki?curid=1375771" title="Bartolomeo Ruiz">
Bartolomeo Ruiz



</doc>
<doc id="1375773" url="https://pl.wikipedia.org/wiki?curid=1375773" title="Taca Guanabara">
Taca Guanabara



</doc>
<doc id="1375775" url="https://pl.wikipedia.org/wiki?curid=1375775" title="Guanabara Trophy">
Guanabara Trophy



</doc>
<doc id="1375776" url="https://pl.wikipedia.org/wiki?curid=1375776" title="Friedrich-Wilhelm-Platz (stacja metra)">
Friedrich-Wilhelm-Platz (stacja metra)

Friedrich-Wilhelm-Platz – stacja metra w Berlinie na linii U9, w dzielnicy Friedenau, w okręgu administracyjnym Tempelhof-Schöneberg. Stacja została otwarta w 1971.

</doc>
<doc id="1375778" url="https://pl.wikipedia.org/wiki?curid=1375778" title="Walther-Schreiber-Platz (stacja metra)">
Walther-Schreiber-Platz (stacja metra)

Walther-Schreiber-Platz – stacja metra w Berlinie na linii U9, w dzielnicy Friedenau, w okręgu administracyjnym Tempelhof-Schöneberg. Stacja została otwarta w 1971.

</doc>
<doc id="1375779" url="https://pl.wikipedia.org/wiki?curid=1375779" title="Alvaro Lopez-Garcia">
Alvaro Lopez-Garcia



</doc>
<doc id="1375783" url="https://pl.wikipedia.org/wiki?curid=1375783" title="Stefan Nosek">
Stefan Nosek

Stefan Nosek (ur. 22 marca 1909 w Krakowie, zm. 19 lipca 1966 tamże) – polski archeolog, twórca lubelskiej archeologii. W latach 1955–1961 dyrektor Muzeum Archeologicznego w Krakowie.
Życiorys.
Pochodził z rodziny robotniczej. W 1928 r. ukończył III Gimnazjum im. Króla Jana Sobieskiego i rozpoczął studia na Uniwersytecie Jagiellońskim w zakresie historii (pod kierunkiem prof. L. Piotrowicza) i prahistorii (pod kierunkiem prof. W. Demetrykiewicza i doc. J. Żurowskiego). W czasie studiów pracował w Bibliotece Jagiellońskiej, potem kolejno w Zakładzie Archeologii Prahistorycznej UJ oraz w Muzeum Archeologicznym PAU (od 1933). W 1937 został kustoszem Muzeum. W 1938 obronił pracę doktorską pt. "Kultura grobów skrzynkowych i podkloszowych w Polsce południowo-wschodniej". W czasie kampanii Wrześniowej służył jako podporucznik rezerwy. W czasie okupacji niemieckiej udało mu się uratować zbiory Muzeum Archeologicznego przed zrabowaniem i wywiezieniem ich do Niemiec. Od 1 października 1945 roku rozpoczął pracę na UMCS, gdzie zorganizował od podstaw lubelski ośrodek archeologiczny. Pełnił tam funkcje kierownika Katedry Archeologii Polski na nowo powołanym Wydziale Humanistycznym UMCS, którego był organizatorem i p.o. dziekana. W 1953 roku powrócił do Krakowa. Objął kierownictwo Zakładu Archeologii Polski IHKM PAN, następnie został dyrektorem Muzeum Archeologicznego w Krakowie. Habilitował się w 1947 r. na UJ u prof. Józefa Kostrzewskiego na podstawie rozprawy "Zagadnienie Prasłowiańszczyzny w świetle prehistorii". Tytuł profesora nadzwyczajnego uzyskał w 1954 roku, zwyczajnego w 1966 r. W 1952 roku brał udział w przygotowywaniu badań Grodów Czerwieńskich.
Jego twórczość naukowa dotyczyła w zasadzie całości pradziejów i wczesnego średniowiecza Polski, choć specjalizował się szczególnie w zagadnieniach młodszej epoki kamienia. Założył i redagował "„Materiały Archeologiczne”" i "„Sprawozdania Archeologiczne”". Był wyróżniony Złotym i Srebrnym Krzyżem Zasługi oraz Odznaką Tysiąclecia Państwa Polskiego.
Z Zofią Stanisławą Leśniak (zm. 31 października 1976) miał dwie córki: Annę Marię Czyż (ur. 5 11939 w Krakowie) i Elżbietę Rozalię Kowal (ur. 11 lipca 1945 w Krakowie, zm. 30 marca 1979), mgr archeologii, pracownika Państwowych Zbiorów Sztuki na Wawelu.
Został pochowany na cmentarzu Rakowickim.
Wybrana bibliografia.
Bibliografia jego prac obejmuje ponad 140 pozycji.

</doc>
<doc id="1375784" url="https://pl.wikipedia.org/wiki?curid=1375784" title="Nikoklia">
Nikoklia

Nikoklia (gr. "Νικόκλεια") – wieś w Republice Cypryjskiej, w dystrykcie Pafos. W 2011 roku liczyła 121 mieszkańców.
Leży w pobliżu zbiornika Asprokremos i rzeki Diarizos. W miejscowości znajduje się kościół z XVIII wieku.

</doc>
<doc id="1375786" url="https://pl.wikipedia.org/wiki?curid=1375786" title="Smaratorg 3">
Smaratorg 3



</doc>
<doc id="1375787" url="https://pl.wikipedia.org/wiki?curid=1375787" title="Alban Bushi">
Alban Bushi

Alban Bushi (znany też jako: Alban Bushaj; ur. 20 sierpnia 1973 r.) – albański piłkarz.
Kariera.
Bushi początkowo grał w albańskim SK Tirana, gdzie rozpoczął swoją karierę sportową. Później przeniósł się do Turcji do İstanbulsporu i Trabzonsporu. Obecnie gra w greckim klubie Levadiakos.

</doc>
<doc id="1375788" url="https://pl.wikipedia.org/wiki?curid=1375788" title="Drazen Marovic">
Drazen Marovic



</doc>
<doc id="1375791" url="https://pl.wikipedia.org/wiki?curid=1375791" title="Latvijas Dzelzcels">
Latvijas Dzelzcels



</doc>
<doc id="1375792" url="https://pl.wikipedia.org/wiki?curid=1375792" title="LDZ">
LDZ



</doc>
<doc id="1375793" url="https://pl.wikipedia.org/wiki?curid=1375793" title="Jan Rutkowski (pułkownik)">
Jan Rutkowski (pułkownik)

Jan Rutkowski ps. "„Szymon”, „Simon”" (ur. 24 lutego 1900 w Chlewiskach, zm. 10 lutego 1984 we Wrocławiu) – dąbrowszczak, pułkownik Wojska Polskiego, szef Głównego Zarządu Informacji WP.
Życiorys.
W wieku 19 lat wyemigrował do Francji, gdzie pracował jako górnik. Wstąpił też do Francuskiej Partii Komunistycznej. Za działalność w niej był trzykrotnie więziony. W 1936 udał się do Hiszpanii i walczył w Brygadach Międzynarodowych. Pełnił min. funkcje: komisarza politycznego kompanii i batalionu oraz szefa kontrwywiadu XIII Brygady. W czasie walk był czterokrotnie ranny. Po zakończeniu walk został internowany we Francji i osadzony w obozach: Gurs i Vernet. Przebywał w nich do kwietnia 1941. Następnie działał we francuskim ruchu oporu. Od grudnia 1942 był więziony w obozach koncentracyjnych: Mauthausen-Gusen, Auschwitz-Birkenau i Buchenwald. Po wyzwoleniu został dyrektorem w Państwowym Urzędzie Repatriacyjnym.
W okresie od grudnia 1945 r. do maja 1947 r. był szefem Głównego Zarządu Informacji Wojska Polskiego. Następnie objął stanowisko sekretarza Komitetu Wojewódzkiego PPR we Wrocławiu. Później pracował w aparacie partyjnym PZPR. Został odznaczony Orderem Sztandaru Pracy I i II klasy, Krzyżem Oficerskim Orderu Odrodzenia Polski, Orderem Krzyża Grunwaldu III klasy, Virtuti Militari IV klasy, jugosłowiańską Złotą Gwiazdą Partyzancką i francuskim Croix de Guerre z gwiazdą.
Napisał wspomnienia zatytułowane "„Czas walki, klęsk i zwycięstwa. Wspomnienia dąbrowszczaka”", które w 1980 r. wydane zostały przez Ossolineum.
Jest pochowany na Cmentarzu Osobowickim we Wrocławiu.

</doc>
<doc id="1375795" url="https://pl.wikipedia.org/wiki?curid=1375795" title="Westerland (stacja kolejowa)">
Westerland (stacja kolejowa)

Westerland – stacja kolejowa w Westerland, dzielnicy gminy Sylt na wyspie Sylt, w kraju związkowym Szlezwik-Holsztyn, w Niemczech. Znajdują się tu 2 perony.

</doc>
<doc id="1375796" url="https://pl.wikipedia.org/wiki?curid=1375796" title="Schmolln">
Schmolln



</doc>
<doc id="1375797" url="https://pl.wikipedia.org/wiki?curid=1375797" title="Schmoelln">
Schmoelln



</doc>
<doc id="1375798" url="https://pl.wikipedia.org/wiki?curid=1375798" title="Acapella">
Acapella



</doc>
<doc id="1375801" url="https://pl.wikipedia.org/wiki?curid=1375801" title="Apolda (stacja kolejowa)">
Apolda (stacja kolejowa)

Apolda – stacja kolejowa w Apolda, w kraju związkowym Turyngia, w Niemczech. Znajdują się tu 2 perony.

</doc>
<doc id="1375804" url="https://pl.wikipedia.org/wiki?curid=1375804" title="Puerto Limón">
Puerto Limón



</doc>
<doc id="1375805" url="https://pl.wikipedia.org/wiki?curid=1375805" title="Puerto Limon">
Puerto Limon



</doc>
<doc id="1375806" url="https://pl.wikipedia.org/wiki?curid=1375806" title="Powrót do Wiklinowej Zatoki">
Powrót do Wiklinowej Zatoki

Powrót do Wiklinowej Zatoki – serial animowany produkcji polskiej. Zawiera 7 odcinków.
Opis.
Wczesną wiosną w rodzinne strony powracają bociany, Funio i Dusia. Oprócz dobrze już znanych postaci, Archibalda i Serafina, pojawiają się nowe, między innymi zimorodki, które przysporzą piżmakowi i szczurowi sporo kłopotów.

</doc>
<doc id="1375807" url="https://pl.wikipedia.org/wiki?curid=1375807" title="Liman Tylihulski">
Liman Tylihulski

Liman Tylihulski (ukr. Тилігульський лиман, "Tylihulśkyj łyman") – słony liman znajdujący się u ujścia Tylihułu na wybrzeżu Morza Czarnego w obwodzie odeskim i mikołajowskim Ukrainy. Obszar ochrony przyrody wpisany na listę konwencji ramsarskiej.
Jego długość wynosi 60 km, szerokość do 4½ km, głębokość do 21 m, powierzchnia 26 tys. ha. Dno limanu jest muliste. Od morza oddzielony jest mierzeją (kosą) o długości około 4 km, po której przebiega droga magistralna M14 (E58). 

</doc>
<doc id="1375810" url="https://pl.wikipedia.org/wiki?curid=1375810" title="Hulk (komiks)">
Hulk (komiks)

Hulk ("alter ego" Robert Bruce Banner) – fikcyjna postać (superbohater) występująca w komiksowych publikacjach wydawnictwa Marvel Comics, oraz różnego rodzaju adaptacjach. Twórcami postaci są Stan Lee i Jack Kirby.
Pierwszy raz Hulk pojawił się w pierwszym numerze serii komiksowej "The Incredible Hulk vol. 1 #1" z maja 1962 roku. W zamyśle twórców, Hulk miał być kwintesencją ludzkiej wściekłości, oraz miał symbolizować amerykańską tendencję do agresywności, a także dążenie do samozniszczenia i antyintelektualizmu. Inspiracją dla postaci był główny bohater powieści "Doktor Jekyll i pan Hyde" ("Strange Case of Dr Jekyll and Mr Hyde") autorstwa Roberta Louisa Stevensona, potwór z powieści "Frankenstein" ("Frankenstein, or The Modern Prometheus") napisanej przez Mary Shelley, jak również główny bohater filmu "Zdumiewająco kolosalny człowiek" ("The Amazing Colossal Man").
Hulk jest alter ego doktora Roberta Bruce'a Bannera, obiecującego młodego fizyka. Podczas pracy nad promieniowaniem gamma zdarzył się wypadek, w trakcie którego Banner został napromieniowany, co zaowocowało niekontrolowanymi transformacjami w Hulka – wielkiego, humanoidalnego stwora o nadludzkiej sile i wytrzymałości, nad którym Banner nie ma właściwie żadnej kontroli. W komiksie częstym motywem jest pościg policji i armii Stanów Zjednoczonych za Hulkiem i Bannerem, odpowiedzialnych za wywołanie ogromnych zniszczeń, gdziekolwiek się pojawiali. W trakcie długiej historii komiksu skóra Hulka była najczęściej zielona, ale na skutek różnorodnych zwrotów fabularnych, bywała także szara i czerwona. Za sprawą pisarza Petera Davida wyjaśniono, iż szaleństwo zielonego potwora jest skutkiem traumatycznych przeżyć z dzieciństwa Bruce'a, który był wówczas ofiarą przemocy domowej, a sama przemiana, do której dochodzi pod wpływem emocji jest wyrazem długo tłumionego gniewu. Zielony olbrzym jest również członkiem elitarnej grupy superherosów o nazwie Avengers. Hulk jest jedną z najbardziej rozpoznawalnych postaci z Marvel Comics.
Poza komiksem postać Hulka pojawiała się w różnego rodzaju adaptacjach. W wersji aktorskiej pierwszy raz pojawił się w serialu telewizyjnym, gdzie rolę Doktora Bannera zagrał Bill Bixby, a Hulka Lou Ferrigno. Poświęcono mu też kilka seriali animowanych m.in. "The Marvel Super Heroes" z 1966 roku, "The Incredible Hulk" z lat 1982-1983, "The Incredible Hulk" z lat 1996-1997, oraz ' ("The Avengers: Earth's Mightiest Heroes") z lat 2010-2013. Powstały też solowe dwa filmy kinowe: "Hulk" ("The Hulk") z 2003 w reżyserii Anga Lee z Erikiem Baną w roli Doktora Bannera oraz "Incredible Hulk" ("Incredible Hulk") z 2008 w reżyserii Louisa Leterriera, z Edwardem Nortonem w roli Bannera, który zapoczątkował wspólną serię filmów ("Filmowe Uniwersum Marvela"). W 2012 do kin wszedł film w reżyserii Jossa Whedona pod tytułem "Avengers" ("The Avengers"), w którym Mark Ruffalo (w polskiej wersji językowej Grzegorz Damięcki) zastąpił Edwarda Nortona w roli doktora Bannera. Mimo iż superprodukcja odniosła ogromny sukces, postać Hulka ma nie doczekać się kolejnego solowego filmu i powróci dopiero w kontynuacji filmu "Avengers" pod tytułem '.
W zestawieniu 50 najlepszych postaci komiksowych magazynu filmowego "Empire", Hulk zajął 14. miejsce. Natomiast w zestawieniu 100 najlepszych komiksowych bohaterów amerykańskiego portalu internetowego IGN, bohater uplasował się na 9. miejscu.
Komiksy w Polsce.
Nakładem wydawnictwa TM-Semic, w magazynie "Mega Marvel", numer 6 (1/1995) ukazało się kilka przygód Hulka. Ponadto, wydawnictwo Mandragora wydało kilka miniserii o Hulku: "Banner" (scenariusz – Brian Azzarello, rysunki – Richard Corben, 2004), "Hulk / Wolverine – 6 Godzin" (scenariusz – Bruce Jones, rysunki – Scott Kolins, 2006) oraz "Wolverine / Hulk" (scenariusz i rysunki Sam Kieth, 2006).

</doc>
<doc id="1375811" url="https://pl.wikipedia.org/wiki?curid=1375811" title="Hulk">
Hulk



</doc>
<doc id="1375813" url="https://pl.wikipedia.org/wiki?curid=1375813" title="Moja Angelika">
Moja Angelika

Moja Angelika – film z 1999 roku w reżyserii Stanisława Kuźnika. W roli tytułowej wystąpiła Monika Kwiatkowska. Grzegorz Ciechowski napisał do filmu piosenkę "Moja Angelika".
Film jest oparty na autentycznych wydarzeniach z 1996 roku.
Opis fabuły.
Głównych bohaterów, Angelikę (Monika Kwiatkowska) i Marka (Radosław Pazura) poznajemy na balu maturalnym. Rano dochodzi między nimi do zbliżenia, jednak niedługo po tym muszą się rozstać - Marek wraca do jednostki, a Angelika do Niemiec do pracy sezonowej w ogrodnictwie.
Mija kilka miesięcy. Angelika wraca do Polski. Niestety praca w ogrodnictwie była tylko przykrywką dla nierządu. Dziewczyna nie chce dłużej utrzymywać kontaktów ze swoim narzeczonym. Poza tym dowiaduje się, że w czasie jej nieobecności ojciec zmarł na zawał. Jednak przeszłość nie daje o sobie zapomnieć. Jej były pracodawca, Marcus, wraca wraz z Alkiem i prostytutką Kariną.

</doc>
<doc id="1375814" url="https://pl.wikipedia.org/wiki?curid=1375814" title="Apeldoorn (stacja kolejowa)">
Apeldoorn (stacja kolejowa)

Apeldoorn – stacja kolejowa w Apeldoorn, w prowincji Geldria, w Holandii. Znajdują się tu 2 perony.

</doc>
<doc id="1375817" url="https://pl.wikipedia.org/wiki?curid=1375817" title="Bratkartofle">
Bratkartofle

Bratkartofle (z – „piec”, „smażyć”) – prosta potrawa ziemniaczana, popularna w Niemczech, i na Górnym Śląsku oraz Warmii, Małopolsce (Galicji) i Mazurach. Przygotowana z ugotowanych wcześniej i pokrojonych na małe kawałki lub plasterki ziemniaków. Smażona na patelni z rozgrzanym tłuszczem (pierwotnie wyłącznie smalcem), spożywana najczęściej z kwaśnym mlekiem lub jajkiem sadzonym. Podawana była głównie na kolację przy wykorzystaniu ziemniaków pozostałych z obiadu lub też specjalnie ugotowanych od razu w większej ilości.
Potrawa wymieniona jest w najstarszej zachowanej polskiej książce kucharskiej – "Compendium ferculorum" (1682) autorstwa Stanisława Czernieckiego. Nadworny kucharz księcia Lubomirskiego polecał pieczenie i smażenie „tertufelli” w oliwie z dodatkiem wyciśniętego, świeżego soku z cytryny. Tak przygotowane kartofle najbardziej nadają się do befsztyków oraz polędwicy.
Smażone kartofle wymienia również Jan Milikowski w wydanej przez siebie książce "Potrawy z kartofli" (1842) oraz Lucyna Ćwierczakiewiczowa w swojej książce kucharskiej "365 obiadów" (1860).

</doc>
<doc id="1375819" url="https://pl.wikipedia.org/wiki?curid=1375819" title="Åndalsnes">
Åndalsnes

Åndalsnes – norweskie miasto portowe leżące w okręgu Møre og Romsdal, w gminie Rauma. Jest zaludnione przez ok. 3 tys. mieszkańców i ulokowane jest na wybrzeżu Romsdalsfjordu. Leży w pobliżu Drogi Trolli.
W mieście rozwinął się przemysł spożywczy.

</doc>
<doc id="1375820" url="https://pl.wikipedia.org/wiki?curid=1375820" title="Hengelo (stacja kolejowa)">
Hengelo (stacja kolejowa)

Hengelo – stacja kolejowa w Hengelo, w prowincji Overijssel, w Holandii. Znajdują się tu 2 perony.

</doc>
<doc id="1375822" url="https://pl.wikipedia.org/wiki?curid=1375822" title="Puerto La Cruz">
Puerto La Cruz



</doc>
<doc id="1375828" url="https://pl.wikipedia.org/wiki?curid=1375828" title="Gujenna">
Gujenna

Gujenna (fr. "Guyenne") – prowincja, część krainy dawnego plemienia Akwitanów podbitej przez Rzym, rozpościera się na obu brzegach Garonny. Od XII wieku przejściowo należała do Plantagenetów, królów Anglii.
W 1337 roku Filip VI Walezjusz, król Francji, ogłosił konfiskatę lenna Gujenny, co stało się bezpośrednią przyczyną rozpoczęcia wojny stuletniej.

</doc>
<doc id="1375830" url="https://pl.wikipedia.org/wiki?curid=1375830" title="The Incredible Hulk">
The Incredible Hulk



</doc>
<doc id="1375833" url="https://pl.wikipedia.org/wiki?curid=1375833" title="Bruce Banner">
Bruce Banner



</doc>
<doc id="1375835" url="https://pl.wikipedia.org/wiki?curid=1375835" title="Wasserbillig (stacja kolejowa)">
Wasserbillig (stacja kolejowa)

Wasserbillig – stacja kolejowa w Wasserbillig, w Luksemburgu. Znajdują się tu 2 perony.

</doc>
<doc id="1375841" url="https://pl.wikipedia.org/wiki?curid=1375841" title="Mikrolitr">
Mikrolitr



</doc>
<doc id="1375842" url="https://pl.wikipedia.org/wiki?curid=1375842" title="Stanisław Kuźnik">
Stanisław Kuźnik

Stanisław Kuźnik (ur. 26 listopada 1954 w Wincentowie) – polski reżyser i scenarzysta.
Ukończył socjologię na Uniwersytecie im. Adama Mickiewicza w Poznaniu (1977), a także Wydział Radia i Telewizji Uniwersytetu Śląskiego w Katowicach (1984).

</doc>
<doc id="1375845" url="https://pl.wikipedia.org/wiki?curid=1375845" title="Charles Cripps">
Charles Cripps

Charles Alfred Cripps (ur. 3 października 1852, zm. 30 czerwca 1941) – brytyjski polityk, członek Partii Konserwatywnej i Partii Pracy, minister w rządach Ramsaya MacDonalda, zwolennik Ligi Narodów.
Był trzecim synem Henry’ego Williama Crippsa, adwokata i Radcy Królowej. Wykształcenie odebrał w Winchester College oraz w New College na Uniwersytecie Oksfordzkim. Przez 6 lat był członkiem Stowarzyszenia Kolegium św. Jana. W 1877 r. rozpoczął praktykę adwokacką w Middle Temple. W 1890 r. został Radcą Królowej, a w 1893 r. zasiadł we władzach Middle Temple. W 1895 r. został prokuratorem generalnym księcia Walii Alberta Edwarda. Służył na tym stanowisku także jego następcom - Jerzemu i Edwardowi, do 1914 r. Za swoją służbę dla rodziny królewskiej otrzymał w 1980 r. Krzyż Komandorski Królewskiego Orderu Wiktoriańskiego.
W 1895 r. Cripps został wybrany do Izby Gmin jako konserwatywny deputowany z okręgu Stroud. Był członkiem parlamentarnej komisji ds. Afryki Południowej (komisja zajmowała się wówczas sprawą rajdu Jamesona na terytorium Transwalu). Cripps przegrał wybory w 1900 r., ale powrócił do parlamentu już rok później po wyborach uzupełniających w okręgu Stretford.
Jako gorliwy anglikanin Cripps udzielał się w sprawach kościelnych. W 1900 r. został mianowany wikariuszem generalnym Yorku, a w 1902 r. objął analogiczne stanowisko w Canterbury. W 1906 r. ponownie przegrał wybory parlamentarne. W ławach Izby Gmin zasiadł ponownie w 1910 r. jako reprezentant okręgu Wycombe. W 1914 r. otrzymał tytuł 1. barona Parmoor i zasiadł w Izbie Lordów.
Mimo iż Parmoor nie był sędzią został powołany do Tajnej Rady i Komitetu Sądowego Izby Lordów. Sprzeciwiał się przystąpieniu Wielkiej Brytanii do I wojny światowej. Po wojnie często występował na arenie międzynarodowej. Był założycielem Rady Walki z Głodem. Działał również na rzecz powołania Ligi Narodów. Po utworzeniu w 1920 r. Narodowego Zgromadzenia Kościelnego do zarządzania Kościołem Anglii, Parmoor został wybrany członkiem Izby Świeckiej i został jej pierwszym przewodniczącym.
W 1923 r. Parmoor poparł wyborczy manifest Partii Pracy. Kiedy na początku 1924 r. laburzyści utworzyli swój pierwszy mniejszościowy gabinet premier MacDonald zaproponował Parmoorowi stanowisko Lorda Przewodniczącego Rady, co ten zaakceptował. Razem z lordem Haldane’em kierował również pracami Izby Lordów, co było o tyle trudne, że parowie konserwatywni stanowili większość w Izbie i rząd przegrywał tam każde głosowanie. W tym czasie Parmoor został brytyjskim reprezentantem w Radzie Ligi Narodów oraz w jej Zgromadzeniu.
Po upadku rządu laburzystów pod koniec 1924 r. Parmoor pozostał aktywnym członkiem izby wyższej. Po śmierci Haldane’a w 1928 r. stanął na czele Partii Pracy w Izbie Lordów. W drugim rządzie MacDonalda w latach 1929-1931 był ponownie Lordem Przewodniczącym Rady. Odpowiadał zwłaszcza za sprawy związane z Ligą Narodów. Sprzeciwił się powołaniu rządu narodowego w 1931 r. i wraz z większością Partii Pracy przeszedł do opozycji. Po wyborach parlamentarnych we wrześniu 1931 r. zrezygnował ze stanowiska lidera partii w Izbie Lordów.
Parmoor zmarł w 1941 r. Tytuł barona odziedziczył jego najstarszy syn, Alfred. Drugi z synów barona, Stafford, również został politykiem Partii Pracy i sprawował stanowisko kanclerza skarbu w gabinecie Clementa Attleego.

</doc>
<doc id="1375846" url="https://pl.wikipedia.org/wiki?curid=1375846" title="Baron Parmoor">
Baron Parmoor

Baronowie Parmoor 1. kreacji (parostwo Zjednoczonego Królestwa)

</doc>
<doc id="1375847" url="https://pl.wikipedia.org/wiki?curid=1375847" title="Chur (stacja kolejowa)">
Chur (stacja kolejowa)

Chur – stacja kolejowa w Chur, w kantonie Gryzonia, w Szwajcarii. Znajdują się tu 4 perony.

</doc>
<doc id="1375851" url="https://pl.wikipedia.org/wiki?curid=1375851" title="51 Kościerski Pułk Piechoty">
51 Kościerski Pułk Piechoty

51 Kościerski Pułk Piechoty – oddział piechoty ludowego Wojska Polskiego.
W 1945 roku w Gdańsku został sformowany 51 pułk piechoty. Pułk wchodził w skład 16 Kaszubskiej Dywizji Piechoty. W 1946 roku pułk został dyslokowany do Starogardu Gdańskiego, a w następnym roku do Malborka. W 1949 roku pułk został rozformowany. Na podstawie rozkazu ministra obrony narodowej nr 8/MON z 22 maja 1947 roku pułk otrzymał nazwę wyróżniającą „Kościerski”.
Na podstawie rozkazu ministra obrony narodowej Nr 025/MON z 30 września 1967 roku w sprawie przekazania jednostkom wojskowym historycznych nazw i numerów oraz ustanowienia dorocznych świąt jednostek 14 pułk czołgów średnich w Braniewie został przemianowany na 51 Kościerski pułk czołgów średnich.
Skład etatowy.
Etatowo stan żołnierzy w pułku wynosił 1604

</doc>
<doc id="1375852" url="https://pl.wikipedia.org/wiki?curid=1375852" title="Aleksiej Wołkow (polityk)">
Aleksiej Wołkow (polityk)

Aleksiej Aleksiejewicz Wołkow, ros. "Алексей Алексеевич Волков", biał. "Аляксей Волкаў", (ur. 7 stycznia 1890 w Dmitrijewie koło Riazania, zm. 4 marca 1942 w Moskwie) - rosyjski komunista, pracownik aparatu partyjnego WKP(b), I sekretarz Komunistycznej Partii (bolszewików) Białorusi. 
Od 1915 roku był członkiem SDPRR(b). Od 1925 do 1927 członek Centralnej Komisji Kontrolnej KP(b)U. W 1937 II sekretarz komitetu miejskiego WKP(b) w Moskwie. W latach 1937-38, w okresie "wielkiej czystki" I sekretarz Komunistycznej Partii (bolszewików) Białorusi - zastąpił aresztowanego przez NKWD Wasila Szaranhowicza. 
W latach 1938-40 przebywał w Czuwaszii, gdzie pełnił urząd I sekretarza komitetu miejskiego WKP(b) w Czeboksarach. 

</doc>
<doc id="1375853" url="https://pl.wikipedia.org/wiki?curid=1375853" title="Akwitanowie">
Akwitanowie

Akwitanowie – nazwa ogólna określająca związek plemion pochodzenia iberyjskiego nie spokrewnionego językowo i etnicznie z Galami.
W momencie zajęcia ziem leżących między Zatoką Lwią a Zatoką Biskajską przez Rzym zamieszkiwali tereny między Pirenejami, Garonną a morzem.
Rzymianie wspólną nazwę plemion wyzyskali do utworzenia nazwy całego dzisiejszego pd.-zach. obszaru Francji, który nazwali Akwitanią.

</doc>
<doc id="1375854" url="https://pl.wikipedia.org/wiki?curid=1375854" title="Rozwój akropetalny">
Rozwój akropetalny

Rozwój akropetalny – rozwój tkanek i organów roślinnych pozostający w związku z podłużną polaryzacją osi i wzrostem wierzchołkowym. Elementy najmłodsze znajdują się najbliżej szczytu osi, odpowiednio starsze występują w miarę oddalania się od szczytu. Charakterystyczny m.in. dla zróżnicowania się tkanek pierwotnych z merystemów wierzchołkowych, powstawania włośników, tworzenia się korzeni bocznych.
U grzybów rozwój akropetalny występuje w niektórych rodzajach konidiogenezy, czyli bezpłciowego wytwarzania zarodników konidialnych. Ma to miejsce wtedy, gdy wytworzony na komórce konidiotwórczej zarodnik sam staje się komórką konidiotwórczą dla następnego zarodnika. Powstają w ten sposób proste lub rozgałęzione łańcuszki akropetalne, w których najmłodsze konidia znajdują się na szczycie łańcuszków.
Przeciwieństwem rozwoju akropetalnego jest rozwój bazypetalny, podczas którego najstarsze komórki znajdują się na szczycie pędu.

</doc>
<doc id="1375856" url="https://pl.wikipedia.org/wiki?curid=1375856" title="Świnie (album)">
Świnie (album)

Świnie – album zespołu Morawski Waglewski Nowicki Hołdys wydany w 1985 roku nakładem wytwórni Polton.

</doc>
<doc id="1375858" url="https://pl.wikipedia.org/wiki?curid=1375858" title="Pantalejmon Ponomarienko">
Pantalejmon Ponomarienko



</doc>
<doc id="1375859" url="https://pl.wikipedia.org/wiki?curid=1375859" title="Taksacja leśna">
Taksacja leśna

Taksacja leśna – czynności terenowe obejmujące wydzielenie, pomiar oraz inwentaryzacje drzewostanów. Podczas taksacji określa się strukturę, budowę, wiek, skład gatunkowy, runo, zasobność oraz przyrost drzewostanu.

</doc>
<doc id="1375861" url="https://pl.wikipedia.org/wiki?curid=1375861" title="Flora Borów Niemodlińskich">
Flora Borów Niemodlińskich

Flora Borów Niemodlińskich – dominującym typem zbiorowisk roślinnych są lasy, zajmują one około 60% powierzchni Obszaru Chronionego Krajobrazu Borów Niemodlińskich. Znakomita ich większość, to dziś monokultury sosnowe (ponad 70%). Ograniczone do niewielkich przestrzeni lasy liściaste obecne są przede wszystkim w dolinach Nysy Kłodzkiej i Ścinawy Niemodlińskiej. Obecna niewielka różnorodność zespołów leśnych jest skutkiem prowadzonej na tym terenie gospodarki rolnej i leśnej – wyręby obejmowały przede wszystkim najcenniejsze gatunki liściaste, rolnictwo zaś zajmowało najżyźniejsze gleby. Efektem tych zmian stała się poważna zmiana struktury gatunkowej Borów Niemodlińskich, a co za tym idzie zubożenie ich ekosystemów. Wciąż jednak z uwagi na znaczną rozmaitość środowiska Bory Niemodlińskie są jednym z najcenniejszych ekologicznie obszarów na Opolszczyźnie.
Jedną z cech wyróżniających Obszar Chronionego Krajobrazu Borów Niemodlińskich są wody – stawy hodowlane, gęsta sieć rowów melioracyjnych, mniejszych i większych, często bezimiennych cieków, będących dopływami Nysy Kłodzkiej, Ścinawy Niemodlińskiej, Białej i Prószkowskiego Potoku, zachowane starorzecza, stanowią dogodne środowiska rozwoju licznych fitocenoz wodnych – najpospolitszy z nich to zespół rzęsy drobnej i spirodeli wielokorzeniowej, notowany w całym szeregu płytkich zbiorników wodnych. Zdecydowanie rzadsze są zespoły salwinii pływającej, rogatka sztywnego oraz pływacza zwyczajnego. Stosunkowo nieźle zachowały się, szczególnie na stawach hodowlanych, zespoły lilii wodnych. Na terenie Obszaru Chronionego Krajobrazu Borów Niemodlińskich ocalał również unikatowy zespół kotewki orzecha wodnego.
Coraz rzadsze i zajmujące niewielkie powierzchnie są zespoły graniczące bezpośrednio z lustrem wody. Stosunkowo najczęstsze pośród nich są zespoły pałki szerokolistnej i trzciny pospolitej. Zespołem, który niegdyś zajmował rozleglejsze obszary, a dziś notowany jest nielicznie wzdłuż cieków wodnych, na obrzeżach starorzeczy i stawów są turzycowiska – pośród nich najczęściej spotykanym zespołem są mokre łąki turzycowe i szuwar turzycy błotnej. Na podmokłych łąkach wciąż jeszcze dość liczne są zespoły kosaćca żółtego.
Flora Obszaru Chronionego Krajobrazu Borów Niemodlińskich jest bogata i zróżnicowana, co procentuje obfitością gatunków chronionych i rzadkich nie tylko w skali województwa, ale i kraju. Większość z nich związanych jest ze środowiskami wilgotnymi. W sumie pośród gatunków ginących i rzadkich 9 gatunków zakwalifikowanych jest na „Liście roślin zagrożonych w Polsce” w tym: 2 gatunki w kategorii E (ginące), 6 kategorii V (narażone) i 1 w kategorii R (rzadkie). Dwa gatunki – salwinia pływająca i aldrowanda pęcherzykowata umieszczone są na liście gatunków zagrożonych w skali Europy. Oprócz nich w granicach Obszaru Chronionego Krajobrazu Borów Niemodlińskich występuje również około 30 gatunków roślin rzadkich w skali województwa, regionu lub kraju. Część z notowanych na terenie gminy gatunków flory rejestrowanych jest regionalnej „Czerwonej liście roślin naczyniowych Górnego Śląska”, wojewódzkiej „Czerwonej liście roślin zagrożonych w województwie opolskim”, część w „Polskiej Czerwonej Liście Roślin Zagrożonych”
Gatunki rzadkie – stanowiska na terenie Obszaru Chronionego Krajobrazu Borów Niemodlińskich
Rośliny chronione częściowo – stanowiska na terenie Obszaru Chronionego Krajobrazu Borów Niemodlińskich
Rośliny ściśle chronione – stanowiska na terenie Obszaru Chronionego Krajobrazu Borów Niemodlińskich
Kategorie zagrożeń według list krajowych lub regionalnych:
Kategorie zagrożeń według list wojewódzkich:

</doc>
<doc id="1375862" url="https://pl.wikipedia.org/wiki?curid=1375862" title="Pieter Vink">
Pieter Vink

Pieter Vink (ur. 13 marca 1967 roku w Noordwijkerhout) - sędzia piłkarski z Holandii. Od 2004 sędzia międzynarodowy. Sędziował pierwszy mecz na nowym Wembley Anglia U21 - Włochy U-21, który zakończył się remisem 3:3.
Kariera.
Sędziowanie Vink rozpoczął w 1987 roku. W latach 1993-1996 znajdował się na liście C Eredivisie. Następnie był na liście B, a od 2001 roku sędziuje już z listy A. Karierę międzynarodową rozpoczął w 2004 roku. Już w tym samym roku zadebiutował w meczu Pucharu UEFA jako sędzia spotkania I rundy Újpest FC - VfB Stuttgart. W Lidze Mistrzów zadebiutował w meczu Red Bull Salzburg - FC Zürich II rundy w sezonie 2006/2007.
Był pierwszym sędzią, który poprowadził oficjalny mecz piłkarski 24 marca 2007 na nowym Wembley. Poprowadził mecz reprezentacji Anglii U-21 i Włoch U-21. Mecz zakończył się remisem 3:3.
Był sędzią na Mistrzostwach Europy U-19 2005 roku, gdzie prowadził m.in. mecz finałowy pomiędzy Anglią a Francją wygrany przez trójkolorowych 3:1.
Został nominowany przez UEFA jako sędzia główny na Euro 2008.

</doc>
<doc id="1375865" url="https://pl.wikipedia.org/wiki?curid=1375865" title="55 Elbląski Pułk Piechoty">
55 Elbląski Pułk Piechoty

55 Elbląski Pułk Piechoty (55 pp) – oddział piechoty ludowego Wojska Polskiego.
Formowanie i zmiany organizacyjne.
Pułk został sformowany latem 1945 roku, w Gdańsku-Wrzeszczu, w składzie 16 Kaszubskiej Dywizji Piechoty. Jednostka została zorganizowana na bazie II batalionu 4 zapasowego pułku piechoty, według etatu nr 2/2 o stanie 1604 żołnierzy. Jesienią 1945 roku pułk został dyslokowany do garnizonu Elbląg. Wiosną 1946 roku oddział został przeformowany na etat nr 2/51 o stanie 1304 wojskowych i 8 kontraktowych. W kwietniu 1949 roku pułk został przeniesiony do Braniewa, gdzie został przeformowany w 55 zmotoryzowany pułk piechoty. W 1952 roku jednostka została przeformowana w 55 pułk zmechanizowany.
Żołnierze pułku.
dowódcy pułku:
oficerowie:
Przekształcenia.
55 Elbląski pułk piechoty → 55 pułk zmotoryzowany → 55 pułk zmechanizowany → 55 Ośrodek Materiałowo-Techniczny

</doc>
<doc id="1375868" url="https://pl.wikipedia.org/wiki?curid=1375868" title="Klasa bonitacji drzewostanu">
Klasa bonitacji drzewostanu

Klasa bonitacji drzewostanu – wskaźnik możliwości produkcyjnej siedliska leśnego i drzewostanu.
Klasę bonitacji określa się oddzielnie dla podstawowych gatunków lasotwórczych na podstawie wieku i wysokości drzewostanu. W Polsce stosowana jest w tym celu wysokość przeciętna, standardem światowym jest natomiast wysokość górna. Do odczytania klasy bonitacji stosuje się krzywe bonitacyjne, które obrazują przebieg wzrostu wysokości drzewostanu wraz z wiekiem na różnych siedliskach. Wykresy krzywych bonitacyjnych głównych gatunków drzew leśnych można znaleźć w tablicach zasobności i przyrostu drzewostanów. Krzywe bonitacyjne opisywane są również w formie modeli statystycznych [1,2]. W Polsce klasę bonitacji oznacza się cyframi rzymskimi I-V (dla sosny Ia, I, II, III, IV, V). Potencjalną produkcyjność siedliska określa się również za pomocą wskaźnika bonitacji.

</doc>
<doc id="1375870" url="https://pl.wikipedia.org/wiki?curid=1375870" title="Alaksandr Krynicki">
Alaksandr Krynicki

Alaksandr Krynicki, ros. Александр Иванович Криницкий (ur. w Twerze, zm. 30 października 1937 w Moskwie) – radziecki polityk, I sekretarz Komunistycznej Partii (bolszewików) Białorusi. 
Od 1915 roku był członkiem SDPRR(b). Studiował na Uniwersytecie Moskiewskim, z którego go relegowano za działalność partyjną. W latach 1919-21 I sekretarz komitetu saratowskiego partii. 
W 1924 roku pełnił funkcję I sekretarza KP(b)B. Od 16 maja 1924 do 13 stycznia 1925 członek KC KP(b)U, 1927-1928 kierownik Wydziału Propagandy i Agitacji KC WKP(b), 1928-1929 kierownik Wydziału Propagandy, Agitacji i Prasy KC WKP(b), 1929-1930 I sekretarz Zakaukaskiego Krajowego Komitetu WKP(b), 1930-1934 członek Prezydium Centralnej Komisji Kontroli Partyjnej WKP(b), 1930-1935 członek kolegium redakcyjnego pisma "Bolszewik", 1932-1934 zastępca ludowego komisarza rolnictwa ZSRR, 1932-1934 zastępca kierownika Wydziału Rolnego KC WKP(b). Od 10 lutego 1934 do 12 października 1937 kandydat na członka KC WKP(b). 20 lipca 1937 aresztowany przez NKWD, 29 października 1937 skazany na śmierć i następnego dnia rozstrzelany. Rehabilitowany w 1956.

</doc>
<doc id="1375871" url="https://pl.wikipedia.org/wiki?curid=1375871" title="Tajemnice wiklinowej zatoki">
Tajemnice wiklinowej zatoki

Tajemnice wiklinowej zatoki – serial animowany produkcji polskiej. Składa się z 7 odcinków.

</doc>
<doc id="1375872" url="https://pl.wikipedia.org/wiki?curid=1375872" title="60 Kartuski Pułk Piechoty">
60 Kartuski Pułk Piechoty

 60 Kartuski Pułk Piechoty – oddział piechoty ludowego Wojska Polskiego
Sformowany w 1945 na bazie rozformowywanego 4 zapasowego pułku piechoty. Wchodził w skład 16 Kaszubskiej Dywizji Piechoty. Stacjonował początkowo w Gdańsku - Wrzeszczu. 6 lipca 1947 w Kartuzach z rąk marszałka Roli-Żymierskiego otrzymał sztandar, uroczystości towarzyszyła defilada oraz msza święta. Rozformowany w 1949.
Skład etatowy.
Etatowo stan żołnierzy w pułku wynosił 1604.

</doc>
<doc id="1375874" url="https://pl.wikipedia.org/wiki?curid=1375874" title="Suskiu">
Suskiu

Suskiu (gr. "Σουσκιού") – wieś w Republice Cypryjskiej, w dystrykcie Pafos. W 2011 roku liczyła 10 mieszkańców. Leży w pobliżu zbiornika Asprokremos nad rzeką Diarizos.
W Suskiu prowadzone były wykopaliska archeologiczne, podczas których odkryto starożytne miejsca pochówku. Zespół naukowców z Uniwersytetu w Edynburgu odkrył najstarsze cmentarze na Cyprze pochodzące z III tysiąclecia p.n.e., z czasów znacznie poprzedzających okres, kiedy cmentarze stały się powszechne w epoce brązu.

</doc>
<doc id="1375877" url="https://pl.wikipedia.org/wiki?curid=1375877" title="Cetelem Bank">
Cetelem Bank

Cetelem Bank – dawny bank należący do grupy Cetelem, działający w Polsce w latach 2004–2010.
Historia.
Cetelem Bank na rynku polskim działał od 2004 i był częścią grupy kapitałowej Cetelem. Powstał z przekształcenia powstałego w 1998 pośrednika kredytowego Cetelem Polska Expansion i od początku specjalizował się w udzielaniu kredytów ratalnych i pożyczek gotówkowych, działając jako bank consumer finance.
W 2005 rozpoczął oferowanie kart kredytowych cobrand, działających w ramach systemu Aura oraz MasterCard. W 2007 bank poinformował o wydaniu miliona kart, a dwa lata później liczba ta przekroczyła 2 miliony.
W 2008 portfel kredytów gotówkowych i kart kredytowych został przeniesiony do Sygma Bank Polska, działającego w ramach tej samej grupy kapitałowej BNP Paribas, a Cetelem miał skupić się na sprzedaży kredytów samochodowych i hipotecznych. Plany te zmieniono i podjęto decyzję o połączeniu obu banków, a Sygma Bank miał być bankiem przejmującym.
31 grudnia 2009 nastąpiło połączenie prawne Cetelem Bank i Sygma Bank Oddział w Polsce. Od tego momentu Sygma Bank Oddział w Polsce przejął wszystkie prawa i obowiązki Cetelem Bank, a marka zniknęła z rynku w styczniu 2010.

</doc>
<doc id="1375879" url="https://pl.wikipedia.org/wiki?curid=1375879" title="Cetelem">
Cetelem

Cetelem ("Compagnie pour le financement des équipements électro-ménagers") – spółka należąca do BNP Paribas jest pionierem na rynku kredytów konsumpcyjnych (od roku 1953) i na rynku kredytów udzielanych przez Internet (od 1997 roku). Jest numerem 1 we Francji i w Europie kontynentalnej.
Cetelem działa na 4 kontynentach, w 27 krajach, zarządza portfelem ponad 30 milionów klientów i zatrudnia 23 tysiące osób (włączając Grupę LaSer).
Od stycznia 2008 Cetelem i UCB, europejski lider kredytów hipotecznych, połączyli swoje działania i powołali BNP Paribas Personal Finance. Jest to obecnie największy w Europie specjalista w branży kredytów konsumpcyjnych oraz na zakup nieruchomości, który zarządza portfelem kredytowym w wysokości 100 mld euro.

</doc>
<doc id="1375884" url="https://pl.wikipedia.org/wiki?curid=1375884" title="Wyspa dzikich">
Wyspa dzikich

Wyspa dzikich – album Jacka Skubikowskiego wydany w 1985 roku nakładem wytwórni Polton.

</doc>
<doc id="1375887" url="https://pl.wikipedia.org/wiki?curid=1375887" title="Godfryd z Amiens">
Godfryd z Amiens

Święty Godfryd (ur. ok. 1065, zm. 8 listopada 1115 w Soissons) – święty katolicki, biskup Amiens.
Życie.
Od piątego roku życia wychowywał się w klasztorze Mont-Saint-Quentin w pobliżu Péronne. W 1090 roku otrzymał święcenia kapłańskie i został wybrany przełożonym benedyktyńskiego klasztoru Nogent-sous-Coucy. W 1104 roku na mocy ustaleń synodu w Troyes musiał przyjąć sakrę Amiens.
Święty Godfryd zwalczał symonię, był reformatorem życia klasztornego, popierał powstające nowe wspólnoty zakonne, był zwolennikiem reform kościelnych, stał na straży celibatu i dyscypliny kleru.
Reformatorskie zapędy i obrona mieszczan wywołały opór miejscowego społeczeństwa, co doprowadziło do jego wyjazdu do La Grande Chartreuse w listopadzie 1114 roku. Wezwany do powrotu przez biskupów zgromadzonych na synodzie w Beauvais powrócił, by wziąć udział w synodzie w Châlons. Zmarł w drodze z Reims do swojej diecezji, w opactwie St. Crépin (św. Kryspina) i tam został pochowany.
Kult.
Święty Godfryd zmarł w opinii świętości i szybko został otoczony czcią. W księgach liturgicznych jego postać przywołano dopiero w XVI wieku.
Wspomnienie świętego Godfryda obchodzone jest 8 listopada.

</doc>
<doc id="1375890" url="https://pl.wikipedia.org/wiki?curid=1375890" title="Wilhelm Knorinsz">
Wilhelm Knorinsz

Wilhelm Knorinsz, w innych źródłach Knorin, ros. "Вильгельм Георгиевич Кнорин (Кнориньш)", łot. "Vilhelms (Vilis) Knoriņš" (ur. 17 sierpnia 1890 w Līgatne koło Kiesia w Inflantach, zm. 29 lipca 1938 w Kommunarce) – komunista łotewski, I sekretarz Komunistycznej Partii (bolszewików) Białorusi (1920-23, 1927-28). 
Życiorys.
Pochodził z łotewskiej rodziny chłopskiej. W 1910 roku wstąpił do SDPRR, przyłączył się do jej bolszewickiego skrzydła. Kierował pracą partyjną w Petersburgu, Rydze i Lipawie. 
Od lipca do września 1920 roku był zastępcą przewodniczącego komitetu rewolucyjnego (rewkomu) Białoruskiej Socjalistycznej Republiki Radzieckiej. Od 9 sierpnia do 11 listopada 1920 przewodniczący Tymczasowego Centralnego Biura Komunistycznej Partii (bolszewików) Białorusi, od 26 listopada do 18 grudnia 1920 i od 2 marca do 10 maja 1921 sekretarz tego biura, jednocześnie od 26 listopada 1920 do 10 maja 1921 kierownik Wydziału Agitacyjno-Propagandowego KP(b)B, od 10 maja 1921 do 11 maja 1922 sekretarz odpowiedzialny CB KP(b)B. Od 20 października 1921 do 11 maja 1922 członek Prezydium CB KP(b)B, 1924-1925 kierownik Wydziału Informacyjnego KC RKP(b), od 31 grudnia 1925 do 2 grudnia 1927 członek Centralnej Komisji Rewizyjnej RKP(b). Od 5 maja 1927 do 1 grudnia 1928 ponownie na czele KP(b)B (I sekretarz KC). Na XV zjeździe WKP(b) 19 grudnia 1927 wybrany na członka KC WKP(b), którym pozostawał do 25 czerwca 1937. 
Od 1928 do lipca 1935 członek Komitetu Wykonawczego Kominternu (IKKI), od kwietnia 1931 do lipca 1935 zastępca członka prezydium KW Kominternu (IKKI) i jednocześnie sekretarz Komitetu Wykonawczego Kominternu (IKKI) 
Od VI plenum KC Komunistycznej Partii Polski (1929) przedstawiciel Kominternu w Biurze Politycznym KPP. W latach 1930-32 członek Komitetu Centralnego KPP.
Od 1932 do 1935 szefował Instytutowi Czerwonej Profesury, zajmował się naukowo historią. W latach 1932-34 członek kolegium redakcyjnego "Prawdy". W WKP(b) zajmował się agitacją i propagandą. 
W okresie "wielkiej czystki" 22 czerwca 1937 aresztowany przez NKWD. 28 lipca 1938 skazany przez Kolegium Wojskowe Sądu Najwyższego ZSRR na karę śmierci z zarzutu szpiegostwa, następnego dnia rozstrzelany w miejscu egzekucji Kommunarka pod Moskwą. Ciało pochowano anonimowo.
Zrehabilitowany 30 listopada 1955 postanowieniem Kolegium Wojskowego SN ZSRR.

</doc>
<doc id="1375892" url="https://pl.wikipedia.org/wiki?curid=1375892" title="Katolicki Uniwersytet Ameryki">
Katolicki Uniwersytet Ameryki

Katolicki Uniwersytet Ameryki () – amerykańska uczelnia niepubliczna w północno-wschodniej części Waszyngtonu.
Jest jedyną instytucją edukacji wyższej ufundowaną przez amerykańskich biskupów Kościoła rzymskokatolickiego. Uniwersytet założony został w roku 1887, po wyrażeniu zgody przez papieża Leona XIII, jako uczelnia prowadząca studia na poziomie magisterskim. Kształcenie na poziomie licencjackim ("undergraduate") rozpoczęto w 1904. Kampus ulokowany jest w dzielnicy Brookland.
Struktura i nauczanie.
Uczelnia posiada 11 wydziałów ("schools") oraz Metropolitan College, jak również 21 centrów badawczych. Wydziały prowadzą programy doktorskie w 41 dyscyplinach oraz 90 programów magisterskich (Master's Degrees). Nauczanie na poziomie licencjackim prowadzone jest na 83 kierunkach przez sześć wydziałów: architektury i planowania, nauk ścisłych i humanistycznych, inżynierii, muzyki, pielęgniarstwa i filozofii.
Katolicki Uniwersytet Ameryki jest jedyną szkołą w Stanach Zjednoczonych prowadzącą studia w zakresie prawa kanonicznego oraz jedną z nielicznych amerykańskich uczelni mających wydziały filozofii i teologii katolickiej. Theological College, uniwersyteckie seminarium duchowne, przygotowuje mężczyzn z wielu diecezji do święceń kapłańskich.
59% kadry stanowią katolicy.
Działalność w Polsce.
"Columbus School of Law" ściśle współpracuje z Wydziałem Prawa i Administracji Uniwersytetu Jagiellońskiego. Uniwersytety organizują wspólnie dwa programy nauczania:
Ponadto Wydział Prawa i Administracji UJ corocznie gości "International Business and Trade Summer Law Program" Katolickiego Uniwersytetu Ameryki, będący jednym z nielicznych programów zagranicznych akredytowanych przez American Bar Association.

</doc>
<doc id="1375893" url="https://pl.wikipedia.org/wiki?curid=1375893" title="Jacek Skubikowski (album)">
Jacek Skubikowski (album)

Jacek Skubikowski – drugi album Jacka Skubikowskiego wydany w 1983 roku nakładem wytwórni Savitor. Jest to pierwszy album Jacka Skubikowskiego, który ukazał się na rynku. Debiutancka płyta "Jedyny hotel w mieście" ukazała się nieco później.

</doc>
<doc id="1375894" url="https://pl.wikipedia.org/wiki?curid=1375894" title="Stanislovas Narutavičius">
Stanislovas Narutavičius



</doc>
<doc id="1375895" url="https://pl.wikipedia.org/wiki?curid=1375895" title="GeoTIFF">
GeoTIFF

GeoTIFF – otwarty format metadanych, pierwotnie opracowany przez dr. Nilesa Rittera, umożliwiający dodawanie informacji georeferencyjnych i geokodujących do plików w formacie TIFF. Dodawane dane mogą zawierać współrzędne geograficzne, parametry układu odniesienia, informacje o odwzorowaniu oraz inne, będące przydatne w analizie pliku. 
Format jest w pełni kompatybilny z formatem TIFF 6.0 i w żaden sposób nie ogranicza możliwości jego obsługi - programy niepotrafiące rozpoznać tagów GeoTiff po prostu ignorują informacje o georeferencji i geokodowaniu.

</doc>
<doc id="1375899" url="https://pl.wikipedia.org/wiki?curid=1375899" title="Jedyny hotel w mieście">
Jedyny hotel w mieście

Jedyny hotel w mieście – album Jacka Skubikowskiego wydany w 1984 roku nakładem wytwórni Wifon. Nagrania zrealizowano w studiu Polskiego Radio w okresie X.1982-XI.1983.

</doc>
<doc id="1375900" url="https://pl.wikipedia.org/wiki?curid=1375900" title="Intercalaris">
Intercalaris



</doc>
<doc id="1375902" url="https://pl.wikipedia.org/wiki?curid=1375902" title="Fasula (dystrykt Pafos)">
Fasula (dystrykt Pafos)

Fasula (gr. "Φασούλα") – wieś w Republice Cypryjskiej, w dystrykcie Pafos. W 2011 roku liczyła 56 mieszkańców.
Leży nad rzeką Diarizos. W miejscowości znajduje się kościół z 1920 roku i cztery zabytkowe kapliczki.

</doc>
<doc id="1375905" url="https://pl.wikipedia.org/wiki?curid=1375905" title="Złe słowa">
Złe słowa

Złe słowa – album Jacka Skubikowskiego wydany w 1986 roku nakładem wytwórni Pronit.
Lista utworów.
Wszystkie teksty i melodie do piosenek stworzył sam Skubikowski.

</doc>
<doc id="1375909" url="https://pl.wikipedia.org/wiki?curid=1375909" title="Bronimir Subaszic">
Bronimir Subaszic



</doc>
<doc id="1375911" url="https://pl.wikipedia.org/wiki?curid=1375911" title="Królestwo Loango">
Królestwo Loango



</doc>
<doc id="1375912" url="https://pl.wikipedia.org/wiki?curid=1375912" title="Omen (album)">
Omen (album)

Omen – album Jacka Skubikowskiego wydany w 1990 roku nakładem wytwórni Wifon.

</doc>
<doc id="1375917" url="https://pl.wikipedia.org/wiki?curid=1375917" title="Hayari Miyake">
Hayari Miyake

 – japoński chirurg specjalizujący się w operacjach przewodu pokarmowego i ośrodkowego układu nerwowego, uczeń Jana Mikulicza-Radeckiego. Wieloletni kierownik katedry chirurgii w Szkole Medycznej Kiusiu, gdzie był nauczycielem m.in. Hakaru Hashimoto, odkrywcy choroby Hashimoto. Prezes Japońskiego Towarzystwa Chirurgicznego. Wieloletni przyjaciel Alberta Einsteina.
Życiorys.
Hayari Miyake urodził się 16 marca 1866 roku w Anabuki w prefekturze Tokushima na wyspie Sikoku. Był najstarszym synem małżeństwa lekarzy: Gentatsu i Tomo Miyake. W rodzinie Miyake tradycja lekarska sięgała niemal dziesięciu pokoleń. W wieku 12 lat Hayari Miyake wyjechał do Tokio pod opieką stryjecznego dziadka i tam otrzymał podstawowe wykształcenie. Uczył się w Szkole Języków Obcych, a następnie ukończył kurs przygotowawczy do Uniwersytetu Tokijskiego, po czym zdał na wydział medyczny tej uczelni. Studia ukończył z najlepszym wynikiem w swojej grupie, w 1891 roku. Został asystentem Juliusa Scriby, profesora chirurgii na Tokijskim Uniwersytecie Cesarskim, który zasłynął przeprowadzeniem pierwszej w Japonii kraniektomii. Ten przypadek pacjenta ze złamaniem lewej kości skroniowej i porażeniem połowiczym prawostronnym, który uległ poprawie po usunięciu wgniecionych do środka odłamów czaszki, opisał właśnie Miyake na łamach "Tokyo Medical Journal" w 1893 roku.
Następnie Miyake powrócił w rodzinne strony i otworzył praktykę chirurgiczną w Tokushima. Działalność służb medycznych w mieście nie satysfakcjonowała go, więc zdecydował się wyjechać na dalsze studia do Niemiec, jak wielu innych japońskich lekarzy w tym okresie. W 1898 roku przybył do Berlina. Tam usłyszał o osiągnięciach naukowych Jana Mikulicza-Radeckiego, ucznia Theodora Billrotha i zdecydował się pojechać pociągiem do Wrocławia, aby starać się o możliwość współpracy. Niemal od razu został przyjęty do pracy w klinice. W 1901 roku Miyake został doktorem medycyny. Był jednym z ulubionych uczniów Mikulicza. Gdy jego dwuletni staż dobiegł końca, ten zaproponował mu pozostanie w klinice. Według słów żony Mikulicza: "kochał Miyakego jak własnego syna". Ojciec Miyake prosił go jednak o powrót do Japonii, dlatego propozycja Mikulicza pozostała niewykorzystana. Mikulicz dał mu bardzo pochlebny list polecający. Po niedługim czasie, w 1904 roku, Miyake ponownie zawitał do kliniki Mikulicza, łącznie spędził w Breslau blisko cztery lata. 
Niedługo po wyjeździe Japończyka, profesor Mikulicz zmarł na raka żołądka, sam wcześniej rozpoznając u siebie nieuleczalną chorobę. O śmierci nauczyciela Miyake dowiedział się z nekrologu w "Schlesischer Zeitung" z 16 czerwca 1905 roku. W 1908 roku, trzy lata po pogrzebie, Henriette von Mikulicz-Radecki podarowała Miyakemu maskę pośmiertną męża, jego portret pędzla Läwena oraz rękopisy. Po wojnie maskę odnalazł syn Hayari Miyakego – Hiroshi, który wykonał kilka kopii, zaś oryginał wysłał pocztą dyplomatyczną do wnuka Mikulicza – F. Anschütza. W liście z 27 kwietnia 1976 roku Hiroshi napisał, że kopie maski trafiły do klinik chirurgicznych w Japonii, gdzie będą przechowywane "na pamiątkę praojca naszej chirurgii" ("als das Andenken an den Urvater unserer Chirurgie"). W 2002 roku jedna z kopii została przekazana Klinice Chirurgicznej AM we Wrocławiu na ręce Bogdana Łazarkiewicza przez prawnuczkę profesora Miyake – Sumiko Hiki. 
W 1904 roku Miyake powrócił do Japonii. Tam kierował katedrą w Szkole Medycznej Kiusiu (obecnie wydział chirurgii Uniwersytetu Kiusiu). W 1913 roku został prezesem Japońskiego Towarzystwa Chirurgicznego (założonego w 1901 roku). Został nim wybrany ponownie w 1926.
W październiku 1922 roku, podczas trzeciej podróży z Europy do Japonii, Miyake poznał Alberta Einsteina. W podróży Einstein dostał krwawej biegunki z gorączką i żona uczonego, Elsa, poprosiła doktora Miyake o pomoc. Uspokoił zaniepokojonego możliwością choroby nowotworowej Einsteina i szybko wyleczył go farmakologicznie (była to jakaś nieokreślona gorączka tropikalna). Od tej pory Einstein i Miyake stali się przyjaciółmi. Kiedy ich statek dopłynął do Kobe, Einstein obiecał odwiedzić chirurga w jego domu w Fukuoce. Wywiązał się z danej obietnicy 25 grudnia tego samego roku. Podczas wizyty Einstein grał na pianinie przywiezionym przez Japończyka z Wiednia. Uczeni także korespondowali ze sobą. 
Miyake był przewodniczącym japońskiej filii Międzynarodowego Towarzystwa Chirurgicznego (obecnie International Society of Surgery / Société Internationale de Chirurgie), założonego przez Emila Theodora Kochera w 1901 roku. W 1918 roku Towarzystwo zdecydowało o wykluczeniu Austrii i Niemiec, ponieważ oba kraje ponosiły odpowiedzialność za wybuch I wojny światowej. Miyake nie zgodził się z bojkotem chirurgów z powodu narodowości i dołożył starań, aby kraje na nowo miały delegatów w organizacji. W tym celu odwiedzał kliniki chirurgiczne w Europie i Ameryce, zbierając podpisy pod petycją o zmianę decyzji Towarzystwa. Uzyskał poparcie m.in. braci Mayo (Williama Jamesa i Charlesa Horace'a) z kliniki w Rochester, Evartsa Ambrose'a Grahama z St. Louis i Harveya Cushinga z Bostonu. 10 września otrzymał telegram, w którym ISS/SIC powiadomiło go o pozytywnym rozpatrzeniu jego petycji. 
W 1925 roku podczas 7. Międzynarodowej Konwencji Chirurgów w Rzymie Miyake złożył rewizytę Einsteinowi. Osiem lat później Einstein opuścił Europę i wyjechał do Stanów Zjednoczonych, tracąc kontakt z japońskim przyjacielem. 
W 1927 Miyake, Shibasaburō Kitasato i inni japońscy lekarze zostali członkami Niemieckiej Akademii Przyrodników Leopoldina (niem. "Deutsche Akademie der Naturforscher Leopoldina"). W 1928 Miyake został rekomendowany przez Ferdinanda Sauerbrucha, dawnego kolegę z kliniki we Wrocławiu, na stanowisko w redakcji niemieckiego czasopisma "Deutsche Zeitschrift für Chirurgie". Miyake pozostawał w kontakcie z innymi pracownikami kliniki Mikulicza, a także z jego rodziną.
W 1931 roku zagraniczne studia u Willy Anschütza podjął Hiroshi Miyake (1901–1993), syn Hayari Miyake.
W 1935 roku Hayari Miyake przeszedł na emeryturę i zamieszkał w Ashiya, Kobe. Kiedy działania wojenne zaczęły zagrażać rodzinie, jego syn Hiroshi zdecydował o ucieczce z Ashiya do Tottori i w maju 1945 roku zabrał rodziców do swojego domu w Okayamie. W nocy 29 czerwca, dwa dni przed planowanym wyjazdem do Tottori, doktor Hayari Miyake i jego żona Miho zginęli podczas amerykańskiego nalotu dywanowego na Okayamę.
Po zakończeniu wojny Hiroshi Miyake poinformował Alberta Einsteina (przebywającego w Princeton) o śmierci rodziców. Einstein odpisał, składając kondolencje w języku niemieckim i angielskim. Rodzina Miyake uwieczniła jego słowa w postaci epitafium na nagrobku, znajdującym się na cmentarzu w Tokushimie.
Wspomnienia Miyakego.
Hayari Miyake prowadził pamiętnik, w którym opisał m.in. swoje wrażenia z wizyty w domu Mikuliczów. Profesor miał zwyczaj zapraszać nowego asystenta na kolację do własnego domu (podobną wizytę odbył Mikulicz w 1875 roku w domu Billrotha). Wkrótce po przybyciu do Wrocławia także Miyake został zaproszony do mieszkania przy Auenstraße (dziś ulica Mikulicza-Radeckiego). Miyake znał dobrze język niemiecki, mniej pewnie czuł się w przestrzeganiu zachodnich manier, do których nie zdążył przywyknąć. Żona profesora zadała mu pytanie, czy wie coś na temat Fenicji. Profesor szeptem wypomniał jej, żeby nie pytała o takie rzeczy człowieka z Dalekiego Wschodu. Miyake, którego ulubionym przedmiotem w szkole była historia powszechna, popisał się jednak wiedzą o Fenicji. Podobno od tego wieczoru zaskarbił sobie sympatię zarówno Jana, jak i Henriette Mikulicz. 
Profesor Mikulicz wysoko oceniał zdolności manualne japońskiego adepta chirurgii. Miyake zapisał w pamiętniku jego słowa: "możesz operować tak samo prawą, jak i lewą ręką".
Dorobek naukowy.
Miyake zajmował się głównie chirurgią przewodu pokarmowego i ośrodkowego układu nerwowego. W 1928 roku razem ze swoimi studentami, J. Miyagim i K. Taniguchim, napisał monografię poświęconą rakowi żołądka, opartą o 23 lata swojego doświadczenia klinicznego. W tym okresie Miyake zoperował 1 670 pacjentów z tym typem nowotworu. W 1905 roku na Kiusiu, jako pierwszy Japończyk, Miyake przeprowadził operację resekcji guza mózgu; guz u 27-letniego mężczyzny, umiejscowiony w okolicy lewej bruzdy Rolanda i powodujący padaczkę Jacksonowską, opisano jako glejaka, ale przypuszczalnie był to oponiak. Po operacji pacjent miał lekki niedowład i niedoczulicę prawej kończyny dolnej, ale był w stanie chodzić.
W 1906 roku Miyake przeprowadził operację u czterolatka ze złamaniem lewej kości skroniowej, powodującym skrzyżowaną afazję (tzn. afazję motoryczną u leworęcznego pacjenta). Zabieg zakończył się sukcesem i pacjent odzyskał mowę. W 1908 roku dokonał drugiej ekstyrpacji, tym razem kilaka mózgu. Oba przypadki opisał w artykule na łamach "Archiv für klinische Chirurgie" Langenbecka. W 1911 roku przeprowadził pionierski w Japonii zabieg resekcji schwannoma w prawym tylnym sznurze rdzenia kręgowego na poziomie C5-C6.
W 1912 roku uczeń Miyakego, Hakaru Hashimoto, przedstawił opis choroby znanej dziś jako choroba Hashimoto. Odkrycia dokonał pracując przez cztery lata w klinice na Kiusiu. Zwrócono uwagę, że Hashimoto porównał pewne cechy choroby z odkrytą przez Mikulicza chorobą, znaną niegdyś jako choroba Mikulicza, a obecnie rozpatrywaną zwykle jako postać zespołu Sjögrena.

</doc>
<doc id="1375919" url="https://pl.wikipedia.org/wiki?curid=1375919" title="Eugenia Mackiewicz">
Eugenia Mackiewicz

Maria Kanizja Mackiewicz (właśc. Eugenia Mackiewicz; ur. 27 listopada 1903 w Suwałkach, zm. 1 sierpnia 1943 pod Nowogródkiem) – polska siostra zakonna ze zgromadzenia nazaretanek, błogosławiona Kościoła katolickiego.
Życiorys.
27 sierpnia 1933 r. wstąpiła do nowicjatu w Albano i po trzech latach złożyła pierwsze śluby zakonne. Posługę rozpoczęła w Kaliszu, a w 1938 r. przeniesiona została do Nowogródka i tam zastała ją sowiecka okupacja. Po wkroczeniu Niemców oddała życie za mieszkańców miasta i została rozstrzelana razem z 10 innymi siostrami zakonnymi.
Została beatyfikowana przez papieża Jana Pawła II 5 marca 2000 r. w grupie 11 męczennic z Nowogródka.

</doc>
<doc id="1375920" url="https://pl.wikipedia.org/wiki?curid=1375920" title="Mercedonius">
Mercedonius

Mercedonius (także "Intercalaris") – dodatkowy, trzynasty miesiąc w republikańskim kalendarzu rzymskim.
Tradycja przypisywała wprowadzenie mercedoniusa do kalendarza Tarkwiniuszowi Starszemu, jednak pierwsze wzmianki o wstawianiu dodatkowego miesiąca pochodzą dopiero z czasów kolegium decemvirów.
Mercedonius liczył 22 dni i umieszczany był pomiędzy 23 i 24 lutego.
Początkowo mercedonius dodawany był w cyklu 4-letnim co dwa lata. Uzyskane w ten sposób lata przestępne liczyły kolejno 377 i 378 dni. Za dodawanie mercedoniusa odpowiedzialny był Pontifex Maximus.
Na mocy reformy konsula Maniusza Acyliusza Glabriona z 191 p.n.e. zniesiony został obowiązujący dotąd cykl 4-letni, zaś Pontifex Maximus mógł dowolnie wstawiać dodatkowy miesiąc do kalendarza. Zarządzenie to bardzo szybko wywołało chaos w kalendarzu. Wielokrotnie mercedonius był wstawiany kilka lat z rzędu bądź przeciwnie – przez kilka lat w ogóle nie wstawiany do kalendarza. Od roku 59 p.n.e. do 46 p.n.e. mercedonius nie został ani razu umieszczony w kalendarzu.
Wraz z wprowadzeniem kalendarza juliańskiego w 46 p.n.e. mercedonius został zlikwidowany.

</doc>
<doc id="1375922" url="https://pl.wikipedia.org/wiki?curid=1375922" title="Polactwo">
Polactwo

Polactwo – publicystyczna książka autorstwa Rafała Ziemkiewicza, po raz pierwszy wydana w roku 2004.
Treść.
Autor próbuje opisać wpływ kilkudziesięciu lat rządów komunistycznych w Polsce i spustoszenia, jakie te lata poczyniły w świadomości społeczeństwa polskiego. W książce wysnuwa tezę o szkodliwym wpływie formacji umysłowej zgrupowanej wokół Adama Michnika, którą rozwija w kolejnej książce "Michnikowszczyzna. Zapis choroby". Próbuje też opisać przyczyny i skutki niskiej samooceny Polaków jako narodu, gdzie w badaniach socjologicznych opisują się negatywnie. Według Ziemkiewicza, przyczyn należy upatrywać w procesach kształtujących społeczeństwo przez lata zaborów i komunizmu. Stawiana jest teza, że sytuacja społeczna nie odbiega od rozwoju wypadków nie tylko w innych krajach postkomunistycznych, ale także społeczeństwach postkolonialnych.
Książka porusza wątek mentalności folwarcznej społeczeństwa. Autor posługuje się w niej pojęciem postkolonializmu.
Zdaniem autora tytuł książki oznacza pewien stan umysłu charakteryzujący się mentalnością "postpańszczyźnianą" i "postpeerelowską". W przypadku mas mentalność ta ma się objawiać cwaniactwem i brakiem pojęcia dobra wspólnego, w przypadku elit zwracaniem się przeciwko własnemu narodowi i narzucania mu cywilizacji importowanej. W zamyśle autora nie miało to być więc pogardliwe określenie Polaków.
Odbiór.
"Polactwo" okazało się bestsellerem i wywołało ożywioną dyskusję w telewizji i na forach internetowych. Wydawanie książki było kilkakrotnie wznawiane, między innymi w latach 2007, 2008, 2012 i 2020. Książka była wielokrotnie cytowana w publikacjach naukowych. Zainteresowanie książką utrzymywało się dość długo – przykładowo, Magazyn Literacki „Książki” wymienił ją na liście bestsellerów października 2012.
Po latach krytyce podlegała jednak zawarta w książce Ziemkiewicza drwina z rzekomej roszczeniowości społeczeństwa polskiego, wyrażona przezeń następującymi słowy: „Każdego dnia polactwo, doprowadzone do totalnego skołowania, sfrustrowane, skundlone, oduczone troski o jakiekolwiek wspólne dobro, wymusza na swoich elitach taką właśnie politykę. Aby pod siebie. Aby do jutra”. Jakub Majmurek ironizował: „Wyobraźmy sobie reakcję środowisk, w których dziś czytuje się Ziemkiewicza, gdyby ktoś tak napisał o beneficjentach 500 plus”.
Teresa Bochwic upatrywała w tytułowym neologizmie „odrażającej nazwy, kojarzącej się w oczywisty sposób z robactwem”. Wojciech Chlebda pisał, iż termin „polactwo” został przez Ziemkiewicza utrwalony jako określenie „biernej, niechętnej zmianom i wstecznej części polskiego społeczeństwa postpeerelowskiego”.

</doc>
<doc id="1375923" url="https://pl.wikipedia.org/wiki?curid=1375923" title="Maria Kanizja">
Maria Kanizja



</doc>
<doc id="1375924" url="https://pl.wikipedia.org/wiki?curid=1375924" title="Wyścig">
Wyścig

Wyścig – szybkościowa konkurencja sportowa, w której, według ustalonych zasad, trzeba zwykle pokonać określoną trasę w jak najkrótszym czasie, bądź w określonym czasie jak największy dystans (np. wyścig 24h Le Mans).
Podstawową formą wyścigów są biegi, ale często jest tak, że do wyścigów używa się pojazdów (np. łodzi, samochodów, statków powietrznych) bądź zwierząt (np. koni).
Wyścig może trwać nieprzerwanie od startu do mety, bądź być podzielonym na poszczególne etapy (np. wyścig Tour de France).
Najwcześniejsze wyścigi o jakich nam wiadomo, odbywały się w starożytnej Grecji (świadczą o tym rysunki na wazach). Homer w Iliadzie opisał wyścigi rydwanów.
Podział wyścigów.
Bez pomocy.
Używa się w nich tylko siły ludzkich mięśni.

</doc>
<doc id="1375925" url="https://pl.wikipedia.org/wiki?curid=1375925" title="Wyścigi">
Wyścigi



</doc>
<doc id="1375928" url="https://pl.wikipedia.org/wiki?curid=1375928" title="Aleksandr Asatkin-Władimirski">
Aleksandr Asatkin-Władimirski

Aleksandr Asatkin-Władimirski, ros. "Александр Николаевич Асаткин-Владимирский" (ur. 15 października 1885 w okolicach Kostromy, zm. w lipcu 1937 roku) – radziecki działacz państwowy, komunista, I sekretarz Komunistycznej Partii (bolszewików) Białorusi. 
W 1904 roku wstąpił do SDPRR, przyłączając się do jej bolszewickiego skrzydła. Za działalność rewolucyjną wielokrotnie więziony przez władze carskie. W 1921 roku delegowany przez władze radzieckie do Turkiestańskiej ASRR – sprawował tam m.in. funkcję narkoma rolnictwa. Od 1922 roku na stanowisku instruktora KC RKP(b). W latach 1923-24 sprawował urząd I sekretarza Komunistycznej Partii (bolszewików) Białorusi. 
W 1937 roku aresztowany, skazany na karę śmierci i stracony.

</doc>
<doc id="1375929" url="https://pl.wikipedia.org/wiki?curid=1375929" title="Trójkąt Béclarda">
Trójkąt Béclarda

Trójkąt Béclarda (łac. "trigonum Béclardi") – znajduje się w trójkącie tętnicy szyjnej ("trigonum caroticum"). Od tyłu trójkąt Béclarda ograniczony jest przez brzeg tylny mięśnia gnykowo-językowego ("m. hyoglossus"), który również wypełnia jego dno. Od przodu trójkąt ogranicza tylna krawędź brzuśca tylnego mięśnia dwubrzuścowego ("m. digastricus"), od dołu – kość gnykowa ("os hyoideum"). W jego obrębie, pod mięśniem gnykowo-językowym, przebiega tętnica językowa ("a. lingualis"), która wnika do języka ("lingua").

</doc>
<doc id="1375930" url="https://pl.wikipedia.org/wiki?curid=1375930" title="Jezioro Orzysz">
Jezioro Orzysz



</doc>
<doc id="1375931" url="https://pl.wikipedia.org/wiki?curid=1375931" title="Kolporter">
Kolporter



</doc>
<doc id="1375932" url="https://pl.wikipedia.org/wiki?curid=1375932" title="Liman Dniepru i Bohu">
Liman Dniepru i Bohu

Liman Dniepru i Bohu (ukr. "Дніпровсько-Бузький лиман") – zespół dwóch limanów, znajdujących się na północnym wybrzeżu Morza Czarnego, w obwodzie chersońskim i mikołajowskim Ukrainy. Składa się z Limanu Dniepru i uchodzącego doń Limanu Bohu, do których uchodzą rzeki Dniepr i Boh.

</doc>
<doc id="1375933" url="https://pl.wikipedia.org/wiki?curid=1375933" title="Leokadia Matuszewska">
Leokadia Matuszewska

Leokadia Matuszewska (Maria Heliodora Matuszewska; ur. 8 lutego 1906 w Starej Hucie, zm. 1 sierpnia 1943 pod Nowogródkiem) – polska siostra zakonna ze nazaretanka, błogosławiona Kościoła katolickiego.
Życiorys.
Urodziła się 8 lutego 1906 we wsi Stara Huta w gminie Warlubie. Do nowicjatu wstąpiła 8 stycznia 1933 w Grodnie i w 1935 złożyła pierwsze śluby zakonne. Posługę rozpoczęła Nowogródku i tam zastała ją sowiecka okupacja. Po wkroczeniu Niemców oddała życie za mieszkańców miasta i została rozstrzelana razem z 10 innymi siostrami zakonnymi.
Została beatyfikowana przez papieża Jana Pawła II 5 marca 2000 r. w grupie 11 męczennic z Nowogródka.

</doc>
<doc id="1375935" url="https://pl.wikipedia.org/wiki?curid=1375935" title="Reprezentacja Egiptu w piłce siatkowej mężczyzn">
Reprezentacja Egiptu w piłce siatkowej mężczyzn

Reprezentacja Egiptu w piłce siatkowej mężczyzn – narodowa reprezentacja tego kraju, reprezentująca go na arenie międzynarodowej. Trenerem kadry jest Zakaria Ahmed.
Osiągnięcia.
Mistrzostwa Afryki.
 1. miejsce – 1976, 1983, 2005, 2007, 2009, 2011, 2013, 2015
 2. miejsce – 1971, 1991, 1995, 1999, 2003, 2017
 3. miejsce – 1989, 1993

</doc>
<doc id="1375937" url="https://pl.wikipedia.org/wiki?curid=1375937" title="Arval">
Arval

Arval Service Lease – przedsiębiorstwo zajmujące się wynajmem i leasingiem samochodów dla przedsiębiorstw, pionier w dziedzinie leasingu operacyjnego i zarządzania flotą samochodową. Arval powstał w 1989 we Francji. Członek grupy kapitałowej BNP Paribas działający w 30 krajach, zatrudniający 7500 pracowników.
Arval Service Lease Polska.
W 1999 powstała Arval Service Lease Polska Sp. z o.o.
Arval był jednym z założycieli Polskiego Związku Wynajmu i Leasingu Pojazdów (PZWLP), który powstał w 2005.

</doc>
<doc id="1375940" url="https://pl.wikipedia.org/wiki?curid=1375940" title="Jezioro Kraksztyn">
Jezioro Kraksztyn



</doc>
<doc id="1375942" url="https://pl.wikipedia.org/wiki?curid=1375942" title="Maria Heliodora">
Maria Heliodora



</doc>
<doc id="1375943" url="https://pl.wikipedia.org/wiki?curid=1375943" title="Maria Boromea">
Maria Boromea



</doc>
<doc id="1375945" url="https://pl.wikipedia.org/wiki?curid=1375945" title="Hrabstwo LaSalle">
Hrabstwo LaSalle



</doc>
<doc id="1375946" url="https://pl.wikipedia.org/wiki?curid=1375946" title="BRIT Awards">
BRIT Awards



</doc>
<doc id="1375947" url="https://pl.wikipedia.org/wiki?curid=1375947" title="Tolperyzon">
Tolperyzon

Tolperyzon – organiczny związek chemiczny, syntetycznie otrzymywany lek miorelaksujący (zmniejsza wzmożone napięcie mięśni szkieletowych). Jego działanie opiera się na mechanizmie ośrodkowym (pośrednim) poprzez hamowanie dróg polisynaptycznych tworu siatkowatego, układu limbicznego i podwzgórza, jak i też neuronów wstawkowych rdzenia kręgowego.
Tolperyzon blokuje również receptory adrenergiczne. Prowadzi to do poszerzenia naczyń obwodowych, co poprawia krążenie krwi w kończynach.
Tolperyzon jest szybko wchłaniany w organizmie i szczyt jego stężenia w osoczu następuje zwykle 0,5–1,0 godziny po podaniu doustnym. Bezwzględna dostępność biologiczna wynosi około 17% z powodu efektu pierwszego przejścia (przez wątrobę). Jest usuwany z organizmu głównie przez nerki – 85% i 98% podanej dawki jest eliminowane z moczem po 8 godzinach i 24 godzinach. Okres półtrwania chlorowodorku tolperyzonu wynosi od 1,5–2,5 godz. Tolperyzon może być podawany za pomocą różnych dróg (doustnie, dotętniczo, dooponowo, wewnątrzrdzeniowo, domięśniowo, wewnątrz otrzewnej, dożylnie, donosowo i poprzez wdychanie). Jednakże najkorzystniejszą drogą podania jest droga domięśniowa, dożylna i doustna.
Lek dostępny jest pod nazwami handlowymi "Mydocalm" i "Tolperis".

</doc>
<doc id="1375948" url="https://pl.wikipedia.org/wiki?curid=1375948" title="Josip Rukavina">
Josip Rukavina

Josip Rukavina (ur. 29 października 1942) – chorwacki szachista i trener szachowy, mistrz międzynarodowy od 1972 roku.
Kariera szachowa.
W pierwszych latach 70. XX wieku należał do czołówki jugosłowiańskich szachistów. W 1972 r. podzielił w Umagu II m. (za Borislavem Ivkovem, wspólnie z Ljubomirem Ljubojeviciem) w finale indywidualnych mistrzostw kraju, dzięki czemu wywalczył awans do reprezentacji na szachową olimpiadę w Skopje, gdzie zdobył brązowy medal. W tym samym roku osiągnął jeden z największych indywidualnych sukcesów w karierze, zwyciężając (wspólnie z Janem Smejkalem) w turnieju strefowym (eliminacji mistrzostw świata) rozegranym we Vrnjackiej Banji, dzięki czemu w 1973 r. wziął udział w turnieju międzystrefowym w Leningradzie, zajmując XV m. W kolejnych latach sukcesy odniósł m.in. w Štipie (1975, II m.), Birmingham (1977, dz. II m. za George Botterillem, wspólnie z Mato Damjanoviciem), Viroviticy (1979, III m.), Biel (1980, turniej otwarty, dz. I m. wspólnie z Israelem Zilberem, Beatem Zügerem i Peterem Scheerenem), Rijece (2001, dz. II m. za Ognjenem Cvitanem, wspólnie z Farukiem Bistriciem), Opatii (2002, dz. I m. wspólnie z Ibro Šariciem), Puli (2003, dz. I m. wspólnie z Davorem Rogiciem, Nikola Sedlakiem, Zvonko Stanojoskim i Ognjenem Jovaniciem) oraz w Lenk (2006, dz. II m. za Lotharem Vogtem, wspólnie z m.in. Florianem Jenni, Ivanem Nemetem, Aleksandrem Rajeckim i Andriejem Sokołowem).
Najwyższy ranking w karierze osiągnął 1 lipca 1985 r., z wynikiem 2510 punktów dzielił wówczas 78. miejsce na światowej liście FIDE, a wśród szachistów jugosłowiańskich zajmował 9. miejsce.

</doc>
<doc id="1375949" url="https://pl.wikipedia.org/wiki?curid=1375949" title="Jezioro Zdedy">
Jezioro Zdedy



</doc>
<doc id="1375950" url="https://pl.wikipedia.org/wiki?curid=1375950" title="Kamera DXG-569V">
Kamera DXG-569V

Kamera DXG-569V – urządzenie rejestrujące obraz produkcji amerykańskiego przedsiębiorstwa DXG.
Podręczna kamera o niewielkich wymiarach oferująca możliwość nagrywania video w systemie HD w rozdzielczości 1280×720 pikseli oraz z prędkością 30 klatek na sekundę. Kamera ta potrafi przechwycić nieruchomy obraz (5 megapikseli) na rozkładany ekran LCD o przekątnej 3 cali. Całość materiału jest utrwalana na nośniku, czyli na wyjmowalnej karcie pamięci, która nie należy do standardowego wyposażenia kamery.

</doc>
<doc id="1375952" url="https://pl.wikipedia.org/wiki?curid=1375952" title="Uzależnienie od internetu">
Uzależnienie od internetu



</doc>
<doc id="1375954" url="https://pl.wikipedia.org/wiki?curid=1375954" title="Vinohrady (Praga)">
Vinohrady (Praga)

Vinohrady – od 1922 r. dzielnica i jednostka administracyjna Pragi, na wschód od Novègo Města.
Historia.
W 1922 roku na podstawie ustawy z lutego 1920 roku do Pragi zostały włączone sąsiednie wioski. W wyniku powiększenia powierzchni miasta powstała tzw. Wieka Praga. 1 stycznia 1922 roku utworzono z nich 19 dzielnic. Jedną z nich były Vinohrady, które powstały na terenie posiadającej prawa miejskie od 1788 roku miejscowości Vinične Hory. W 1867 zmieniono ich nazwę na Královské Vinohrady (niem. "Königliche Weinberge"). Do 1875 roku zajmowały także teren Žižkova. Obecna, skrócona nazwa obowiązuje od 1960 roku.
W literaturze.
Józef Szwejk, bohater powieści "Przygody dobrego wojaka Szwejka" (1921–1923) Jaroslava Haška, mieszkał na Vinohradach.

</doc>
<doc id="1375956" url="https://pl.wikipedia.org/wiki?curid=1375956" title="Jezioro Gołdopiwo">
Jezioro Gołdopiwo



</doc>
<doc id="1375957" url="https://pl.wikipedia.org/wiki?curid=1375957" title="Paulina Borowik">
Paulina Borowik

Paulina Borowik CSFN, znana jako siostra Maria Felicyta (ur. 30 sierpnia 1905 r. w Rudnie, zm. 1 sierpnia 1943 r. pod Nowogródkiem) – polska nazaretanka, błogosławiona Kościoła katolickiego.
4 lutego 1932 r. wstąpiła do nowicjatu w Grodnie i w 1935 r. złożyła pierwsze śluby zakonne. Posługę rozpoczęła w Nowogródku i tam zastała ją sowiecka okupacja. Po wkroczeniu Niemców oddała życie za mieszkańców miasta i została rozstrzelana razem z 10 innymi siostrami zakonnymi.
Została beatyfikowana przez papieża Jana Pawła II 5 marca 2000 r. w grupie 11 męczennic z Nowogródka i jej wspomnienie liturgiczne obchodzone jest razem w grupie 4 września.

</doc>
<doc id="1375958" url="https://pl.wikipedia.org/wiki?curid=1375958" title="Jezioro Dręstwo">
Jezioro Dręstwo



</doc>
<doc id="1375959" url="https://pl.wikipedia.org/wiki?curid=1375959" title="Jiří Vejdělek">
Jiří Vejdělek

Jiří Vejdělek (ur. 11 maja 1972 w Šluknovie) – czeski reżyser.

</doc>
<doc id="1375962" url="https://pl.wikipedia.org/wiki?curid=1375962" title="Moussa N’Diaye">
Moussa N’Diaye

Moussa N’Diaye (ur. 21 lutego 1979 w Pire) – senegalski piłkarz grający na pozycji napastnika. Posiada także obywatelstwo francuskie.
Kariera klubowa.
Piłkarską karierę N’Diaye rozpoczął we Francji. Jego pierwszym klubem w karierze było AS Monaco, jednak początkowo nie przebił się do pierwszego składu i w 1997 roku został piłkarzem drugoligowego FC Istres. W 1998 roku wrócił do swojego pierwotnego klubu i z początku grał w amatorskich rezerwach, dla których zdobył 11 goli w 11 spotkaniach. Zaowocowało to awansem do składu pierwszego zespołu. 29 stycznia 1999 Moussa zadebiutował w Ligue 1 w wygranym 2:1 spotkaniu z Paris Saint-Germain. Do końca sezonu zdobył 2 gole i zajął z Monaco 4. miejsce w Ligue 1. W kolejnym zaliczył jedno trafienie i wywalczył mistrzostwo Francji.
W 2000 roku Senegalczyk odszedł z Monaco i został zawodnikiem CS Sedan, w którym zaczął występować w pierwszym składzie. W sezonie 2000/2001 zdobył 7 goli, o 3 mniej niż partner z ataku Kameruńczyk Pius N’Diefi. Z Sedanem zajął 5. miejsce w Ligue 1 i jesienią 2001 wystąpił w Pucharze UEFA. W sezonie 2002/2003 spadł z klubem z ligi i przez kolejny grał na boiskach Ligue 2. Zdobył 10 goli będąc najlepszym strzelcem zespołu.
Latem 2004 Moussa znów został piłkarzem FC Istres, które awansowało do Ligue 1. Jednak pobyt tego zespołu w ekstraklasie trwał tylko rok i w 2005 roku zajął on ostatnią pozycję. Jesienią 2005 N’Diaye grał w Ligue 2, ale już na zimą 2006 grał w pierwszoligowym AC Ajaccio (debiut: 4 stycznia w przegranym 0:2 wyjazdowym meczu z Lille OSC), z którym przeżył kolejną degradację w karierze.
W 2006 roku N’Diaye przeszedł do AJ Auxerre. W jego barwach zadebiutował 9 września w meczu z AS Monaco (2:1). W Auxerre był jednak tylko rezerwowym i przegrał rywalizację o miejsce w ataku z Ireneuszem Jeleniem, Danielem Niculae, a także Luigim Pieronim. W 2007 roku wyjechał do katarskiego Umm-Salal SC. Następnie grał w klubach senegalskich: ASC Diaraf (mistrzostwo w 2010), AS Douanes, ASC Niarry Tally i US Gorée (mistrzostwo w 2016).
Kariera reprezentacyjna.
W reprezentacji Senegalu N’Diaye zadebiutował w 1998 roku. W 2002 roku został powołany przez selekcjonera Bruno Metsu do kadry na Puchar Narodów Afryki 2002 (wystąpił w 3 spotkaniach), a następnie na Mistrzostwa Świata 2002. Na tym drugim wystąpił we wszystkich trzech meczach grupowych: wygranym 1:0 z Francją, zremisowanym 1:1 z Danią oraz zremisowanym 3:3 z Urugwajem. Następnie wraz z rodakami wyeliminował w 1/8 finału Szwecję (2:1 po dogrywce), ale nie zagrał ani w tym spotkaniu, ani w ćwierćfinale z Turcją (0:1).

</doc>
<doc id="1375965" url="https://pl.wikipedia.org/wiki?curid=1375965" title="David Shore">
David Shore

David Shore (ur. 3 lipca 1959 w London w Ontario) – kanadyjski pisarz, znany ze swojej pracy w telewizji przy produkcji seriali takich jak Family Law i NYPD Blue. Współpracował w tworzeniu serialu Na południe, zanim stworzył własny serial Doktor House.
Życiorys.
David Shore urodził się w żydowskiej rodzinie. Jest jedyną osobą w rodzinie, która pracuje w telewizji, a jego dwaj młodsi bracia są rabinami.
Uczęszczał do University of Toronto i pracował jako prawnik, potem jednak przeniósł się do Los Angeles, by rozpocząć pracę w telewizji. Wiedział, że to może nie być odpowiednie zajęcie dla prawnika i osoby, która nie miała doświadczenia w pracy kreatywnej, jednak zaryzykował. Napisał dla telewizji serial Na południe. Zanim stał się producentem "Nowojorskich gliniarzy" ("NYPD Blue"), był nominowany do nagrody Emmy.
Rozpoczął pracę nad Family Law, Hack i Century City, jednak nie były one takim sukcesem jak jego poprzednie produkcje. W 2003 producent Paul Attanasio, który wcześniej współpracował z NBC przy takich serialach jak , zaproponował Shore'owi wspólne stworzenie serialu o policjantach i lekarzach. Obaj mieli jednak różne pomysły, więc Shore postanowił sam stworzyć swój serial. Chciał wymyślić postać podobną do Sherlocka Holmesa. Bohaterem Shore'a była postać Gregory'ego House'a, głównego bohatera serialu Dr House.
Serial ukazał się na stacji telewizyjnej FOX i pod koniec pierwszego sezonu w 2004 roku był wielkim hitem. David Shore napisał 20 odcinków, oraz 2 wyreżyserował.
Mieszka w Encino Hills w Kalifornii wraz z żoną Judy i trójką dzieci.

</doc>
<doc id="1375968" url="https://pl.wikipedia.org/wiki?curid=1375968" title="Jamelão">
Jamelão

Jamelão, właśc. José Bispo Clementino dos Santos (ur. 12 maja 1913 w Rio de Janeiro, zm. 14 czerwca 2008 tamże) – brazylijski muzyk samby.
Brazylijski piosenkarz, został nazwany „Jamelão”. Później stał się znany jako piosenkarz tworzący w stylu samby. Stał się oficjalnym piosenkarzem w szkole samby i objechał Europę jako solowy wykonawca.

</doc>
<doc id="1375972" url="https://pl.wikipedia.org/wiki?curid=1375972" title="Szmuel Bresław">
Szmuel Bresław

Szmuel Bresław (ur. 1920 w Moskwie, zm. 3 września 1942 w Warszawie) – polski publicysta i redaktor żydowskiego pochodzenia, działacz ruchu oporu w getcie warszawskim.
Życiorys.
Urodził się w Moskwie, w inteligenckiej rodzinie o tradycjach syjonistycznych. W 1925 roku przeprowadził się do Warszawy. Po wybuchu II wojny światowej opuścił miasto w marszu na wschód. Doszedł do Wilna. W 1940 roku powrócił do Warszawy.
W getcie warszawskim był jednym z przywódców organizacji Ha-Szomer Ha-Cair. Był redaktorem prawie wszystkich podziemnych pism wydawanych przez tę organizację, szczególnie polskojęzycznych. Zajmował się badaniami postaw młodzieży w getcie warszawskim, okazjonalnie pisał do archiwum Ringelbluma. Był członkiem Żydowskiej Organizacji Bojowej. Zginął zatrzymany, podczas misji wyśledzenia miejsca, gdzie zabrano aresztowanego w tym dniu Józefa Kapłana, na ulicy Gęsiej, rzuciwszy się z nożem na uzbrojonego Niemca w samochodzie. 
Pochowany 4 września na cmentarzu żydowskim przy ulicy Okopowej w Warszawie (jego nagrobek się nie zachował).

</doc>
<doc id="1375974" url="https://pl.wikipedia.org/wiki?curid=1375974" title="Maria Felicyta">
Maria Felicyta



</doc>
<doc id="1375977" url="https://pl.wikipedia.org/wiki?curid=1375977" title="Odznaka Oficerska Związków Strzeleckich">
Odznaka Oficerska Związków Strzeleckich

Odznaka Oficerska Związków Strzeleckich tzw. „Parasol” – odznaka upamiętniająca ukończenie tajnej szkoły oficerskiej Związku Strzeleckiego przed I wojną światową i nadawana przez Józefa Piłsudskiego jej słuchaczom.
Była produkowana przez firmę rytowniczą W. Micińskiego, według projektu Włodzimierza Przerwy-Tetmajera.
Odznaka była srebrna, oksydowana i ażurowa o średnicy 28 mm.
Odznaczeni.
Jesienią 1928 w Wojskowym Biurze Historycznym płk Artur Załęcki dokonał skontrolowania akt „Parasolników” w celu planowanego umieszczenia ich nazwisk na tablicy upamiętniającej w Oficerskiej Szkole Piechoty w Ostrowi Mazowieckiej, zaś w późniejszym czasie opublikowano łączną listę 69 nazwisk.
Członkowie Związku Strzeleckiego (ZS) i Polskich Drużyn Strzeleckich (PDS) odznaczeni znakiem oficerskim tzw. "Parasolem":
Spośród 73 odznaczonych „Parasolem” awansowało w Wojsku Polskim II RP do stopnia:
Jeden ze słuchaczy Wyższego Kursu (Aleksander Prystor) piastował funkcję premiera, trzech otrzymało tekę ministra (Mieczysław Norwid-Neugebauer, Aleksander Prystor, Kazimierz Sosnkowski), a kolejnych trzech zajmowało stanowiska wojewody (Wacław Kostek-Biernacki, Alfred Biłyk, Władysław Belina-Prażmowski).

</doc>
<doc id="1375979" url="https://pl.wikipedia.org/wiki?curid=1375979" title="Wszystko czerwone">
Wszystko czerwone

Wszystko czerwone – powieść Joanny Chmielewskiej z 1974 roku. Komedia detektywistyczna, jedna z najpopularniejszych powieści tej autorki i polskiej literatury rozrywkowej w ogóle. Wielokrotnie wznawiana. tłumaczona na język rosyjski ("Всë красное") i bułgarski ("Всичко е червено"), ekranizowana ("Пан или пропал" Rosja). 
Już pierwsze wydanie powieści okazało się ogromnym sukcesem. Do języka potocznego weszło wiele zwrotów z tej książki, jak np. "A reszta kadłuba gdzie?", "Ta dama to wasza mać?". Powieść łączy wszystkie rodzaje komizmu - komizm postaci, słowny i sytuacyjny.
Treść.
Bohaterką jest Alicja Hansen, roztargniona wdowa, mieszkająca samotnie na przedmieściach Kopenhagi w Allerød. Nazwa ta zostaje przetłumaczona przez jej przyjaciółkę jako "Wszystko czerwone", co zapowiada falę krwawych zbrodni. Tajemniczy morderca na początku zabija Edka, by następnie próbować pozbawić życia jeszcze kilkanaście osób. Śledztwem zajmuje się duński policjant pan Muldgaard - mówiący po polsku niegramatycznie i stylem biblijnym. Okazuje się, że zabójca nieudolnie poluje na Alicję, a motyw zbrodni jest nieznany. Mógłby go wyjaśnić tajemniczy list, którego bohaterowie szukają przez większą część powieści. Dodatkowo przez dom przewija się ogromna liczba gości, co nie ułatwia rozwiązania zagadki, a sprawę komplikuje również roztargnienie Alicji.

</doc>
<doc id="1375981" url="https://pl.wikipedia.org/wiki?curid=1375981" title="August Kerckhoffs">
August Kerckhoffs



</doc>
<doc id="1375985" url="https://pl.wikipedia.org/wiki?curid=1375985" title="Zbór Braterskiej Jednoty Baptystów w Aš">
Zbór Braterskiej Jednoty Baptystów w Aš

Zbór Braterskiej Jednoty Baptystów w Aš – zbór baptystyczny znajdujący się w czeskim mieście Aš, przy ulicy Bratrskiej. Pierwsza baptystyczna rodzina w tym mieście pojawiła się w 1945 r. Zbór usamodzielnił się w 1970 r. Obecnie liczy około 70 zborowników. Pastorem zboru jest kaznodzieja Alois Boháček.

</doc>
<doc id="1375986" url="https://pl.wikipedia.org/wiki?curid=1375986" title="Howard Webb">
Howard Webb

Howard Melton Webb (ur. 14 lipca 1971 w Rotherham) – dyrektor techniczny angielskiego związku sędziów piłkarskich, były sędzia prowadzący mecze w Premier League oraz spotkania międzynarodowe (licencja FIFA od 2005).
Na Mistrzostwach Świata w 2010 roku prowadził m.in. mecz finałowy, w którym Hiszpania pokonała Holandię 1-0.
Był także sędzią finału Ligi Mistrzów UEFA 2010, w którym Inter Mediolan pokonał Bayern Monachium 2-0.
Kariera.
Mistrzostwa Świata U20 2007.
Howard Webb sędziował mecz Brazylia – Polska (0:1) w którym pokazał czerwoną kartkę w 27 minucie Krzysztofowi Królowi.
Mistrzostwa Europy 2008.
W grudniu 2007 Howard Webb został nominowany przez UEFA na jednego z dwunastu głównych sędziów podczas Mistrzostw Europy w Piłce Nożnej 2008.
Pierwszym prowadzonym przez niego meczem było spotkanie Polska-Austria 12 czerwca 2008. W 93. minucie podyktował, uznany przez niektórych komentatorów i znawców futbolu za kontrowersyjny, rzut karny, z którego Ivica Vastić zdobył wyrównującą bramkę dla Austrii. 
Sankcja, jaką w danej sytuacji zastosował Webb, była zgodna z obowiązującymi od tego turnieju przepisami UEFA. Decyzja sędziego została poparta przez władze tej organizacji. William Gaillard, dyrektor do spraw komunikacji (z mediami) UEFA, stwierdził: "Nie uważamy, że podyktowanie rzutu karnego jest kontrowersyjne, gdy piłkarz jest przytrzymywany za koszulkę", a także "Mieściła się ona [decyzja Webba] zdecydowanie w granicach zasad gry". Prasa wskazywała, że pierwszy gol dla Polski padł z pozycji spalonej, a więc nie powinien zostać uznany przez sędziego.
Podczas tego turnieju sędziował także mecz Grecja – Hiszpania 1-2.
Jest jednym z bohaterów filmu dokumentalnego "Zabić sędziego" w reżyserii Yves’a Hinanta.
Mistrzostwa Świata 2010.
Podczas Mistrzostw świata 2010 w Południowej Afryce Howard Webb sędziował mecze:
31 grudnia 2010 ogłoszono decyzję o uhonorowaniu go Orderem Imperium Brytyjskiego.
Organizacja IFFHS uznała go najlepszym sędzią 2010 roku.
Mistrzostwa Europy 2012.
Podczas Mistrzostw Europy 2012 w Polsce i na Ukrainie Howard Webb sędziował mecze:
Mistrzostwa Świata 2014.
Podczas Mistrzostw świata 2014 w Brazylii Howard Webb sędziował mecze:
W sierpniu 2014 podjął decyzję o zakończeniu kariery sędziowskiej. Angielski związek sędziów zatrudnił go jako dyrektora technicznego.

</doc>
<doc id="1375987" url="https://pl.wikipedia.org/wiki?curid=1375987" title="Miyake Hayari">
Miyake Hayari



</doc>
<doc id="1375988" url="https://pl.wikipedia.org/wiki?curid=1375988" title="Zbór Braterskiej Jednoty Baptystów w Brniště">
Zbór Braterskiej Jednoty Baptystów w Brniště

Zbór Braterskiej Jednoty Baptystów w Brniště – zbór baptystyczny znajdujący się w czeskim Brniště. Zbór powstał w 1945 r., gdy dotarli do Brniště czescy reemigranci z polskiego Zelowa. Obecnie liczy około 30 zborowników. Pastorem zboru jest kaznodzieja Miloš Matys.

</doc>
<doc id="1375989" url="https://pl.wikipedia.org/wiki?curid=1375989" title="Wrigley Field">
Wrigley Field

Wrigley Field – stadion baseballowy w Chicago w Stanach Zjednoczonych, na którym rozgrywa swoje mecze drużyna Chicago Cubs. W latach 1921–1970 toczyły się tu również spotkania zespołu Chicago Bears występującego w lidze NFL footballu amerykańskiego.
Stadion został zbudowany w 1914 roku i po wielokrotnych przebudowach obecnie mieści ponad 41 tysięcy kibiców. W plebiscycie zorganizowanym wiosną 2007 roku został wybrany jednym z siedmiu cudów stanu Illinois. Potocznie stadion często określany jest jako "The Friendly Confines", co można dosłownie przetłumaczyć jako "życzliwe więzienie".
Stadion ma wiele odniesień w kulturze amerykańskiej. Rozgrywały się na nim akcje licznych filmów i seriali telewizyjnych. Na terenie stadionu kręcono między innymi zdjęcia do filmów "The Blues Brothers", "Ich własna liga" i "Bezsenność w Seattle".
Hokej na Wrigley Field.
1 stycznia 2009 roku na Wrigley Field zmierzyły się drużyny NHL Chicago Blackhawks z Detroit Red Wings. Goście zwyciężyli 6:4. Stadion został specjalnie przebudowany na tę okazję i był to pierwszy niebaseballowy mecz rozegrany na tym obiekcie od czasu przeniesienia się Chicago Bears na swoje nowe boisko Soldier Field.

</doc>
<doc id="1375990" url="https://pl.wikipedia.org/wiki?curid=1375990" title="Zbór Braterskiej Jednoty Baptystów w Brnie">
Zbór Braterskiej Jednoty Baptystów w Brnie

Zbór Braterskiej Jednoty Baptystów w Brnie – największy zbór baptystyczny w Czechach, znajdujący się w Brnie. Zbór został założony 13 marca 1898 r. przez misjonarza baptystycznego Norberta Fabiána Čapka, jako drugi zbór baptystów (po Pradze) w tym kraju. W 1906 r. zakupiony został dom modlitwy przy ulicy Smetanovej, który służy zborowi do dziś. Obecnie zbór liczy około 230 zborowników. Pastorem zboru jest kaznodzieja Pavel Coufal.

</doc>
<doc id="1375991" url="https://pl.wikipedia.org/wiki?curid=1375991" title="Młodziwo">
Młodziwo



</doc>
<doc id="1375992" url="https://pl.wikipedia.org/wiki?curid=1375992" title="Aspirantura">
Aspirantura

Aspirantura (łac. "aspirans" – ubiegający się o coś) – studia doktoranckie w Rosji, na Ukrainie, w dawnym ZSRR i niektórych państwach powstałych po jego rozpadzie; w latach 1951–1958 także w PRL.
Po uzyskaniu tytułu magistra lub równoważnego mu tytułu zawodowego osoba, która pragnęła napisać doktorat w ZSRR, kierowana była na "aspiranturę" i odtąd miała status studenta studiów doktoranckich (ros. "aspiránt"). Do obowiązków aspiranta należało ukończenie 3-letnich studiów doktoranckich (ros. "aspirantúra"), w czasie których zaliczał pewną liczbę obowiązkowych zajęć podnoszących kwalifikacje naukowe i w ramach tzw. praktyki pedagogicznej uczestniczył jako obserwator w zajęciach bardziej doświadczonych wykładowców (praktyka ta wynosiła min. 50 godzin zajęć = 75 godzin zegarowych). Aspirantura kończyła się (oprócz samego napisania rozprawy doktorskiej) zdaniem 3 egzaminów – (1) ze specjalizacji naukowej; (2) z języka obcego; (3) z filozofii. W 2005 egzamin z filozofii zastąpiono egzaminem z historii i filozofii nauki. Napisanie rozprawy, wysłuchanie przepisanych zajęć, odbycie praktyki i zdanie wymaganych egzaminów było warunkiem koniecznym dopuszczenia aspiranta do obrony doktorskiej.
W swej istocie aspirantura była prototypem wprowadzanych obecnie w Europie w ramach procesu bolońskiego obowiązkowych studiów doktoranckich. System w ZSRR różnił się tym od współczesnego europejskiego, że osobne studia podnoszące kwalifikacje obowiązywały również po uzyskaniu stopnia „kandydata nauk” (= europ. doktor; podczas gdy ros. dóktor = europ. „doktor habilitowany”). W przypadku habilitacji, należało odbyć jeszcze kolejne studia.

</doc>
<doc id="1375998" url="https://pl.wikipedia.org/wiki?curid=1375998" title="Almadi">
Almadi

Almadi (fr. "Pointe des Almadies") – przylądek leżący w Senegalu, na Półwyspie Zielonego Przylądka, 3,5 km na północny zachód od Przylądka Zielonego. Jest najdalej wysuniętym na zachód punktem Afryki.
Współrzędne geograficzne: .

</doc>
<doc id="1376006" url="https://pl.wikipedia.org/wiki?curid=1376006" title="Zbór Braterskiej Jednoty Baptystów w Děčínie">
Zbór Braterskiej Jednoty Baptystów w Děčínie

Zbór Braterskiej Jednoty Baptystów w Děčínie – zbór baptystyczny znajdujący się w czeskim Děčínie. Zbór istnieje od 1945 r., gdy po II wojnie światowej do Děčína przybyło kilka baptystycznych rodzin. W 1949 r. było już w mieście 35 baptystów spotykających się na ulicy Fügnerověj. 3 czerwca 1950 r. w mieście odbył się pierwszy chrzest na wyznanie wiary. Ochrzciło się wówczas 13 osób, z czego 10 było miejscowych. Kolejny chrzest miał miejsce w 1952 r., gdy zanurzonych zostało kolejne 13 osób. Usamodzielnienie się zboru nastąpiło w 1999 r. Do tego czasu zbór działał pod protektoratem zboru w Losovicach i Litoměřicach. Obecnie liczy około 30 zborowników. Pastorem zboru jest misjonarz Jan Zavřel.

</doc>
<doc id="1376010" url="https://pl.wikipedia.org/wiki?curid=1376010" title="Katie Jacobs">
Katie Jacobs

Katie Jacobs – amerykańska producentka filmowa, wraz z mężem, Paulem Attanasio założyli spółkę filmową Heel and Toe Films. Debiutowała tworząc dwa odcinki trzeciej serii Doktora House’a.

</doc>
<doc id="1376012" url="https://pl.wikipedia.org/wiki?curid=1376012" title="Istvan Enekes">
Istvan Enekes



</doc>
<doc id="1376016" url="https://pl.wikipedia.org/wiki?curid=1376016" title="Ubytek przegrody międzykomorowej">
Ubytek przegrody międzykomorowej

Ubytek przegrody międzykomorowej (ang. ventricular septal defect, VSD) – ubytek w przegrodzie międzykomorowej, ścianie dzielącej lewą i prawą komorę serca. Wielkość ubytku może być wielkości od 1 mm do całkowitego braku przegrody, tworząc serce jednokomorowe. VSD z 35% występowaniem wśród wszystkich wrodzonych wad serca stanowi najczęstszą wadę wrodzoną serca.
Przegroda komorowa składa się z dolnej części mięśniowej i górnej części błoniastej. VSD najczęściej występuje w obrębie części błoniastej i jest typem najczęstszym wśród wymagających leczenia chirurgicznego (do 80%).
VSD może również powstać kilka dni po zawale mięśnia sercowego (atak serca) z powodu mechanicznego rozerwania ściany przegrody, przed powstaniem stabilnej tkanki bliznowatej (blizna pozawałowa).
Historia.
Wadę opisał w 1879 Henri Louis Roger, stąd niekiedy jeszcze używa się dawnej nazwy choroby Rogera – tylko w przypadku małych VSD w części mięśniowej przegrody międzykomorowej ("maladie de Roger"). Na początku lat 50. XX w. zastosowano leczenie paliatywne polegające na sztucznym zwężeniu pnia tętnicy płucnej zmniejszając w ten sposób przeciek lewo-prawy. Wcześniejsze próby zamknięcia ubytku pod kontrolą wzroku były nieudane. W 1955 Lillehei przeprowadził udaną operację zamknięcia VSD pod kontrolą wzroku w tzw. krążeniu skrzyżowanym.
Obecnie od skonstruowania i zastosowania sztucznego płucoserca operacje zamknięcia VSD przeprowadza sie w krążeniu pozaustrojowym z użyciem oksygenatora. 
Przebieg naturalny.
Przebieg nie leczonej wady jest bardzo różny i zależy głównie od wielkości ubytku, wielkości przecieku krwi i od reakcji naczyń płucnych na zwiększony przepływ krwi i ciśnienie. Wiele małych ubytków (20–40%) zamyka się samoistnie w pierwszych 4 latach życia, szczególnie położone w części mięśniowej przegrody. Ubytki charakteryzujące się dwukrotnie większym przepływem płucnym w stosunku do przepływu systemowego mogą powodować nieodwracalne zmiany w naczyniach płucnych, w wyniku których dojdzie do nadciśnienia płucnego wyższego od ciśnienia systemowego w wyniku czego przeciek odwraca się i dochodzi do powstania zespołu Eisenmengera. Klinicznie objawia się on coraz mniejszą tolerancją wysiłku, narastającą sinicą, krwiopluciem i doprowadza do śmierci.
Anatomia wady.
Opracowano kilka klasyfikacji VSD, jednym z najczęściej używanych podziałów jest ten zaproponowany przez Soto:
W kardiochirurgii najczęściej używa się klasyfikacji wg. Kirklina:
Objawy i przebieg.
W okresie noworodkowym wada może być bezobjawowa.
W początkowym okresie wada objawia się klinicznie:
Wada zazwyczaj rozpoznawana jest w 1. tygodniu życia noworodka.
Leczenie.
Wybór metody leczenia operacyjnego zależy od lokalizacji i wielkości ubytku. Wskazaniem do pilnej operacji są ubytki części błoniastej przegrody, zwłaszcza podaortalne, oraz ubytki bardzo duże. 
Ubytki części mięśniowej, szczególnie te małe (2–3 mm średnicy) mogą ulec samoistnemu zamknięciu w miarę wzrostu dziecka i, o ile są izolowane, zazwyczaj nie powodują poważnych zaburzeń hemodynamicznych.
Leczenie operacyjne jest podstawową metodą leczenia, która zapewnia bezpieczne i efektywne zamknięcie VSD. Dzięki terminowej, skutecznej i bez komplikacji przeprowadzonej operacji można osiągnąć normalną oczekiwaną długość życia pacjenta. VSD jest zwykle zamykany przez pośrodkową sternotomię w krążeniu pozaustrojowym z zastosowaniem sztucznego płucoserca na zatrzymanym sercu po otworzeniu prawego przedsionka przez zastawkę trójdzielną. Możliwe są minimalnie inwazyjne dostępy, takie jak częściowa dolna sternotomia i torakotomia przednio-boczna lub środkowo-pachowa. Z reguły ubytek zamykany jest łatą (najczęściej Dacron lub PTFE, rzadziej autologiczne osierdzie) techniką szwów ciągłych lub szwami pojedynczymi. Czasami zamknięcie VSD można również wykonać za pomocą szwów bezpośrednich. Ryzyko śmierci w przypadku zamknięcia VSD jest bardzo niskie. Powikłania chirurgiczne (blok przedsionkowo-komorowy, przeciek resztkowy, niewydolność zastawki trójdzielnej lub zastawki aortalnej) są dziś bardzo rzadkie. Konieczność wszczepienia rozrusznika serca z powodu pooperacyjnego bloku przedsionkowo-komorowego serca wynosi od 0% do 3,7%.
Leczenie interwencyjne (podczas cewnikowania serca) jest możliwe u dzieci starszych przy korzystnym umiejscowieniu i odpowiedniej wielkości VSD. W tym przypadku cewnik ze specjalną podwójną zapinką (parasol), np. Amplatzer™ Muscular VSD Occluder lub Amplatzer™ Membranous VSD Occluder, jest wprowadzany przez nakłucie np. żyły udowej do serca i po odpowiednim umiejscowieniu w ubytku zamyka VSD.
Kontrola po zamknięciu VSD.
Jeżeli niewielki ubytek przegrody międzykomorowej zamyka się samoistnie, dalsze leczenie lub dalsza kontrola nie jest już konieczna. Dzieci są zdrowe.
Jeśli ubytek przegrody międzykomorowej został zamknięty chirurgicznie lub przez cewnik, czasami może być konieczne tymczasowe odciążenie serca za pomocą leków na kilka tygodni. Ogólnie, dzieci z wadą przegrody międzykomorowej, które były operowane bez żadnych problemów, można uznać za mające zdrowe serce pod względem sprawności fizycznej i umysłowej. Nie ma żadnych ograniczeń, jeśli chodzi o sport, przyszłe wybory zawodowe czy donoszenie ciąży. Jednak niezbędna jest opieka długoterminowa, ze szczególnym uwzględnieniem funkcji komór serca i późniejszego występowania zaburzeń rytmu serca.
Zgodnie z nowymi zaleceniami Niemieckiego Towarzystwa Kardiologii Dziecięcej profilaktyka zapalenia wsierdzia nie jest już obowiązkowa u pacjentów z istniejącą wadą przegrody międzykomorowej, ale można ją rozważyć w indywidualnych przypadkach. Jednak nadal jest zalecana pacjentom z ubytkiem resztkowym po zabiegu chirurgicznym lub leczeniu interwencyjnym z użyciem zapinki.

</doc>
<doc id="1376017" url="https://pl.wikipedia.org/wiki?curid=1376017" title="VSD">
VSD



</doc>
<doc id="1376018" url="https://pl.wikipedia.org/wiki?curid=1376018" title="Wimbledon 2008 (gra pojedyncza kobiet)">
Wimbledon 2008 (gra pojedyncza kobiet)



</doc>
<doc id="1376019" url="https://pl.wikipedia.org/wiki?curid=1376019" title="Bartosz Tarachulski">
Bartosz Tarachulski

Bartosz Tarachulski (ur. 14 maja 1975 w Gliwicach) –były polski piłkarz grający na pozycji napastnika, obecnie trener w klubie KKS Kalisz

</doc>
<doc id="1376020" url="https://pl.wikipedia.org/wiki?curid=1376020" title="Ke Ke Ke">
Ke Ke Ke

Ke Ke Ke – pierwszy album studyjny łódzkiego zespołu Bakflip. Wydawnictwo ukazało się 28 czerwca 2006 roku nakładem wytwórni muzycznej Embryo Nagrania. 
Lista utworów.
Opracowano na podstawie materiału źródłowego.

</doc>
<doc id="1376023" url="https://pl.wikipedia.org/wiki?curid=1376023" title="Debra Paget">
Debra Paget

Debra Paget; "właściwie" Debralee Griffin (ur. 19 sierpnia 1933 w Denver) − amerykańska aktorka.
Kariera.
Aktorka największe sukcesy odniosła w latach 50.; kiedy zagrała m.in. w westernie "Złamana strzała" (1950) z Jamesem Stewartem, epickim filmie biblijnym Cecila B. DeMille'a "Dziesięcioro przykazań" (1956) czy filmie "Love Me Tender" (1956), w którym po raz pierwszy na ekranie pojawił się Elvis Presley.
Debiutowała już jako 13-latka na teatralnej scenie w sztuce "Wesołe kumoszki z Windsoru" wg Williama Szekspira. Dwa lata później, w 1948 pojawiła się w filmie noir Roberta Siodmaka pt. "Krzyk miasta". Zaowocowało to podpisaniem kontraktu z wytwórnią 20th Century Fox i kolejnymi filmowymi rolami. Pod koniec lat 50. zakończyła współpracę z wytwórnią i jej popularność zaczęła spadać. Grała wówczas w produkcjach niemieckich i włoskich; współpracując m.in. z Fritzem Langiem. W 1965 po tym jak po raz trzeci wyszła za mąż i urodziła syna, w wieku zaledwie 32 lat zrezygnowała ostatecznie z aktorstwa.
Życie prywatne.
Jej pierwsze 2 małżeństwa trwały zaledwie kilka miesięcy i zakończyły się rozwodami. Pierwszym mężem Debry był aktor i piosenkarz David Street, drugim znany reżyser filmowy Budd Boetticher. W 1964 poślubiła Ling (Louis) C. Kunga (ur. 1921, zm. 1996), przedsiębiorcę z branży naftowej chińskiego pochodzenia. Był on potomkiem Konfucjusza; synem H. H. Kunga, bankiera i polityka; który w latach 30. uchodził za najbogatszego człowieka w Chinach. Para miała jednego syna. Rozwiedli się w 1980.

</doc>
<doc id="1376029" url="https://pl.wikipedia.org/wiki?curid=1376029" title="Vinohrady (Praha)">
Vinohrady (Praha)



</doc>
<doc id="1376030" url="https://pl.wikipedia.org/wiki?curid=1376030" title="Choroba Rogera">
Choroba Rogera



</doc>
<doc id="1376031" url="https://pl.wikipedia.org/wiki?curid=1376031" title="PlayStation Network">
PlayStation Network

PlayStation Network, PSN – darmowa usługa sieciowa, dostępna dla użytkowników konsol gier wideo PlayStation 3, PlayStation 4, PlayStation 5, PlayStation Portable (wsparcie zakończono w 2016) oraz PlayStation Vita. Zawiera własną przeglądarkę WWW oraz aplikację umożliwiającą kupowanie gier (PlayStation Store). Umożliwia rozgrywkę z innymi graczami przez sieć oraz zapamiętuje nazwy innych użytkowników spotkanych w grach, dzięki czemu można z nimi nawiązywać kontakt przez specjalną pocztę lub czat.
We wrześniu 2010 roku Kazuo Hirai, dyrektor generalny Sony Computer Entertainment, oświadczył, że do PlayStation Network podłączonych jest 80% spośród 38 milionów sprzedanych sztuk PlayStation 3, czyli około 30 milionów konsol. W czerwcu 2010 liczba zarejestrowanych użytkowników usługi przekroczyła 50 milionów.
Pod koniec 2021 serwis Bloomberg poinformował, że Sony Group Corporation pracuje nad nową usługą opartą o model subskrypcji, będąc tym samym odpowiedzią na konkurencyjny projekt Xbox Game Pass stworzony przez firmę Microsoft. Prace nad serwisem były utajnione i były prowadzone pod kryptonimem Spartacus. Głównym zamysłem twórców PlayStation Network było połączenie dwóch dotychczasowych serwisów – PlayStation Now oraz PlayStation Plus w jedną usługę, pozwalając tym samym użytkownikowi zarówno na dostęp do szerokiej biblioteki gier, jak i możliwość strumieniowania gier z starszych generacji konsol PlayStation.
PlayStation Plus.
PlayStation Plus (w skrócie PS+) jest usługą abonamentową pozwalającą na dostęp do katalogu wybranych gier. 13 czerwca 2022 uruchomiono nową wersję serwisu, zawierającą trzy opcje subskrypcji: Essential, Extra i Premium. W zależności od modelu, jaki zostanie wybrany przez użytkownika, usługa oferuje dostęp do trybu wieloosobowego w grach, zniżki na zakup gier w ramach PlayStation Store, udostępnienie przestrzeni dyskowej na serwerach PlayStation oraz możliwość odebrania trzech darmowych produkcji w miesiącu bez dodatkowych kosztów.

</doc>
<doc id="1376032" url="https://pl.wikipedia.org/wiki?curid=1376032" title="Leanard Zajac">
Leanard Zajac

Leanard Iosifawicz Zajac (, lub Lawon Jazepawicz Zajac, ; ur. w marcu 1890 w Dołhinowie, zm. 23 września 1935 w Ufie) – białoruski działacz polityczny, publicysta, autor wspomnień; delegat na I Zjazd Wszechbiałoruski; od 1918 roku pełnił szereg funkcji w Białoruskiej Republice Ludowej (BRL), m.in. sekretarza rządu, kontrolera państwowego i szefa misji dyplomatycznej w Berlinie; więziony przez władze radzieckie, zmarł w niewoli.
Życiorys.
Urodził się we wsi Dołhinów, w powiecie wilejskim guberni wileńskiej Imperium Rosyjskiego, obecnie w rejonie wilejskim obwodu mińskiego Białorusi. Ukończył Imperatorski Uniwersytet Sankt Petersburski, zdobywając wykształcenie prawnika. W latach 1914–1916 pracował w Wileńskim Urzędzie Akcyzowym, a w latach 1916–1917 pełnił funkcję pierwszego (odpowiedzialnego) sekretarza Mińskiego Oddziału Wszechrosyjskiego Związku Ziemskiego.
Początki działalności w ruchu białoruskim.
Co najmniej od 1916 roku kontaktował się z białoruskim ruchem narodowym, bywając na spotkaniach jego działaczy w „Białoruskiej Chatce” na ul. Zacharzewskiej w Mińsku. Od marca 1917 roku wchodził w skład Białoruskiej Partii Ludowych Socjalistów (BPLS), ugrupowania o programie konstytucyjno-demokratycznym. 7–9 kwietnia (25–27 marca st. st.) 1917 roku brał udział jako przedstawiciel BPLS w zjeździe białoruskich organizacji narodowych w Mińsku, który opowiedział się za autonomią Białorusi w składzie demokratycznej federacji rosyjskiej. W jego trakcie został wybrany na członka prezydium Białoruskiego Komitetu Narodowego (BKN). Należał do ścisłego kierownictwa tej organizacji, wyznaczającego jej kierunek działalności. W czasie kolejnego zjazdu białoruskich organizacji i partii narodowych 21–23 lipca (8–10 lipca st. st.) 1917 roku, na znak protestu przeciwko działaniom delegatów z Białoruskiej Socjalistycznej Gromady (BSG), wraz z delegatami z BPLS opuścił posiedzenie. 23 lipca (10 lipca st.st.) 1917 roku BKN został rozwiązany.
W lipcu 1917 roku Leanard Zajac wziął udział w wyborach municypalnych i zdobył mandat deputowanego do mińskiej dumy miejskiej z listy BPLS.
I Zjazd Wszechbiałoruski i Białoruska Republika Ludowa.
Leanard Zajac brał udział w I Zjeździe Wszechbiałoruskim, odbywającym się 18–30 grudnia (5–17 grudnia st. st.) 1917 roku w Mińsku. W jego trakcie, 26 grudnia (13 grudnia st. st.) wybrano go na członka Rady Zjazdu. 21 lutego 1918 roku objął stanowisko sekretarza w utworzonym przez Radę Ludowym Sekretariacie Białorusi, będącym zalążkiem rządu przyszłej Białoruskiej Republiki Ludowej. Kontynuował pracę w tej funkcji po ogłoszeniu niepodległości BRL 25 marca 1918 roku w Ludowym Sekretariacie Białorusi pod kierownictwem Jazepa Waronki. Na przełomie kwietnia i maja 1918 roku, w wyniku rozłamu w BSG poparł Białoruską Partię Socjalistów-Rewolucjonistów (BPSR), jednak już 14 maja należał do tzw. frakcji Bloku, do której należały: BSG, Białoruska Partia Socjalistów-Federalistów, Białoruska Partia Socjaldemokratyczna i Białoruska Ludowa Partia Socjalistów. 9 czerwca (26 maja st.st.) 1918 roku nie znalazł się w nowym rządzie pod kierownictwem Romana Skirmunta, nadal jednak pracował jako sekretarz w gabinecie Jazepa Waronki, który nie uznał rządu Skirmunta i działał równolegle. 12 lipca 1918 roku został członkiem Białoruskiego Rządu Tymczasowego, utworzonego przez Jazepa Waronkę w opozycji do Ludowego Sekretariatu Białorusi Skirmunta. 22 lipca 1918 roku wszedł w skład komisji ds. międzynarodowych nowego Ludowego Sekretariatu Białorusi pod kierownictwem Iwana Sierady. W połowie listopada 1918 roku został mianowany przez kolejnego szefa rządu, Antona Łuckiewicza, na stanowisko kontrolera państwowego.
Po zajęciu Mińska, a potem Wilna przez bolszewików, Leanard Zajac przeniósł się na przełomie 1918 i 1919 roku do okupowanego jeszcze przez Niemców Grodna. Tam u boku premiera Antona Łuckiewicza kontynuował działalność w strukturach BRL. W pierwszych dniach stycznia 1919 roku został wyznaczony przez Łuckiewicza do utworzonego przez Niemców Tymczasowego Komitetu Miejskiego, gdzie reprezentował Białorusinów. 9 lutego 1919 roku wziął udział w zorganizowanym przez Łuckiewicza zebraniu białoruskich organizacji, na którym podjęto decyzję o rozpoczęciu negocjacji z polskim rządem na temat utworzenia polsko-białoruskiej federacji. Warunkiem jednak miało być uznanie przez stronę polską Rady Ministrów BRL za oficjalny rząd Białorusi, do czego nie doszło. 19 marca 1919 roku w Grodnie uczestniczył w kolejnym białoruskim zebraniu, tym razem reprezentując Białoruską Partię Socjaldemokratów. 22 marca 1919 roku wraz z grupą polityków BRL opuścił Grodno i udał się do Berlina, gdzie 4 maja utworzył Misję Dyplomatyczną BRL w Niemczech. Na początku był pełniącym obowiązki szefa, a od 25 sierpnia – szefem Misji. 27 października 1919 roku Misja została zredukowana przez Łuckiewicza, a Leanard Zajac otrzymał polecenie powrotu wraz ze środkami finansowymi rządu do Mińska. Polecenia jednak nie wykonał. Według innego źródła został zwolniony ze stanowiska szefa misji ze względu na stan zdrowia.
Działalność po rozłamie Rady BRL.
Po rozłamie Rady BRL 13–14 grudnia 1919 roku został kierownikiem kancelarii i sekretarzem państwowym w Ludowej Radzie BRL. W październiku 1920 roku tymczasowo stanął na czele Białoruskiego Biura Prasowego w Berlinie. W 1925 przebywał na emigracji politycznej w Czechosłowacji, gdzie m.in. leczył się w sanatorium i pisał wspomnienia. W 1925 roku wziął udział w II Konferencji Wszechbiałoruskiej w Berlinie, na której uznał władze radzieckie w Mińsku za jedyne centrum narodowego i państwowego odrodzenia Białorusi. W tym samym roku przyjechał do Białoruskiej SRR. Pełnił w niej funkcję konsultanta-inspektora Urzędu Budżetowego Ludowego Komisariatu Finansów Białoruskiej SRR. 19 lipca 1930 roku został aresztowany przez DPU Białoruskiej SRR i oskarżony o działalność w fikcyjnym antyradzieckim „Związku Wyzwolenia Białorusi”. 10 kwietnia 1931 roku został uznany winnym "członkostwa w kontrrewolucyjnej organizacji" i "antysowieckiej agitacji". Skazano go na 5 lat zesłania do Ufy w Baszkirskiej ASRR. 25 lipca 1935 został aresztowany ponownie przez NKWD. Zmarł w więzieniu podczas śledztwa 23 września 1935 roku.
10 czerwca 1988 został zrehabilitowany.
Prace i archiwizacja dokumentów.
Leanard Zajac jest autorem artykułów publicystycznych i wspomnień na temat działaczy białoruskiej kultury. Był też jednym z głównych depozytariuszy dokumentów Białoruskiej Republiki Ludowej w czasie, gdy większość jej struktur przestała już funkcjonować.
Życie prywatne.
Leanard Zajac przez wiele lat, co najmniej od 1916 roku, chorował na gruźlicę. Od jesieni 1916 roku był znajomym białoruskiego poety Maksima Bahdanowicza.

</doc>
<doc id="1376034" url="https://pl.wikipedia.org/wiki?curid=1376034" title="Brachymetacarpia">
Brachymetacarpia



</doc>
<doc id="1376035" url="https://pl.wikipedia.org/wiki?curid=1376035" title="Krokodyl z Kraju Karoliny">
Krokodyl z Kraju Karoliny

Krokodyl z kraju Karoliny – powieść detektywistyczna Joanny Chmielewskiej z 1969 roku. Trzecia książka tej autorki.
Treść.
W tajemniczych okolicznościach ginie przyjaciółka autorki – Joanny, Alicja. Znikają również jej zwłoki. Joanna postanawia na własną rękę wyjaśnić tajemnicę śmierci, nie ułatwiając tym zadania policji. Dysponuje ona jednak informacjami, które są nieznane stróżom prawa. Prywatne śledztwo prowadzi ją do Kopenhagi, a dokładniej na tory wyścigowe Amager i Charlottenlund. Okazuje się, że śmierć Alicji była w specyficzny sposób związana z życiem Joanny, która jako jedyna ma szansę wyjaśnić zagadkę zabójstwa.
Powieść łączy w sobie elementy thrillera, komedii i powieści obyczajowej.

</doc>
<doc id="1376036" url="https://pl.wikipedia.org/wiki?curid=1376036" title="Brąz HT">
Brąz HT

Brąz HT ("E155") – organiczny związek chemiczny, syntetyczny, brązowy, smołowy barwnik diazowy. Jest zakazany w Australii, Austrii, Belgii, Danii, Francji, Niemczech, Norwegii, Szwecji oraz USA.
Dopuszczalne dzienne spożycie wynosi 1,5 mg/kg ciała.
Zastosowanie spożywcze.
Używany głównie do barwienia czekoladowych ciast w proszku oraz herbatników czekoladowych, ale także nabiału, dżemów, owoców, produktów rybnych oraz innych.
Zagrożenia.
Może powodować typowe dla barwników azowych działania niepożądane.

</doc>
<doc id="1376037" url="https://pl.wikipedia.org/wiki?curid=1376037" title="Cmentarz żydowski w Brnie">
Cmentarz żydowski w Brnie

Cmentarz żydowski w Brnie-Židenicach – jest największym i jednym z najlepiej zachowanych cmentarzem żydowskim na Morawach.
Jego historia sięga 1852 roku, kiedy to gmina żydowska zakupiła teren pod przyszły cmentarz. W tym samym roku był on już gotowy dla pochówków. W 1900 roku postawiono neoromański dom przedpogrzebowy. Na cmentarzu znajduje się 9000 macew, wśród pochowanych jest znany aktor Hugo Haas. Cmentarz jest chronionym zabytkiem kultury

</doc>
<doc id="1376039" url="https://pl.wikipedia.org/wiki?curid=1376039" title="Okręg wyborczy Stroud">
Okręg wyborczy Stroud

Okręg wyborczy Stroud powstał w 1832 r. i wysyłał do brytyjskiej Izby Gmin dwóch deputowanych. W 1885 r. liczbę mandatów przypadających na okręg zmniejszono do jednego. W latach 1950–1955 okręg nosił nazwę Stroud and Thornbury. Okręg obejmuje dystrykt Stroud w hrabstwie Gloucestershire.

</doc>
<doc id="1376040" url="https://pl.wikipedia.org/wiki?curid=1376040" title="Wino z dzikiej róży">
Wino z dzikiej róży

Wino z dzikiej róży – rodzaj wina owocowego produkowanego ze świeżych lub suszonych owoców dzikiej róży. Charakterystyczną cechą fermentacji wina z dzikiej róży, podobnie jak i win z głogu, tarniny i jarzębiny jest to, iż przeprowadza się ją w miazdze, tzn. poddaje się jej owoce zalane wodą i syropem cukrowym, inaczej niż w przypadku większości win owocowych, w których fermentacji poddaje się moszcz.
Zdaniem wielu ekspertów wino z dzikiej róży, jeśli jest właściwie przyrządzone i odleżałe dorównuje cenionym winom gronowym. Ich cechy smakowe i zapachowe upodabniają się do win południowych i węgierskich. Ich kolor waha się od jasno-żółtego po brązowy. Wino wyprodukowane z owoców suszonych ma odcień różowy bądź czerwony.
Do produkcji tego rodzaju wina wykorzystywane są owoce z usuniętymi resztkami kwiatostanu, często także bez pestek. Usuwanie pestek wiąże się dużym nakładem pracy i z tego powodu często przeprowadza się fermentację całych owoców w ciągu kilku tygodni (do sześciu), po czym owoce się odcedza i fermentację prowadzi się dalej w samym płynie.

</doc>
<doc id="1376042" url="https://pl.wikipedia.org/wiki?curid=1376042" title="Czerwień litolowa BK">
Czerwień litolowa BK

Czerwień litolowa BK ("E180") – organiczny związek chemiczny z grupy barwników azowych. Czerwonawy, syntetyczny barwnik spożywczy. Dostępny w formie soli sodowej lub wapniowej; według portalu Food-Info.net zawiera jony glinu i wapnia. Jest zakazany w niektórych krajach.
Dopuszczalne dzienne spożycie wynosi 1,5 mg/kg ciała.
Zastosowanie.
W przemyśle spożywczym stosuje się go do barwienia jadalnych powłok serów dojrzewających, takich jak edam. Poza tym używany jest również przy produkcji kosmetyków i środków farmaceutycznych.
Zagrożenia.
Może wywoływać typowe dla barwników azowych działanie niepożądane, a także katar sienny, problemy żołądkowo-jelitowe oraz bezsenność.

</doc>
<doc id="1376043" url="https://pl.wikipedia.org/wiki?curid=1376043" title="Best of Both Worlds Tour">
Best of Both Worlds Tour

Best of Both Worlds Tour to trasa koncertowa, która odbyła się w Ameryce Północnej na przełomie 2007-2008 r. Wystąpiła w niej piosenkarka, autorka piosenek i aktorka serialu produkcji Disney Channel pt. Hannah Montana - Miley Cyrus. Śpiewała jako serialowa bohaterka Hannah i jako Miley. Trasa koncertowa zawdzięcza swoją nazwę tytułowi piosenki z czołówki serialu "The Best of Both Worlds", która opowiada o podwójnej osobowości bohaterki. Trasa była najlepszym wydarzeniem rozrywkowym w 2007 roku. Choreografię do występów koncertowych układał Kenny Ortega reżyser i choreograf takich filmów jak High School Musical, High School Musical 2, i Dziewczyny Cheetah 2.
Trasa.
Trasa miała promować wydany w czerwcu 2007 roku album Hannah Montana 2: Meet Miley Cyrus. Rozpoczęła się 18 października 2007 w St. Louis, Missouri i miała zakończyć się 9 stycznia 2008 w Albany, Nowy Jork.
Jeden dolar ze sprzedaży każdego biletu miał zasilił konto fundacji "City of Hope", która pomaga chorym w walce z rakiem.
Jonas Brothers stanowili "opening act" w pierwszej serii koncertów. Wystąpili łącznie 54 razy podczas trasy.
W grudniu dodano jeszcze 14 wystąpień, które rozpoczęły się 11 stycznia w Detroit, a zakończył się 31 stycznia w Miami. Po tym jak Jonas Brothers postanowili, że nie będą kontynuować trasy, Aly &amp; AJ zastąpiły ich od 11 stycznia do 24 stycznia. Natomiast Everlife występowały do 31 stycznia.
Kontrowersje związane z biletami.
Bilety wyprzedawały się w bardzo szybkim tempie na każdy show z trasy. Zazwyczaj po pięciu minutach (lub jeszcze szybciej) już nie było wolnych miejsc. Bardzo często można było je potem kupić po dużo wyższych cenach przez internet. Niektóre z nich można było kupić za ponad 1 000 dolarów.
Film.
Koncerty które odbyły się w Salt Lake City, Utah i St. Louis, Missouri zostały nakręcone w wersji trójwymiarowej, a film można było potem oglądać przez tydzień w kinach od 1 lutego do 7 lutego 2008. Reżyserem był Bruce Hendricks, a producentem Art Repola.
Płyta.
"Hannah Montana: Best of Both Worlds Concert" jest koncertowym albumem Miley Cyrus nagranym w 2007 podczas trasy koncertowej "Best of Both Worlds Tour".

</doc>
<doc id="1376046" url="https://pl.wikipedia.org/wiki?curid=1376046" title="Konfirmacja protestancka">
Konfirmacja protestancka



</doc>
<doc id="1376049" url="https://pl.wikipedia.org/wiki?curid=1376049" title="Brama Złota w Jerozolimie">
Brama Złota w Jerozolimie

Brama Złota (hebr.: שער הרחמים, "Sza'ar ha-Rachamim"; arab.: باب الرحمة, "Bab ar-Rahma") – jedna z ośmiu bram Starego Miasta Jerozolimy. Jest to jedyna brama prowadząca na Wzgórze Świątynne.
Wychodząc przez nią można było dotrzeć do doliny Cedronu (bez głębszej podstawy utożsamianej z Doliną Jozafata), Getsemani i na Górę Oliwną. Istniejąca budowla zachowała niektóre elementy ze starożytnej konstrukcji herodiańskiej.
Religia.
Według tradycji żydowskiej, przez Bramę Złotą do Jerozolimy wjedzie Mesjasz. Niektórzy Żydzi wierzą, że brama zostanie otwarta w Dzień Sądu. Swoje wierzenia Żydzi operają na proroctwie Księgi Ezechiela (44,1-2), która mówi, że brama ma być zamknięta, ponieważ przeszedł przez nią Bóg, a w przyszłości „jedynie władca może w niej zasiadać” (Ez 44,3).
W chrześcijańskich apokryficznych tekstach, brama była sceną spotkania rodziców Marii: Joachima i Anny. Przez tę bramę wjechał do Jerozolimy Jezus Chrystus tuż przed swoją męką - chrześcijanie obchodzą pamiątkę tego wjazdu w niedzielę palmową każdego roku.
Historia.
Brama została zamurowana w 1530 przez władców osmańskich. W średniowieczu przed Bramą Złotą modlili się Żydzi, podobnie jak to czynią dzisiaj pod Ścianą Płaczu.
Mniej więcej od VII wieku datuje się muzułmańska tradycja chowania w jej pobliżu zmarłych. Wyznawcy Islamu, powołując się na surę koraniczną, wierzą, iż to właśnie tutaj będzie miał miejsce eschatologiczny sąd Allaha nad światem.
Budowa.
Brama Złota posiada dwa łuki. Północny nazywany jest Łukiem Żalu, południowy Łukiem Miłosierdzia. Zwykło się też nazywać tę zamkniętą bramę do Jerozolimy Bramą Piękną (por. Dz 3,1-8). Do jej budowy, podobnie jak wszystkich innych jerozolimskich bram użyto białego piaskowca.
Od zewnętrznej strony bramy znajduje się cmentarz muzułmański.

</doc>
<doc id="1376050" url="https://pl.wikipedia.org/wiki?curid=1376050" title="Okręg wyborczy Stretford">
Okręg wyborczy Stretford

Okręg wyborczy Stretford powstał w 1885 r. i wysyłał do brytyjskiej Izby Gmin jednego deputowanego. Okręg obejmował miasto Streford w hrabstwie Lancashire. Został zlikwidowany w 1997 r.

</doc>
<doc id="1376051" url="https://pl.wikipedia.org/wiki?curid=1376051" title="Wszyscy jesteśmy podejrzani">
Wszyscy jesteśmy podejrzani

Wszyscy jesteśmy podejrzani – komedia detektywistyczna Joanny Chmielewskiej z 1966 roku, druga książka autorki. Powieść kryminalna o klasycznej konstrukcji, zbliżonej do książek Agathy Christie, także satyra na polskie biura. Przełożona na słowacki i rosyjski.
Opis fabuły.
Akcja toczy się w pracowni projektów architektonicznych. Joanna pragnie napisać powieść kryminalną, wymyśla, że ofiarą pada jeden z kolegów z pracy. Pewnego dnia dzieli się tym pomysłem z resztą współpracowników i towarzystwo bawi się w grę intelektualną - symulowane zabójstwo w biurze projektów. 
Kilka godzin później zabójstwo zdarza się naprawdę. Okazuje się, że większość pracowników miała motyw, by pozbyć się nielubianego kolegi, i nikt nie wychodzi spoza ścisłego kręgu podejrzeń.
Postacie.
Zespół architektoniczny
Zespół konstrukcyjny
Zespół instalacji sanitarnych
Zespół elektryczny
Zespół kosztorysów
Administracja
Władze
Ponadto pojawia się Diabeł, postać istniejąca w wyobraźni Joanny, która z wytworem swoich myśli omawia śledztwo.
Adaptacje.
Adaptacja dla Teatru Telewizji ("Randka z diabłem" - reż. Maciej Dutkiewicz, 1999).

</doc>
<doc id="1376055" url="https://pl.wikipedia.org/wiki?curid=1376055" title="Al-Wasl Dubaj">
Al-Wasl Dubaj

Al-Wasl Dubaj (arab.: نادي الوصل) – klub sportowy ze Zjednoczonych Emiratów Arabskich najlepiej znany z sekcji piłkarskiej. Jego siedziba mieści się w Dubaju.

</doc>
<doc id="1376060" url="https://pl.wikipedia.org/wiki?curid=1376060" title="Rubén Corbo">
Rubén Corbo

Rubén Romeo Corbo (20 stycznia 1952) - piłkarz urugwajski, napastnik (lewoskrzydłowy). Wzrost 176 cm, waga 74 kg. Jego starszy brat Walter Corbo był rezerwowym bramkarzem podczas finałów Mistrzostw Świata w 1970 roku
Będąc graczem klubu CA Peñarol wziął udział wraz z reprezentacją Urugwaju w finałach Mistrzostw Świata w 1974 roku, gdzie Urugwaj odpadł już w fazie grupowej. Zagrał w dwóch meczach - z Bułgarią i Szwecją.
Kilka razy wziął udział w klubowym turnieju Copa Libertadores, jednak bez większych sukcesów - Peñarol zdołał w tym okresie dotrzeć co najwyżej do fazy półfinałowej.
Nigdy nie wziął udziału w Copa América.
Od 8 lutego 1971 do 23 czerwca 1974 rozegrał w reprezentacji Urugwaju 22 mecze
Po mistrzostwach świata przeniósł się do Meksyku, gdzie grał w klubie CF Monterrey.

</doc>
<doc id="1376063" url="https://pl.wikipedia.org/wiki?curid=1376063" title="Serce nie sługa (film 2005)">
Serce nie sługa (film 2005)

Serce nie sługa (oryg. "Prime") – amerykańska komedia romantyczna z 2005 roku.
Obsada.
i inni
Fabuła.
Rafi (Uma Thurman) jest 37-letnią rozwódką mieszkającą w Nowym Jorku. Pewnego dnia spotyka w kinie Davida (Bryan Greenberg). Chłopak ma 23 lata i wielki talent do malowania. Wkrótce Rafi i David zakochują się w sobie. O swojej tajemnicy Rafi opowiada psycholożce Lisie (Meryl Streep), do której chodzi na co tygodniowe sesje. Lisa okazuje się być matką Davida.

</doc>
<doc id="1376066" url="https://pl.wikipedia.org/wiki?curid=1376066" title="Ruben Corbo">
Ruben Corbo



</doc>
<doc id="1376070" url="https://pl.wikipedia.org/wiki?curid=1376070" title="Rubén Romeo Corbo">
Rubén Romeo Corbo



</doc>
<doc id="1376072" url="https://pl.wikipedia.org/wiki?curid=1376072" title="Ottaviano di Paoli">
Ottaviano di Paoli

Ottaviano di Paoli (zm. 5 kwietnia 1206) – włoski kardynał. Był spokrewniony z królem Francji Filipem II Augustem i skoligacony z rodziną papieża Innocentego III.
Życiorys.
Niewiele wiadomo o jego młodości. W 1178 jako subdiakon apostolski zostały wysłany przez papieża Aleksandra III do Francji celem wezwania tamtejszych biskupów na Sobór laterański III. W grudniu 1182 papież Lucjusz III mianował go kardynałem diakonem św. Sergiusza i Bakchusa. Sygnował bulle papieskie wydane między 2 stycznia 1183 a 8 listopada 1205 i uczestniczył w papieskich elekcjach w październiku i grudniu 1187, 1191 i 1198. Kilkakrotnie służył jako legat papieski m.in. w Anglii, gdzie koronował księcia Jana na króla Irlandii, na Sycylii, gdzie odebrał przysięgę lenną od cesarzowej Konstancji, i we Francji, gdzie próbował nakłonić króla Filipa II Augusta do pojednania ze swoją żoną Ingeborgą Duńską, którą oddalił. W 1189 został promowany do rangi kardynała-biskupa Ostia e Velletri. Kilkakrotnie sprawował urząd wikariusza Rzymu.

</doc>
<doc id="1376077" url="https://pl.wikipedia.org/wiki?curid=1376077" title="Betacom">
Betacom

Betacom Spółka Akcyjna – polskie przedsiębiorstwo informatyczne z siedzibą w Warszawie, założone w 1995, notowane na Giełdzie Papierów Wartościowych.
Działalność.
Betacom jest producentem oprogramowania przeznaczonego dla przedsiębiorstw i administracji publicznej. Świadczy usługi w zakresie projektowania, wdrażania i integracji systemów informatycznych. W ofercie ma oprogramowanie własne bądź innych producentów, obejmujące m.in.: e-learning, system obiegu dokumentów, elektroniczne formularze, archiwum akt kadrowych, obsługę rynków elektronicznych, zarządzanie gospodarką remontową. Tworzy także oprogramowanie na zamówienie. Za pośrednictwem spółki BI Insight SA świadczy usługi związane z business intelligence.
Betacom posiada oddziały w Lublinie, Łodzi, Gdańsku i we Wrocławiu.
Historia.
Betacom Polska sp. z o.o. powstała w 1995 i zajmowała się początkowo dystrybucją oprogramowania, a od 1997 także integracją systemów informatycznych. W 2000 została przekształcona w spółkę akcyjną. W 2001 została dystrybutorem oprogramowania e-learningowego firmy Saba Software. W 2004 zadebiutowała na warszawskiej giełdzie. W 2005 utworzyła ogólnopolską sieć serwisową. W 2006 wraz z Gilon Business Insight utworzyła spółkę BI Insight SA.
Akcjonariat.
Według danych z maja 2008 największymi znanymi akcjonariuszami spółki są: Robert Fręchowicz (11,98% akcji i tyle samo głosów na WZA), Jarosław Gutkiewicz (11,88%) i Mirosław Załęski (10,10%). Pozostali posiadają 66,04% akcji i głosow.

</doc>
<doc id="1376086" url="https://pl.wikipedia.org/wiki?curid=1376086" title="Kościół Wniebowzięcia Najświętszej Maryi Panny w Nowej Wsi Spiskiej">
Kościół Wniebowzięcia Najświętszej Maryi Panny w Nowej Wsi Spiskiej

Kościół pw. Wniebowzięcia Najświętszej Maryi Panny w Nowej Wsi Spiskiej – kościół w Nowej Wsi Spiskiej zbudowany w II połowie XIV w., następnie kilkakrotnie odbudowywany i przebudowywany. Ostatnia przebudowa miała miejsce pod koniec XIX w., w wyniku której zostało dodane strzeliste, neogotyckie zwieńczenie wieży, z galeryjką i pinaklami. Godną uwagi jest rzeźbiarska ozdoba tympanonu, przedstawiająca koronację Najświętszej Marii Panny. W architekturze wnętrza dominuje neogotyk, w szczególności zwraca uwagę gotyckie sklepienie gwiaździste.
Wieża kościoła, na rzucie kwadratu (najwyższa na Słowacji – 87 m), została przebudowana w latach 1892–1893 według planów węgierskiego architekta, profesora Imre Steindla. Na jej czterech ścianach znajduje się aż siedem tarcz godzinowych, napędzanych jednym, wspólnym mechanizmem zegarowym. Nad galerią, obiegającą w górnej części wieżę, umieszczone są w narożnikach drewniane posągi czterech ewangelistów, o wysokości 3,25 m i masie 800 kg każdy.
Na wieży znajduje się pięć dzwonów. Najstarszy (zwany "Śmiertelnym"), o średnicy 92 cm, pochodzi z 1486; został wykonany przez nowowiejskiego ludwisarza Johanna Wagnera. Dwa największe dzwony: "Urban" o średnicy 2,06 m i wadze 5320 kg (pierwotnie z roku 1647, przelany w 1857 r.) oraz "Concordia" o średnicy 1,64 m i wadze 2576 kg (z 1857 r.) wykonał ludwisarz Andreas Schaudt z Budapesztu. Najmłodsze dzwony: "Piotr" o średnicy 1,43 m oraz "Median" o średnicy 1,18 m pochodzą z 1930 r., a wykonała je ludwisarnia Fischera z Trnawy.

</doc>
<doc id="1376088" url="https://pl.wikipedia.org/wiki?curid=1376088" title="Romeo Corbo">
Romeo Corbo



</doc>
<doc id="1376090" url="https://pl.wikipedia.org/wiki?curid=1376090" title="Rokotow">
Rokotow

Zobacz też.
Rokotów

</doc>
<doc id="1376091" url="https://pl.wikipedia.org/wiki?curid=1376091" title="Niʻihau">
Niʻihau

Niʻihau ("Niihau"; "Zakazana Wyspa") – wyspa na Oceanie Spokojnym, należąca do archipelagu hawajskiego. Administracyjnie jest częścią amerykańskiego stanu Hawaje.
Niʻihau jest wyspą wulkaniczną, najmniejszą z siedmiu zamieszkanych wysp Hawajów. W odróżnieniu od najbliżej położonej wyspy Kauaʻi (położonej 27 km na północny wschód) jest w większości płaska i jałowa. Nazywa się ją "Zakazaną Wyspą," gdyż jest własnością prywatną i niezaproszeni goście nie mają na nią wstępu. 
Miejscowa ludność jest samowystarczalna – choć nie ma tu elektrowni, bieżącej wody, sklepów ani poczty. Około 230 żyjących tu rdzennych Hawajczyków stara się pielęgnować dawną kulturę i mówić po hawajsku. Zajmują się wypasem owiec i bydła oraz pracują przy wyrobie ozdób "leis" z muszelek "momi", "laiki" i "kahelelani".

</doc>
<doc id="1376092" url="https://pl.wikipedia.org/wiki?curid=1376092" title="Msza katechumenów">
Msza katechumenów

Msza katechumenów – pierwsza część mszy nadzwyczajnej formy rytu rzymskiego (drugą jest msza wiernych). Składa się z modlitw stałych i zmiennych:

</doc>
<doc id="1376096" url="https://pl.wikipedia.org/wiki?curid=1376096" title="Ruben Romeo Corbo">
Ruben Romeo Corbo



</doc>
<doc id="1376098" url="https://pl.wikipedia.org/wiki?curid=1376098" title="Stephen Boyd">
Stephen Boyd

William Millar, bardziej znany jako Stephen Boyd (ur. 4 lipca 1931 w Glengormley, zm. 2 czerwca 1977 w Northridge) − północnoirlandzki aktor filmowy. Laureat Złotego Globu.
Życiorys.
Wczesne lata.
Syn kanadyjskiego kierowcy "tira" Jamesa Alexandra Millara i Irlandki Marthy Boyd. Ukończył Ballyclare High School i Hughes Commercial Academy.
Kariera.
Odkryty przez aktora Michaela Redgrave podczas pracy jako odźwierny w hotelu. Zaczął od występów w brytyjskich filmach, został zauważony w roli Lamberta we francusko-włoskim Rogera Vadima dramacie kryminalnym "Księżycowi jubilerzy" ("Les bijoutiers du claire de lune", 1958) z Brigitte Bardot. Następnie udał się do Hollywood i pojawiły się jako aktor drugoplanowy w westernie "Bravados" ("The Bravados", 1958) u boku Gregory Pecka i Joan Collins oraz melodramacie "Wszystko co najlepsze" ("The Best of Everything", 1959) z Joan Crawford. Jego kreacja jako Messala w filmie "Ben Hur" (1959) została uhonorowana nagrodą Złotego Globa i nagrodą Golden Laurel.
Był pierwotnie wybrany do odegrania roli Marka Antoniusza w widowisku kinowym 20th Century Fox Josepha L. Mankiewicza "Kleopatra" ("Cleopatra", 1963) z Elizabeth Taylor, ale ostatecznie wycofał się z tej produkcji, kiedy zobowiązał się do udziału w filmie "Upadek Cesarstwa Rzymskiego" ("The Fall of the Roman Empire", 1964) z Sophią Loren, gdzie zagrał postać Liwiusza.
Życie prywatne.
Spotykał się ze znanymi kobietami w Hollywood, w tym Anną Kashfi (ex-Marlona Brando), aktorką Joan Collins, gwiazdą telewizyjną i fotomodelką "Playboya" Marilyn Hanold i izraelską aktorką Eleną Eden. Był żonaty z Mariellą di Sarzana (od 30 sierpnia 1958 do 23 września 1958) i Elizabeth Mills (od 1977 do jego śmierci). Boyd miał głęboką i trwałą przyjaźń z francuską aktorką i ikoną Brigitte Bardot.
Zmarł na atak serca w wieku 45. lat, grając w golfa na Porter Valley Country Club w Northridge, w stanie Kalifornia.

</doc>
<doc id="1376099" url="https://pl.wikipedia.org/wiki?curid=1376099" title="Eliaszówka (szczyt)">
Eliaszówka (szczyt)

Eliaszówka (słow. "Eliášovka", dawniej też "Heliášovka"; 1023 m) – szczyt położony w Beskidzie Sądeckim, w Górach Lubowelskich, na granicy polsko-słowackiej. Jest najwyższym szczytem Gór Lubowelskich (słow. "Ľubovnianska vrchovina").
Topografia.
Znajduje się w grzbiecie biegnącym od Gromadzkiej Przełęczy (938 m) przez szczyt Okrúhla (958 m) w kierunku południowo-wschodnim, w miejscu, w którym grzbiet ten skręca ku północnemu wschodowi, biegnąc dalej przez Świni Groń do Karczmarskiej Góry i Bucznika (669 m), w widły Popradu i Czercza. Grzbietem tym prowadzi granica polsko-słowacka.
Eliaszówka jest szczytem zwornikowym – oprócz wspomnianego grzbietu odbiega od niej jeszcze drugi grzbiet, biegnący w południowo-wschodnim kierunku w głąb Słowacji, w Góry Lubowelskie.
Stoki północne Eliaszówki opadają w stronę doliny potoku Czercz, zachodnie – po stronie słowackiej – do doliny Wielkiego Lipnika, natomiast ze stoku południowo-wschodniego początek bierze również słowacki potok Eliaszówka ("Eliášovka").
Opis szczytu.
Na północno-wschodnim stoku usytuowany jest ośrodek narciarski Sucha Dolina, jeden z większych w regionie, zaś na południowym zboczu, na polanie Zvir w łemkowskiej wsi Litmanowa, znajduje się Sanktuarium Matki Boskiej Litmanowskiej będące celem licznych pielgrzymek. Tutaj w niedużej szopie pasterskiej, w latach 1990-1995, 13-letniej Katce i 12-letniej Ivetce miała ukazywać się Matka Boska.
Z Polski na szczyt prowadzą szlaki turystyczne różnego typu, ale można się tam dostać także z drugiej strony granicy. Mimo braku szlaków, ze względu na brak prawnej ochrony przyrody, wejście jest dozwolone. Do 21 grudnia 2007 r. funkcjonowało tutaj turystyczne przejście graniczne Eliaszówka-Eliášovka. 
Historia.
Dawniej stoki Eliaszówki były znacznie bardziej bezleśne, trawiaste i służyły jako wielkie pastwisko. Widoki z Eliaszówki były też znacznie bardziej rozległe. Obecnie wierzchołek Eliaszówki zarósł już lasem i jest nieciekawy, pozbawiony widoków. Widoki są jeszcze ze szlaku turystycznego na podejściu pod Eliaszówkę z Piwnicznej-Zdroju. Sporo polan istnieje jeszcze na słowackich stokach Eliaszówki, ale i one stopniowo zarastają lasem. 
W czasie II wojny światowej okolice Eliaszówki były popularnym miejscem przekraczania granicy przez kurierów Polskiego Państwa Podziemnego. Było to kontynuowane również po wojnie. W grudniu 1983 polscy wopiści ujęli tutaj trzech młodych Słowaków przemycających w plecakach z Polski wydawnictwa religijne, których drukowanie i posiadanie na Słowacji było zabronione. Spędzili w polskich aresztach 6 miesięcy, a potem w słowackim więzieniu 14 miesięcy.
Dla zwiększenia atrakcyjności turystycznej szczytu powstała na nim 20-metrowa, drewniana wieża widokowa, zadaszona altana, miejsce na ognisko i kolarski tor przeszkód.

</doc>
<doc id="1376104" url="https://pl.wikipedia.org/wiki?curid=1376104" title="Pałac książąt burgundzkich w Dijon">
Pałac książąt burgundzkich w Dijon

Pałac książąt Burgundii w Dijon, znany też pod nazwą Pałac Stanów - zespół pałacowy budowany od XV do XVIII, położony w Dijon, dawnej stolicy Burgundii.
Historia.
Samodzielne księstwo Burgundii istniało od IX wieku. Pierwszą rezydencją jego władców był zamek położony na terenie dzisiejszego pałacu, o którego wyglądzie nie wiadomo prawie nic, oprócz faktu, że został on wzniesiony na fundamentach i z wykorzystaniem części murów jeszcze wcześniejszego fortu galijskiego. Zachowany do naszych czasów pałac książąt Burgundii powstawał, z przebudowy poprzedniego obiektu, od 1356. Jego najstarszą częścią była 46-metrowa wieża Bar. 
W obiekcie rezydowali kolejno książęta Filip II Śmiały, Jan bez Trwogi, Filip III Dobry, za którego czasów rozbudowano pomieszczenia mieszkalne dla książąt, zbudowano kuchnię i salę balową oraz fasadę obiektu, oraz Karol Zuchwały. Filip Śmiały, Jan bez Trwogi i Filip Dobry z małżonkami zostali pochowani na terenie pałacu. Po jego śmierci księstwo burgundzkie przestało istnieć, a Burgundia razem z Dijon została włączona do domeny królewskiej. Oficjalnym właścicielem pałacu został król Ludwik XI, który jednak, podobnie jak jego następcy, nigdy z niego nie korzystał. Do 1679 pałac był siedzibą gubernatora, a następnie zgromadzenia stanowego Burgundii pod nazwą Pałacu Stanów. 
Po przejęciu gmachu przez nowego właściciela pałac został wyremontowany i poddany konserwacji. Na terenie obiektu w latach 1682-1685 pracował Daniel Gittard, a po nim Jules Hardouin-Mansart. Dokonali oni przebudowy obiektu w stylu klasycystycznym, dodając główny dziedziniec i dwa skrzydła. Ponadto na dziedzińcu stanął w 1725 pomnik Ludwika XIV, który znajdował się tam do Wielkiej rewolucji francuskiej. 
W 1787 obiekt przejęło całkowicie miasto Dijon, od tej pory pałac pełni funkcje miejskiego ratusza. Jego część została zaadaptowana na Muzeum Sztuk Pięknych z bogatą kolekcją sztuki flamandzkiej, dla którego wzniesiono w XIX wieku dodatkową klasycystyczną elewację. 
Architektura.
Pałac jest trójskrzydłowy, czterokondygnacyjny, z dziedzińcem otwartym z jednej strony. Wejście do niego wiedzie poprzez dwa wysunięte skrzydła boczne z klasycystycznymi fasadami, opartymi na pięciu jońskich pilastrach, z bogato rzeźbionym tympanonem. Dekoracje centralnego skrzydła są skromne - wszystkie okna pałacu mają czworoboczny kształt bez obramowań. Nad całością dominują dwie zakończone płaskim dachem wieże, z których wyższa, Filipa Dobrego, pełni dziś funkcję tarasu widokowego. Na dziedzińcu wewnętrznym zamku, przy schodach na wieżę Filipa Dobrego, zachowały się elementy gotyckich płaskorzeźb dekoracyjnych. 
Wnętrza obiektu zostały poważnie przekształcone w czasie urzędowania na jego terenie stanów burgundzkich. W dzisiejszych czasach większość z nich reprezentuje styl barokowy z plafonami, sztukateriami, płaskorzeźbami z tego okresu. Gotyk zachował się jedynie w części piwnic i kaplicy książąt.

</doc>
<doc id="1376106" url="https://pl.wikipedia.org/wiki?curid=1376106" title="Pałac Książąt Burgundzkich w Dijon">
Pałac Książąt Burgundzkich w Dijon



</doc>
<doc id="1376108" url="https://pl.wikipedia.org/wiki?curid=1376108" title="Tokyo Tawa">
Tokyo Tawa



</doc>
<doc id="1376110" url="https://pl.wikipedia.org/wiki?curid=1376110" title="Lesio (powieść)">
Lesio (powieść)

Lesio (pełny tytuł - Lesio. Powieść – nie da się ukryć – humorystyczna) – powieść kryminalno-obyczajowa Joanny Chmielewskiej, wydana w 1973 roku i wielokrotnie wznawiana. Składa się z trzech opowiadań, które łączy postać głównego bohatera i jego środowisko – kolegów z pracowni architektonicznej. Przetłumaczona na języki słowacki, rosyjski i estoński.
Bohaterem powieści jest Lesio Kubajek – roztargniony architekt o romantycznej duszy, pracujący w warszawskim biurze projektów i wiecznie spóźniający się do pracy. Jego beztroskie i roztrzepane podejście do życia często przysparza mu kłopotów i powoduje niezrozumienie wśród kolegów. Pierwowzorem postaci był Lech Jakubiak (1932–2019) – warszawski malarz i architekt.
O powieści.
"Lesio" jest powieścią o charakterze humorystycznym, satyrą na warunki życia w latach 60. PRL-u, razem z jego brakami i niedogodnościami. Język, charakterystyczny dla twórczości Chmielewskiej, obfituje w bogate słownictwo i tryska ciętym humorem. "Lesio" może być traktowany jako kontynuacja powieści "Wszyscy jesteśmy podejrzani" ze względu na fakt, że występuje w niej kilka postaci poznanych już w tej książce.
Treść.
Część 1: Zbrodnia niedoskonała.
Lesio codziennie wpisywany jest do księgi spóźnień w firmie, co grozi mu utratą pracy. Postanawia się uwolnić od problemu zabijając panią Matyldę, personalną. Zbrodniczy plan wymyka się jednak spod kontroli. Tymczasem księga spóźnień ginie, co sprawia, że Lesio z miejsca staje się głównym podejrzanym.
Część 2: Napad stulecia.
Stan finansowy w biurze Lesia pogarsza się z dnia na dzień. By poprawić sytuację, architekci ciężko pracują nad projektem konkursowym, który w razie wygranej podniósłby prestiż firmy i poprawił sytuację. Tymczasem Janusz, jeden z pracowników, przez przypadek odkrywa, że projekt nad którym pracuje grupa z zaprzyjaźnionego biura jest plagiatem zagranicznego modelu.
Lesio i jego koledzy postanawiają nie dopuścić do przestępstwa. Planują napad na pociąg, którym jest przewożony projekt konkurentów, i przejęcie nieuczciwego projektu. Napad stulecia szybko jednak przeobraża się w katastrofę pełną przekomicznych wypadków.
Część 3: Droga do chwały.
Do biura projektów zostaje przyjęty nowy pracownik, obywatel Danii. Brak znajomości języka rodzi całą masę zabawnych nieporozumień.
Lesio i jego koledzy zostają wysłani do niewielkiej miejscowości, by zrobić pomiary zabytkowego zamku, który ma być przygotowany do modernizacji. Przeszkody w postaci uciążliwych biurokratów sprawiają, że zespół musi zabrać się do pracy okrężną drogą. Robi to z właściwą sobie fantazją i rozmachem, co powoduje wiele zabawnych i dziwacznych wydarzeń.
Sequel.
W 1990 roku została wydana kontynuacja "Lesia", "Dzikie białko".

</doc>
<doc id="1376111" url="https://pl.wikipedia.org/wiki?curid=1376111" title="Chaja Hararit">
Chaja Hararit

Chaja Hararit (hebr. חיה הררית, ang. Haya Harareet (ur. 20 września 1931 w Hajfie, zm. 3 lutego 2021 w Marlow) − izraelska aktorka i scenarzystka. Wystąpiła w filmie Ben-Hur (1959).

</doc>
<doc id="1376113" url="https://pl.wikipedia.org/wiki?curid=1376113" title="Wino porzeczkowe">
Wino porzeczkowe

Wino porzeczkowe jest napojem alkoholowym produkowanym z czerwonych lub białych porzeczek. W funkcjonującym nazewnictwie do kategorii wina porzeczkowego nie zalicza się wina z czarnej porzeczki, które stanowi odrębną kategorię. Wino porzeczkowe zaliczane jest do grupy najlepszych win owocowych. Jest to także jedno z najczęściej wytwarzanych win domowych. Amatorzy produkcji wina domowego cenią ten rodzaj wina ze względu na jakość, łatwy i szybki proces wytworzenia, klarowność gotowego wina, oraz dostępność owoców. Wadą tego rodzaju wina jest konieczność sporego rozcieńczenia moszczu ze względu na wysoką kwasowość owoców. Kwaśne wino porzeczkowe może być kupażowane z winami mało kwaśnymi jak np. z winem jabłkowym dając w rezultacie wino o odpowiedniej zawartości kwasów i ekstraktu.

</doc>
<doc id="1376116" url="https://pl.wikipedia.org/wiki?curid=1376116" title="Lista meczów reprezentacji Laponii w piłce nożnej mężczyzn">
Lista meczów reprezentacji Laponii w piłce nożnej mężczyzn

Lista spotkań rozegranych przez reprezentację Laponii:

</doc>
<doc id="1376117" url="https://pl.wikipedia.org/wiki?curid=1376117" title="Victor Padureanu">
Victor Padureanu



</doc>
<doc id="1376119" url="https://pl.wikipedia.org/wiki?curid=1376119" title="Vatnsoyrar">
Vatnsoyrar

Vatnsoyrar – miejscowość położona na wyspie Vágar, należącej do archipelagu Wysp Owczych. Administracyjnie, do 2009 roku należała do gminy Miðvágur w regionie Vágar, a obecnie jest częścią Vága kommuna, powstałej w wyniku połączenia Miðvágs i Sandavágs kommuna. Jest to jedna z najmniejszych osad wysp, jej populacja liczy obecnie (I 2015 r.) 51 osób.
Historia.
Miejscowość założono w roku 1921. Pełniła rolę lądowiska dla wodnosamolotów w czasie drugiej wojny światowej.
Położenie.
Vatnsoyrar leży na północ od jeziora Sørvágsvatn, największego tego typu akwenu na całym archipelagu, od tego też wzięła się nazwa tej miejscowości. Słowo "vatn" z farerska oznacza bowiem "jezioro". Osada jest też jedyną, która nie przylega do nadmorskiego wybrzeża. Kiedy patrzy się na mapę wyspy Vágar, Vatnsoyrar znaleźć można na południu, na zachód od 676 metrowego wzniesienia Reynsatindur. Najbliższą miejscowością jest Sørvágur.
Populacja.
Osada Vatnsoyrar istnieje dość krótko, a liczba jej mieszkańców nigdy nie sięgnęła zbyt wysokich wartości, niemniej przez ostatnie 3 dziesięciolecia zmieniała się ona, często dość dynamicznie. Jeszcze w roku 1985 mieszkały tam 62 osoby i było to najwięcej w omawianym okresie. Od tamtej pory widoczny był jednak lekki spadek, który największe rozmiary przybrał w latach 1989/90, kiedy z 53 osób wyemigrowało 10. Od tamtej pory, aż do 2005 roku liczba mieszkańców ustabilizowała się, brak było dużych zachwiań i raz tylko, w 2003 spadła poniżej 40 osób (39, i była to najmniejsza liczba ludności). Rok 2005 jest jednak przełomem, wtedy bowiem osiedliło się nowych 13 ludzi i dało to, utrzymujących się do roku 2008, 56 osób zamieszkujących Vatnsoyrar.
Według danych Urzędu Statystycznego (I 2015 r.) jest 73. co do wielkości miejscowością Wysp Owczych.
Turystyka.
Jedyną możliwością dojścia do Vatnsoyrar jest skorzystanie z drogi łączącej tę osadę z Sørvágur i Miðvágur. Przejeżdża przez nią, co prawda autobus linii nr 300 z Tórshavn, jednak wedle rozkładu nie ma on tam przystanku. Mimo to przystanek Vatnsoyrar (Torvgøta) wymieniony jest w kalkulatorze cen biletów, a autobus może zatrzymać się tam na żądanie pasażera.
Znajduje się tam niewielkie muzeum motoryzacyjne "Vatnsoyra Bilasavn", w którym jedynymi eksponatami są Ford Model T z 1915 roku i Ford Model TT z roku 1922. Są to jedne z pierwszych modeli samochodów jakie pojawiły się na Wyspach Owczych.
Prócz tego znajduje się tam też "Vatnsoyra Snikkaravirki", fabryka wytwarzająca drzwi i okna, założona w roku 1968, funkcjonująca pod nazwą "HDYGD" od roku 2005. Ostatnią atrakcją miejscowości są wycieczki po jeziorze Sørvágsvatn połączone z łowieniem ryb.

</doc>
<doc id="1376120" url="https://pl.wikipedia.org/wiki?curid=1376120" title="Abdul Qadeer Khan">
Abdul Qadeer Khan

Abdul Qadeer Khan (urdu عبدالقدیر خان; ur. 1 kwietnia 1936 w Bhopalu, zm. 10 października 2021 w Islamabadzie) – pakistański inżynier i naukowiec, twórca pakistańskiego programu atomowego.
Życiorys.
W 1952 wyemigrował z Indii do Pakistanu Zachodniego. W 1960 ukończył studia na kierunku metalurgia na Uniwersytecie w Karaczi. Kontynuował studia za granicą, uzyskując w 1972 doktorat z inżynierii metalurgii na Katholieke Universiteit Leuven.
Od 1972 pracował w brytyjsko-holendersko-niemieckim konsorcjum atomistycznym URENCO. 17 września 1974 napisał, przekazany za pośrednictwem pakistańskiej ambasady w Belgii, list do premiera Pakistanu Zulfikara Alego Bhutto z ofertą pomocy w uzyskaniu przez to państwo broni jądrowej. W liście tym przekonywał, że wykorzystanie wzbogaconego uranu jest lepszą drogą do uzyskania bomby niż polegające na reaktorach zastosowanie plutonu (nad czym prowadzono już w Pakistanie prace). W grudniu 1974 Abdul Qadeer Khan spotkał się z Bhutto i przekonał premiera do podjęcia programu budowy bomby atomowej.
Początkowo współpracował z Pakistańską Komisją Energii Atomowej, ale po nieporozumieniach z jej szefem, Munirem Ahmadem Khanem, premier Bhutto przekazał mu w lipcu 1976 kontrolę nad laboratorium (projekt 706) w Kahucie. Pakistan dołączył do klubu atomowego 28 maja 1998, po udanej próbie w Chaghi w Beludżystanie.
31 stycznia 2004 został aresztowany pod zarzutem transferu technologii nuklearnych do krajów trzecich. Początkowo zaprzeczał swemu zaangażowaniu w proliferację broni jądrowej, jednak 4 lutego w wystąpieniu telewizyjnym przyjął na siebie „całą odpowiedzialność” i poprosił naród o „akt łaski“. Następnego dnia został ułaskawiony przez prezydenta Perveza Musharrafa, jednak do 2009 pozostawał w areszcie domowym.

</doc>
<doc id="1376121" url="https://pl.wikipedia.org/wiki?curid=1376121" title="12 nędznych ludzi">
12 nędznych ludzi

12 nędznych ludzi – drugi album studyjny zespołu Bakflip. Wydawnictwo ukazało się 1 czerwca 2008 roku nakładem wytwórni muzycznej Embryo Nagrania w dystrybucji EMI Music Poland.
Lista utworów.
Opracowano na podstawie materiału źródłowego.

</doc>
<doc id="1376122" url="https://pl.wikipedia.org/wiki?curid=1376122" title="Jack Hawkins">
Jack Hawkins

John Edward Hawkins (ur. 14 września 1910 w Londynie, zm. 18 lipca 1973 tamże) − brytyjski aktor, czterokrotnie nominowany do nagrody BAFTA.

</doc>
<doc id="1376124" url="https://pl.wikipedia.org/wiki?curid=1376124" title="Mz">
Mz

Mz – 
Były to pojazdy dwuosiowe, jednokierunkowe, z silnikiem Diesla i napędem na jedną oś. Wagon ten był zbudowany na prześwit 750 mm, jednakże dwa egzemplarze wyprodukowane w 1937 dla kolejki mareckiej oznaczone jako Mz-101 i Mz-102 miały też wózki o prześwicie 800 mm. Wagony od Mz 104 do Mz 107 w 1955 przebudowano instalując w nich silniki o mocy 85 KM i przekładnie z samochodu Star 20, 

</doc>
<doc id="1376127" url="https://pl.wikipedia.org/wiki?curid=1376127" title="Agrogeologia">
Agrogeologia

Agrogeologia – dział geologii zajmujący się powierzchniowymi tworami skorupy ziemskiej. W zakres agrogeologii wchodzą badania typów gleb i procesów ich powstawania, w szczególności zaś możliwości przeciwdziałania niszczeniu gleby.

</doc>
<doc id="1376129" url="https://pl.wikipedia.org/wiki?curid=1376129" title="Sadowo (Bułgaria)">
Sadowo (Bułgaria)

Sadowo (bułg. "Садово") – miasto w Bułgarii, w Obwodzie Płowdiw, ok. 2,5 tys. mieszkańców (stan z 2006 roku). Większość ludności zatrudniona jest w rolnictwie.
Zanotowano tu najwyższą w Bułgarii temperaturę powietrza +45,2 °C.

</doc>
<doc id="1376130" url="https://pl.wikipedia.org/wiki?curid=1376130" title="Jackson Showalter">
Jackson Showalter

Jackson Whipps Showalter (ur. 4 lutego 1860 w Minerva, zm. 6 lutego 1935 w Lexington) – amerykański szachista, pięciokrotny indywidualny mistrz Stanów Zjednoczonych w latach, gdy o tytule decydowały mecze. Z zawodu był nauczycielem, nosił przydomek "Lwa z Kentucky", co znajdowało uzasadnienie w waleczności podczas gry jak i noszonej bujnej fryzurze.
Kariera szachowa.
Wyniki w meczach:
Brał ponadto udział w czterech innych meczach o mistrzostwo Stanów Zjednoczonych, które przegrał. W turnieju Cambridge Springs 1904 zajął V miejsce. Ponadto odniósł szereg cennych zwycięstw w pojedynczych partiach m.in. nad Steinitzem, Pillsburym, Marshallem oraz Czigorinem.
Według retrospektywnego rankingu Chessmetrics w 1901 zajmował 9. miejsce na świecie.

</doc>
<doc id="1376134" url="https://pl.wikipedia.org/wiki?curid=1376134" title="Ambasada Boża">
Ambasada Boża

Ambasada Boża (ukr. "Посольство благословенного Царства Божого для всіх народів"), właściwie: Ambasada Błogosławionego Królestwa Bożego dla Wszystkich Narodów – protestancki megakościół neocharyzmatyczny w Kijowie, na Ukrainie oraz sieć przykościelnych organizacji oraz filii zborów o charakterze charyzmatycznym działających na obszarze całej Ukrainy. Kościół założony został przez pastora Sundaya Adelaję, nigeryjskiego emigranta.
Doktryna Kościoła podkreśla się obecność cudów, uzdrowień, mówienia językami. Kościół Ambasada Boża w Kijowie liczył 25 tysięcy wiernych. Jest to największy kościół charyzmatyczny w całej Europie. Wyznawcami Ambasady Bożej jest wielu ukraińskich polityków, członków parlamentu i działaczy społecznych. Jednym ze znanych członków Kościoła jest Łeonid Czernowecki, mer Kijowa.
Procesy, zaangażowanie w politykę, wielki biznes oraz afery finansowe spowodowały odejście ze zboru większości wyznawców. W 2011 około trzydziestu osób demonstracyjnie opuściło zbór. Obecnie liczba wyznawców nie jest podawana.
Działalność.
Działania Kościoła obejmują: 

</doc>
<doc id="1376137" url="https://pl.wikipedia.org/wiki?curid=1376137" title="Okręg wyborczy Wycombe">
Okręg wyborczy Wycombe

Okręg wyborczy Wycombe powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. W 1868 r. liczbę mandatów przypadających na okręg zmniejszono do jednego. Okręg obejmuje miasto High Wycombe w hrabstwie Buckinghamshire.

</doc>
<doc id="1376142" url="https://pl.wikipedia.org/wiki?curid=1376142" title="Mamonia">
Mamonia

Mamonia (gr. "Μαμώνια") – wieś w Republice Cypryjskiej, w dystrykcie Pafos. W 2011 roku liczyła 51 mieszkańców. Miejscowość leży nad rzeką Diarizos. Przez miejscowość przebiega droga lokalna F616.

</doc>
<doc id="1376148" url="https://pl.wikipedia.org/wiki?curid=1376148" title="Alaksandr Siankiewicz">
Alaksandr Siankiewicz

Alaksandr Siankiewicz, biał. "Аляксандр Антонавіч Сянкевіч" (ur. 1 lutego 1884 w Michałowszczyźnie, zm. w styczniu 1938 w Mińsku) - białoruski działacz społeczny i polityczny, lekarz, narkom zdrowia Białoruskiej SRR (1921). 
Po ukończeniu seminarium duchownego w Nieświeżu kształcił się na fakultecie medycznym Uniwersytetu w Baltimore. Już podczas studiów zajmował się publicystyką. 
W 1906 roku organizował zjazd nauczycielski w Michałowszczyźnie, po czym był zmuszony wyemigrować do USA, gdzie zaangażował się w działalność socjalistyczną. W 1917 roku powrócił do Rosji, na Daleki Wschód, organizował tam służbę zdrowia przy sowieckich wojskach. 
W 1921 roku powrócił na Białoruś, gdzie został narkomem ochrony zdrowia (1921). W 1928 roku mianowano go rektorem Uniwersytetu im. Lenina. W 1938 roku został aresztowany, skazany na karę śmierci i stracony.

</doc>
<doc id="1376149" url="https://pl.wikipedia.org/wiki?curid=1376149" title="Ksenobiotyki">
Ksenobiotyki



</doc>
<doc id="1376151" url="https://pl.wikipedia.org/wiki?curid=1376151" title="Sadovo">
Sadovo



</doc>
