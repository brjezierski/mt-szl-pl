<doc id="1376152" url="https://pl.wikipedia.org/wiki?curid=1376152" title="Parafia św. Brata Alberta Chmielowskiego w Mostach">
Parafia św. Brata Alberta Chmielowskiego w Mostach

Parafia pw. Świętego Brata Alberta Chmielowskiego w Mostach – parafia rzymskokatolicka należąca do diecezji pelplińskiej, do dekanatu lęborskiego.
Historia.
Parafia została erygowana na mocy dekretu ks. bp. diecezji pelplińskiej Jana Bernarda Szlagi z 1 lipca 1994 r.
Pierwszym jej proboszczem został mianowany ks. Mieczysław Drewek. W niedzielę 7 lipca 1994 r. o godz. 10. odprawił w Lubowidzu pierwszą uroczystą mszę świętą w nowo utworzonej parafii.
Pierwsze prace związane z budową nowego kościoła w Mostach przy tymczasowej kaplicy i plebanii datują się na 1 maja 1995 r.
Dekretem biskupa pelplińskiego z dnia 25 kwietnia 2005 r. został mianowany proboszczem ks. Jacek Giełdon.
Kościół został poświęcony podczas mszy św. sprawowanej 15 czerwca 2008 r. przez bp. Jana Bernarda Szlagę.
Kościół i dom parafialny zostały zaprojektowane przez architekta Piotra Występka.
W niedzielę 21 czerwca 2009 r. o godz. 11.30 bp Jan Bernard Szlaga celebrował w kościele parafialnym mszę świętą odpustową z okazji jubileuszu 15-lecia istnienia parafii.
Kościół w Lubowidzu.
Do parafii w Mostach należy kościół pw. św. Stanisława Kostki w Lubowidzu. Kamień węgielny pod jego budowę położono 19 kwietnia 1908 r., a 24 listopada 1909 został on poświęcony. Na jego budowę gmina ewangelicka wyłożyła 4 tys. marek, a 5 tys. wioska otrzymała za źródeł synodu prowincjonalnego. Wybudowany został w stylu neogotyckim. Po wojnie kościół przejęli Polacy-katolicy. Msze odprawiali w nim oo. franciszkanie z Lęborka, ponieważ Lubowidz należał wówczas do parafii św. Jakuba Apostoła w Lęborku. Kościół został w ostatnich latach odrestaurowany.

</doc>
<doc id="1376153" url="https://pl.wikipedia.org/wiki?curid=1376153" title="Pape Sarr">
Pape Sarr

El-Hadji Pape Sarr (ur. 7 grudnia 1977 w Dakarze) – senegalski piłkarz grający na pozycji środkowego pomocnika. Posiada także obywatelstwo francuskie.
Kariera klubowa.
Sarr urodził się w Dakarze, a karierę piłkarską rozpoczął już we Francji, w zespole AS Saint-Étienne. W 1995 roku awansował do kadry pierwszego zespołu, a rok później zadebiutował w jego barwach w drugiej lidze. W ASSE od czasu debiutu był podstawowym zawodnikiem, a w sezonie 1998/1999 przyczynił się do awansu klubu do pierwszej ligi. W niej po raz pierwszy wystąpił 30 lipca 1999 w wyjazdowym meczu z AS Monaco (2:2). W 2000 roku zajął z Saint-Étienne 6. miejsce w Ligue 1, a w sezonie 2000/2001 spadł z nim do drugiej ligi.
Po spadku ASSE do drugiej ligi Sarr oszedł do RC Lens, w którym stał się piątym Senegalczykiem obok Ferdinanda Coly, Lamine Sakho, Papy Bouby Diopa i El Hadjiego Dioufa. W Lens nie osiągnął takiej formy jak w Saint-Étienne. W pierwszym sezonie rozegrał tylko 16 spotkań, a jego zespół został wicemistrzem Francji. W kolejnym zaliczył tylko jedno spotkanie, a większość czasu spędził grając w amatorskich rezerwach. Do składu Lens wrócił w 2003 roku, a w sezonie 2004/2005 zaliczył w nim tylko jedno spotkanie.
Na początku 2005 roku Sarr trafił do hiszpańskiego Deportivo Alavés. W Segunda División rozegrał 15 meczów i awansował z klubem do hiszpańskiej pierwszej ligi. Po sezonie wrócił do Francji. Przez pół roku występował w drugoligowym FC Istres, a w 2006 roku odszedł do Stade Brestois 29. W klubie z Brestu grał do lata 2007 i wtedy też odszedł do Paris FC z Championnat National. Następnie grał w AS Valence i Olympique Noisy-le-Sec.
Kariera reprezentacyjna.
W reprezentacji Senegalu Sarr zadebiutował w 2000 roku. W 2000 roku został powołany do kadry na Puchar Narodów Afryki 2000, a w 2002 roku przez selekcjonera Bruno Metsu na Puchar Narodów Afryki 2002 i Mistrzostwa Świata 2002. Na Mundialu wystąpił jedynie w zremisowanym 1:1 meczu z Danią. W kadrze Senegalu grał do 2004 roku.

</doc>
<doc id="1376154" url="https://pl.wikipedia.org/wiki?curid=1376154" title="Love Bug">
Love Bug



</doc>
<doc id="1376156" url="https://pl.wikipedia.org/wiki?curid=1376156" title="Kopalnia Węgla Kamiennego Miechowice">
Kopalnia Węgla Kamiennego Miechowice

Kopalnia Węgla Kamiennego Miechowice (do 1945 roku niem. Preussengrube) – zlikwidowana kopalnia węgla kamiennego w Bytomiu-Miechowicach, która funkcjonowała jako samodzielny zakład od 1902 do 1996 roku, kiedy to została połączona z Kopalnią Węgla Kamiennego Bobrek.
Historia.
Budowę kopalni w Miechowicach rozpoczęto w 1899 roku. Została utworzona w 1900 roku przez połączenie kilku pól górniczych i była własnością Franza Huberta von Tiele-Wincklera (zob. Tiele-Wincklerowie). Wydobycie węgla rozpoczęto w 1902 roku. Do 1945 roku kopalnia nosiła nazwę Preussen. Od 1945 roku weszła w skład Zabrzańskiego Zjednoczenia Przemysłu Węglowego.
Od 27 lipca 1945 roku przy kopalni działał obóz pracy przymusowej, powołany przez polskie komunistyczne władze. Przebywali w nim, pracując niewolniczo jeńcy z armii niemieckiej, uznana za niemiecką miejscowa ludność cywilna oraz więźniowie polityczni.
W 1993 roku w kopalni doszło do silnego wstrząsu w wyniku którego zginęło 6 górników, co upamiętniono pomnikiem.
W ramach procesu restrukturyzacji w 1996 roku kopalnia została połączona z kopalnią Bobrek pod wspólną nazwą Bobrek-Miechowice. W 1999 roku kopalnia Bobrek-Miechowice została postawiona w stan likwidacji, a na jej bazie powstał Zakład Górniczy Bytom III. W 2005 roku większość szybów i budynków została zlikwidowana, pozostawiono m.in. szyb Ignacy. Na pokopalnianym terenie doszło w tym do wypadków, którym uległy osoby zbierające złom.
22 marca 2017 roku budynki szybu Zachodniego zostały wpisane do rejestru zabytków nieruchomych województwa śląskiego.

</doc>
<doc id="1376157" url="https://pl.wikipedia.org/wiki?curid=1376157" title="Marcus Brody">
Marcus Brody

Marcus Brody – fikcyjna postać z serii filmów o Indianie Jonesie, przyjaciel i mentor głównego bohatera, muzealnik. Indy dostarczał skarby do jego muzeum.
Jego postać odgrywał Denholm Elliott.
Charakter.
Był bardzo roztrzepany i często pogrążony we własnych myślach. Ponoć kiedyś zgubił się we własnym muzeum.
Życiorys.
Pojawił się w pierwszej i trzeciej części o przygodach Indy’ego. W pierwszej widzimy go tylko na początku i pod koniec filmu, ale już w trzeciej uczestniczy w wyprawie. W czwartej części dowiadujemy się o jego śmierci, zmarł mając 74 lata.
Analiza postaci.
Jest podawany jako przykład pozytywnej postaci wspierającej bohatera. W "Poszukiwaczach zaginionej arki" pojawia się w początkowej części filmu i wprowadza Indy’ego w główną przygodę, przedstawiając i rekomendując go przedstawicielom rządu. Relacja Marcusa i Indiany bywa porównywana do relacji ojca z synem: Marcus troszczy się o głównego bohatera, wspiera go, co kontrastuje ze słabymi relacjami Indy’ego z jego prawdziwym ojcem. Wskazywane są pewne podobieństwa do postaci Brody’ego z filmu "Szczęki" (obie produkcje były reżyserowane przez Stevena Spielberga) jako postaci silnego ojca.

</doc>
<doc id="1376158" url="https://pl.wikipedia.org/wiki?curid=1376158" title="Rogério Miranda Silva">
Rogério Miranda Silva

Rogerinho, właśc. Rogério Miranda Silva (ur. 24 grudnia 1984 w Paragaminas-PA) – brazylijski piłkarz grający na pozycji ofensywnego pomocnika. Obecnie występuje w Al Wasl Club.

</doc>
<doc id="1376159" url="https://pl.wikipedia.org/wiki?curid=1376159" title="Kultura azylska">
Kultura azylska

Kultura azylska – schyłkowopaleolityczna kultura zachodniej Europy. Rozwijała się ok. 8500–7000 lat p.n.e. na podłożu kultur magdaleńskich, obejmując swoim zasięgiem Francję i część Hiszpanii. Jej nazwa pochodzi od jaskini Mas-d’Azil w północnych Pirenejach (Francja). Stanowisko to zostało opisane w 1889 przez E. Piettego. Późniejsze znaleziska w Abri Gay pozwoliły wysunąć hipotezę o występowaniu stanowisk kultury azylskiej nawet w X tysiącleciu p.n.e.
W przeciwieństwie do kultur magdaleńskich, wyspecjalizowanych w polowaniach na renifery, ludność kultury azylskiej polowała na zwierzęta leśne (jelenie, sarny, dziki). Zanikła też sztuka realistyczna, zastąpiona przez geometryczne znaki-symbole, malowane czerwoną ochrą lub ryte na kamiennych otoczakach. Do przewodnich zabytków kultury azylskiej należą: ostrza wiórowe z zagiętym tylcem, krótkie drapacze, głównie odłupkowe, oraz płaskie harpuny jedno- i dwurzędowe z poroża jelenia. Podobnego typu narzędzia kamienne upowszechniły się w znacznej części Europy, ogarniając także tereny zajęte poprzednio przez ludność kultury epigraweckiej. W tym kontekście archeolodzy używają terminu tzw. azylizacji Europy (w Polsce jest to tzw. prąd tarnowiański - od przemysłu tarnowskiego z terenu Wielkopolski), będącej wynikiem intensywnych kontaktów między obszarami zachodniej i śródziemnomorskiej Europy z terenami basenu naddunajskiego, Bałkanów i Krymu.
Termin kultura azylska ma szereg odpowiedników regionalnych, np. laborien i valorgien w południowej Francji. Zaliczono do nich także romanelien w południowych Włoszech (od jaskini Romanelli), który obecnie uważany jest za końcowy etap kultury epigraweckiej, z silnym oddziaływaniem wpływów kultury azylskiej (m.in. z typowo azylskimi otoczakami, pokrytymi rytami geometrycznymi). 

</doc>
<doc id="1376163" url="https://pl.wikipedia.org/wiki?curid=1376163" title="Javier Garrido">
Javier Garrido

Javier Garrido (ur. 15 marca 1985 w Irun) – hiszpański piłkarz grający na pozycji lewego obrońcy. Obecnie gra w UD Las Palmas.
Kariera klubowa.
Javier Garrido zawodową karierę rozpoczął w 2004 w Realu Sociedad. Już w pierwszym sezonie występów w tej drużynie wywalczył sobie miejsce w podstawowej jedenastce i rozegrał 28 ligowych pojedynków. Real Sociedad zakończył rozgrywki Primera División dopiero na czternastej pozycji, a w kolejnym sezonie spadł o dwie lokaty niżej. W rozgrywkach 2006/2007 „Txuri-Urdin” zajęli przedostatnie miejsce w lidze i spadli do Segunda División.
Garrido postanowił zmienić klub i ostatecznie 2 sierpnia 2007 podpisał czteroletni kontrakt z angielskim Manchesterem City. Włodarze „The Citizens” zapłacili za hiszpańskiego zawodnika półtora miliona funtów. W nowym zespole Garrido zadebiutował 11 sierpnia tego samego roku w pojedynku przeciwko West Hamowi United. Wychowanek Realu Sociedad został pierwszym Baskiem w historii, który trafił do Manchesteru City. Sezon 2007/2008 Garrido wraz z drużyną zakończył na dziewiątym miejscu w Premier League. Pierwszego gola dla City Hiszpan zdobył 5 października 2008 w przegranym 2:3 meczu z Liverpoolem skutecznie wykorzystując rzut wolny.
30 lipca 2010 Garrido przeszedł za ok. 2,5 mln funtów do rzymskiego S.S. Lazio. 16 sierpnia 2012 roku został wypożyczony do klubu Premier League, Norwich City. Po sezonie na stałe przeniósł się do „Kanarków”. 7 sierpnia 2015 roku przeniósł się do UD Las Palmas.
Kariera reprezentacyjna.
Garrido ma za sobą występy w młodzieżowych reprezentacjach Hiszpanii, dla których łącznie rozegrał 33 mecze. Z drużyną do lat 19 w 2004 wywalczył mistrzostwo Europy juniorów.

</doc>
<doc id="1376164" url="https://pl.wikipedia.org/wiki?curid=1376164" title="Choletria">
Choletria

Choletria (gr. "Χολέτρια") – wieś w Republice Cypryjskiej, w dystrykcie Pafos. W 2011 roku liczyła 264 mieszkańców.
Miejscowość została założona około 500 lat temu. W Choletrii znajdują się ruiny małego kościoła. Uległ on zniszczeniu w 1953 roku podczas trzęsienia ziemi. Nowy kościół został zbudowany w 1984 roku.

</doc>
<doc id="1376165" url="https://pl.wikipedia.org/wiki?curid=1376165" title="Shelf (singel Jonas Brothers)">
Shelf (singel Jonas Brothers)

Shelf / Don't Take My Heart (And Put It On a Shelf) – singiel amerykańskiego zespołu Jonas Brothers, który ukazał się na ich trzecim studyjnym albumie A Little Bit Longer. Został wydany po piosence Lovebug, ich drugim singlu z płyty.

</doc>
<doc id="1376169" url="https://pl.wikipedia.org/wiki?curid=1376169" title="USS Arkansas (BB-33)">
USS Arkansas (BB-33)

USS Arkansas (BB-33) – amerykański pancernik typu "Wyoming" z okresu I i II wojny światowej. Był trzecim okrętem w historii US Navy, który nosił imię stanu Arkansas. Zatopiony jako okręt-cel podczas prób bomb atomowych w lipcu 1946.
Historia.
Zamówienie na drugi okręt typu "Wyoming" zostało złożone w stoczni New York Shipbuilding w Camden, stan New Jersey, 3 marca 1909.
Stępkę pod budowę USS „Arkansas” położono 25 stycznia 1910. Wodowanie miało miejsce 14 stycznia 1911, oddanie do służby 17 września 1912. 14 października okręt wziął udział w uroczystym przeglądzie floty przeprowadzonym na rzece Hudson z udziałem prezydenta Stanów Zjednoczonych Williama H. Tafta. Z prezydentem na pokładzie udał się na inspekcję strefy Kanału Panamskiego. Po trwającym 2 miesiące szkoleniu w rejonie Kuby powrócił do strefy kanału po prezydenta Tafta, którego przetransportował na Florydę.
Po przydzieleniu do Floty Atlantyku okręt kontynuował program szkoleń i zgrywania załogi. W październiku 1913 wyruszył w swą pierwszą zagraniczną podróż, której celem były porty w rejonie Morza Śródziemnego. 11 listopada w Neapolu wziął udział w morskiej części obchodów urodzin króla Wiktora Emanuela III.
Z powodu wzrostu napięcia między Meksykiem a Stanami Zjednoczonymi spowodowanego dojściem do władzy dyktatora Victoriana Huerty okręt skierowano wiosną 1914 na wody Meksyku. Ponieważ siły morskie pod dowództwem kontradmirała Henry’ego Mayo były już obecne na wodach meksykańskich, prezydent rozkazał, aby Flota Atlantyku dowodzona przez kontradmirała Charlesa Badgera udała się do Veracruz. „Arkansas” uczestniczył w lądowaniu w mieście, wydzielając ze składu załogi batalion złożony z czterech kompanii (łącznie 17 oficerów i 313 podoficerów i marynarzy pod dowództwem Artura Keatinga). Młodszym oficerem był w tym oddziale Jonas H. Ingram, który został odznaczony Medalem Honoru za bohaterstwo w czasie walk. Po wylądowaniu 22 kwietnia ludzie z „Arkansas” wzięli udział w powolnych i metodycznych walkach ulicznych. Batalion wrócił na pokład okrętu liniowego 30 kwietnia, a pancernik pozostał na wodach meksykańskich przez lato i dopiero 30 września udał się na wschodnie wybrzeże USA.
7 października okręt powrócił do Hampton Roads. Do końca roku dwukrotnie przechodził drobne remonty, a także brał udział w ćwiczeniach i szkoleniu marynarzy. Po kolejnej serii ćwiczeń udał się 23 kwietnia 1914 do Nowego Jorku na dwumiesięczny remont. Po opuszczeniu stoczni wziął udział w ćwiczeniach zakładających m.in. strzelanie torpedowe i manewry taktyczne w zatoce Narragansett Bay. Następnie uczestniczył w trwających miesiąc, i zakończonych 4 października, manewrach w rejonie bazy Norfolk. Do końca roku uczestniczył w licznych manewrach i ćwiczeniach na wodach wschodniego wybrzeża, a także w rejonie Karaibów. Ćwiczenia przerywane były jedynie przez krótkie remonty i wizyty w portach.
I wojna światowa.
6 kwietnia 1917 wraz z przystąpieniem Stanów Zjednoczonych do I wojny światowej okręt przystąpił do patrolowania wód wschodniego wybrzeża Stanów Zjednoczonych. Po zakończeniu trwającej 14 miesięcy misji udał się w lipcu 1918 do szkockiego portu Rosyth, aby zastąpić działający w tym rejonie pancernik USS „Delaware”. Tuż przed przybyciem do celu załoga dostrzegła i ostrzelała miejsce przebywania domniemanego okrętu podwodnego. Okręty eskorty zrzuciły bomby głębinowe, jednak nie stwierdzono zatopienia wrogiego okrętu.
Następnie „Arkansas” wszedł w skład należącej do Grand Fleet 6 Eskadry Okrętów Liniowych. Zawieszenie broni kończące I wojnę światową weszło w życie 11 listopada. 21 listopada 1918 pancernik był obecny przy internowaniu Hochseeflotte w szkockiej zatoce Firth of Forth. 13 grudnia był częścią honorowej eskorty przybyłego do Brestu na pokładzie transportowca SS „George Washington” prezydenta Stanów Zjednoczonych Woodrowa Wilsona, który udawał się na konferencję w Wersalu.
Okres międzywojenny.
Okręt powrócił do Nowego Jorku 26 grudnia, gdzie po uroczystym przyjęciu, sekretarz marynarki wojennej Josephus Daniels dokonał przeglądu połączonej floty pancerników z pokładu jachtu USS „Mayflower”.
Po przejściu przeglądu w Norfolk Navy Yard „Arkansas” dołączył do floty na wodach kubańskich i uczestniczył w zimowych manewrach. Wkrótce potem ponownie przepłynął Atlantyk na wschód. 12 maja 1919 dotarł do Plymouth, a następnie wrócił na wody oceanu, zbierając informacje pogodowe i służąc jako punkt naprowadzania dla latających łodzi Curtiss NC-4, które 19 maja jako pierwsze samoloty US Navy dokonały przelotu transatlantyckiego z Trepassey Bay na Nowej Fundlandii do Europy. Gdy jego rola w tym przedsięwzięciu się zakończyła, udał się do Brestu, gdzie na jego pokład 10 czerwca wszedł szef operacji morskich, admirał William Benson wraz z żoną. Wracał on z konferencji pokojowej w Paryżu. Pancernik wrócił do Nowego Jorku 20 czerwca 1919. 19 lipca 1919 po został przydzielony do Floty Pacyfiku, a następnie przez Kanał Panamski udał się do San Francisco. 19 września wszedł do bazy Puget Sound w celu dokonania przeglądu. 17 lipca 1920 otrzymał oznaczenie BB-33 w trakcie obejmującej całą flotę zmiany systemu symboli klasyfikacyjnych. We wrześniu tego roku popłynął pierwszy raz na Hawaje. Na początku 1921 odwiedził Valparaíso w Chile. W trakcie tej wizyty marynarze obsadzili na całej długości okrętu burty, by uhonorować prezydenta Chile Artura Palmę. Rutyna służby pokojowej pancernika składała się z corocznego cyklu szkolnego przerywanego okresami przeglądów. W planach pancernika było także uczestnictwo w rywalizacji artylerzystów i załogi maszynowni oraz w dorocznych ćwiczeniach floty. Latem 1921 okręt stał się jednostką flagową dowódcy Battleship Force Floty Atlantyku i rozpoczął operowanie na wschodnim wybrzeżu USA w sierpniu tego roku.
Do 1924 uczestniczył w rutynowych misjach treningowych, służąc m.in. słuchaczom wojskowych uczelni morskich jako miejsce letnich praktyk.
W 1923 pancernik popłynął do Europy i odwiedził Kopenhagę (2 lipca 1923 wszedł na pokład król Chrystian X) Lizbonę i Gibraltar. W 1924 wypłynął do Europy w rejs z kadetami. 30 czerwca 1925 przybył do Santa Barbara, gdzie udzielał pomocy ofiarom trzęsienia ziemi. W ramach akcji ratunkowej zainstalował na brzegu tymczasową stację radiową.
Jesienią 1925, po zakończeniu letniego rejsu z kadetami, okręt został poddany modernizacji, w wyniku której kotły opalane węglem zostały zastąpione przez opalane ropą naftową. Zainstalowano także dodatkowy pancerz pokładowy, zamiast pojedynczego komina zainstalowano dwa, a maszt kratownicowy został zastąpiony przez niższy trójnożny.
Po zakończeniu modernizacji w listopadzie 1926 okręt odbył serię rejsów próbnych, po czym w pełni powrócił do służby. Wkrótce wznowił działania w ramach floty i operował od rejonu Maine do Morza Karaibskiego. 5 września 1927 był obecny przy odsłonięciu pomnika upamiętniającego francuskich żołnierzy i marynarzy, którzy zginęli w walkach o Yorktown w Wirginii w 1781.
W maju 1928 „Arkansas” udał się ponownie z kadetami w letni rejs szkolny. Tym razem odbył się on na wodach okalających wschodnie wybrzeże USA i Kubę. W pierwszej połowie 1929 okręt operował w strefie Kanału Panamskiego i na Karaibach. Wrócił do stoczni nowojorskiej w maju 1929 na przegląd. Po załadowaniu midshipmanów w Annapolis zabrał ich w 1929 w rejs na Morze Śródziemne i do Wielkiej Brytanii. Wrócił z rejsu w sierpniu i operował wraz z flotą zwiadowczą (ang. "Scouting Fleet") na wschodnim wybrzeżu USA.
W 1930 i 1931 ponownie brał udział w letnich rejsach szkoleniowych. W 1930 odwiedził Cherbourg, Kilonię, Oslo i Edynburg, w 1931 Kopenhagę, Greenock, Kadyks i Gibraltar. We wrześniu 1931 odwiedził Halifax w Nowej Szkocji. W październiku uczestniczył w obchodach rocznicy bitwy pod Yorktown. Na jego pokład 17 października wszedł prezydent Herbert Hoover i pancernik zabrał go na wystawę. Następnie przepłynął z naczelnym wodzem i jego otoczeniem do Annapolis, był tam w dniach 19-20 października. Po powrocie do Filadelfii wszedł do Philadelphia Navy Yard, gdzie pozostał do stycznia 1932.
Po wyjściu ze stoczni popłynął na zachodnie wybrzeże USA, odwiedzając po drodze Nowy Orlean w Luizjanie, by uczestniczyć w obchodach święta Mardi Gras. Potem został przydzielony jako jednostka flagowa do Eskadry Szkolnej Floty Atlantyku i operował na zachodnim wybrzeżu do wiosny 1934, kiedy ponownie wrócił na Atlantyk. W lecie 1934 wziął kadetów w rejs do Plymouth, Nicei, Neapolu i Gibraltaru, po czym w sierpniu wrócił do Annapolis. Stamtąd udał się do Newport, gdzie ponownie załoga obsadziła burty w trakcie, gdy prezydent Franklin D. Roosevelt przepływał w pobliżu na pokładzie jachtu „Nourmalhal”. Był także obecny na International Yacht Race. W czasie tych zawodów kuter z „Arkansas” pokonał kuter z brytyjskiego lekkiego krążownika HMS „Dragon” w rywalizacji o Puchar Battenberga i Puchar Miasta Newport. W styczniu 1935 „Arkansas” przetransportował 1 batalion 5 pułku marines do Culebra na ćwiczenia floty w desantowaniu. W czerwcu ponownie jako okręt szkolny odwiedził kilka europejskich portów w tym Oslo, gdzie przyjął na pokładzie norweskiego króla Haakona VII. Po wysadzeniu kadetów w Annapolis w sierpniu 1935 udał się do Nowego Jorku. Tam zaokrętował rezerwistów z rejonu Nowego Jorku i przeprowadził z nimi we wrześniu rejs Rezerwy Marynarki (ang. "Naval Reserve") do Halifaksu.
W styczniu 1936 uczestniczył w 2. ćwiczeniach desantowych floty (ang. "Fleet Landing Exercise No. 2") w Culebra. Następnie odwiedził Nowy Orlean w czasie festiwalu Mardi Gras i wrócił do Norfolk na przegląd stoczniowy, który trwał do lata 1936. Później, zanim wrócił w sierpniu do Annapolis, wziął podchorążych w letni rejs szkoleniowy do Portsmouth, Göteborga i Cherbourga. Stamtąd popłynął do Bostonu i przeprowadził ćwiczenia rezerwy marynarki. W październiku wszedł do stoczni norfolckiej na przegląd.
W następnym roku „Arkansas” ponownie wypłynął z młodymi adeptami marynarki w rejs na europejskie wody. Odwiedził porty niemieckie i angielskie zanim wrócił na wody okalające wschodnie wybrzeże USA. Tam odbył lokalne ćwiczenia w rejonie Norfolku. W następnych miesiącach działał w rejonie od Filadelfii i Bostonu do Saint Thomas na Wyspach Dziewiczych Stanów Zjednoczonych i Kubie. W latach 1938 i 1939 wzorzec operacji pozostawał w większości taki sam jak wcześniej, a jego obowiązki wykonywane w składzie Eskadry Szkolnej w większości działy się na wschodnim wybrzeżu USA.
II wojna światowa.
Po wybuchu II wojny światowej „Arkansas” kontynuował rejsy szkolne ograniczone jednak do rejonu wschodniego wybrzeża i Karaibów.
We wrześniu 1939 okręt wyszedł w morze i przetransportował wyposażenie stacji wodnosamolotów i sprzęt lotniczy z bazy lotnictwa w Norfolk do Narragansett Bay w celu zorganizowania tam bazy wodnosamolotów. Z Newport wziął na pokład zaopatrzenie dla niszczycieli i przewiózł je do Hampton Roads.
11 stycznia 1940 „Arkansas” opuścił Norfolk w towarzystwie „Texas” (BB-35) i „New York” (BB-34) i udał się do zatoki Guantánamo na ćwiczenia floty. W lutym uczestniczył tam w ćwiczeniach desantowych, po czym wrócił do Norfolk, odwiedzając po drodze St. Thomas i Culebra. Po przejściu przeglądu w Norfolk Navy Yard (18-24 marca) popłynął do Naval Operating Base (NOB) w Norfolk, gdzie pozostawał do 30 maja. Stamtąd udał się do Annapolis, gdzie wraz z pancernikami „Texas” i „New York” zaokrętował kadetów na letni rejs szkoleniowy do Panamy i Wenezueli. Przed końcem roku uczestniczył w trzech rejsach szkoleniowych V-7 rezerwy marynarki wojennej. Te rejsy zaprowadziły go do zatoki Guantánamo, strefy Kanału Panamskiego i zatoki Chesapeake.
W lipcu 1941 wraz z innymi okrętami zapewniał ochronę amerykańskim żołnierzom zajmującym Islandię. W sierpniu zabezpieczał spotkanie prezydenta Stanów Zjednoczonych Franklina D. Roosevelta i premiera Wielkiej Brytanii Winstona Churchilla na pokładzie pancernika HMS „Prince of Wales”, które zakończyło się podpisaniem Karty Atlantyckiej. W czasie konferencji 8-14 sierpnia 1941 „Arkansas” zapewniał pomieszczenia dla podsekretarza stanu Sumnera Wellesa i dla Averella Harrimana.
Wybuch wojny na Pacyfiku zapoczątkowany japońskim atakiem na Pearl Harbor zastał „Arkansas” stojącego na kotwicy w Casco Bay w stanie Maine. Tydzień później, 14 grudnia, okręt popłynął do Hvalfjörður na Islandii. Wrócił do Bostonu przez bazę Argentia 24 stycznia 1942. Następny miesiąc spędził na przeprowadzaniu ćwiczeń w zatoce Casco w ramach przygotowań do objęcia roli okrętu eskortującego transporty z żołnierzami i zaopatrzeniem. 6 marca 1942 przeszedł drobną modernizację, w wyniku której liczbę dział kaliber 127 mm ograniczono do sześciu. 6 sierpnia został okrętem flagowym „Task Force 38", której zadaniem była ochrona grupy dwunastu statków transportowych płynących do Szkocji. Konwój dotarł do Greenock 17 sierpnia, a „Arkansas” wrócił do Nowego Jorku 4 września. Pancernik odeskortował kolejny kierujący się do Greenock konwój i wrócił do Nowego Jorku 20 października. Po wylądowaniu aliantów w Afryce osłaniał konwoje kierujące się do Casablanki. Po zakończeniu 3. rejsu do Maroka, okręt powrócił do szkolenia kadetów, bazując w porcie Norfolk.
Po czterech miesiącach operowania w zatoce Chesapeake wrócił do Nowego Jorku, by wznowić swoją służbę okrętu eskorty konwojów. 8 października popłynął do Bangor w Irlandii Północnej. Przebywał w tym porcie w listopadzie i 1 grudnia wrócił do Nowego Jorku. Tam 12 grudnia rozpoczął okres napraw. Dwa dni po Bożym Narodzeniu 1943 wyszedł z Nowego Jorku i spędził koniec roku w Norfolk.
19 stycznia 1944 wypłynął jako eskorta konwoju kierującego się do Irlandii Północnej. Po wykonaniu zadania wrócił na zachodni obszar Atlantyku i 13 lutego dotarł do Nowego Jorku. 28 marca wszedł do Casco Bay na ćwiczenia artyleryjskie, a następnie 11 kwietnia do Bostonu na naprawy.
18 kwietnia wypłynął ponownie do Bangor. Po dotarciu tam rozpoczął okres szkoleń przygotowujących go do nowej roli okrętu wsparcia artyleryjskiego (ang. "shore bombardment ship"). 3 czerwca popłynął w kierunku brzegów Francji, by wspierać aliancką inwazję na Normandię. 6 czerwca wszedł do Baie de la Seine i zajął pozycję oddaloną o 4000 jardów od plaży Omaha. O 5:52 działa „Arkansas” wystrzeliły po raz pierwszy. Przez kolejne dni kontynuował udzielanie wsparcia artyleryjskiego. 13 czerwca przeszedł na pozycję w pobliżu Grandcamp les Bains. Jedną z jednostek, która zapewniała kontrolę prowadzenia ognia i dostarczała koordynaty był dywizjon obserwacyjny VCS-7, amerykański oddział Marynarki wyposażony w brytyjskie samoloty Supermarine Spitfire VB i Seafire III.
25 czerwca ostrzeliwał niemieckie baterie artylerii nadbrzeżnej w Cherbourgu. Niemieccy artylerzyści odpowiadali ogniem, jednak nie zdołali trafić w amerykański okręt. Ostrzał portu przyczynił się do jego zajęcia przez wojska aliantów następnego dnia.
Ponownie wypłynął 4 lipca, kierując się na Morze Śródziemne. Przeszedł przez Cieśninę Gibraltarską i 10 lipca zakotwiczył w Oranie (Algieria). 18 lipca wyszedł w rejs, a 21 dotarł do Tarentu (Włochy). Pozostawał tam do 6 sierpnia, kiedy to wyszedł do Palermo na Sycylii, gdzie dotarł 7 sierpnia.
14 sierpnia rozpoczęła się Operacja Dragoon – inwazja na wybrzeże południowej Francji pomiędzy Tulonem i Cannes. Od 15 sierpnia „Arkansas” zapewniał wsparcie artyleryjskie początkowej fazie lądowania i kontynuował ostrzał do 17 sierpnia. Po postoju w Palermo i Oranie udał się w podróż do Stanów Zjednoczonych. 14 września dotarł do Bostonu i tam przeszedł naprawę i przeróbki, które trwały do początku listopada. 22 listopada po przejściu przez Kanał Panamski udał się do San Pedro (Kalifornia). 29 listopada ponownie wyszedł w rejs, tym razem na ćwiczenia w pobliżu San Diego Wrócił 10 grudnia do San Pedro.
20 stycznia 1945, po trzech kolejnych tygodniach przygotowań „Arkansas” popłynął do Pearl Harbor. Następnego dnia odpłynął do Ulithi, głównego miejsca zbiorczego dla floty na Karolinach. Dalej popłynął do Tinian, gdzie dotarł 12 lutego. Przez dwa dni prowadził tam ćwiczenia artyleryjskie, w czasie których załoga miała zdobyć wiedzę potrzebną w desancie na Iwo Jimę.
16 lutego o 6:00 „Arkansas” otworzył ogień do japońskich punktów umocnionych na Iwo Jimie. Do 19 lutego prowadził ogień do celów położonych na zachodnim wybrzeżu wyspy. W tym czasie ostrzeliwał japońskie pozycje, zdobywane w zaciętych walkach przez amerykańskich żołnierzy. 7 marca opuścił wody otaczające Iwo Jime i wrócił do Ulithi. 10 marca po dotarciu do atolu pancernik został przezbrojony, zaopatrzony i zatankowany w ramach przygotowań do następnej operacji – inwazji na Okinawę.
21 marca wyszedł w rejs, a 25 marca, kilka dni przed początkiem desantu, który nastąpił 1 kwietnia, rozpoczął wstępne ostrzeliwanie japońskich pozycji na Okinawie. Japończycy wkrótce rozpoczęli silne ataki lotnicze i wtedy „Arkansas” strącił kilka kamikaze. Przez 46 dni zapewniał wsparcie ogniowe oddziałom walczącym na Okinawie. 14 maja dotarł do Apra Harbor na Guam, gdzie miał czekać na kolejny przydział.
Po zakończeniu wojny wspierał operację Magic Carpet, której celem było zapewnienie jak najszybszego powrotu amerykańskich żołnierzy do ojczyzny.
W 1946 podjęto decyzję o wykorzystaniu pancernika w roli okrętu-celu na poligonie atomowym w rejonie atolu Bikini. Test o kryptonimie „Crossroads” miał składać się z detonacji dwóch ładunków atomowych. „Arkansas” miał być zatopiony podczas pierwszego wybuchu, który nosił kryptonim „Able” i został przeprowadzony 1 lipca 1946. Okręt przetrwał wybuch, ale zatonął w wyniku eksplozji drugiej bomby o kryptonimie „Baker” zrzuconej 25 lipca. Został skreślony z listy floty 16 sierpnia 1946.
„Arkansas” został nagrodzony czterema odznaczeniami battle star za służbę w czasie II wojny światowej.

</doc>
<doc id="1376170" url="https://pl.wikipedia.org/wiki?curid=1376170" title="Stawrokonu">
Stawrokonu

Stawrokonu (gr. "Σταυροκόννου") – wieś w Republice Cypryjskiej, w dystrykcie Pafos. W 2011 roku liczyła 56 mieszkańców. Przez miejscowość przebiega droga F617.

</doc>
<doc id="1376171" url="https://pl.wikipedia.org/wiki?curid=1376171" title="Autostrada D55 (Czechy)">
Autostrada D55 (Czechy)

Autostrada D55 () – planowana autostrada w Czechach, o długości 101 km. Droga łączyć ma Ołomuniec z Brzecławiem. Obecnie istnieją tylko dwa odcinki trasy D55: obwodnica Otrokovic i fragment w rejonie Ołomuńca.
Do 31 grudnia 2015 r. arteria była planowana jako "droga ekspresowa R55" ("Rychlostní silnice R55").

</doc>
<doc id="1376173" url="https://pl.wikipedia.org/wiki?curid=1376173" title="A Little Bit Longer (singel Jonas Brothers)">
A Little Bit Longer (singel Jonas Brothers)

A Little Bit Longer ("Trochę dłużej") – singiel amerykańskiego zespołu Jonas Brothers, który ukazał się na ich trzecim studyjnym albumie A Little Bit Longer. Wydany został po piosence Shelf, ich trzecim singlu z płyty.
Piosenka została napisana przez Nicka Jonasa, który pisze w niej o swojej chorobie (cukrzycy typu pierwszego). Została napisana w 2005 roku.

</doc>
<doc id="1376175" url="https://pl.wikipedia.org/wiki?curid=1376175" title="Diazoma">
Diazoma

Diazoma – w greckim teatrze koncentryczne, szerokie przejście dzielące widownię (theatron) na części. Rzędy siedzeń przy diazomie uważane były za miejsca honorowe.
Zazwyczaj teatry miały jedną diazomę, dzielącą widownię na część dolną i górną, przykładem takiego rozwiązania jest teatr w Epidauros zbudowany przez Polikleta Młodszego. Teatr Dionizosa w Atenach początkowo również miał jedną diazomę, lecz w 333 r. p.n.e. Likurg rozbudował teatr zwiększając jego pojemność i dodając drugą, widownia była zatem podzielona na trzy części. Widownia w małych teatrach, np. jak w Ojniadaj, nie była dzielona diazomą.

</doc>
<doc id="1376177" url="https://pl.wikipedia.org/wiki?curid=1376177" title="Parafia św. Jakuba Apostoła w Lęborku">
Parafia św. Jakuba Apostoła w Lęborku

Parafia pw. św. Jakuba Apostoła w Lęborku – rzymskokatolicka parafia należąca do diecezji pelplińskiej (dekanat lęborski). Opiekę nad parafią sprawują Franciszkanie. Jest najstarszą parafią w mieście.

</doc>
<doc id="1376178" url="https://pl.wikipedia.org/wiki?curid=1376178" title="Zamek de la Madeleine w Chevreuse">
Zamek de la Madeleine w Chevreuse

Zamek de la Madeleine – średniowieczny zamek obronny w Chevreuse, w departamencie Yvelines (Francja).
Historia.
Budowa zamku rozpoczęła się między rokiem 1030 a 1090 na rozkaz Guia I, właściciela Chevreuse. Zamek miał służyć obronie wsi przed częstymi napaściami i zniszczeniami. Z powodu braku pieniędzy pierwotny plan obiektu zakładał jedynie budowę warownego donżonu otoczonego drewnianą palisadą. Dopiero w XII wieku, w czasie pierwszej przebudowy zamku, nowy władca regionu Anseau zarządził rozbudowę zamku, wzniesienie mostu zwodzonego i otoczenie całości fosą.
W 1356 zamek zmienił właściciela. W czasie wojny stuletniej Ingerger, właściciel zamków w Chevreuse i Amboise, został wzięty do niewoli i w celu zdobycia środków na okup musiał sprzedać swoje posiadłości Pierre’owi de Cheuvreuse. Ten ostatni, przy wydatnej pomocy finansowej królów Karola V i Karola VI, był w stanie unowocześnić zamek i Cheuvreuse, otaczając całość piętnastometrowymi murami, oraz znacząco unowocześnić fortecę. Kolejną właścicielką obiektu została faworyta Franciszka I Anna de Pisseleu, która jednak rzadko przebywała w ponurym, nienadającym się dla życia towarzyskiego zamku i odsprzedała budynek biskupowi Reims Karolowi de Lorraine. Budowla została poważnie uszkodzona w czasie wojen religijnych w XVI w., kiedy kilkakrotnie przechodził z rąk do rąk.
W XVII wieku Ludwik XIV Burbon przekazał zamek i miasto w ręce wspólnoty panien z Saint-Cyr, które przeprowadziły remont i adaptację obiektu do celów klasztornych, przede wszystkim rozbierając górne kondygnacje uszkodzonego w poprzednim stuleciu donżonu oraz burząc z tych samych powodów kaplicę św. Magdaleny, której zamek zawdzięczał swoją nazwę. Zgromadzenie musiało opuścić kompleks w 1793. W 1823 opuszczony zamek zamieniono w więzienie, co przyczyniło się do dalszego pogorszenia się jego stanu technicznego.
W XIX wieku, z inicjatywy nowego właściciela, księcia de Luynes, odrestaurowano jedynie częściowo donżon. W wieku XX podjęto dalsze prace rekonstrukcyjne, które trwają po dziś dzień. Zamek należy do władz parku krajobrazowego doliny Chevreuse i jest udostępniony turystom za darmo. We wnętrzach znajduje się ekspozycja poświęcona jego historii. Od 1940 obiekt ma status zabytku.
Architektura.
Do dnia dzisiejszego nie zachowało się żadne wyobrażenie zamku w jego pierwotnej postaci. Do naszych czasów przetrwały donżon główny oraz dwie boczne wieże (jedna okrągła, druga na planie półkola), główna brama wiodąca na teren zamku oraz jego mury obronne z mostem zwodzonym. Mury, z jedną czworoboczną basztą, oparte są na przyporach, zachowały jedenastowieczny układ okienek strzelniczych. Nigdy nie były blankowane. Cała konstrukcja zamku prawie pozbawiona jest okien. Czysto obronna funkcja zamku sprawiła również, że nie jest on w żaden sposób dekorowany zewnętrznie.
Obiekt miał być samowystarczalny na wypadek długotrwałego oblężenia, stąd na jego terenie znajdują się, zachowane do dnia dzisiejszego, kamienne spichlerze oraz studnia.

</doc>
<doc id="1376179" url="https://pl.wikipedia.org/wiki?curid=1376179" title="Verisäkeet">
Verisäkeet

Verisäkeet (pol. "Krwawe Wersety") – czwarta płyta studyjna wydana przez zespół Moonsorrow. Album został nagrany w studiu Tico Tico. Użyto w niej kilku prymitywnych fińskich instrumentów, których we wcześniejszych wydawnictwach nie używano, kantele i jouhikko. Zawiera długie, epickie utwory.

</doc>
<doc id="1376180" url="https://pl.wikipedia.org/wiki?curid=1376180" title="Proscenion">
Proscenion



</doc>
<doc id="1376181" url="https://pl.wikipedia.org/wiki?curid=1376181" title="Episkopi (dystrykt Pafos)">
Episkopi (dystrykt Pafos)

Episkopi (gr. "Επισκοπή") – wieś w Republice Cypryjskiej, w dystrykcie Pafos. W 2011 roku liczyła 220 mieszkańców.

</doc>
<doc id="1376185" url="https://pl.wikipedia.org/wiki?curid=1376185" title="Aksilu">
Aksilu

Aksilu (gr. "Αξύλου") – wieś w Republice Cypryjskiej, w dystrykcie Pafos. Przez miejscowość przebiega droga lokalna E606. W 2011 roku liczyła 61 mieszkańców.

</doc>
<doc id="1376187" url="https://pl.wikipedia.org/wiki?curid=1376187" title="Krčki most">
Krčki most

Krčki most – żelbetowy, drogowy most łukowy w Chorwacji, łączący chorwacką wyspę Krk ze stałym lądem. Długość mostu wynosi 1430 m.
Charakterystyka.
Krčki most składa się z dwóch osobnych mostów, które łączą się ze sobą na wyspie Sveti Marko. Oba są mostami łukowymi. Przebiegają nad dwiema cieśninami o nazwie Tihi kanal (Kanał Cichy) i Burni kanal (Kanał Burzliwy). Prześwit między mostami a lustrem wody w najwyższym punkcie wynosi 67 metrów. Ukończenie inwestycji ułatwiło komunikację między Rijeką a położonym na wyspie Krk portem lotniczym.
Historia.
Projekt budowlany i architektoniczny został przygotowany przez Bojana Mozinę, Vukana Njagulja i Iliję Stojadinovicia. Budowa mostu rozpoczęła się w 1976. Głównym wykonawcą było przedsiębiorstwo Mostogradnja. W pracach budowlanych jako podwykonawca brała również udział Hidroelektra Niskogradnja d.d. Otwarcie mostu miało miejsce 19 lipca 1980. Początkowo nosił imię Josipa Broza Tity.

</doc>
<doc id="1376192" url="https://pl.wikipedia.org/wiki?curid=1376192" title="Ścieżka dźwiękowa (album)">
Ścieżka dźwiękowa (album)

Ścieżka dźwiękowa – piąta solowa płyta polskiego rapera Tede. Wydawnictwo ukazało się 19 czerwca 2008 roku nakładem wytwórni muzycznej Wielkie Joł. Album został w całości wyprodukowany przez WDK. Gościnnie w nagraniach wzięli udział m.in. raperzy Abel i CNE oraz piosenkarka Natalia Kukulska.
Materiał był promowany teledyskiem do utworu „22 gibony (Diler)”.
Album został wydany wersji jedno i dwupłytowej zawierającej zapis realizacji nagrań w studiu. Ponadto płyta została wydana w wersji bez wulgaryzmów w limitowanym do 1000 egzemplarzy nakładzie.
Nagrania dotarły do 8. miejsca polskiej listy przebojów – OLiS. W 2009 roku wydawnictwo uzyskało nominację Superjedynki w kategorii "płyta roku". Ponadto, płyta została laureatem plebiscytu w plebiscycie Wudoo i Hip-Hop.pl w kategorii "Polski album roku 2008". Album zdobył nagrodę w kategorii „Album Roku Urban/Roots” podczas edycji PAM Awards 2008.
Lista utworów.
Opracowano na podstawie materiału źródłowego.

</doc>
<doc id="1376197" url="https://pl.wikipedia.org/wiki?curid=1376197" title="Flagi wyścigowe">
Flagi wyścigowe

Flagi wyścigowe – używane przez porządkowych w poszczególnych miejscach toru wyścigowego do przekazywania komunikatów kierowcom.

</doc>
<doc id="1376198" url="https://pl.wikipedia.org/wiki?curid=1376198" title="Brevin Knight">
Brevin Knight

Brevin Knight (ur. 8 listopada 1975 w Livingston) – amerykański koszykarz grający na pozycji rozgrywającego.
College.
Brevin grał w college'u Stanford, gdzie do tej pory jest liderem pod względem łącznej liczby asyst (780) i przechwytów (296), oraz zajmuje trzecie miejsce w ilości zdobytych punktów (1714).
NBA.
Brevin Knight wybrany został z numerem 16 w drafcie NBA w 1997 roku przez zespół Cleveland Cavaliers. W swym pierwszym sezonie osiągnął doskonałą średnią 8,2 asyst na mecz, co było najlepszym wynikiem w lidze i pozwoliło mu wejść do Pierwszej Piątki Debiutantów (NBA All-Rookie First Team). Kolejne lata to nieustanna wędrówka po zespołach najlepszej koszykarskiej ligi świata – po opuszczeniu Kawalerzystów grał kolejno w: Atlanta Hawks, Memphis Grizzlies, Phoenix Suns, Washington Wizards, Milwaukee Bucks, Charlotte Bobcats (w ich barwach, w sezonie 2004-05, poprawił wynik z debiutanckiego sezonu, ustanawiając życiowy rekord osiągnął średnią 9 asyst na mecz; lepszą średnią osiągnął tylko MVP tamtych rozgrywek Steve Nash), Los Angeles Clippers oraz Utah Jazz.

</doc>
<doc id="1376199" url="https://pl.wikipedia.org/wiki?curid=1376199" title="Pulsnitz">
Pulsnitz

Pulsnitz (pol. hist. "Połcznica"; górnołuż. "Połčnica", wym. ) – miasto w Niemczech, w kraju związkowym Saksonia, w okręgu administracyjnym Drezno, w powiecie Budziszyn, siedziba wspólnoty administracyjnej Pulsnitz. Historycznie miasto leży na Łużycach Górnych. W 2013 miasto liczyło 7 578 mieszkańców. Do 31 lipca 2008 Pulsnitz należało do nieistniejącego już powiatu Kamenz.
Nazwa.
Pierwotną nazwą miejscowości była łużycka nazwa "Polsnica". Po podbiciu w średniowieczu Słowian połabskich z plemion Serbów lużyckich mieszkających na Łużycach nazwa została później zgermanizowana na "Pulsnitz".
Historia.
W XII wieku Połcznica była osadą serbołużycką. Otrzymała prawa miejskie w 1375 roku z rąk króla Czech Karola Luksemburskiego. W 1429 roku miasto zostało najechane przez husytów. Z miasta pochodzi saksoński specjał kulinarny - pierniki z Pulsnitz, o których najstarsza zachowana wzmianka sięga 1558 roku. W 1635 na mocy postanowień pokoju praskiego dotychczasowe przygraniczne miasto Królestwa Czech przeszło we władanie Saksonii. W latach 1697-1706 i 1709-1763 miasto leżało w granicach unijnego państwa polsko-saskiego. W 1731 przy Górnej Bramie ustawiono słup dystansowy poczty polsko-saskiej. W 1742 pożar strawił kościół miejski. Od 1806 część Królestwa Saksonii, połączonego w latach 1807-1815 unią z Księstwem Warszawskim. Od 1869 przez Pulsnitz przebiega linia kolejowa Kamenz – Pirna. W 1871 miasto znalazło się w granicach Niemiec. W latach 1949-1990 część NRD.
Współpraca.
Miejscowości partnerskie:

</doc>
<doc id="1376200" url="https://pl.wikipedia.org/wiki?curid=1376200" title="Jednostki rozpoznawcze Wojska Polskiego">
Jednostki rozpoznawcze Wojska Polskiego

DP,Jednostki rozpoznawcze Wojska Polskiego – spis polskich oddziałów i pododdziałów rozpoznawczych: ich organizacja, geneza, podległość i przeformowania; miejsce stacjonowania.
Jednostki rozpoznawcze Polskich Sił Zbrojnych na Zachodzie.
W Wojsku Polskim we Francji
W Wielkiej Brytanii:
W Polskich Siłach Zbrojnych w ZSRR
Na Bliskim Wschodzie:
We Włoszech:

</doc>
<doc id="1376205" url="https://pl.wikipedia.org/wiki?curid=1376205" title="Weißenberg">
Weißenberg

Weißenberg (, ) – miasto w Niemczech, w kraju związkowym Saksonia, w okręgu administracyjnym Drezno, w powiecie Budziszyn, na Łużycach Górnych. W 2019 miasto liczyło 3 125 mieszkańców.
Miasto znajduje się w oficjalnym obszarze osadniczym Serbołużyczan.
Historia.
Około 1000 roku obszar osadnictwa słowiańskiego. W 1228 miejscowość wzmiankowana w dokumencie króla czeskiego, w 1239 była siedzibą czeskiego wójta. Pozostawała częścią Czech do 1635, gdy na mocy pokoju praskiego przeszła pod panowanie Saksonii, a od 1871 w granicach Niemiec. W 1661 miały miejsce zamieszki w mieście, obalony został magistrat, w czasie III wojny północnej na początku XVIII w. miasto splądrowały przechodzące wojska, a w 1787 wybuchł wielki pożar, który strawił ponad 100 domów i budynków gospodarczych. Miasto ucierpiało także w czasie II wojny światowej w kwietniu 1945.
Współpraca.
Miejscowość partnerska:

</doc>
<doc id="1376206" url="https://pl.wikipedia.org/wiki?curid=1376206" title="Równanie Schrodingera">
Równanie Schrodingera



</doc>
<doc id="1376208" url="https://pl.wikipedia.org/wiki?curid=1376208" title="Butzbach">
Butzbach

Butzbach – miasto w Niemczech, w kraju związkowym Hesja, w rejencji Darmstadt, w powiecie Wetterau. 30 czerwca 2015 liczyło mieszkańców.
Od 2011 nosi przydomek "Friedrich-Ludwig-Weidig-Stadt".
W mieście znajduje się dawny zamek landgrafów heskich, który od początku XIX do końca XX w. stanowił koszary kolejno wojsk heskich, niemieckich i amerykańskich.
Współpraca.
Miejscowości partnerskie

</doc>
<doc id="1376209" url="https://pl.wikipedia.org/wiki?curid=1376209" title="Lech Janiszewski">
Lech Janiszewski

Lech Tadeusz Janiszewski (ur. 30 października 1951 w Ostrowcu Świętokrzyskim) – polski samorządowiec, w latach 1990–1994 prezydent Ostrowca Świętokrzyskiego, w latach 2006–2007 wicewojewoda świętokrzyski, w latach 2007–2010 członek zarządu województwa.
Życiorys.
Z wykształcenia magister inżynier elektronik, ukończył studia na Wydziale Elektroniki Politechniki Wrocławskiej. Przez kilkanaście lat pracował w Hucie Ostrowiec.
W latach 1990–1994 zajmował stanowisko prezydenta Ostrowca Świętokrzyskiego. Następnie do 2000 był zatrudniony w spółce akcyjnej Netia. Pracował później jako dyrektor szpitala, a także w Agencji Rozwoju Regionalnego i jednej ze spółek komunalnych.
Od 2006 do 2007 sprawował urząd wicewojewody świętokrzyskiego. W wyborach samorządowych w 2006 bez powodzenia kandydował do sejmiku z listy Prawa i Sprawiedliwości. Mandat objął w grudniu 2007 (w miejsce wybranego na posła Marka Kwitka), powołano go też na stanowisko członka zarządu województwa. W 2010 uzyskał reelekcję w wyborach wojewódzkich, odchodząc z zarządu.

</doc>
<doc id="1376213" url="https://pl.wikipedia.org/wiki?curid=1376213" title="Neu-Isenburg">
Neu-Isenburg

Neu-Isenburg – miasto w Niemczech, w kraju związkowym Hesja, w rejencji Darmstadt w powiecie Offenbach. 30 września 2015 liczyło mieszkańców.
W mieście rozwinął się przemysł fotochemiczny, elektrotechniczny, maszynowy, spożywczy oraz odzieżowy.
W mieście znajduje się stacja kolejowa Neu-Isenburg.
Współpraca.
Miejscowości partnerskie:

</doc>
<doc id="1376214" url="https://pl.wikipedia.org/wiki?curid=1376214" title="Walter Dornberger">
Walter Dornberger

Walter Robert Dornberger (ur. 6 września 1895 w Gießen, zm. 27 czerwca 1980 w Sasbach) – niemiecki generał brygady, „ojciec” programu rakietowego III Rzeszy; doktor i inżynier; uczestnik I i II wojny światowej; komendant wojskowy ośrodka badań rakietowych w Peenemünde i szef rozwoju broni rakietowej Wehrmachtu; twórca wyrzutni rakietowej Nebelwerfer. Po wojnie pracował w USA, głównie dla firmy Bell Aircraft Corporation.
I wojna światowa.
Kariera wojskowa Dornbergera rozpoczęła się 7 sierpnia 1914, gdy zaciągnął się do armii. Wkrótce został fahnenjunkerem w 3. regimencie artylerii piechoty (Fußartillerie-Regiment General-Feldzeugmeister (Brandenburgisches) Nr. 3). Rok później, 3 lipca, został dowódcą plutonu i baterii w tej samej jednostce. Między 24 sierpnia a 20 września 1915 został oddelegowany na kurs artyleryjski. 27 lipca 1918 został adiutantem w 26. batalionie artylerii piechoty. Trafił do francuskiej niewoli, schwytany przez żołnierzy amerykańskich, 3 października 1918, którą to opuścił 20 marca 1920. Spędził ją głównie w izolatkach za wielokrotne próby ucieczki.
Międzywojnie.
Kilka dni po powrocie z niewoli, 26 marca 1920 został przeniesiony do 10. pułku artylerii Reichswehry. W latach 1920 - 1930 głównie się kształcił:
1 kwietnia 1931 został przeniesiony do działu balistyki i amunicji (WaRw 1) departamentu uzbrojenia armii jako asystent kapitana Rittera von Horstiga. Dział ten zajmował się rozwojem rakiet na paliwo ciekłe do zastosowań wojskowych. W lipcu 1931, w randze kapitana, objął dowodzenie nad stacją badawczą w Kummersdorfie, gdzie biuro uzbrojenia armii niemieckiej formalnie zawiązało program rozwoju broni rakietowej.
Wiosną 1932, wraz ze swoim dowódcą kapitanem von Horstigem, i pułkownikiem Emilem Beckerem, odwiedził poligon rakietowy Towarzystwa Podróży Kosmicznych. Wojsko zgodziło się sfinansować demonstracyjny lot rakiety Towarzystwa. Jednak próba z 21 grudnia 1932 w Kummersdorfie, którą Dornberger obserwował, nie powiodła się. Wojsko podtrzymało możliwość finansowania prac nad rakietami, ale pod warunkiem całkowitej kontroli programu. Współzałożyciel Towarzystwa Rudolf Nebel nie zgodził się na to, ale Wernher von Braun i inni przystali na warunki Reichswehry. Zespół trafił do projektu, którego kierowanie powierzono Dornbergerowi.
11 sierpnia 1934 został dowódcą szwadronu w 4. batalionie transportowym, ale już 1 października mianowano go dowódcą ćwiczebnej baterii rakietowej w batalionie artylerii w Königsbürcku.
5 marca 1935 otrzymał honorowy tytuł doktora techniki wojskowej Uniwersytetu Technicznego w Berlinie. A 15 października tego samego roku został dowódcą baterii w 1. batalionie Nebel (dymnym).
1 lutego 1936 ponownie trafił do departamentu uzbrojenia armii, ale do komórki WaPrw1.
Peenemünde.
24 lipca 1936 został szefem działu WaPrüf 11 w tymże departamencie, stając się odpowiedzialnym za eksperymenty w ośrodku badań rakietowych w Peenemünde. W maju 1937 objął dowodzenie nad ośrodkiem. Przeniósł się tam z 90 osobami personelu z Kummersdorfu. Walter Thiel, główny niemiecki konstruktor silników rakietowych, wraz z pięcioma osobami, pozostali w Kummersdorfie do 1940 roku, gdy w Peenemünde zakończono budowę stanowisk testowych.
Z Thielem chciał konkurować na polu rozwoju myśliwców z napędem rakietowym. Jednak po testach obu konstrukcji w lipcu 1938 (He-176 z silnikiem Thiela i He-122 z silnikiem zespołu Dornbergera), w których samolot z silnikiem Dornbergera uległ wypadkowi, porzucił ten „pojedynek” i jego zespół skupił się na pracach nad rakietą A4 i pociskami balistycznymi.
W momencie wybuchu II wojny światowej był podpułkownikiem i odpowiedzialnym za rozwój broni rakietowej. 11 maja 1943, pozostając szefem WaPrüf 11, został też dowódcą całego ośrodka w Peenemünde, oznaczanego wtedy jako „Heimat Artillerie Park 11”.
We wrześniu 1942 powierzono mu dwa stanowiska: koordynatora programu bomb latających V-1 i rozwoju rakiet V-2, w tym działań operacyjnych. Pierwszy udany lot V-2 odbył się 3 października 1942. 
28 maja 1943 awansowany do stopnia generała brygady.
Rano 7 lipca 1943 dr Ernst Steinhoff, von Braun i Dornberger polecieli samolotem He 111 na spotkanie z Hitlerem w jego Wilczym Szańcu. Pokazali mu film z udanego wystrzelenia V-2, który komentował Von Braun, a także modele bunkru i pojazdów-nosicieli rakiet, co jednak nie wywołało entuzjazmu przywódcy III Rzeszy, za co rok później - na ostatnim swoim spotkaniu z Dornbergerem 9 lipca 1944 - miał, przy świadkach, przepraszać:
1 września tego samego roku otrzymał funkcję dowódcy artylerii 191, formalnie odpowiedzialnym za rozwój rakiet V-2. Nadzorował opracowywanie rakiet V-2 i był adwokatem programu V-2 w armii III Rzeszy. Wielokrotnie spierał się ze Speerem i Degenkolbem o środki na rozwój programu i na dopuszczenie rakiet do walki.
1 stycznia 1944 mianowany zostaje starszym dowódcą artylerii 191 (Higher Artillery Commander 191) i komisarzem ds. specjalnych, bezpośrednio odpowiedzialnym przed generałem-pułkownikiem (generałem armii) Friedrichem Frommem, dowódcą Armii Rezerwy. Jego sztab mieści się wówczas w Maisons-Laffitte.
Po zamachu na Hitlera w lipcu 1944, Heinrich Himmler przejął stanowisko Fromma, w rezultacie czego Peenemünde przejęło SS. Dornberger został 8 sierpnia 1944 odwołany ze stanowiska dowódcy ośrodka i oddelegowany do ćwiczeń personelu rakietowego. Odwołano także wszystkich przełożonych pochodzących z Wermachtu, a ich miejsce zajęli oficerowie SS. Himmler mianował dowódcą ośrodka obergruppenführera Hansa Kammlera.
Od 1 października 1944 piastuje stanowisko "inspekteur der raketentruppen". W międzyczasie zastępca dowódcy Armii Rezerwy, Hans Jüttner, porządkuje podział obowiązków w programie rakiet A-4. Kammler miał być odpowiedzialny za działania operacyjne i mieć kontrolę nad całością programu, a Dornberger, jako komisarz ds. specjalnych, miał być zastępcą Kammlera i właśnie inspektorem wojsk rakietowych - odpowiadał za formowanie i trening wojsk rakietowych oraz za logistykę i aspekty techniczne programu A-4 (V-2).
W grudniu 1944 Dornberger został zarządzającym rozwojem rakietowej broni przeciwlotniczej (Flak E Flugabwehrkanonenentwicklung), a 12 stycznia 1945 Albert Speer, by usunąć Dornbergera ze strefy wpływu SS, mianował go kierownikiem jednego z biur (Arbeitstab) ministerstwa amunicji. Komórka ta miała szybko opracować nowe bronie rakietowe, kierowane pociski ziemia-powietrze i powietrze-powietrze, aby złamać przewagę powietrzną Aliantów. Jednak już miesiąc później, 6 lutego, Kammler, dzięki wsparciu marszałka Göringa przejął dowództwo nad rozwojem i produkcją wszystkich rakiet przeciwlotniczych i pocisków kierowanych, i tym samym Dornberg trafił z powrotem pod jego rozkazy. W międzyczasie Dornberger musiał przenieść sztab ze Schwedt/Oder do Bad Sachsa. Tam porzucił swoje dokumenty, które zostały jednak później odzyskane przez 332. pułk inżynieryjny.
Wobec zbliżającego się frontu, 3 kwietnia 1945 Kammler rozkazał Dornbergerowi ewakuację w okolice Oberammergau (dolne Alpy), wraz z ok. 450 osobami z Peenemünde, pod eskortą Służby Bezpieczeństwa Reichsführera SS. Dornberger, wraz z von Braunem i pozostałym personelem, ostatnie dni wojny spędził w Oberjoch, koło Bad Hindelang
Dornberger i jego personel poddał się amerykańskiej 44. Dywizji Piechoty 2/3 maja 1945 w Reutte (Austria).
Po wojnie.
W połowie sierpnia 1945, po wzięciu udziału w operacji „Backfire”, został przetransportowany z Cuxhaven do Londynu, gdzie stanął przed sądem jak zbrodniarz wojenny za wystrzeliwanie rakiet V-2 na Londyn i wykorzystywanie więźniów do niewolniczej pracy. Utrzymywał, że to Kammler wydawał takie rozkazy.
Od 1946 do 1947 był brytyjskim jeńcem wojennym (numer B33410). Między 9 stycznia 1946 a 9 lipca 1947 przetrzymywanym w Island Farm Special Camp 11, a wcześniej w Camp 1. Według brytyjskich żołnierzy był bardzo nielubianym więźniem. Najczęściej nie opuszczał baraków. Często przebywał pod eskortą nawet 3 żołnierzy w obawie przed atakami współwięźniów.
9 lipca 1947 przetransportowany do London District Cage, a później tamże przekazany władzom amerykańskim w ramach operacji Spinacz.
Między 1947 a 1950 pracował dla Sił Powietrznych Stanów Zjednoczonych. Od roku 1950 pracował dla departamentu obrony przy opracowywaniu pocisków balistycznych. Pracował także dla Bell Aircraft Co. (zostając w końcu wiceprezesem), przy projekcie BOMI i GAM-63 Rascal, i dla NASA, przy projekcie Dyna-Soar i X-15. Niektóre jego pomysły wykorzystano też przy budowie wahadłowców kosmicznych. W 1954 opublikował wspomnienia z czasów wojny. Odszedł na emeryturę w 1965. Przez jakiś czas mieszkał w Meksyku, potem powrócił do Niemiec, gdzie zmarł w 1980.

</doc>
<doc id="1376215" url="https://pl.wikipedia.org/wiki?curid=1376215" title="Królowie Dogtown">
Królowie Dogtown

Królowie Dogtown () – amerykański film w reżyserii Catherine Hardwicke z 2005 roku, powstały na podstawie historii legendarnej grupy skateboardingowej Z-Boys, w której skład wchodzili m.in. Stacy Peralta, Jay Adams i Tony Alva, dzięki której jazda na deskorolce stała się sportem ekstremalnym.

</doc>
<doc id="1376216" url="https://pl.wikipedia.org/wiki?curid=1376216" title="Hristo Stambolski">
Hristo Stambolski



</doc>
<doc id="1376217" url="https://pl.wikipedia.org/wiki?curid=1376217" title="Ernst Leopold von Schantz">
Ernst Leopold von Schantz

Ernst Leopold von Schantz ("wym.: szanc, huants", ur. 25 września 1802 w Stralsundzie, zm. 20 kwietnia 1872 w Arvika) – oficer szwedzki, uczestnik powstania listopadowego, dwukrotnie odznaczony orderem Virtuti Militari, bodaj jedyny kawaler Virtuti narodowości szwedzkiej.
Rodzina.
Rodzina von Schantzów pochodziła z Frankonii. W roku 1693 jeden z przedstawicieli tego szlacheckiego rodu, Johann Eberhard, przyjął służbę w administracji na Pomorzu szwedzkim i uzyskał indygenat. Od tej pory przez wiele pokoleń Schantzowie służyli w siłach zbrojnych królestwa, przeważnie w kawalerii, lub byli urzędnikami państwowymi, ale w XX wieku spotykamy wśród nich drobnych kupców, naprawiaczy rowerów, komiwojażerów, woźnych czy robotników budowlanych, a więc świetność rodu zaczęła przemijać. Potomkowie mieszkają obecnie w Szwecji, Finlandii i USA.
Szkic biograficzny.
Ernst Leopold był synem stacjonowanego w szwedzkim wówczas Stralsundzie majora (późniejszego podpułkownika) Henryka Filipa Gideona Schantza. Mając 15 lat zaciągnął się do armii, w roku 1819 został podoficerem huzarów, w 1820 chorążym, a w 1829 porucznikiem kawalerii. Na wieść o wybuchu Powstania listopadowego wyruszył do Polski (jako jeden z pięciu tylko Szwedów), by pomóc Polakom w ich walce. Oficjalnie poprosił o roczny urlop na wyjazd do Francji, gdyż rząd byłego jakobina Karola XIV Jana, drżącego o swój niezbyt legitymistyczny tron, był bardzo nieprzychylny wszelkim zrywom rewolucyjnym. We Francji Schantz spędził parę miesięcy, biorąc lekcje szermierki i nawiązując kontakty z Polakami.
Granica między Prusami a Kongresówką była starannie pilnowana, ale za radą polskich znajomych z Paryża Schantz udał się w okolice Kalisza, którego teren miejski na zachodzie i południu graniczył z zaborem pruskim, i udało mu się nocą przedostać się do Kongresówki. Przyjęty natychmiast do armii przez gen. Skrzyneckiego, 7 sierpnia 1831 walczył jako chorąży 2.p. ułanów w bitwie pod Łowiczem, brał także udział w bitwie pod Międzyrzecem i został ciężko ranny. 1 września awansował na porucznika wojsk polskich i otrzymał srebrny krzyż Virtuti Militari, 15 października krzyż złoty. Na klindze swej szabli, którą utracił pod Ostrołęką, kazał wyryć: „"Hur Svenska stålet biter/låt oss pröva på/Ur vägen Moscoviter, friskt mod i gossar blä”" (tłum. AvF: „"Spróbujmy, jak kąsa szwedzka stal, precz z drogi Moskale, odwagi, błękitni chłopcy”" – szwedzka armia miała błękitne mundury). Pozostając pod rozkazami generała Ramorino, Schantz przedostał się w ostatniej fazie powstania wraz z jego oddziałami do Galicji, gdzie przez jakiś czas, musząc się utrzymać, pracował jako rymarz. Stamtąd powrócił drogą okrężną przez Paryż do Szwecji.
Po powrocie do kraju Schantz otrzymał od króla Bernadotte’a karę trzymiesięcznego aresztu za udział w walce przeciw zaprzyjaźnionemu Imperium Rosyjskiemu i zakaz noszenia polskich odznaczeń (mimo to nosił je, ale do ubrania cywilnego). Powrócił do szwedzkiej armii i służył do przejścia na emeryturę jako rotmistrz w pułku skońskich huzarów w Ystad. W roku 1843 ożenił się z Jeannette Alexine von Borck (zm. 1893), z którą miał m.in. syna Fryderyka Malcolma Ernstsona (1850–1937) wziętego adwokata w Värnamo.
Losy Schantza w czasie powstania listopadowego opisał przyjaciel Sven Jonas Stille z Lund, szwedzki lekarz, jak Schantz uczestnik powstania. Jedyny w Polsce egzemplarz wspomnień Stillego, z dedykacją autora dla Schantza, znajduje się obecnie w zbiorach Biblioteki Narodowej w Warszawie. Przekazany zapewne przez syna Fryderyka, trafił tam w roku 1927 wraz z księgozbiorem Muzeum Polskiego w Rapperswilu. Osobisty egzemplarz Stillego znajduje się w Bibliotece Uniwersyteckiej w Lund i został użyty przy pisaniu niniejszego artykułu.
Sven Jonas Stille wydał o nim w swych wspomnieniach bardzo pochlebne świadectwo: „"han var en forntida Svensk, modig och oförskräckt ändå till oförsiktighet, och den glädje, som uttryckte sig i hans blick, då han beredde sig att strida mot fienden, var så hjertlig, att han lifvade alla dem, som kommo i hans sällskap, och kom hans kamrater att antaga, att ingen fara finns, der S- ej var närvarande”" (tłum. AvF: „"był Szwedem z dawnych czasów, odważnym i niebojaźliwym aż do granicy nieostrożności, i radość, która pojawiała się w jego spojrzeniu, gdy gotował się do walki z wrogiem, była tak serdeczna, że ożywiał wszystkich, którzy przyłączali się do jego towarzystwa, tak że wszyscy koledzy wierzyli, że nie ma niebezpieczeństwa, przy którym S- byłby nieobecny”").

</doc>
<doc id="1376218" url="https://pl.wikipedia.org/wiki?curid=1376218" title="Dane binarne">
Dane binarne

Dane binarne () – dane zapisane lub przesyłane w postaci takiej jak są reprezentowane w systemie komputerowym, w przeciwieństwie do danych przesyłanych z użyciem systemów kodowania znaków, np. alfanumerycznie. Dane binarne zazwyczaj zajmują mniej miejsca niż dane zapisane alfanumerycznie. 
Możliwe jest też znacznie wydajniejsze przetwarzanie tak zapisanych danych, gdyż nie istnieje konieczność tłumaczenia odczytywanych danych z postaci alfanumerycznej na binarną i odwrotnie. Dane zapisane binarnie nie są zazwyczaj czytelne dla człowieka bez stosowania specjalizowanych narzędzi umożliwiających ich zinterpretowanie.

</doc>
<doc id="1376219" url="https://pl.wikipedia.org/wiki?curid=1376219" title="Roland Juhász">
Roland Juhász

Roland Juhász (ur. 1 lipca 1983 w Ceglédzie) – węgierski piłkarz występujący na pozycji środkowego obrońcy. Obecnie jest trenerem w Videoton FC.
Kariera klubowa.
Roland Juhász zawodową karierę rozpoczynał w 1999 roku w MTK Hungária Budapeszt. W pierwszych latach pobytu w tym zespole węgierski obrońca pełnił rolę rezerwowego i rzadko kiedy dostawał szanse gry. Juhász częściej zaczął występować w rozgrywkach 2001/2002, kiedy to wystąpił w 16 ligowych pojedynkach i zdobył 2 gole. W każdym kolejnym sezonie w barwach MTK Węgier rozgrywał coraz więcej spotkań. Razem z zespołem Juhász w 2000 roku wywalczył wicemistrzostwo oraz puchar kraju, a w 2003 roku sięgnął po mistrzostwo i Superpuchar Węgier. Dla MTK Juhász rozegrał łącznie 107 spotkań w lidze, w których dwanaście razy wpisał się na listę strzelców.
29 sierpnia 2005 roku zdecydował się zmienić klub i podpisał kontrakt z Anderlechtem. W jego barwach po raz pierwszy w karierze wystąpił w rozgrywkach Ligi Mistrzów. W linii obrony „Fiołków” Węgier miał okazję grać z takimi zawodnikami jak Olivier Deschacht, Hannu Tihinen, Anthony Vanden Borre, Vincent Kompany i Jelle Van Damme, a także z Polakami – Michałem Żewłakowem oraz Marcinem Wasilewskim. Z Anderlechtem Juhász w 2006 i 2007 roku wywalczył mistrzostwo i Superpuchar Belgii. W 2008 roku wychowanek MTK zakończył ligowe zmagania na drugiej pozycji, ale za to zdobył puchar kraju.
Kariera reprezentacyjna.
W reprezentacji Węgier Juhász zadebiutował 25 kwietnia 2004 roku w wygranym 3:2 towarzyskim meczu przeciwko Japonii. W spotkaniu tym węgierski piłkarz strzelił także swojego pierwszego gola w drużynie narodowej. Piłkarz brał między innymi udział w nieudanych dla swojej reprezentacji eliminacjach do Euro 2008 i eliminacjach do Mistrzostw Świata 2010. Juhász został wybrany najlepszym belgijskim zawodnikiem 2009 roku. Wcześniej Węgier występował w młodzieżowych reprezentacjach swojego kraju. W 2005 roku został wybrany najlepszym graczem młodego pokolenia w swoim kraju.
Sukcesy.
 MTK Budapeszt
 RSC Anderlecht
 Indywidualne

</doc>
<doc id="1376220" url="https://pl.wikipedia.org/wiki?curid=1376220" title="Langen (Hesja)">
Langen (Hesja)

Langen − miasto w Niemczech, w kraju związkowym Hesja, w rejencji Darmstadt, w powiecie Offenbach. 30 września 2015 liczyło mieszkańców.

</doc>
<doc id="1376221" url="https://pl.wikipedia.org/wiki?curid=1376221" title="Roland Juhasz">
Roland Juhasz



</doc>
<doc id="1376223" url="https://pl.wikipedia.org/wiki?curid=1376223" title="Christo Stambolski">
Christo Stambolski



</doc>
<doc id="1376225" url="https://pl.wikipedia.org/wiki?curid=1376225" title="St. Ingbert">
St. Ingbert

St. Ingbert, Sankt Ingbert – miasto w Niemczech, w kraju związkowym Saara, w powiecie Saarpfalz. W 2005 liczyło ok. 38 tys. mieszkańców.
W mieście znajduje się stacja kolejowa St. Ingbert.
W mieście rozwinął się przemysł maszynowy, metalowy, szklarski oraz hutniczy.
Współpraca.
Miejscowości partnerskie:
W latach 1967-1970 miejscowością partnerską był również Kahl am Main w Bawarii. Kontakty utrzymywała dzielnica Rohrbach.

</doc>
<doc id="1376229" url="https://pl.wikipedia.org/wiki?curid=1376229" title="Vigan (Filipiny)">
Vigan (Filipiny)

Vigan – miasto na Filipinach, w regionie Ilocos. W 2007 liczyło 47 246 mieszkańców. W 1999 dzielnica kolonialna została wpisana na listę światowego dziedzictwa UNESCO.

</doc>
<doc id="1376233" url="https://pl.wikipedia.org/wiki?curid=1376233" title="Tadeusz Szczepański (robotnik)">
Tadeusz Szczepański (robotnik)

Tadeusz Szczepański (ur. 28 lutego 1960, zm. 16 stycznia 1980 w Gdańsku) – działacz Wolnych Związków Zawodowych Wybrzeża, który zginął tragicznie w niewyjaśnionych okolicznościach, prawdopodobnie z rąk Służby Bezpieczeństwa PRL.
Życiorys.
Pracował jako mechanik samochodowy w Przedsiębiorstwie Produkcji i Montażu Urządzeń Elektrycznych Budownictwa „Elektromontaż” w Gdańsku.
Był bliskim kolegą Lecha Wałęsy – pracowali w tym samym warsztacie, mieszkali przy tej samej ulicy Wrzosy, w dzielnicy Gdańska – Stogach. Lech Wałęsa w 1979 roku wciągnął Szczepańskiego do Wolnych Związków Zawodowych Wybrzeża, był on członkiem grupy Wałęsy, która kolportowała niezależną prasę i ulotki, a czasem również niszczyła propagandowe tablice i afisze.
Szczepański odegrał bardzo ważną rolę w przygotowaniach do obchodów wydarzeń Grudnia w 1979 roku – dostarczył sprzęt nagłaśniający. 18 grudnia 1979 roku jako przedstawiciel grupy WZZ złożył wieniec pod drugą bramą Stoczni Gdańskiej.
W związku z tą działalnością był prześladowany przez SB, m.in. gdy był sam w mieszkaniu wtargnęli do niego, grozili mu śmiercią, topili go w wannie i bili mokrymi ręcznikami.
Zaginął 16 stycznia 1980 roku po zdaniu egzaminu na prawo jazdy. Poszukiwania rozpoczęto po zgłoszeniu zaginięcia na milicję, ale komunikat o jego zaginięciu ukazał się w „Dzienniku Bałtyckim” dopiero 10 lutego 1980 roku. Równocześnie Lech Wałęsa o zaginięciu poinformował Jacka Kuronia i 13 lutego 1980 roku KSS KOR opublikował komunikat o zaginięciu współpracownika Komitetu Założycielskiego Wolnych Związków Zawodowych Wybrzeża, w którym przedstawiono sylwetkę Szczepańskiego jako działacza WZZ oraz okoliczności, w których po raz ostatni go widziano.
17 marca 1980 roku natrafiono na jego zwłoki (bardzo zmasakrowane) pływające w Motławie na wysokości stacji pomp przy Elektrociepłowni „Ołowianka”. Uważano (m.in. Lech Wałęsa, Bogdan Borusewicz), że Szczepański nie zginął śmiercią naturalną. Przypadkowe utonięcie, podawane przez prokuraturę jako przyczyna zgonu, uznawano za nieprawdopodobne, gdyż panował wtedy silny mróz, rzeka była pokryta grubym lodem, a statki nie kursowały.
O wydarzeniu tym działacze KOR poinformowali dziennikarzy zachodnich (m.in. z agencji Reuter, ANSA, DPA, UPI).
Szczepański pochowany został 25 marca 1980 roku na cmentarzu Łostowickim w dzielnicy Siedlce. W pogrzebie, mimo wielkiej aktywności SB i milicji, wzięło udział do dwóch tysięcy osób. Przemawiał Bogdan Borusewicz. Wielu innych działaczy opozycji (w tym Lech Wałęsa) zostało przed pogrzebem zatrzymanych przez SB i przetrzymywanych przez 48 godzin.
W filmie „Człowiek z żelaza” umieszczona została scena wydobycia zwłok Szczepańskiego z Motławy.
Z dokumentów, które trafiły do Archiwum IPN jednoznacznie wynika, że SB na poziomie MSW kierowała śledztwem w sprawie zaginięcia Szczepańskiego i broniła tezy o tragicznym wypadku.

</doc>
<doc id="1376237" url="https://pl.wikipedia.org/wiki?curid=1376237" title="Jednostki Ochotniczej Straży Pożarnej na terenie powiatu wodzisławskiego">
Jednostki Ochotniczej Straży Pożarnej na terenie powiatu wodzisławskiego

Na terenie powiatu wodzisławskiego funkcjonują 33 jednostki Ochotniczych Straży Pożarnych. Aż 19 z nich należy do Krajowego Systemu Ratowniczo - Gaśniczego. Obszar chroniony wynosi ok. 286,9 km², na którym zamieszkuje 156 tys. mieszkańców. 
Miasto Wodzisław Śląski:
Miasto Rydułtowy:
Miasto Radlin:
Miasto Pszów:
Gmina Marklowice:
Gmina Mszana:
Gmina Godów:
Gmina Gorzyce:
Gmina Lubomia:
Prezesem Zarządu Powiatowego ZOSP jest dh Piotr Mikołajczyk.
Komendantem Powiatowym Państwowej Straży Pożarnej jest st. kpt. mgr inż. Marek Misiura

</doc>
<doc id="1376238" url="https://pl.wikipedia.org/wiki?curid=1376238" title="Yanina Wickmayer">
Yanina Wickmayer

Yanine Wickmayer (ur. 20 października 1989 w Lier) – belgijska tenisistka.
Kariera tenisowa.
Jest tenisistką praworęczną z oburęcznym backhandem. Jest jedną z najwyżej klasyfikowanych belgijskich tenisistek w rankingu WTA. Ma na swoim koncie dwanaście zwycięstw singlowych i piętnaście vdeblowych w zawodach ITF. Od 2007 roku jest reprezentantką Belgii w Pucharze Federacji. Do jej największych sukcesów w Pucharze Federacji należy zwycięstwo z Ukrainką Aloną Bondarenko. Swój debiut w turnieju wielkoszlemowym odnotowała w 2008 roku podczas French Open, gdzie przegrała już w pierwszej rundzie. Najlepszy wynik w turnieju Wielkiego Szlema odniosła w 2009 roku podczas US Open, gdy doszła do półfinału, w którym uległa Caroline Wozniacki 6:3, 6:3
Pierwsze zwycięstwo w cyklu WTA Tour odniosła podczas turnieju Estoril Open 2009, pokonując w finale Rosjankę Jekaterinę Makarową 7:5, 6:2. Drugi wygrany turniej rangi WTA Tour miał miejsce w tym samym roku w Linz. Natomiast kolejny triumf odniosła na początku 2010 roku w ASB Classic, gdzie w finale pokonała wyżej notowaną Flavię Pennettę.
W końcu sezonu 2009 została ukarana przez własną federację roczną dyskwalifikacją za unikanie kontroli antydopingowej. Z pozwem przeciw temu orzeczeniu zwróciła się do belgijskiego sądu, który zawiesił wykonanie nałożonej kary do momentu rozpoznania skargi.
Na czwarty triumf Belgijka czekała do września 2015 roku, wygrywając turniej w Tokio, w finale którego pokonała Magdę Linette.

</doc>
<doc id="1376243" url="https://pl.wikipedia.org/wiki?curid=1376243" title="KWK Miechowice">
KWK Miechowice



</doc>
<doc id="1376245" url="https://pl.wikipedia.org/wiki?curid=1376245" title="Ulica Jana Pawła II w Lublinie">
Ulica Jana Pawła II w Lublinie

Ulica Jana Pawła II w Lublinie – dwujezdniowa ulica w południowo-zachodniej części Lublina, w dzielnicach Czuby Południowe i Północne (stanowi ich granicę) oraz Węglin Południowy, element obwodnicy miejskiej Lublina, siódma ulica w mieście pod względem długości (4526 m). Stanowi fragment obwodnicy miejskiej na odcinku od ron. NSZ (ul. Krochmalnej) do ron. Kowcza (ul. Armii Krajowej).
Przebieg.
Ulica jest dwujezdniowa i posiada 2 lub 3 pasy ruchu w każdą stronę.
Rozpoczyna się rondem im. Narodowych Sił Zbrojnych i biegnie w kierunku zachodnim do alei Kraśnickiej.
Historia.
Odcinek stanowiący granicę Czubów Północnych i Południowych (od ronda im. NSZ do dawnej pętli autobusowej Os. Poręba) jako "ul. Przełom" wybudowano w latach 70. W marcu 2008 rozpoczęto budowę dwukilometrowego przedłużenia przez Węglin Południowy do al. Kraśnickiej. Dopuszczono go do ruchu w 2008, w trzydziestą rocznicę wyboru Karola Wojtyły na papieża. Budowę zakończono w 2009. Dzięki tej inwestycji zachodnia i południowo-wschodnia część Lublina uzyskała nowe szybsze połączenie. Na nowym odcinku postawiono też latarnie ze słupami trakcyjnymi dla trolejbusów.
Pochodzenie nazwy.
Nazwa ulicy poświęcona jest polskiemu papieżowi Janowi Pawłowi II. Upamiętnia jego wizytę na Czubach 9 czerwca 1987 roku. W okresie PRL ulica miała nazwy "Przełom" (na odcinku od Krochmalnej do Armii Krajowej) i "Stogi" (na odcinku od Armii Krajowej do ślepego końca na osiedlu Poręba). Nazwę zmieniono w 1990.
Otoczenie.
Przy ulicy znajduje się kościół pw. Świętej Rodziny. Stara część ul. Jana Pawła II otoczona jest osiedlami zabudowy wielorodzinnej, zaś nowsza – ogródkami działkowymi (z północy) i nowym osiedlem bloków mieszkalnych (na południu). U zbiegu ul. Jana Pawła II z al. Kraśnicką powstało duże centrum handlowe. W 2014 r. otwarto hurtownię Selgros, a w kolejnych latach również sklepy Agata Meble, Bricoman i Decathlon.

</doc>
<doc id="1376247" url="https://pl.wikipedia.org/wiki?curid=1376247" title="William Craik">
William Craik

William Craik (ur. 31 października 1761, zm. przed 1814) – amerykański polityk.
W latach 1796–1801 był przedstawicielem trzeciego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1376250" url="https://pl.wikipedia.org/wiki?curid=1376250" title="Puchar Arabski w hokeju na lodzie">
Puchar Arabski w hokeju na lodzie

Puchar Arabski w hokeju na lodzie (ang. Arab Cup of Ice Hockey) – międzynarodowy turniej hokejowy rozgrywany przez reprezentacje narodowe państw arabskich. Pierwszy taki turniej został rozegrany w 2008 roku.
2008.
Puchar Arabski w hokeju na lodzie 2008 odbył się w dniach od 16 do 20 czerwca 2008 roku. Udział w nim wzięły cztery reprezentacje: Zjednoczone Emiraty Arabskie, Maroko, Kuwejt i Algieria. Mecze rozgrywane były w Dubaju na arenie Zayed Sports Complex.
Faza pucharowa.
Półfinały
Mecz o trzecie miejsce
Finał
Kolejne edycje.
Drugi turniej o Puchar Arabski planowano odbyć w 2009 roku w Kuwejcie, jednak turniej przełożono najpierw na rok 2010, a następnie turniej został odwołany. Dotychczas nie odbyła się druga edycja turnieju. Obecnie nie ma w planach organizacji żadnego turnieju Pucharu Arabskiego. W miejsce turnieju jako postanowiono w 2010 roku stworzyć Puchar Zatoki Perskiej.

</doc>
<doc id="1376253" url="https://pl.wikipedia.org/wiki?curid=1376253" title="Mereszowszczyzna">
Mereszowszczyzna



</doc>
<doc id="1376257" url="https://pl.wikipedia.org/wiki?curid=1376257" title="Jeremiah Crabb">
Jeremiah Crabb

Jeremiah Crabb (ur. 1760, zm. w 1800) – amerykański polityk.
W latach 1795–1796 był przedstawicielem trzeciego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1376262" url="https://pl.wikipedia.org/wiki?curid=1376262" title="Palais du Tau">
Palais du Tau

Pałac Tau (fra: "Palais du Tau") – dawny pałac arcybiskupi w Reims we Francji. Pełnił funkcje kwatery królów Francji podczas uroczystości koronacyjnych odbywających się w położonej nieopodal katedrze Notre-Dame de Reims. 
W 1991 Pałac Tau, wraz z katedrą Notre-Dame i byłym opactwem Saint-Remi, został wpisany na listę światowego dziedzictwa UNESCO.
Historia.
W VI-VII w. na terenie obecnego pałacu znajdowała się duża willa galijsko-romańska, która po późniejszej przebudowie pełniła funkcje pałacu Karolingów. Pierwsze udokumentowane użycie nazwy pałacu pochodzi z 1131. Nazwa nawiązuje do planu budynku, który przypomina literę Τ (tau, w greckim alfabecie). Większość oryginalnego budynku nie zachowała się do naszych czasów: najstarszą częścią jest kaplica z 1207. 
W latach 1498–1509 budynek został w dużym stopniu przebudowany w stylu gotyckim. Swój obecny wygląd zawdzięcza barokizacji przeprowadzonej w latach 1671–1710 przez Jules'a Hardouin-Mansarta i Roberta de Cotte. Uszkodzony w wyniku pożaru w dniu 19 września 1914, odbudowany dopiero po II wojnie światowej. 
Pałac służył jako kwatera królów Francji podczas uroczystości koronacyjnych w katedrze Notre-Dame. W pałacu przygotowywano króla do ceremonii, a po koronacji wydawano uroczysty bankiet na jego cześć. Pierwsza uczta po ceremonii koronacyjnej odbyła się tu w 990, ostatnia miała miejsce w 1825.
Obecnie pałac jest siedzibą Musée de l'Œuvre (od 1972), prezentującego dzieła sztuki przeniesione z katedry (posągi, gobeliny, relikwiarze) oraz przedmioty związane z ceremonią koronacyjną królów francuskich (m.in. złoty talizman podarowany Karolowi Wielkiemu przez Haruna ar-Raszida, zawierający fragment Świętego Krzyża). 
Pałac Tau, wraz z katedrą Notre-Dame i byłym opactwem Saint-Remi, został wpisany w 1991 na listę światowego dziedzictwa UNESCO. Rocznie pałac zwiedza około 100 000 turystów.

</doc>
<doc id="1376269" url="https://pl.wikipedia.org/wiki?curid=1376269" title="Polipy jelita">
Polipy jelita



</doc>
<doc id="1376271" url="https://pl.wikipedia.org/wiki?curid=1376271" title="Herb Świeradowa-Zdroju">
Herb Świeradowa-Zdroju

Herb Świeradowa-Zdroju – jeden z symboli miasta Świeradów-Zdrój w postaci herbu.
Wygląd i symbolika.
Herb miasta przedstawia na srebrnej, jednopolowej tarczy symboliczny, zielony świerk składający się z sześciu trójkątów równoramiennych, na który nałożono symboliczne źródło w kolorze błękitnym z granatową obwódką. W tle dwa szczyty górskie w postaci dwóch trójkątów w kolorze czerwonym. W dole tarczy przedstawiona symbolicznie woda mineralna z pęcherzykami powietrza.
Historia.
Z formalnoprawnego punktu widzenia wizerunek herbu określony jest w § 3 statutu Gminy Świeradów Zdrój z 27 sierpnia 2003, a jego wzór stanowi załącznik nr 2 do Statutu.
Przed 1945 używany był herb trójpolowy i zawierał m.in. wizerunek czarnego orła dolnośląskiego, trzy świerki na trzech szczytach w polu niebieskim oraz kielich Higiei na biało-czerwonej szachownicy.
W latach 50. XX wieku ustanowiono nowy herb, przedstawiający wodotrysk w polu srebrnym, z którego czerwonej podstawy wytryskuje 5 strumieni wody, opadających na złoty kryształ po prawej stronie, a na trzy zielone świerki po lewej. Alfred Znamierowski nazwał wodotrysk przedstawiony w tym herbie kuriozalnym – zdrój wypływa z kształtu przypominającego szynę kolejową, a na końcach strumieni wodnych jest kryształ i trzy choinki.

</doc>
<doc id="1376273" url="https://pl.wikipedia.org/wiki?curid=1376273" title="Śladem Blue">
Śladem Blue

Śladem Blue (ang. "Blue's Clues", 1996-2006) – amerykański serial animowany, który swoją premierę w Polsce miał 11 lipca 2008 roku przez stację telewizyjną Nickelodeon Polska.
Wersja polska.
Wersja polska: na zlecenie Nickelodeon Polska – Master Film
Reżyseria i dźwięk: Elżbieta Mikuś
Dialogi: Krystyna Subocz
Montaż:
Kierownictwo produkcji: Kamil Graboś
Teksty piosenek: Andrzej Brzeski
Opracowanie muzyczne: Piotr Gogol
Wystąpili:
oraz
i inni
Odcinki.
Premiery w Polsce:

</doc>
<doc id="1376277" url="https://pl.wikipedia.org/wiki?curid=1376277" title="Pamelo żegnaj">
Pamelo żegnaj



</doc>
<doc id="1376278" url="https://pl.wikipedia.org/wiki?curid=1376278" title="Neo Chorio (dystrykt Pafos)">
Neo Chorio (dystrykt Pafos)

Neo Chorio (gr. "Νέο Χωριό") – wieś w Republice Cypryjskiej, w dystrykcie Pafos. W 2011 roku liczyła 519 mieszkańców. Miejscowość leży na półwyspie Akamas.

</doc>
<doc id="1376279" url="https://pl.wikipedia.org/wiki?curid=1376279" title="Static Icon">
Static Icon

Static Icon jest synthpopowym zespołem. Zaczynali w Adelaide, Australii jako trzy częściowa grupa zwana "Das Concept". W swym pierwszym wcieleniu zajmowali się coverami grupy Depeche Mode. Stopniowo wprowadzali coraz więcej nowego materiału w ich własny projekt. By w pełni uzupełnić tłumaczenie grupy, zmienili nazwę na "Static Icon" oraz odrzucili wszystkie z wyjątkiem jednego czy dwóch coverów Depeche Mode w swoim zbiorze.
Dzięki współpracy z zespołami w Melbourne, zostali włączeni w kręgi australijskiej sceny muzyki industrialowej, a następnie zaśpiewali z wytwórnią muzyki EBM Machinery Records w Berlinie (Niemcy) z którą wydali dwa albumy, począwszy od "Sin Machine" z 1995.
Ich pierwszy album został nagrany w Adelaide, lecz było trochę problemów wokół kradzieży kaset. Krótko potem wyruszyli do Berlina, gdzie większość albumu została przegrana.
Ich drugi i najsławniejszy album "Slave" został wyprodukowany przez Marc Heal i opublikowany w 1997.

</doc>
<doc id="1376281" url="https://pl.wikipedia.org/wiki?curid=1376281" title="H.248">
H.248



</doc>
<doc id="1376283" url="https://pl.wikipedia.org/wiki?curid=1376283" title="Krzysztof Łypacewicz">
Krzysztof Łypacewicz

Krzysztof Roman Łypacewicz (ur. 21 kwietnia 1931 w Warszawie, zm. 6 sierpnia 2017 tamże) – polski inżynier, wiezień polityczny, działacz opozycji w okresie PRL, były wicewojewoda warszawski.
Życiorys.
Syn Stanisława i Anny. W okresie II wojny światowej należał do Szarych Szeregów. W 1944 był łącznikiem w powstaniu warszawskim w Śródmieściu. Od 1948 działał w grupach niepodległościowych. W 1951 został aresztowany, następnie skazany na karę sześciu lat pozbawienia wolności, zwolniono go warunkowo w 1954.
Ukończył w 1958 studia na Wydziale Inżynierii Lądowej Politechniki Warszawskiej, w 1975 obronił doktorat.
W latach 1958–1989 pracował jako główny projektant w Centralnym Ośrodku Badawczo-Projektowym Konstrukcji Metalowych „Mostostal” w Warszawie. W 1980 wstąpił do „Solidarności”, przewodniczył komisji zakładowej, zasiadał w zarządzie Regionu Mazowsze, był delegatem na I KZD w Gdańsku. W stanie wojennym został internowany na okres około trzech miesięcy. Działał potem w podziemnych strukturach związku.
W 1990 objął urząd wicewojewody warszawskiego. Bez powodzenia ubiegał się o mandat senatorski w wyborach z 1991 z ramienia KLD. W 1994 podał się do dymisji, przechodząc na emeryturę. Do 1998 zasiadał w radzie gminy Warszawa-Centrum.
Należał do Związku Powstańców Warszawskich. Odznaczony Krzyżem Kawalerskim i Oficerskim (1994) Orderu Odrodzenia Polski, Medalem „Za zasługi dla obronności kraju”, Krzyżem Armii Krajowej, Warszawskim Krzyżem Powstańczym i Srebrnym Krzyżem Zasługi z Mieczami.

</doc>
<doc id="1376284" url="https://pl.wikipedia.org/wiki?curid=1376284" title="Prodromi (Cypr)">
Prodromi (Cypr)

Prodromi (gr. "Προδρόμι") – część gminy miejskiej Polis, na Cyprze, w dystrykcie Pafos. Leży na półwyspie Akamas. W 2011 roku liczyła 705 mieszkańców.

</doc>
<doc id="1376288" url="https://pl.wikipedia.org/wiki?curid=1376288" title="Androliku">
Androliku

Androliku (gr. "Ανδρολίκου") – wieś w Republice Cypryjskiej, w dystrykcie Pafos. W 2011 roku liczyła 34 mieszkańców.

</doc>
<doc id="1376289" url="https://pl.wikipedia.org/wiki?curid=1376289" title="Nicolas Minassian">
Nicolas Minassian

Nicolas Minassian (ur. 28 lutego 1973 w Marsylii) – francuski kierowca wyścigowy.
Urodził się w 1973 roku w Marsylii i jest aktywny w międzynarodowym sporcie motorowym od 1994 roku.
Ścigał się w seriach wyścigowych o otwartym nadwoziu oraz w bolidach Le Mans Series klasy LMP1. W latach 1998-2000 rywalizował w wyścigach międzynarodowej Formuły 3000. W 2000 roku został jej wicemistrzem.
W 2001 roku wystartował w zespole Target Chip Ganassi Racing w serii CART oraz w wyścigu Indianapolis 500. W połowie sezonu został jednak zwolniony z powodu niezadowalających wyników.
W 2002 roku Minassian powrócił do Europy i wygrał ASCAR Oval Racing Series. W 2003 roku spróbował ponownie startów w Formule 3000, jednak jego zespół wycofał się z rywalizacji po pierwszej rundzie. Od tego czasu bierze udział w wyścigach długodystansowych, m.in. Le Mans. 15 czerwca 2008 roku w świetnym stylu zajął drugie miejsce w prestiżowym wyścigu 24h Le Mans, prowadząc Peugeota 908 HDI FAP z silnikiem Diesla. Jego partnerami byli Jacques Villeneuve oraz Marc Gené.

</doc>
<doc id="1376292" url="https://pl.wikipedia.org/wiki?curid=1376292" title="Fasli">
Fasli

Fasli (gr. "Φάσλι") – wieś w Republice Cypryjskiej, w dystrykcie Pafos. W 2011 roku liczyła 0 mieszkańców.
Do lat 70. XX wieku wieś była zamieszkana głównie przez Turków cypryjskich, w wyniku podziału wyspy na część grecką i turecką wszyscy mieszkańcy wsi przenieśli się do Cypru Północnego.

</doc>
<doc id="1376293" url="https://pl.wikipedia.org/wiki?curid=1376293" title="Ostra zapalna demielinizacyjna poliradikuloneuropatia">
Ostra zapalna demielinizacyjna poliradikuloneuropatia



</doc>
<doc id="1376299" url="https://pl.wikipedia.org/wiki?curid=1376299" title="Sky Deutschland">
Sky Deutschland

Sky Deutschland – duża telewizyjno-radiowa satelitarna platforma cyfrowa działająca w Niemczech.
Sky Deutschland wystartowała 28 lutego 1991 roku pod nazwą Premiere jako joint-venture trzech firm: Bertelsmann, Kirch i Canal+.
30 września 2008 roku platforma posiadała 2,411 mln abonentów. Od 12 maja 2008 koncern mediowy News Corporation miał w platformie Premiere 25,01% udziałów. W kwietniu 2009 roku należący do Murdocha koncern News Corporation powiększył swoje udziały do blisko 40%.
15 kwietnia 2008 roku NDS i Nagra poinformowali o wprowadzeniu w simulcrypcie systemu VideoGuard z NDS oraz o nowych kartach Nagry.

</doc>
<doc id="1376300" url="https://pl.wikipedia.org/wiki?curid=1376300" title="Sylvain N’Diaye">
Sylvain N’Diaye

Sylvain N’Diaye (ur. 25 czerwca 1976 w Paryżu) – senegalski piłkarz grający na pozycji defensywnego pomocnika. Posiada także obywatelstwo francuskie.
Kariera klubowa.
N’Diaye urodził się w Paryżu, w rodzinie senegalskich emigrantów. Karierę piłkarską rozpoczął w amatorskim klubie Rodez Aveyron Football, w którym zadebiutował w wieku 17 lat w czwartej lidze francuskiej. W 1995 roku został zauważony przez trenerów Girondins Bordeaux i trafił do tej drużyny. W Ligue 1 zadebiutował jednak dopiero w 1997 roku, 25 stycznia w wygranym 4:1 meczu z OGC Nice. Był to jednak jego jedyny mecz w barwach „Żyrondystów”, gdyż w sezonie 1997/1998 został wypożyczony do drugoligowego FC Martigues, a latem 1998 odszedł z zespołu.
Latem 1998 N’Diaye przeszedł do belgijskiego KAA Gent. W jego barwach zaliczył 11 spotkań w rundzie jesiennej, a w styczniu 1999 trafił na wypożyczenie do AS Monaco, z którym zajął 4. miejsce w Ligue 1. Na sezon 1999/2000 Senegalczyk znów został wypożyczony, tym razem do grającego w Ligue 2, Toulouse FC, z którym awansował do francuskiej ekstraklasy.
W 2000 roku Sylvain został zawodnikiem Lille OSC. Występował w pierwszym składzie tego klubu, a na koniec sezonu 2000/2001 zajął z Lille 3. pozycję w Ligue 1. Jesienią wystąpił w fazie grupowej Ligi Mistrzów, a następnie w rozgrywkach Pucharu UEFA. W 2002 roku był z Lille piąty w lidze, a w 2003 - czternasty. Jego forma spowodowała zainteresowanie ze strony Olympique Marsylia i latem N’Diaye na zasadzie wolnego transferu przeszedł do tego klubu. 2 sierpnia zadebiutował w lidze w wygranym 1:0 wyjazdowym meczu z En Avant Guingamp. Z Olympique dotarł w 2004 roku do finału Pucharu UEFA (zagrał 84. minuty w przegranym 0:2 spotkaniu z Valencią), a w 2005 zajął z nią 5. miejsce w Ligue 1.
Latem 2005 N’Diaye wyjechał do Hiszpanii i podpisał kontrakt z Levante UD z Walencji. Przez sezon występował na boiskach Segunda División, a w 2006 roku wywalczył awans do pierwszej ligi. W niej po raz pierwszy wystąpił 29 sierpnia w potyczce z Sevillą (0:4). Nie był jednak podstawowym zawodnikiem Levante, a na sezon 2007/2008 wypożyczono go do drugoligowego CD Tenerife. Latem 2008 powrócił do Francji i został piłkarzem drugoligowego Stade de Reims. W sezonie 2010/2011 grał w AS Cannes.
Kariera reprezentacyjna.
W reprezentacji Senegalu N’Diaye zadebiutował w 2001 roku. W 2002 roku został powołany przez selekcjonera Bruno Metsu na Puchar Narodów Afryki 2002 (3 mecze) i Mistrzostwa Świata 2002. Na Mundialu był rezerwowym i nie zagrał w żadnym spotkaniu. Z kolei w 2004 roku wystąpił w jednym meczu kadry narodowej w Pucharze Narodów Afryki 2004.

</doc>
<doc id="1376302" url="https://pl.wikipedia.org/wiki?curid=1376302" title="Drusia">
Drusia

Drusia (gr. "Δρούσεια") – wieś w Republice Cypryjskiej, w dystrykcie Pafos. W 2011 roku liczyła 405 mieszkańców.
W miejscowości Drusia znajduje się XV-wieczny kościół odbudowany w 1923 roku po pożarze.

</doc>
<doc id="1376305" url="https://pl.wikipedia.org/wiki?curid=1376305" title="Figuratywizm">
Figuratywizm

Figuratywizm, sztuka figuratywna – kierunek w sztuce (głównie malarstwie i rzeźbiarstwie) polegający na ukazywaniu przedmiotów, zwierząt i ludzi w ich realnych kształtach, traktujący świat zewnętrzny jako punkt odniesienia dla postaci, symbolu lub podobieństwa.
Wyrażeniem synonimicznym dla figuratywizmu jest termin „sztuka przedstawiająca”, zaś antonimicznym – abstrakcjonizm lub „sztuka nieprzedstawiająca”, „sztuka niefiguratywna”.

</doc>
<doc id="1376307" url="https://pl.wikipedia.org/wiki?curid=1376307" title="Machinery Records">
Machinery Records

Machinery Records (lub po prostu Machinery) – wytwórnia płytowa utworzona przez Jora i Annę Rosen w 1989 w Berlinie (Niemcy). Najbardziej znana z publikacji industrialowych i eksperymentalnych występów, z których kilka (m.in. Oomph! oraz Cubanate) osiągnęło w późniejszych czasach sukcesy.
Największy rozwój wytwórnia przeżyła we wczesnych latach 90. Od 1991 r. Machinery przyjęła nazwę Noise Records, jako część grupy Modern Music Records. Prowadzenie i organizacja firmy, mimo wcześniejszych przekonań Jor'a, nie stało się łatwiejsze. Pod koniec dekady działalność Machinery była nieznaczna, a wiele oryginalnych występów zastępowało publikacje w "Dynamica" - wytwórni zastępczej. Kiedy Modern Music została nabyta przez Sanctuary Records Group w 2001 r., Machinery ostatecznie upadła.

</doc>
<doc id="1376308" url="https://pl.wikipedia.org/wiki?curid=1376308" title="Premiere">
Premiere



</doc>
<doc id="1376310" url="https://pl.wikipedia.org/wiki?curid=1376310" title="Jerzy Hauziński">
Jerzy Hauziński

Jerzy Hauziński (ur. 7 kwietnia 1945 w Poznaniu, zm. 24 grudnia 2020) – polski historyk mediewista i orientalista.
Życiorys.
Był synem poznańskiego cukiernika. W 1970 ukończył studia historyczne na Uniwersytecie Adama Mickiewicza w Poznaniu, a w 1973 obronił pracę doktorską. Habilitował się w 1977 na Wydziale Historycznym UAM na podstawie rozprawy "Polityka orientalna cesarza Fryderyka II Hohenstaufa". Pracował na Uniwersytecie Wrocławskim, a od 1988 w Akademii Pomorskiej w Słupsku. W latach 1991–1994 wykładał historię krajów muzułmańskich w Instytucie Filologii Orientalnej Uniwersytetu Jagiellońskiego.
W ostatnim okresie życia był profesorem zwyczajnym w Instytucie Historii Akademii Pomorskiej w Słupsku (rektor w latach 1997–2002). Jego zainteresowania badawcze skupiały się na średniowiecznej historii świata muzułmańskiego. Od 1988 był członkiem Komitetu Nauk Orientalistycznych Polskiej Akademii Nauk. Zmarł 24 grudnia 2020, po zakażeniu koronawirusem COVID-19. W dniu 30 grudnia 2020 został pochowany na Starym Cmentarzu w Słupsku.
W 2001 został odznaczony Krzyżem Kawalerskim Orderu Odrodzenia Polski.

</doc>
<doc id="1376311" url="https://pl.wikipedia.org/wiki?curid=1376311" title="New Mind (zespół muzyczny)">
New Mind (zespół muzyczny)

New Mind - electro-industrialowa grupa muzyczna z Cumbirr, Wielkiej Brytanii. Za projektem stoi Jonathan Sharp, jako dodatek do Bio-Tek.

</doc>
<doc id="1376315" url="https://pl.wikipedia.org/wiki?curid=1376315" title="Kopalnia Węgla Kamiennego Król">
Kopalnia Węgla Kamiennego Król

Kopalnia Węgla Kamiennego Król (pierwotnie Prinz Karl von Hessen lub "Königliche Kohlenzeche", od 1800 roku Königsgrube) – zlikwidowana kopalnia węgla kamiennego, która działała w Chorzowie, została założona w 1791 roku, w 1937 roku została podzielona na kopalnie Prezydent Mościcki i Barbara-Wyzwolenie.
Historia.
Kopalnia fiskalna, tj. państwowa powstała z inicjatywy Friedricha Wilhelma von Reden w 1791 roku i nosiła nazwę Prinz Karl von Hessen, w 1800 roku przemianowana została na König (pol. "Król"), na cześć pruskiego króla Friedricha Wilhelma III. Na początku XX wieku kopalnię podzielono na 4 pola eksploatacyjne: Wschodnie, Południowe, Zachodnie i Północne. W latach 40 XIX wieku górnicy z kopalni Król przeprowadzili strajk o podłożu ekonomicznym przeciwko właścicielom kopalni. Protest górników został uśmierzony przez wojsko pruskie.
W 1922 roku została wydzierżawiona polsko-francuskiej spółce Skarboferm i zmieniła nazwy pól na: pole Wschodnie – Król-Święty Jacek, pole Południowe – Król Piast, pole Zachodnie – Święta Barbara, a Północne – Wyzwolenie. W 1937 została rozdzielona na dwie kopalnie: Prezydent Mościcki i Barbara-Wyzwolenie.
W czasie okupacji hitlerowskiej kopalnie pod niemieckimi nazwami sprzed 1922 roku należały do koncernu Reichswerke Hermann Göring.
W kopalni tej, przy "Szybie Krug" swój początek miała Główna Kluczowa Sztolnia Dziedziczna.

</doc>
<doc id="1376316" url="https://pl.wikipedia.org/wiki?curid=1376316" title="Niedoczynność przytarczyc">
Niedoczynność przytarczyc

Niedoczynność przytarczyc (łac. "hypoparathyroidismus", ang. hypoparathyroidism) – zaburzenie endokrynologiczne, polegające na obniżonej czynności wewnątrzwydzielniczej przytarczyc. Zespół chorobowy objawia się tężyczką lub mrowieniami i drętwieniami, zaćmą, zwapnieniami jąder podstawnych mózgu, i zaburzeniami jonowymi: hipokalcemią, hiperfosfatemią i hipokalciurią, wynikającymi z niedostatecznego wydzielania parathormonu (PTH). 
Etiologia.
Niedoczynność przytarczyc może wynikać z:
Objawy i przebieg.
W badaniu przedmiotowym:
W badaniach dodatkowych:
Leczenie.
Leczenie doraźne stanów tężyczkowych polega na podaniu dożylnym wapnia: 1,0-2,0 g/dzień wapnia elementarnego "p.o." (20 ml 20% lub 10% roztworu glukonianu wapnia) i aktywnych metabolitów witaminy D: kalcytriolu lub alfakalcidolu.
W leczeniu przewlekłym stosuje się: 

</doc>
<doc id="1376317" url="https://pl.wikipedia.org/wiki?curid=1376317" title="Hypoparathyroidism">
Hypoparathyroidism



</doc>
<doc id="1376322" url="https://pl.wikipedia.org/wiki?curid=1376322" title="WAA">
WAA



</doc>
<doc id="1376324" url="https://pl.wikipedia.org/wiki?curid=1376324" title="Jan Ponikowski">
Jan Ponikowski

Jan Ponikowski (koniec XVI w.) – polski kompozytor przełomu renesansu i baroku. O jego życiu niewiele wiadomo, poza tym, że był kantorem przy kościele Mariackim w Krakowie w roku 1598 lub 1599. Z tych też lat pochodzą jedyne jego zachowane utwory – trzy polifoniczne pieśni na święto Bożego Ciała:

</doc>
<doc id="1376326" url="https://pl.wikipedia.org/wiki?curid=1376326" title="Maria De Mattias">
Maria De Mattias

Maria De Mattias (ur. 4 lutego 1805 w Vallecorsa we Włoszech, zm. 20 sierpnia 1866 w Rzymie) – zakonnica, założycielka Zgromadzenia Adoratorek Krwi Chrystusa (ASC) i święta Kościoła katolickiego.
Życiorys.
Rodzina i wychowanie.
Maria de Mattias pochodziła z zamożnej, katolickiej rodziny. Jej rodzicami byli Giovanni i Ottavia de Angelis. Na chrzcie otrzymała imiona Maria Metilde. Formację chrześcijańską otrzymała w domu rodzinnym w Vallecorsa (Lacjum), przede wszystkim za sprawą ojca i czytania Pisma świętego. Ze względu na status społeczny, jej dzieciństwo i młodość przebiegały bez rówieśników, sprzyjając skupianiu się na samej sobie. Okolice, w których mieszkała rodzina były niebezpieczne ze względu na grasujące bandy. Były lata 1810-1825, okres chaosu powstałego w wyniku wojen napoleońskich. W 1822 r. do Vallecorsa przybył głosić misje ludowe św. Kasper del Bufalo. Słuchając jego kazań, siedemnastoletnia wówczas Maria doświadczyła punktu zwrotnego w swym życiu. Zapragnęła, "aby wszystkim dać poznać Jezusa, Miłość Ukrzyżowaną". Chciała działać na rzecz odnowy społecznej. Była przekonana, że może do niej dojść poprzez pracę nad przemianą serc poszczególnych ludzi.
Działalność.
Jej kierownikiem duchowym był ks. Giovanni Merlini, bliski współpracownik św. Kaspra del Bufalo, założyciela Misjonarzy Krwi Chrystusa. Pod jego wpływem, w wieku 29 lat założyła w Acuto (Frosinone) Zgromadzenie Sióstr Adoratorek Krwi Chrystusa (4 marca 1834 r.). Na prośbę biskupa diecezji Anagni, Giuseppego Marii Laisa, otworzyła szkołę dla dziewcząt. Powoli dokonała się jej przemiana, ze skromnej, nieśmiałej dziewczyny stała się kaznodziejką pociągającą za sobą tłumy wiernych. Pragnęła przemawiać do wszystkich, by głosić wielką miłość Boga. Przyciągała ludzi swoją niezwykłą osobowością i zaangażowaniem. Na jej katechezy przychodzili także mężczyźni, choć w tamtych czasach nie było przyjęte by kobiety nauczały mężczyzn. Przyłączyło się do niej wiele młodych dziewcząt. Dzięki temu otworzyła około siedemdziesięciu wspólnot Zgromadzenia. Także poza Włochami: trzy wspólnoty w Niemczech i jedną w Anglii. Papież Pius IX poprosił ja o poprowadzenie w Civitavecchia hospicjum św.Alojzego (San Luigi) i szkoły.
Zmarła w Rzymie 20 sierpnia 1866 r. Trzydzieści lat później, w wyniku rosnącej po śmierci opinii o jej świętości, rozpoczął się proces beatyfikacyjny. Jan Paweł II kanonizował Marię de Mattias 18 maja 2003 r. W Kościele katolickim wspomnienie liturgiczne obchodzone jest 4 lutego, czyli w dniu urodzin. Jest to odstępstwo od reguły, według której wspomnienie obchodzi się w dniu śmierci, czyli „urodzin dla nieba” (por. "dies natalis"). Jest patronką Bolesławca.

</doc>
<doc id="1376332" url="https://pl.wikipedia.org/wiki?curid=1376332" title="Demon Hunter">
Demon Hunter

Demon Hunter – amerykański zespół muzyczny pochodzący z Seattle w stanie Waszyngton, grający metalcore. Działalność rozpoczął w 2000 roku, zaś jego założycielami są bracia Don i Ryan Clarkowie.
Charakterystyka.
Członkowie zespołu są chrześcijanami, co znajduje odzwierciedlenie w większości tekstów grupy.
Nazwa zespołu oznacza dosłownie "łowca demonów". Logo zespołu przedstawia postać demona z przestrzeloną głową. Motyw ten pojawiał się w lekko zmienionych formach na okładkach wszystkich ich albumów. Demon z przedziurawioną czaszką ma symbolizować wolę grupy do walki ze złem. Może także oznaczać chęć pomocy ludziom w trudnej sytuacji – członkowie zespołu nazywają siebie "zabójcami problemów" (np. utwór "Thorns" ma przesłanie anty-samobójcze).
Członkowie zespołu Demon Hunter inspirują się takimi zespołami jak Metallica, Sepultura, Pantera, Machine Head oraz Living Sacrifice.
Historia.
Zespół rozpoczął od wydania płyty pt. "Demon Hunter" w październiku 2002 roku, przy współpracy z wytwórnią Solid State Record. Z początku członkowie kapeli ukrywali swoją tożsamość, co wzbudzało pewne kontrowersje wokół nich. Ujawnili się dopiero podczas swojego pierwszego tournée.
W 2004 roku wydali płytę "Summer of Darkness", która odniosła wielki sukces.
By nagrać swój kolejny album "The Triptych" w 2005 roku powrócili do Seattle w stanie Waszyngton. Płyta była ukłonem w stronę wielkich zespołów z przeszłości jak Living Sacrifice, Sepultura i Pantera. Album zawierał cover piosenki "Snap Your Fingers, Snap Your Neck". Doszło do przetasowania w składzie: Timothy "Yogi" Watts zastąpił za bębnami Jesse'iego Sprinkle'a, który przyłączył się do grupy Dead Poetic, zaś Ethan Luck zastąpił dotychczasowego gitarzystę Krisa McCaddona.
W czerwcu 2007 roku zespół nagrał swój czwarty album i zatytułował go "Storm the Gates of Hell" (co po polsku oznacza "Szturmowanie Bram Piekła"). Premiera albumu odbyła się 6 listopada 2007 roku. Pierwszy singiel promujący album nosi tytuł "Fading Away", następny to "Carry Me Down". Dzięki albumowi zespół pozyskał jeszcze większą rzeszę fanów, ale również gorliwych przeciwników wśród środowisk antychrześcijańskich.
W sierpniu 2009 odszedł gitarzysta, współzałożyciel DH – Don Clark, chcąc poświęcić się rodzinie oraz swojemu studiu graficznemu. Wiadomość przekazał poprzez Ryana Clarka poprzez oficjalny kanał zespołu w serwisie MySpace. Ethan Luck (gitara prowadząca) także podjął decyzję o odejściu z zespołu, gdyż jego koncertowy kalendarz był bardzo napięty (Ethan był wówczas i nadal jest także perkusistą w punkrockowym zespole Relient K.). W miejsce Dona do zespołu przystąpił Ryan Helm (wcześniej występujący w chrześcijańskim zespole The Ascendicate), natomiast Ethana zastąpił bliski współpracownik zespołu, gitarzysta Throwndown – Patrick Judge, który często zastępował Ethana podczas gdy ten grał w tym samym czasie koncert z Relient K.
9 marca 2010 Demon Hunter wydali piąty album, zapowiadając go jako "najcięższy, najbardziej agresywny i jednocześnie najszybszy materiał z wszystkich dotychczasowo wydanych przez kapelę". Album "The World Is A Thorn" (tłum. "świat jest cierniem") zawiera łącznie 10 utworów.
10 kwietnia 2012 wydali szósty album o nazwie "True Defiance", który zawiera 11 utworów.
18 marca 2014 roku został wydany album "Extremist".
Album "Exile" miał zostać wydany 
9 września 2022 r., Lecz następnie został opóźniony do 28 października 2022 r. Z powodu problemów z łańcuchem dostaw.

</doc>
<doc id="1376335" url="https://pl.wikipedia.org/wiki?curid=1376335" title="Larry Burrows">
Larry Burrows

Larry Burrows (ur. 29 maja 1926 w Londynie, zm. 10 lutego 1971 w Laosie) – angielski fotoreporter pracujący dla magazynu „Life”, dla którego relacjonował przebieg wojny w Wietnamie.
Pracę dla magazynu rozpoczął w wieku 16 lat pracując jako technik wywołując zdjęcia innych fotoreporterów. Jednak szybko zapragnął podążyć śladem Roberta Capy – jednego z najsłynniejszych fotografów wojennych. W 1945 zaczął fotografować takich ludzi jak Ernest Hemingway i Winston Churchill. Później relacjonował konflikty na Bliskim Wschodzie i w Kongu. Do Wietnamu przyjechał w 1962 roku w wieku trzydziestu sześciu lat i pozostał tam przez następne dziewięć do czasu tragicznej śmierci, dłużej niż jakikolwiek inny fotograf.
Był trzykrotnie nagradzany "Robert Capa Gold Medal", a także w 1967 został fotografem roku w National Press Photographers Association. Jego zdjęcia ilustrujące wojnę w Wietnamie, które rozsławiły jego nazwisko, zmieniły podgląd światowej opinii publicznej na temat tego konfliktu. Zginął w katastrofie zestrzelonego śmigłowca w Laosie.
W zestrzelonym śmigłowcu zginęli też:

</doc>
<doc id="1376338" url="https://pl.wikipedia.org/wiki?curid=1376338" title="Brama Świętego Szczepana">
Brama Świętego Szczepana

Brama Świętego Szczepana albo brama Lwów (, "Bab al-Asbat" lub باب ستنا مريم, "Bab Sittina Marjam"; , "Sza’ar ha-Arajot") – jedna z ośmiu bram Starego Miasta Jerozolimy. Jest to jedyna brama otwarta ku wschodowi. Przez bramę tę wchodzi się na teren Dzielnicy Muzułmańskiej.
Pochodzenie nazw.
Nazwa arabska ("Bab Sittina Marjam") nawiązuje do tradycyjnego miejsca narodzin Matki Chrystusa, które pokazywane jest w położonym w pobliżu kościele św. Anny. 
Chrześcijanie zwykli nazywać ją bramą św. Szczepana, ukamienowanego poniżej bramy miejskiej w dolinie Cedronu (por. Dz 7,58).
Nazwana bramą Lwów ze względu na symbole rodowe sułtana Bajbarsa umieszczone na jej fasadzie od strony zewnętrznej.
Historia.
Brama Świętego Szczepana została wybudowana w 1538 roku przez sułtana Sulejmana Wspaniałego na miejscu wcześniejszej rzymskiej bramy.
Podczas wojny sześciodniowej w 1967 roku izraelscy spadochroniarze przeszli przez tę bramę i wywiesili izraelską flagę na Wzgórzu Świątynnym.
Turystyka.
Brama Świętego Szczepana znajduje się u wylotu ulicy Al-Mudżahidin, jednej z ważniejszych uliczek dzielnicy muzułmańskiej starej Jerozolimy. Od bramy Świętego Szczepana schodzi w kierunku Doliny Cedronu (błędnie utożsamianej Doliną Jozafata) z ulica Sza’ar ha-Arajot.
Przez bramę wchodzi na teren Starego Miasta uroczysta procesja upamiętniająca wjazd Chrystusa do Jerozolimy na osiołku (por. Mk 11,1-11).

</doc>
<doc id="1376340" url="https://pl.wikipedia.org/wiki?curid=1376340" title="Leopold I Józef">
Leopold I Józef

Leopold Józef Lotaryński (ur. 11 września 1679 w Innsbrucku, zm. 27 marca 1729 w Lunéville) – książę Lotaryngii w latach 1690–1729 i książę cieszyński w latach 1722–1729, syn Karola V Lotaryńskiego i Eleonory Habsburżanki.
Jego żoną była Elżbieta Charlotta Orleańska.

</doc>
<doc id="1376341" url="https://pl.wikipedia.org/wiki?curid=1376341" title="Konrad III Stary">
Konrad III Stary

Konrad III Stary (ur. między 1354 a 1359, zm. 20 lub 28 grudnia 1412) – książę oleśnicki w latach 1403–1412.
Syn Konrada II oleśnickiego i Agnieszki, córki Kazimierza I cieszyńskiego i Eufemii mazowieckiej. Żonaty z Gutą, której pochodzenie jest nieznane. Z tego związku narodziło się siedmioro dzieci:

</doc>
<doc id="1376344" url="https://pl.wikipedia.org/wiki?curid=1376344" title="Songs from Instant Star Four">
Songs from Instant Star Four

Songs from Instant Star Four – ścieżka dźwiękowa czwartego sezonu kanadyjskiego serialu telewizyjnego wyświetlanego w Polsce jako "Gwiazda od zaraz".

</doc>
<doc id="1376352" url="https://pl.wikipedia.org/wiki?curid=1376352" title="Lidzbarskie Wieczory Humoru i Satyry">
Lidzbarskie Wieczory Humoru i Satyry

Lidzbarskie Wieczory Humoru i Satyry (dawniej: "Lidzbarskie Biesiady Humoru i Satyry") – coroczny, ogólnopolski przegląd kabaretowy odbywający się od 1976 w Lidzbarku Warmińskim. Patronem wieczorów jest „Książę Poetów Polskich” – Ignacy Krasicki, a mottem jego słowa: „Prawdziwa cnota krytyk się nie boi i śmiech niekiedy może być nauką”. W 2014 i 2015 roku koncert galowy transmitowała TVP Rozrywka. W 2016 roku Lidzbarskie Wieczory Humoru i Satyry transmitowała telewizja Polsat.
Główną nagrodą konkursu jest Złota Szpilka.
Początki.
Pomysł zorganizowania festiwalu kabaretowego w Lidzbarku Warmińskim powstał w 1973 roku. Socjalistyczne władze Polski zgodziły się na organizację takiego przeglądu dopiero trzy lata później. Pierwszy festiwal, pod nazwą Lidzbarskie Biesiady Humoru i Satyry odbył się w dniach 29 lutego – 3 marca 1976 r. Głównym organizatorem pierwszych biesiad był dyrektor Lidzbarskiego Domu Kultury – Wiesław Rogalski.
Konkursy i Laureaci.
16 sierpnia 2014 roku odbyły się 35. Lidzbarskie Wieczory Humoru i Satyry i po raz pierwszy imprezę transmitowano na żywo w TVP Rozrywka.

</doc>
<doc id="1376353" url="https://pl.wikipedia.org/wiki?curid=1376353" title="Aleksandr Miasnikian">
Aleksandr Miasnikian

Aleksandr Fiodorowicz Miasnikian (znany także jako: Miasnikow (, , ; ur. , zm. 22 marca 1925) – radziecki komunista ormiańskiego pochodzenia, premier Białoruskiej SRR, premier Armeńskiej SRR, prezydent Zakaukaskiej Federacyjnej Socjalistycznej Republiki Radzieckiej (w składzie Gruzji, Azerbejdżanu i Armenii), Pierwszy sekretarz partii bolszewickiej Zakaukaskiej FSRR, członek Rewolucyjnej Rady Wojskowej ZSRR (kolegialnego kierownictwa Armii Czerwonej), członek Prezydium Centralnego Komitetu Wykonawczego ZSRR (wyższego organu władzy ZSRR).
Życiorys.
Urodził się 9 grudnia 1886 w Rosji w Nachiczewaniu nad Donem (ormiańskie miasto na przedmieściach Rostowu nad Donem, obecnie w składzie Rostowu) w rodzinie drobnego handlarza.
W 1903 ukończył Ormiańskie Seminarium Duchowe w Moskwie. W 1908 ukończył Ormiański Łazariewski Instytut w Moskwie. W 1912 ukończył studia na wydziale prawa Uniwersytetu Moskiewskiego.
Był członkiem Socjaldemokratycznej Partii Robotniczej Rosji od 1906. W tym roku został aresztowany i zesłany do Baku (obecnie stolica Azerbejdżanu). W 1911-1912 pełnił służbę w wojsku rosyjskim, chorąży. W 1914 po rozpoczęciu Wojny Światowej powrócił do wojska, które opuścił tylko w 1917.
Od września 1917 do maja 1918 stał na czele Północno-Zachodniego Komitetu RKP(b). Od listopada 1917 odpowiedzialny za dowodzenie na froncie zachodnim, rozpędzał m.in. Pierwszy Kongres Wszechbiałoruski w Mińsku.
Od stycznia do lutego 1919 członek Tymczasowego Rządu Białoruskiej SRR, zasiadał w Komitetu Centralnego KP(b)B. W lutym 1919 przewodniczący Centralnego Komitetu Wykonawczego Białoruskiej Socjalistycznej Republiki Radzieckiej, zastępca przewodniczącego Rady Komisarzy Ludowych i komisarz spraw wojskowych.
Od 1919 członek KC KP(b)B, w latach 1919–1920 członek KC Komunistycznej Partii Litwy i Białorusi.
25 września 1919 doznał kontuzji w czasie zamachu antybolszewickiego dokonanego w Moskwie przez podziemną grupę anarchistyczną.
W 1921 – przewodniczący rządu oraz komisarz ludowy (minister) do spraw wojskowych Armeńskiej Socjalistycznej Republiki Radzieckiej, jednocześnie zastępca przewodniczącego rządu Zakaukaskiej Federacyjnej Socjalistycznej Republiki Radzieckiej (w składzie Gruzji, Azerbejdżanu i Armenii).
Od 1922 przewodniczący Rady Sojuszu (prezydent) Federacji Zakaukaskiej. Pierwszy sekretarz partii bolszewickiej Zakaukazia, członek Rewolucyjnej Rady Wojskowej ZSRR (kolegialnego kierownictwa Armii Czerwonej), członek Prezydium Centralnego Komitetu Wykonawczego ZSRR (wyższego organu władzy ZSRR).
Zginął w wieku 39 lat 22 marca 1925 w katastrofie lotniczej w okolicach Tbilisi.

</doc>
<doc id="1376354" url="https://pl.wikipedia.org/wiki?curid=1376354" title="Przełożenie wielkich naczyń">
Przełożenie wielkich naczyń



</doc>
<doc id="1376355" url="https://pl.wikipedia.org/wiki?curid=1376355" title="Peter M. Holt">
Peter M. Holt

Peter Malcolm Holt (ur. 28 listopada 1918 w Astley, zm. 2 listopada 2006 w Oksfordzie) – brytyjski historyk, orientalista.
Życiorys.
W latach 1975–1982 był profesorem historii Bliskiego Wschodu w School of Oriental and African Studies w Londynie.

</doc>
<doc id="1376356" url="https://pl.wikipedia.org/wiki?curid=1376356" title="Lidzbarskie Biesiady Humoru i Satyry">
Lidzbarskie Biesiady Humoru i Satyry



</doc>
<doc id="1376357" url="https://pl.wikipedia.org/wiki?curid=1376357" title="Electro-industrial">
Electro-industrial

Electro-industrial – gatunek muzyczny wywodzący się z nurtów EBM i post-industrial.
Rozwijał się w późnych latach 80. i w pierwszej połowie lat 90. Zważywszy, że EBM jest bezpośredni w strukturze oraz posiada czystą produkcję, electro-industrial stał się znany ze względu na głębokie, brudne i bardziej złożone brzmienie. Można je usłyszeć na wielu płytach tego gatunku, takich jak "Tactical Neural Implant" od Front Line Assembly, "Bunker Gate Seven" projektu :Wumpscut: oraz „Too Dark Park” od Skinny Puppy. W przeciwieństwie do rocka industrialnego, electro-industrialne grupy używają niemal wyłącznie instrumentarium elektronicznego, choć gitary mogą się pojawić ale raczej w roli ozdobnika. Gatunek ten nie jest powiązany z nurtem electro-funk.
Wczesny rozwój (1990–1995).
Po ruchu EBM gasnącym na początku lat 90. i rozkwicie kultury rave’u, electro-industrial wzrastająco osiągnął popularność w międzynarodowych klubach scenicznych. Podwaliny pod styl dała wytwórnia Zoth Ommog założona przez słynnego DJ-a trance'owego Tallę 2XLC. Duży wpływ na brzmienie gatunku wywarł Front Line Assembly, który czerpiąc garściami z cyberpunka nadał muzyce brudne, futurystyczne i mroczne brzmienie. W podobną stronę poszedł Wumpscut, dodając do swojej muzyki elementy power noise, lecz eksponując przy tym atmosferę horroru przejętą od Leæther Strip.
W kontraście do prostego stylu EBM, zespoły electro-industrialne używały fabrycznych bitów, bardziej płynnych warstw basowych, stonowanego hałasu, elementów krautrocka i drum and bassu oraz chrapliwych, zniekształconych, lub ucyfrowionych wokali. Dodatkowo na muzykę wpływała ta z rave'u, w tym breakbeat hardcore, new beat oraz rozwijający się ruch anty-rave’owy jak ambient techno i IDM (Aphex Twin, Autechre, Biosphere).
Około 1992 roku z electro-industrialu wyodrębniło się dark electro zazębione z niemieckim nurtem gotyckim Neue Deutsche Todeskunst oraz raczkującym ruchem power noise. Obydwa style tak bardzo często przeplatały się ze sobą, że całkowite ich odróżnienie jest niemożliwe. Dark electro było jednak bardziej znane społeczności gotyckiej i częściowo skierowane do nich.
Późny rozwój (1995–1999).
W połowie lat 90. część zespołów electro-industrialnych zaczęła zapożyczać elementy trance i hardcore, w tym słynny kwasowy dźwięk syntezatora Roland TB-303, tworząc podwaliny pod wczesny aggrotech i futurepop. Pionierem w tym stylu był Velvet Acid Christ i Funker Vogt. Ponadto pojawiły się takie zespoły jak Apoptygma Berzerk kładące nacisk na bardziej taneczny i popowy charakter muzyki. Electro-industrial wszedł w fazę bardziej eksperymentalną, żonglując różnymi brzmieniami (Gridlock, Individual Totem, Haujobb). Odbiór tych eksperymentów był mieszany: część pochwalała świeże i nowatorskie wówczas rozwiązania, zaś inni obawiali się komercjalizacji i przesunięcia muzyki w stronę klubowych brzmień.
Po 2000 roku electro-industrial niemalże wymarł, zdominowany przez nowo powstały aggrotech i futurepop, które znacznie lepiej prezentowały się na parkiecie. Od 2010 obserwuje się małe odrodzenie gatunku zbieżne z rozwojem ruchu EBM, głównie w Niemczech. 
Obecnie odbiorcami electro są głównie fani EBM, futurepopu, industrial techno i bardziej elektronicznych odmian muzyki gotyckiej oraz różnych styli post-industrialnych. Dawne subkultury charakterystyczne dla tej muzyki to rivetowcy/cyberpunki w Ameryce oraz electrowcy/EBM-owcy/wcześni cybergoci w Europie.

</doc>
<doc id="1376358" url="https://pl.wikipedia.org/wiki?curid=1376358" title="Izotiocyjanian allilu">
Izotiocyjanian allilu

Izotiocyjanian allilu – organiczny związek chemiczny z grupy izotiocyjanianów, ester kwasu izotiocyjanowego i propenolu, odpowiedzialny m.in. za ostry smak musztard, wasabi i chrzanu. Bezbarwna lub jasnożółta ciecz, słabo rozpuszczalna w wodzie, doskonale rozpuszczalna w większości rozpuszczalników organicznych.
Związek ten powstaje w wyniku hydrolizy katalizowanej mirozynazą z synigryny, związku z grupy glukozynolanów (rodzajem "S"-glikozydów), np. po rozgnieceniu ziaren gorczycy, w których występuje zarówno synigryna, jak i enzym hydrolityczny:
Funkcje biologiczne.
Izotiocyjanian allilu służy roślinom do ochrony przeciwko zwierzętom roślinożernym. Ponieważ jest związkiem szkodliwym, rośliny magazynują go w formie glukozynolanu odizolowanego od mirozynazy. Kiedy zwierzę zjada roślinę, wskutek uszkodzeń mechanicznych dochodzi do kontaktu glikozylanu z mirozynazą i powstaje wolny izotiocyjanian allilu, zniechęcając zwierzę.
Natomiast mszyce żywiące się roślinami zawierającymi glukozynolany wydzielają izotiocyjanian allilu podczas ataku drapieżników, takich jak np. biedronki. Mszyca podczas tego procesu ginie, chroni jednak kolonię odstraszając napastnika. Jest to jeden ze znanych wśród zwierząt przykładów zamachowców-samobójców. Podczas badań nad mszycami, których dieta była bogata w glukozynolany, i tymi, które nie dysponowały takim pożywieniem, zaobserwowano, że te pierwsze przetrwały dłużej od drugich w niekorzystnym środowisku.
Otrzymywanie.
Izotiocyjanian allilu można otrzymać w reakcji chlorku allilu z rodankiem potasu lub rodankami innych metali alkalicznych:
Związek ten można też uzyskać z rozgniecionych nasion gorczycy czarnej poprzez destylację z parą wodną. Produkt nosi nazwę "olejek gorczycowy" lub "olejek gorczyczny" i zawiera ok. 90% izotiocyjanianu allilu.
Zastosowanie.
Stosuje się go jako fungicyd (głównie do ochrony buraków cukrowych podczas przechowywania), insektycyd, nematocyd, środek antybakteryjny i zapobiegający próchnieniu i gniciu drewna. Ponadto jest wykorzystywany w przemyśle perfumeryjnym oraz jako substrat do otrzymywania herbicydów opartych o pierścień 1,3,4-tiadiazolu i leków.
Naturalny olejek gorczyczny jest używany do celów farmakologicznych oraz w azjatyckiej medycynie tradycyjnej.
Zobacz też.
alkaloidy:
fitoncydy:

</doc>
<doc id="1376360" url="https://pl.wikipedia.org/wiki?curid=1376360" title="Kyle Riabko">
Kyle Riabko

Kyle Riabko (ur. 29 września 1987 w Saskatoon) – kanadyjski piosenkarz i aktor.

</doc>
<doc id="1376363" url="https://pl.wikipedia.org/wiki?curid=1376363" title="Władimir Fiodorowicz Minorski">
Władimir Fiodorowicz Minorski



</doc>
<doc id="1376366" url="https://pl.wikipedia.org/wiki?curid=1376366" title="Niedomykalność aortalna">
Niedomykalność aortalna



</doc>
<doc id="1376368" url="https://pl.wikipedia.org/wiki?curid=1376368" title="Druga strona medalu">
Druga strona medalu

Druga strona medalu – drugi album studyjny polskiej grupy muzycznej Zipera. Wydawnictwo ukazało się 14 lutego 2004 roku nakładem wytwórni muzycznej Prosto. Płytę poprzedził wydany 6 grudnia 2003 roku singel pt. "Bez ciśnień". Piosenka dotarła m.in. do 30. miejsca Szczecińskiej Listy Przebojów Polskiego Radia.
Gościnnie w nagraniach wzięli udział m.in. Marta EF, Juras, Peja, Dragon Davy, Dynam oraz Muniek Staszczyk, znany z występów w zespole T.Love. Materiał wyprodukowali członkowie Zipery: Pono i Fu, a także Waco, L.A., Vienio, Sqra, Zdolny Dzieciak, Pióro oraz Doniu.
Nagrania dotarły do 8. miejsca zestawienia OLiS. 2 lipca, także 2004 roku album został wydany na dwóch płytach gramofonowych.
Lista utworów.
Opracowano na podstawie materiału źródłowego.

</doc>
<doc id="1376370" url="https://pl.wikipedia.org/wiki?curid=1376370" title="Intubacja dotchawicza">
Intubacja dotchawicza



</doc>
<doc id="1376371" url="https://pl.wikipedia.org/wiki?curid=1376371" title="White Power">
White Power



</doc>
<doc id="1376372" url="https://pl.wikipedia.org/wiki?curid=1376372" title="White Pride">
White Pride



</doc>
<doc id="1376376" url="https://pl.wikipedia.org/wiki?curid=1376376" title="Tygodnik Radomski">
Tygodnik Radomski

Tygodnik Radomski – gazeta wydawana na terenie dawnego województwa radomskiego. Jej początki sięgają lat osiemdziesiątych XX wieku. Tytuł powrócił na rynek w roku 1999 pod nazwą „To się czyta – Tygodnik Radomski”.

</doc>
<doc id="1376381" url="https://pl.wikipedia.org/wiki?curid=1376381" title="Nowy izraelski szekel">
Nowy izraelski szekel

Nowy izraelski szekel (, "", lm. שקלים חדשים, "szkalim chadaszim"; , "szikel dżadid") – oficjalna jednostka walutowa Izraela od 1985 roku. Używana także jako legalny środek płatniczy w Autonomii Palestyńskiej.
Jeden nowy szekel dzieli się na 100 agor. W języku hebrajskim określa się go mianem „nowego szekla” (hebr. שקל חדש, "szekel chadasz") lub w skrócie ש"ח ("szach"). W Izraelu symbolem waluty jest ₪ oraz skrótowiec NIS (od angielskiej nazwy "New Israeli Sheqel"). Według standardu ISO 4217 waluta ta posiada kod ILS. Emitentem waluty w Izraelu jest Bank Izraela.
Historia.
Szekel jest jednostką znaną z Biblii. Wspomina została w momencie, kiedy Abraham chciał nabyć grotę oraz kawałek pola w Hebronie od Chetytów.
Szekel w czasach biblijnych był nazwą jednostki masy, którą wykorzystano do nazwania jednostki monetarnej. Współczesna nazwa waluty izraelskiej odwołuje się właśnie do tej z czasów biblijnych.
Nowy szekel został wprowadzony do obiegu 1 kwietnia 1985 i zastąpił starego szekla (1 NIS = 1000 starych szekli), który wcześniej wyparł w 1980 lirę izraelską (1 stary szekel = 10 lir izraelskich), nazywaną też szterlingiem izraelskim (nazwa pochodząca z czasów Mandatu Palestyny). Denominacja starych szekli w stosunku 1000:1 miała ułatwić księgowość i usprawnić płatności przy zmianie waluty na nową. Pierwsze banknoty w 1985 roku miały nominały 50 i 100 nowych szekli. Rok później pojawił się banknot o nominale 20 nowych szekli. Nowe szekle kontynuowały tradycje promowania i utrwalania historii żydowskiej. Kolorystyka również miała odpowiadać tej, która obowiązywała banknoty starych szekli. Oficjalnie nowy izraelski szekel zastąpił stare szekle 1 stycznia 1986 roku.
Od kwietnia 2008 roku poza zwykłymi banknotami papierowymi, Bank Izraela emituje także banknoty polimerowe. Jedyne zmiany, jakie w nich zaszły, to wprowadzenia tzw. transparentnego okienka pod postacią gwiazdy Dawida.

</doc>
<doc id="1376383" url="https://pl.wikipedia.org/wiki?curid=1376383" title="CS Link">
CS Link

CS Link (dawniej Czech Link) – największa telewizyjno-radiowa satelitarna platforma cyfrowa w Czechach.
CS Link wystartowała w 1997 roku.
Nadawany jest z satelitów Astra 3A i Astra 1E z pozycji 23,5°E.

</doc>
<doc id="1376389" url="https://pl.wikipedia.org/wiki?curid=1376389" title="Eugene de Blaas">
Eugene de Blaas

Eugene de Blaas (znany również jako Eugene von Blaas i Eugenio de Blaas) (ur. 1843, zm. 1932) – malarz akademicki pochodzenia austriackiego urodzony i pracujący we Włoszech.
Urodził się z austriackich rodziców w Albano Laziale pod Rzymem. Jego pierwszym nauczycielem był ojciec Karl de Blaas, malarz historyczny i profesor Akademii Sztuk Pięknych w Wenecji.
Eugene de Blaas malował głównie portrety i sceny rodzajowe osadzone w realiach weneckich. Jako modele służyli mu przedstawiciele wszystkich warstw społecznych, najczęściej malował wyidealizowane młode kobiety i dziewczęta. Podobnie jak ojciec został profesorem weneckiej Akademii, wystawiał w latach 1875-1892 w londyńskiej Royal Academy. W 1867 roku otrzymał przyznawaną przez Akademię Sztuk Pięknych w Wiedniu nagrodę Reichel-Preis.
Jego prace znajdują się w muzeach w Leicester, Melbourne, Nottingham, Sheffield, Sydney i Wiedniu.

</doc>
<doc id="1376391" url="https://pl.wikipedia.org/wiki?curid=1376391" title="Daniel Bierofka">
Daniel Bierofka

Daniel Bierofka (ur. 7 lutego 1979 w Monachium) – niemiecki piłkarz grający na pozycji pomocnika, a także trener.
Grał w SpVgg Feldmoching, SpVgg Unterhaching, Bayernie Monachium (1994-2000), TSV 1860 Monachium (2000-2002) oraz Bayerze 04 Leverkusen (2002-2005).
W sezonie 2005/06 i 2006/07 grał w VfB Stuttgart. W czerwcu 2007 Bierofka powrócił do TSV 1860 Monachium.
Daniel Bierofka wystąpił trzy razy w niemieckiej drużynie narodowej, zdobywając jedną bramkę.

</doc>
<doc id="1376392" url="https://pl.wikipedia.org/wiki?curid=1376392" title="Angels with Dirty Faces (album Tricky’ego)">
Angels with Dirty Faces (album Tricky’ego)

Angels with Dirty Faces – czwarty album Tricky’ego, wydany w 1998 roku.
W utworze „Broken Homes” gościnnie zaśpiewała PJ Harvey. W „Carriage for Two” na gitarze zagrał muzyk Anthrax, Scott Ian.
Spis utworów.
Wszystkie kompozycje autorstwa Adriana Thawsa (Tricky’ego), o ile nie zaznaczono inaczej:

</doc>
<doc id="1376396" url="https://pl.wikipedia.org/wiki?curid=1376396" title="Steven Grieveson">
Steven Grieveson

Steven Grieveson (ur. 14 grudnia 1970 w Sunderland) - angielski seryjny morderca zwany Sunderland Strangler. W latach 1993-1994 brutalnie zamordował w okolicach Sunderland, czterech nastoletnich chłopców.
Pierwszego morderstwa, Grieveson dokonał w maju 1990 roku - zabił Simona Martina, jednak ta zbrodnia została mu udowodniona w 2013 roku. Drugiego mordu dokonał 16 listopada 1993 roku. Zamordował wówczas 18-letniego Thomasa Kelly`ego na porzuconej działce w Fulwell. 4 lutego 1994 roku jego ofiarą padł 15-letni David Hansen w Roler Terrace. 25 lutego 1994, Grieveson zamordował w Fulwell 15-letniego Davida Grieffa. 
Po zakrojonym na szeroką skalę śledztwie policji w Sunderland, 11 marca 1994 roku, Steven Grieveson został aresztowany pod zarzutem wszystkich trzech morderstw. 26 lutego 1996 roku został skazany na potrójne dożywocie. Grieveson może opuścić więzienie po 35 latach odbywania kary.
W listopadzie 2000 roku, Grieveson został przesłuchany w sprawie zabójstwa 14-letniego Simona Martina w Gilside House w 1990 roku. W czasie przesłuchania stwierdził, że podejrzenia te co do niego są bezpodstawne. Został uznany winnym jego morderstwa w 2013 roku. 

</doc>
<doc id="1376397" url="https://pl.wikipedia.org/wiki?curid=1376397" title="Medymnos">
Medymnos

Medymnos (gr. "μέδιμνος" l. mn. "μέδιμνοι") – w Atenach jednostka pojemności ciał sypkich, liczył ok. 51-52 litrów.

</doc>
<doc id="1376405" url="https://pl.wikipedia.org/wiki?curid=1376405" title="Kopalnia Węgla Kamiennego Chorzów">
Kopalnia Węgla Kamiennego Chorzów

Kopalnia Węgla Kamiennego Chorzów (do 1922 roku i w latach 1939-1945 niem. "Gräfin Laura", od 1922 do 1936 roku Hrabina Laura, od 15 października 1936 do 1939 roku Królewska Huta) – zlikwidowana kopalnia węgla kamiennego, która znajdowała się w Chorzowie. Działała od 1870 roku do 1 stycznia 1970 roku (unieruchomiona od 1932 do 1940 roku), kiedy to została połączona z kopalnią Barbara-Wyzwolenie pod nazwą Barbara-Chorzów.
Historia.
Powstała w 1870 roku z części rezerwowego pola kopalni Król. W 
1871 roku sprzedana razem z Hutą Królewską Hugonowi Henckel von Donnersmarck i połączona w jedną spółkę akcyjną: Vereingte Königs- und Laurahütte (pol. Zjednoczone Huty Królewska i Laura). 
Powierzchnia obszaru górniczego kopalni została powiększona o pola górnicze Gott gebe Glück (pol. Boże Daj Szczęście) i pole Ernst August, co spowodowało jej niemal dwukrotne zwiększenie. Eksploatację prowadzono szybami Hugo I i II (później Kuba I i II).
Około 1921 roku kopalnia Gräfin Laura zatrudniała łącznie 3880 pracowników oraz dysponowała czterema głównymi szybami. Były to dwa szyby wydobywcze: Bahnschacht (późniejszy szyb Kolejowy) i dwuprzedziałowy Hugoschacht (później nazywany szybem Hugona) w Chorzowie, szyb podsadzkowy Ernst-August-Schacht w Maciejkowicach oraz Gott-gebe-Glück-Schacht, który wówczas służył jako głębinowe ujęcie wody przemysłowej i pitnej.
Zakład posiadał także w tym czasie własną cegielnię, produkującą rocznie około 2 miliony cegieł na własne potrzeby.
W 1926 roku Zjednoczone Huty Królewska i Laura utworzyły filialną spółkę akcyjną: Górnośląskie Zjednoczone
Huty Królewska i Laura, Spółka Akcyjna Górniczo-Hutnicza, do której należała m.in. kopalnia Hrabina Laura.
30 marca 1932 roku zdecydowano unieruchomić kopalnię.
W czasie II wojny światowej wznowiono pracę zakładu; kopalnia należała wówczas do niemieckiego koncernu państwowego Berghütte.
W kopalni pracowali m.in. jeńcy radzieccy z obozu w Cieszynie, który tworzyli Kommando R 143 Stalag VIII B Teschen. 7 stycznia 1945 roku oddział składał się z 210 jeńców.
Przy kopalni od 1945 roku istniał obóz pracy przymusowej dla więźniów, internowanych i jeńców. Pod koniec listopada 1945 roku przebywało w nim przeszło 400 osób. Obóz został zlikwidowany w 1949 roku.
1 stycznia 1970 roku kopalnia Chorzów została połączona z kopalnią Barbara-Wyzwolenie pod nazwą Barbara-Chorzów. Kopalnia Barbara-Chorzów została z kolei zlikwidowana w 1995 roku.

</doc>
<doc id="1376407" url="https://pl.wikipedia.org/wiki?curid=1376407" title="Joanna Kaczor-Bednarska">
Joanna Kaczor-Bednarska

Joanna Marika Kaczor-Bednarska (ur. 16 września 1984 we Wrocławiu) – polska siatkarka, reprezentantka Polski, grająca na pozycji atakującej. Brązowa medalistka mistrzostw Europy 2009, dwukrotna mistrzyni Polski (2009, 2011).
Kariera.
Karierę rozpoczęła w Gwardii Wrocław. Potem przez kilka lat uczyła się i trenowała w Stanach Zjednoczonych, najpierw w College of Southern Idaho, gdzie zdobyła tytuł Mistrza USA i tytuł najlepszej siatkarki kraju w swojej kategorii. Potem trafiła do drużyny USC Trojans, który reprezentuje Uniwersytet Południowej Kalifornii, gdzie jej trenerem były szkoleniowiec reprezentacji USA, Mick Haley. Po trzech latach w trakcie sezonu 2007/2008 dołączyła do Gwardii i wraz z tym klubem awansowała do PlusLigi Kobiet. Po sezonie przeniosła się do MKS-u Muszynianki Fakro Muszyna, z którą zdobyła swój pierwszy tytuł Mistrza Polski.
W kadrze seniorskiej znalazła się po raz pierwszy w 2003 r., powołana przez trenera Andrzeja Niemczyka, ale nie odgrywała tam poważnej roli. Po powrocie z USA Kaczor była jedną z największych gwiazd I ligi, a jej dobrą grę dostrzegł Marco Bonitta, powołując ją do kadry narodowej na Igrzyska Olimpijskie w Pekinie. Mimo słabego kolejnego sezonu powołał ją także następny trener kadry Jerzy Matlak, na mistrzostwa Europy, które odbywały się w Polsce we wrześniu 2009 r.
W tej ostatniej imprezie była wyróżniającą się zawodniczką, a efektem tego było przejście do drużyny beniaminka włoskiej Serie A1 Rebecchilupa Piacenza. Po niezbyt udanych występach we Włoszech wróciła jednak do Polski i w sezonie 2010/2011 zdobyła kolejne mistrzostwo Polski z Bankiem BPS Muszynianką Fakro Muszyna. W sezonie 2012/2013 została zawodniczką Tauronu MKS Dąbrowa Górnicza, a następnie powróciła do rodzimego klubu – Impelu Wrocław.
Zakończyła karierę po sezonie 2016/2017, współpracuje z Akademią Siatkówki Kadziewicz Siezieniewski Dobrowolski oraz Polsatem Sport.
Od sezonu 2019/2020 komentuje mecze kobiecej Tauron Ligi oraz reprezentacji Polski kobiet na antenach Polsatu Sport.
Sukcesy klubowe.
Mistrzostwo Polski:
Puchar Polski:
Superpuchar Polski:
Sukcesy reprezentacyjne.
Mistrzostwa Świata Kadetek:
Mistrzostwa Europy Juniorek:
Mistrzostwa Świata Juniorek:
Puchar Piemontu:
Mistrzostwa Europy:

</doc>
<doc id="1376409" url="https://pl.wikipedia.org/wiki?curid=1376409" title="Traktor Tom">
Traktor Tom

Traktor Tom (ang. "Tractor Tom") – serial animowany produkcji brytyjskiej. Zawiera 52 odcinki. Serial opowiada o przygodach traktorka Toma mieszkającego na pewnej farmie. Każdy kilkunastominutowy odcinek opowiada historię z życia bohatera i jego wiernych przyjaciół.
Wersja polska.
Seria I.
Bohaterom głosów użyczyli:
Wersja polska: GMC STUDIO
Lektor: Andrzej Chudy
Seria II.
Wersja polska: STUDIO SONICA na zlecenie BBC Worldwide
Reżyseria:
Dialogi polskie: Marta Rucińska
Dźwięk i montaż:
Organizacja produkcji: Piotr Pluciński
Wystąpili:
Lektor tyłówki: Radosław Popłonikowski

</doc>
<doc id="1376411" url="https://pl.wikipedia.org/wiki?curid=1376411" title="7 Things">
7 Things

7 Things – piosenka pop stworzona przez Miley Cyrus, Antoninę Armato i Tima Jamesa na debiutancki album studyjny Cyrus, "Breakout" (2008). Wyprodukowany przez Johna Fieldsa, utwór wydany został jako pierwszy singel z krążka dnia 17 czerwca 2008 w Stanach Zjednoczonych oraz 15 sierpnia 2008 w Australii i Europie. Ta piosenka stała się hitem na antenie MTV i także na „Interia.pl”.
Opis piosenki.
W piosence Miley Cyrus wymienia siedem rzeczy, których nienawidzi w byłym chłopaku. A na koniec wymienia siedem rzeczy, które w nim lubi.
Zgodnie z recenzją piosenki, „7 Things” łączy w sobie popowe, łagodne zwrotki z rockowymi refrenami, przypominając piosenki „Torn” Natalie Imbruglia i „Just a Girl” No Doubt.
Według People.com piosenka jest połączeniem stylu Avril Lavigne i Billy’ego Raya Cyrusa.
Piosenka jest prawdopodobnie o byłym chłopaku Miley – Nicku Jonasie.
Miley potwierdziła to w swojej autobiografii „Miles To Go”.
Teledysk.
Teledysk do piosenki był kręcony w Los Angeles około 30 maja 2008 roku. Reżyserem jest Brett Ratner. Teledysk miał swoją premierę 28 czerwca 2008 roku na antenie Disney Channel. Przedstawia Miley śpiewającą piosenkę w tle kapeli, w niektórych momentach pojawiają się dziewczyny, które płaczą, drą zdjęcia swoich byłych chłopaków.

</doc>
<doc id="1376412" url="https://pl.wikipedia.org/wiki?curid=1376412" title="Cubana De Aviacion">
Cubana De Aviacion



</doc>
<doc id="1376413" url="https://pl.wikipedia.org/wiki?curid=1376413" title="19 Dywizja Pancerna">
19 Dywizja Pancerna



</doc>
<doc id="1376415" url="https://pl.wikipedia.org/wiki?curid=1376415" title="O.N.F.R.">
O.N.F.R.

O.N.F.R. (skrót od Oparta na faktach rymonacja) – debiutancki album studyjny polskiej grupy muzycznej Zipera. Wydawnictwo ukazało się 24 czerwca 2000 roku nakładem wytwórni muzycznej Baza Lebel w dystrybucji Pomaton EMI. Płytę poprzedził wydany tego samego roku singel pt. "Sztuczna twarz". Gościnie na płycie wystąpili m.in.: ZIP Skład, Pelson, Sokół, Wilku i Włodek. Z kolei produkcji nagrań podjęli się członkowie Zipery - Pono, Koras i Fu, a także Vienio jako DJ Variat, DJ 600V, WWO oraz Waco.
W październiku 2000 roku ponownie nakładem firmy Baza Lebel ukazała się płyta gramofonowa pt. "O.N.F.R." Na wydawnictwie znalazły się m.in. instrumentalne wersje utworów pochodzących z debiutu, a także a capelle.
Pochodzący z albumu utwór pt. "Pierwszy stopień zagrożenia" znalazł się na liście "120 najważniejszych polskich utworów hip-hopowych" według serwisu T-Mobile Music.
Lista utworów.
Opracowano na podstawie materiału źródłowego.

</doc>
<doc id="1376420" url="https://pl.wikipedia.org/wiki?curid=1376420" title="Logan Air">
Logan Air



</doc>
<doc id="1376423" url="https://pl.wikipedia.org/wiki?curid=1376423" title="Płazy i gady Borów Niemodlińskich">
Płazy i gady Borów Niemodlińskich

Płazy i Gady Borów Niemodlińskich – duże zróżnicowanie środowisk Obszaru Chronionego Krajobrazu Borów Niemodlińskich, względnie liczne i dość dobrze zachowane obszary wodno-błotne sprzyjają obecności płazów. Ich ilościowe i gatunkowe bogactwo jest w tym rejonie szczególnie duże – 13 stwierdzonych gatunków na 18 występujących w Polsce, w tym tak rzadkie jak traszka grzebieniasta.
Podobnie bogata jest reprezentacja grupy gadów na terenie Obszaru Chronionego Krajobrazu Borów Niemodlińskich – na ogólną liczbę 9 gatunków gadów rejestrowanych jako stałe elementy krajowej fauny, co najmniej 5 obecnych jest na terenie Borów Niemodlińskich. Od kilku dekad przestał być obserwowany występujący niegdyś na tym terenie żółw błotny.
Płazy chronione – stanowiska na terenie Obszaru Chronionego Krajobrazu Borów Niemodlińskich
Gady chronione – stanowiska na terenie Obszaru Chronionego Krajobrazu Borów Niemodlińskich
Kategorie zagrożeń według list krajowych lub regionalnych:

</doc>
<doc id="1376427" url="https://pl.wikipedia.org/wiki?curid=1376427" title="Pape Thiaw">
Pape Thiaw

Pape Thiaw (ur. 5 lutego 1981 w Dakarze) – senegalski piłkarz grający na pozycji napastnika. Posiada także obywatelstwo francuskie.
Kariera klubowa.
Thiaw jest wychowankiem klubu ASC Yego Dakar, w barwach którego zadebiutował w pierwszej lidze senegalskiej w wieku 16 lat. W 1998 roku wyemigrował do Francji i został zawodnikiem AS Saint-Étienne. Najpierw grał w rezerwach tego klubu, a w sezonie 1998/1999 zadebiutował w Ligue 1. Był to jego jedyny mecz w pierwszym zespole ASSE i latem przeszedł do grającego w trzeciej lidze FC Istres. W Istres był podstawowym zawodnikiem i przez cały sezon zdobył 6 goli.
W 2000 roku Thiaw opuścił Francję i przeniósł się do szwajcarskiego Lausanne Sports. W swoim pierwszym sezonie był podstawowym zawodnikiem Lausanne i zdobył 7 goli w lidze będąc jednym z najskuteczniejszych graczy w zespole. W sezonie 2001/2002 stracił miejsce w składzie i na początku 2002 roku został wypożyczony do RC Strasbourg. Latem tamtego roku nastąpiło kolejne wypożyczenie, tym razem do rosyjskiego Dynama Moskwa, a w 2003 roku Senegalczyk wrócił do Lausanne, w którym grał przez pół roku w drugiej lidze Szwajcarii.
Latem 2003 Thiaw wrócił do ligi francuskiej. Przez rok grał w FC Metz, z którym utrzymał się w lidze i dla którego zdobył 6 goli. W 2004 roku zamienił Francję na Hiszpanię zostając piłkarzem drugoligowego Deportivo Alavés. W 2005 roku wywalczył z nim awans do Primera División, ale w niej zaliczył zaledwie 5 spotkań, a Deportivo po roku wróciło do Segunda División. W 2007 roku został wypożyczony do innego drugoligowca Lorca Deportiva CF, a latem rozwiązano z nim kontrakt. Przez pół roku pozostawał bez klubu. W styczniu 2008 został piłkarzem US Créteil i do końca sezonu grał z nim w Championnat National. Po zakończeniu rozgrywek Thiaw pozostał bez klubu. W 2008 roku przeszedł do CF Atlético Ciudad.
Kariera reprezentacyjna.
W reprezentacji Senegalu Thiaw zadebiutował w 2001 roku. W 2002 roku został powołany przez selekcjonera Bruno Metsu na Puchar Narodów Afryki 2002 (2 mecze) i Mistrzostwa Świata 2002. Na Mundialu był rezerwowym i wystąpił jedynie w wygranym 2:1 meczu w 1/8 finału ze Szwecją. W kadrze narodowej grał do 2003 - wystąpił w niej 12 razy i zdobył 5 goli.

</doc>
<doc id="1376430" url="https://pl.wikipedia.org/wiki?curid=1376430" title="Proteazy serynowe">
Proteazy serynowe

Proteazy serynowe (EC 3.4.21) – podpodklasa enzymów, należąca do klasy hydrolaz i podklasy proteaz. Katalizują selektywnie hydrolizę wiązania peptydowego. Grupą reaktywną jest grupa hydroksylowa (-OH).
Do proteaz serynowych należą m.in. chymotrypsyna, trypsyna, trombina. Białka enzymatyczne tego rodzaju zawierają w centrum aktywnym serynę i histydynę będące dawcą ładunku dodatniego.
Wiele białek uczestniczących w hemostazie należy do tej grupy.

</doc>
<doc id="1376431" url="https://pl.wikipedia.org/wiki?curid=1376431" title="Rogerinho">
Rogerinho



</doc>
<doc id="1376433" url="https://pl.wikipedia.org/wiki?curid=1376433" title="Kalidou Cissokho">
Kalidou Cissokho

Kalidou Cissokho (ur. 14 grudnia 1972 w Dakarze)– senegalski piłkarz grający na pozycji bramkarza.
Kariera klubowa.
Cissokho przez 12 lat swojej kariery związany był z klubem z rodzinnego Dakaru, ASC Jeanne d’Arc. W jego barwach zadebiutował w pierwszej lidze i od tego czasu jest pierwszym bramkarzem. W 1998 roku dotarł z nim do finału Pucharu CAF, jednak zespół przegrał 0:1 i 0:3 z tunezyjskim CS Sfaxien. W 1999 roku Kalidou po raz pierwszy w karierze został mistrzem kraju, a sukces ten powtórzył jeszcze w latach 2001-2003 zdobywając ten tytuł trzykrotnie z rzędu.
W 2004 roku Cissokho został piłkarzem azerskiego Bakili Baku, a w 2005 roku odszedł do Bakı FK. W 2006 roku został mistrzem Azerbejdżanu, a w sezonie 2008/2009 powtórzył to osiągnięcie.
Kariera reprezentacyjna.
W 2002 roku Cissokho został powołany przez selekcjonera Bruno Metsu do kadry Senegalu na Mistrzostwa Świata 2002. Na Mundialu był rezerwowym dla Tony’ego Sylvy i nie wystąpił w żadnym spotkaniu. Był także w drużynie Senegalu na Puchar Narodów Afryki 2004.

</doc>
<doc id="1376446" url="https://pl.wikipedia.org/wiki?curid=1376446" title="Ubytek w przegrodzie międzyprzedsionkowej">
Ubytek w przegrodzie międzyprzedsionkowej

Ubytek w przegrodzie międzyprzedsionkowej (ang. atrial septal defect, ASD) – jedna z najczęstszych wrodzonych wad serca, stanowiąca 3–14% wad serca. Najczęściej jest wadą izolowaną. 
Anatomia wady.
Wyróżnia się ubytki typu:
Najczęściej osobno klasyfikowany ze względu na szereg cech jest przetrwały otwór owalny (patent/persistent foramen ovale, PFO). Nie jest patologią w ścisłym tego słowa znaczeniu gdyż występuje u około 20–30% ludzi. Jego budowa sprawia, że ma funkcję zastawki i zapobiega istotnemu przeciekowi krwi z lewego do prawego przedsionka.
Objawy i przebieg.
Objawy są zazwyczaj słabo uchwytne, mało nasilone, zależne od wielkości przecieku lewo-prawo przez połączenie między przedsionkami. Wskutek zwiększenia przepływu płucnego może dojść do przeciążenia prawego przedsionka i prawej komory.
Leczenie.
Obecność ubytku przegrody międzyprzedsionkowej nie oznacza konieczności podjęcia leczenia.
Wskazaniami do interwencji mogą być:
Interwencja może być przeprowadzona na dwa sposoby:

</doc>
<doc id="1376448" url="https://pl.wikipedia.org/wiki?curid=1376448" title="Ubytek przegrody międzyprzedsionkowej">
Ubytek przegrody międzyprzedsionkowej



</doc>
<doc id="1376449" url="https://pl.wikipedia.org/wiki?curid=1376449" title="Toczyska">
Toczyska



</doc>
<doc id="1376450" url="https://pl.wikipedia.org/wiki?curid=1376450" title="Niedorozwój zakrętów mózgowych">
Niedorozwój zakrętów mózgowych



</doc>
<doc id="1376451" url="https://pl.wikipedia.org/wiki?curid=1376451" title="Cudnie">
Cudnie

Cudnie to singel zespołu Voo Voo promujący płytę "Oov Oov".
Lista utworów i wykonawcy.
Skład zespołu:

</doc>
<doc id="1376452" url="https://pl.wikipedia.org/wiki?curid=1376452" title="Holoprosenencefalia">
Holoprosenencefalia



</doc>
<doc id="1376453" url="https://pl.wikipedia.org/wiki?curid=1376453" title="Władysław Zarembowicz">
Władysław Zarembowicz

Władysław Zarembowicz (ur. 20 sierpnia 1918 we Wrocławiu, zm. 30 kwietnia 1944 w obozie Mauthausen) – działacz harcerski i Polonii wrocławskiej.
Życiorys.
Przyszedł na świat we Wrocławiu, w rodzinie kultywującej polskie tradycje narodowe, która osiadła we Wrocławiu pod koniec XIX w.
Od najmłodszych lat uczestniczył w uroczystościach organizowanych przez działające we Wrocławiu organizacje zrzeszające Polaków.
Od 1926 należał do Związku Harcerstwa Polskiego w Niemczech, biorąc aktywny udział w działalności Wrocławskiej Męskiej Drużyny Harcerskiej im. Bolesława Chrobrego. W latach 1937-1939 był jej ostatnim drużynowym. Działał w Związku Polaków w Niemczech, w dniu 6 marca 1938 wziął udział w zorganizowanym w Berlinie kongresie Związku Polaków w Niemczech. Współpracował także z redakcjami polonijnych czasopism Młody Polak w Niemczech i Mały Polak w Niemczech, redagując artykuły i prowadząc kolportaż tych wydawnictw. W dniu 20 września 1939 został aresztowany w Kłodzku, pod zarzutem szpiegostwa na rzecz Polski, udowodniono mu że poprzez swoją krewną mieszkającą w Polsce przekazał polskiemu strażnikowi granicznemu odręcznie wykonane szkice wrocławskiego lotniska wojskowego. W rzeczywistości strażnik graniczny któremu przekazano wykonane przez Władysława Zarembowica szkice był agentem niemieckiego kontrwywiadu. Wielokrotnie zmieniano jego miejsce aresztu, ostatecznie został osadzony w obozie koncentracyjnym, początkowo w Buchenwaldzie a później w Mauthausen, gdzie zginął. Według zeznań złożonych przez jednego z więźniów przed Komisją Badania Zbrodni hitlerowskich we Wrocławiu, Zarembowicz został spalony żywcem. Urna z prochami Władysława Zarembowicza została złożona w rodzinnym grobie na cmentarzu św. Wawrzyńca we Wrocławiu.
Jego imię, od roku 1970, nosi Sportowa Szkoła Podstawowa nr 72 przy ul. Trwałej we Wrocławiu. W dniu 20 grudnia 1974, ulicę Główną na przyłączonym rok wcześniej do Wrocławia osiedlu Strachowice, przemianowano na ulicę Władysława Zarembowicza. Ulica ta znajduje się w pobliżu lotniska, którego szkice wykonywał. Jest on również patronem 14 Wrocławskiej Drużyny Harcerzy "Bukowina" im. Władysława Zarembowicza

</doc>
<doc id="1376454" url="https://pl.wikipedia.org/wiki?curid=1376454" title="III Liceum Ogólnokształcące im. gen. Józefa Longina Sowińskiego">
III Liceum Ogólnokształcące im. gen. Józefa Longina Sowińskiego



</doc>
<doc id="1376456" url="https://pl.wikipedia.org/wiki?curid=1376456" title="Ubytek w przegrodzie międzykomorowej">
Ubytek w przegrodzie międzykomorowej



</doc>
<doc id="1376463" url="https://pl.wikipedia.org/wiki?curid=1376463" title="John Muir Trail">
John Muir Trail

John Muir Trail – pieszy szlak długodystansowy w amerykańskim stanie Kalifornia. Szlak ma długość około 340 kilometrów i w dużej mierze pokrywa się z dłuższym szlakiem Pacific Crest National Scenic Trail. Trasa prowadzi od doliny Yosemite na północy do wierzchołka góry Mount Whitney na południu i przebiega przez trzy parki narodowe: Yosemite, Kings Canyon i Sekwoi, a także przez las narodowy Inyo National Forest i pomnik narodowy Devils Postpile. Nazwa szlaku pochodzi od Johna Muira.

</doc>
<doc id="1376468" url="https://pl.wikipedia.org/wiki?curid=1376468" title="Kopalnia Węgla Kamiennego Prezydent">
Kopalnia Węgla Kamiennego Prezydent

Kopalnia Węgla Kamiennego Prezydent (w latach 1937-1939: Prezydent Mościcki, 1939-1945: niem. "Königsgrube Ostfeld") – zlikwidowana kopalnia węgla kamiennego, która znajdowała się w Chorzowie. Działała jako samodzielny zakład od 1932 do 1972 roku, później stanowiła rejon Prezydent Kopalni Węgla Kamiennego Polska (później Polska-Wirek), czynny do 1 lipca 1995 roku.
Historia.
Kopalnia węgla kamiennego Król była podzielona na cztery pola wydobywcze: Pole Północne, Południowe, Wschodnie i Zachodnie.
W 1922 roku Pole Wschodnie nazwano Król – Święty Jacek (z szybami Świętego Jacka I i II), a Pole Południowe: Król Piast (z szybami Piast I i II).
1 grudnia 1928 roku unieruchomiono szyby Piast w związku z wyczerpaniem złóż węgla, a pole kopalni Król Piast zostało włączone do kopalni Król – Święty Jacek.
W 1932 roku Skarboferme zakończyło przebudowę kopalni.
W latach 1929-1933 powstał nowy szyb o początkowej nazwie Jacek III, później przemianowany na Prezydent Mościcki. Po wyłączeniu z eksploatacji szybów Świętego Jacka I i II, 15 lutego 1937 roku zmieniono nazwę kopalni na Prezydent Mościcki od nazwy szybu; zakład należał wówczas do spółki Skarboferm.
Kopalnia Prezydent obejmowała zatem Pola Wschodnie i Południowe kopalni Król, stanowiła jednak samodzielną jednostkę; podział na kilka zakładów górniczych wynikał z dużego obszaru górniczego kopalni Król. 
W czasie II wojny światowej kopalnia nazywała się Königsgrube Ostfeld i była własnością koncernu Hermann Göring.
24 stycznia 1945 roku kopalnia została odbita przez wojska sowieckie spod okupacji hitlerowskiej. 
Od 1945 roku kopalnia przyjęła nazwę Prezydent i została włączona do Chorzowskiego Zjednoczenia Przemysłu Węglowego.
1 kwietnia 1957 roku kopalnia przeszła pod zarząd Katowickiego Zjednoczenia Przemysłu Węglowego
W 1972 roku została połączona z kopalnią Polska pod wspólną nazwą Polska, później Polska-Wirek, gdzie funkcjonowała jako rejon Prezydent.
Działalność wydobywcza w rejonie Prezydent została zakończona oficjalnie 1 lipca 1995 roku. Część budynków pokopalnianych rozebrano, pozostały między innymi budynki: dyrekcji, starej sali zbornej i kasyna dla kadry, dawnego domu mieszkalnego sztygarów, kopalnianej straży pożarnej, magazynu skroplonego powietrza (później tzw. łaźnia nowa) oraz nowego kasyna.
Wieża wyciągowa szybu Prezydent.
W 1931 roku inżynier Ryszard Heileman z Katowic zaprojektował zespół obiektów dla nowego szybu: wieżę szybową w stylistyce funkcjonalizmu, budynek maszyny wyciągowej, budynek sortowni węgla. Obiekty wzniesiono w 1933 roku. Budynki sortowni i maszyny wyciągowej po likwidacji kopalni zostały zdewastowane i rozebrano je w 1996 roku. Sama wieża ma, przy zachowaniu tradycyjnego kształtu wieży jednozastrzałowej, konstrukcję żelbetową, co odróżnia ją od innych wież szybowych.
Wieża szybowa ma 42,5 metra wysokości, dwa zachowane koła linowe o średnicy 5.5 metra, umieszczone w stosunku do siebie równolegle. Miała dwa skipy o pojemności 8 ton. Do napędu użyto maszyny wyciągowej z silnikiem elektrycznym zasilanym prądem elektrycznym o napięciu 6 kV i o 490 obrotach na minutę. W ciągu godziny transportowano do 320 ton urobku (40 cykli).
Wieża wyciągowa przestała być wykorzystywana w latach 90. XX wieku.
W 2008 roku miasto Chorzów odkupiło wieżę wyciągową szybu Prezydent i wpisało ją do rejestru zabytków. W 2009 dokonano jej remontu, a w 2010 teren dookoła wieży uporządkowano, zaś sama wieża została podświetlona. 4 listopada 2010 wieża została wpisana na listę "Szlaku Zabytków Techniki".

</doc>
<doc id="1376469" url="https://pl.wikipedia.org/wiki?curid=1376469" title="Kopalnia Węgla Kamiennego Prezydent Mościcki">
Kopalnia Węgla Kamiennego Prezydent Mościcki



</doc>
<doc id="1376471" url="https://pl.wikipedia.org/wiki?curid=1376471" title="ČT">
ČT



</doc>
<doc id="1376478" url="https://pl.wikipedia.org/wiki?curid=1376478" title="Juxtapose">
Juxtapose

Juxtapose – piąty album Tricky’ego, nagrany we współpracy z DJ Muggsem i Dame Grease. Dwa utwory z DJ Muggsem trafiły na pierwszy i jedyny singel promujący album, „For Real” („Pop Muzik”, cover piosenki grupy M) i na japońską edycję "Juxtapose" („Who”). Martina Topley-Bird nie brała udziału w nagraniu albumu; zamiast niej śpiewa Kioka Williams. W dwóch utworach wystąpił brytyjski raper Mad Dog.

</doc>
<doc id="1376480" url="https://pl.wikipedia.org/wiki?curid=1376480" title="Lipomatoza trzustki">
Lipomatoza trzustki



</doc>
<doc id="1376481" url="https://pl.wikipedia.org/wiki?curid=1376481" title="Inayat Khan">
Inayat Khan

Hazrat Inayat Khan (ur. 5 lipca 1882 w Barodzie w Indiach, zm. 5 lutego 1927) – hinduski mistyk, muzyk, założyciel Międzynarodowego Zakonu Sufi. Ojciec Noor Inayat Khan. 

</doc>
<doc id="1376483" url="https://pl.wikipedia.org/wiki?curid=1376483" title="Agrest chiński">
Agrest chiński



</doc>
<doc id="1376488" url="https://pl.wikipedia.org/wiki?curid=1376488" title="Zdarzenie (teoria prawdopodobieństwa)">
Zdarzenie (teoria prawdopodobieństwa)



</doc>
<doc id="1376489" url="https://pl.wikipedia.org/wiki?curid=1376489" title="Aleksandra Bergman">
Aleksandra Bergman

Aleksandra Bergman, ps. "Zina", "Stacha", "Maleuska" (ur. 1 maja 1906 w Grodnie, zm. 20 czerwca 2005 w Warszawie) – polska historyk i publicystka specjalizująca się w historii ruchu lewicowego białoruskiej mniejszości narodowej w II Rzeczypospolitej, a także w tematyce żydowskiej; w okresie międzywojennym działaczka nielegalnej w Polsce Komunistycznej Partii Zachodniej Białorusi.
Życiorys.
Urodziła się w Grodnie w rodzinie żydowskiej, jako córka Grzegorza (lub Grigorija) Kuczkowskiego. W 1925 wstąpiła do Komunistycznej Partii Zachodniej Białorusi (KPZB). Ukończyła szkołę partyjną przy Komitecie Centralnym KPZB. Pracowała jako sekretarz konspiracyjnych komitetów okręgowych Komunistycznego Związku Młodzieży Zachodniej Białorusi w Grodnie, Wilnie, Brześciu, Baranowiczach, Białymstoku. W 1928 była delegatem na I Zjazd KPZB. W 1931 została członkiem Sekretariatu Krajowego Komitetu Centralnego KPZB. W 1934 opuściła Polskę i zamieszkała w Związku Radzieckim. Pracowała jako zastępczyni sekretarza komitetu partyjnego zakładu „Homsielmasz”. W 1935 była represjonowana przez władze radzieckie.
Od 1946 ponownie w Polsce. Współpracowała z czasopismem "Życie Partii". Ukończyła szkołę partyjną przy Komitecie Centralnym Polskiej Zjednoczonej Partii Robotniczej.
Pochowana jest na cmentarzu żydowskim przy ulicy Okopowej w Warszawie.
Działalność naukowa.
Aleksandra Bergman zajmowała się badaniem historii KPZB, Białoruskiej Organizacji Rewolucyjnej, Białoruskiej Włościańsko-Robotniczej Hromady, Białoruskiego Towarzystwa Naukowego w Wilnie, a także białoruskojęzycznych gazet: "Nasza Niwa", "Wolny sciah" i "Zmahannie". Była autorką monografii, artykułów i szkiców na temat działaczy KPZB oraz białoruskiego ruchu komunistycznego na ziemiach północno-wschodnich II Rzeczypospolitej. Jej prace dotyczyły m.in. Bronisława Taraszkiewicza, L. Rodziewicza, U. Samojły, Antona Łuckiewicza, Ignacego Dworczanina, Wiery Chorużej, Szymona Raka-Michajłowskiego, Piotra Miotły, Pawła Wołoszyna, M. Bursiewicza, Zofii Pankowej, M. Pierawałockiego.
Aleksandra Bergman zajmowała się także tematyką żydowską. Opublikowała szereg szkiców biograficznych na temat żydowskich pisarzy i dziennikarzy, m.in. L. Najdusa, Z. Rejzena, B. Kleckina.
Życie prywatne.
Jej mężem był publicysta i działacz komunistyczny Stefan Bergman (1904–2000), z którym miała dwie córki. Pierwsza, Zofia (1934–2013) była biologiem, docentem w Instytucie Biochemii i Biofizyki PAN. Druga, Eleonora (ur. 1947) jest historykiem architektury, w latach 2007-2011 była dyrektorem Żydowskiego Instytutu Historycznego.

</doc>
<doc id="1376495" url="https://pl.wikipedia.org/wiki?curid=1376495" title="Orłowiec (Rydułtowy)">
Orłowiec (Rydułtowy)

Orłowiec – osiedle w Rydułtowach. 
W 1926 r. doszło do połączenia samodzielnych dotychczas gmin: Rydułtowy Dolne, Rydułtowy Górne, Orłowiec, Radoszowy Dolne, Radoszowy Górne oraz Kolonii Buńczowiec w jedną gminę Rydułtowy liczącą około 13 tys. mieszkańców. Obecnie Orłowiec jest największym osiedlem mieszkaniowym w Rydułtowach, którego zarządcą jest Spółdzielnia Mieszkaniowa „Orłowiec”.

</doc>
<doc id="1376496" url="https://pl.wikipedia.org/wiki?curid=1376496" title="Błąd majowy">
Błąd majowy

Błąd majowy – określenie używane od końca maja 1926 przez Komunistyczną Partię Polski. Mianem tym KPP określała swoją decyzję popierania podczas przewrotu majowego opcji Józefa Piłsudskiego (na zasadzie: popieramy, mimo że „cele nasze idą dalej niż piłsudczyków”). Poparcie Piłsudskiego przez komunistów wynikało głównie z tego, iż chciał się on rozprawić z wrogą im prawicą i Chjeno-Piastem. Odezwa Komitetu Centralnego Komunistycznej Partii Polski z okresu przewrotu majowego brzmiała: 
Przyczyny odstąpienia od poparcia to głównie brutalne rozpędzenie przez podporządkowaną Piłsudskiemu żandarmerię demonstracji poparcia dla Piłsudskiego zorganizowanej przez komunistów w Warszawie oraz potępienie przez Związek Radziecki decyzji partii jako aktu zdrady wobec obozu komunistycznego. 8 czerwca 1926 sekretarz generalny Wszechzwiązkowej Komunistycznej Partii (bolszewików) Józef Stalin na zebraniu robotników głównych warsztatów kolejowych w Tyflisie, wygłosił referat podczas którego powiedział między innymi: 
Wobec takiej krytyki działacze komunistyczni już po dwóch tygodniach wycofali się ze swego stanowiska, uznając je za karygodny błąd polityczny popełniony przez swoją partię.

</doc>
<doc id="1376497" url="https://pl.wikipedia.org/wiki?curid=1376497" title="Królestwo Desmond">
Królestwo Desmond

Desmond (irl. "Deas Mumhain") - nieistniejące historyczne królestwo w Irlandii. Znajdowało się ono w południowo-zachodniej części prowincji Munster.
Od 1329 roku królestwem rządził ród Fitzgerald, pochodzenia normańskiego, jednak silnie zirlandyzowany. W XVI wieku ród Fitzgerald stawiał czynny opór ekspansji angielskiej, przewodząc pierwszemu i drugiemu powstaniu Desmondów. Wraz z klęską drugiego powstania ród Fitzgerald utracił władzę w królestwie.
W roku 1606 królestwo Desmond zostało podzielone pomiędzy hrabstwa Cork i Kerry.

</doc>
<doc id="1376498" url="https://pl.wikipedia.org/wiki?curid=1376498" title="Canal+ (hiszpańska platforma cyfrowa)">
Canal+ (hiszpańska platforma cyfrowa)

Canal+ (dawniej Digital+) – dawna największa telewizyjno-radiowa satelitarna platforma cyfrowa w Hiszpanii.
Platforma Digital+ wystartowała 23 lipca 2003 i nosiła tę nazwę do 17 października 2011 roku. Powstała z połączenia platform "Via Digital" (której właścicielem była Telefónica) i należącej do Canal+ Groupe "Canal Satélite Digital".
Wbrew temu co mogłaby sugerować nazwa platformy i używane przez nią logo i marka, Canal+ Groupe nie posiada aktualnie żadnych udziałów w hiszpańskim operatorze. Do końca I kwartału 2015 roku głównym akcjonariuszem spółki była Prisa TV (56% akcji), pakiety mniejszościowe posiadały Telefónica (22%) i Mediaset (22%). 1 maja Telefonica przejęła wszystkie udziały należące do Prisa TV, stając się posiadaczem pakietu większościowego, a miesiąc później przejęła całkowitą kontrolę nad spółką.
W lipcu 2015 roku Telefónica zdecydowała się włączyć przejętą platformę Canal+ do swoich pozostałych usług telewizyjnych tworząc nową markę na rynku płatnej telewizji – Movistar+.
Kanały własne.
Do kanałów własnych pod marką Canal+ należały:

</doc>
<doc id="1376502" url="https://pl.wikipedia.org/wiki?curid=1376502" title="Podocyt">
Podocyt

Podocyt (inaczej: komórka podocytarna lub komórka blaszki trzewnej torebki kłębuszka nerkowego) – wysoko wyspecjalizowana komórka nabłonka trzewnego kłębuszka nerkowego, kluczowa z punktu widzenia selektywnej filtracji osocza i powstawania moczu pierwotnego.
Budowa.
Podocyty wyściełają zewnętrzną powierzchnię błony podstawnej kłębuszka nerkowego. Każdy z podocytów jest związany z więcej niż jedną tętniczką, a każda tętniczka jest pokryta przez kilka podocytów.
Struktura podocytów charakteryzuje się bardzo dobrze rozbudowanym cytoszkieletem i wyróżnia się w ich obrębie trzy strukturalne i funkcjonalne części: ciało komórki, wypustki główne (większe) i wypustki stopowate. Dwie pierwsze zawieszone w przestrzeni torebki Bowmana, a tylko wypustki stopowate są zanurzone w szczególnie szerokiej błonie podstawnej kłębuszka (350-400 nm), która powstała z połączenia błony podocytu i naczyń krwionośnych włosowatych wewnątrz kłębuszka.
Wypustki większe.
Wypustki większe mają dobrze rozwinięty cytoszkielet zbudowany z mikrotubuli i filamentów pośrednich. Mikrotubule są spolaryzowanymi polimerami heterodimerów tubuliny mającymi szybko rosnący koniec dodatni oraz wolno rosnący ujemny. Ponadto mikrotubule podocytów wykazują niejednolitą polarność stabilizowaną przez CHO1/MKLP1 (ang. "a kinesinlike motor protein"). Ponadto wykazali oni, że niejednolita polarność mikrotubul podocytów jest niezbędna do formowania wyrostków.
Wypustki stopowate.
W wykazujących biegunowość podocytach wyróżniamy: błonę luminalną i bazolateralną (podstawno-boczna). Powierzchnia luminalna pokryta jest ujemnie naładowanym glikokaliksem (w jego skład wchodzą sjaloglikoproteiny m.in. podokaliksyna), dzięki któremu możliwe jest zachowanie specyficznej cytoarchitektury. 
Wypustka stopowata podocyta zawiera aparat kurczliwy złożony z aktyny, aktyniny, miozyny, winkuliny, wimentyny, paksyliny i taliny. Za prawidłową strukturę i funkcję wypustek stopowatych odpowiadają specyficzne  białka,  będące  markerami  ich  strukturalnej i czynnościowej dojrzałości. Są to m.in. podokaliksyna, podoplanina, kłębuszkowe białko nabłonkowe 1 (glomerularepithelial protein 1, GLEPP1), synaptopodyna, receptor składowej dopełniacza C3b (C3bR), białko szoku termicznego 27 (ang. "heat shock protein" 27,HSP27), trójfosfataza guanozyny Rab3A i rabfilina 3A (rabphilin-3A). W badaniach doświadczalnych udowodniono, że uszkodzenie powyższych białek doprowadza do znacznego zmniejszenie powierzchni filtracyjnej kłębuszków nerkowych (a nawet całkowitemu zarośnięciu szczelin filtracyjnych) na skutek braku lub nieprawidłowego wykształcenia wyrostków stopowatych podocytów. 
W skład części bazolateralnej wchodzi błona cytoplazmatyczna wypustek stopowatych stykająca się bezpośrednio z błoną podstawną. W błonie tej znajduje się wiele białek adhezyjnych (integryna α3β1, dystoglikany).
Szczelina i błona filtracyjna.
Pomiędzy wypustkami stopowatymi znajdują się szczeliny filtracyjne (ang. "filtration slit") mierzące 25 nm (niektórzy autorzy przypisują jej większą grubość: 30–40 nm). Rozpinają się w nich liczące 6 nm grubości przepony (błony) filtracyjne (ang. "slit membrane") posiadające pory liczące 4 na 14 nm.
Funkcjonalnie szczelina i błona filtracyjna jest najważniejszym elementem w funkcjonowaniu bariery filtracyjnej. Błona zakotwiczona jest w podstawno-bocznym regionie wyrostków stopowatych i łączy je ze sobą. W skład struktury błon wchodzi szereg białek tworzących funkcjonalny kompleks budujący i wzmacniający. Do najważniejszych z nich należą nefryna i podocyna, transbłonowe białka sygnałowe przekazujące informacje z zewnątrz do wnętrza komórki. Pozostałe  białka  błon  szczelinowych  to  białko  związane z CD2 (ang. "CD2-associated protein," CD2AP), białko podobne do nefryny (Neph1), α-aktynina 4 oraz białka adhezyjne – densyna i zonula occludens-1 (ZO-1).
Funkcje.
Funkcją tych komórek jest tworzenie bariery pomiędzy światłem włosowatego naczynia krwionośnego a światłem torebki, do której filtrowany jest mocz. Wraz ze śródbłonkiem tworzą błonę podstawna kłębuszka nerkowego, syntezując kolagen (typ IV), proteoglikany, fibronektynę, enzymy (heparanaza, endopeptydazy obojętne, dipeptydazy), endotelinę oraz czynniki wzrostu jak: PDGF, bFGF, VEGF, HB-EGF, TGF-β.
Dzięki polianionom (podokaliksyna, siarczan heparanu) cząsteczki białek osocza o ładunku ujemnym nie przedostają się na drugą stronę (ogranicza to filtrację albumin).
Liczba.
Podocyty w przeciwieństwie do większości komórek nabłonkowych nie mają zdolności proliferacyjnych (są komórkami postmitotycznymi), co oznacza, że ich śmierć lub utrata w stanach chorobowych jest dla nerki nieodwracalna w skutkach. Z uwagi na brak możliwości regeneracji liczba komórek podocytarnych najczęściej jest stała (ok. 550 na jeden kłębuszek), lub miewa tendencję do zmniejszania się — zupełnie inaczej niż innych komórek kłębuszka nerkowego (śródbłonka i mezangium), które zachowując zdolność do proliferacji i liczba z wiekiem zwiększa się średnio półtora raza.

</doc>
<doc id="1376504" url="https://pl.wikipedia.org/wiki?curid=1376504" title="Tauro FC">
Tauro FC

Asociación Deportiva Tauro Fútbol Club – panamski klub piłkarski z siedzibą w stołecznym mieście Panama. Występuje w rozgrywkach Liga Panameña. Swoje domowe mecze rozgrywa na obiekcie Estadio Rommel Fernández lub Estadio Javier Cruz.
Tauro FC gra na najwyższym poziomie ligowym w Panamie, w Liga Panameña. Tauro FC to szesnastokrotny mistrz rozgrywek Liga Panameña, dotychczas żaden zespół nie zdobył więcej trofeów tej wagi w Panamie. Barwami zespołu są biel i czerń.
Tauro i Plaza Amador są największymi ligowymi rywalami od rozpoczęcia rozgrywek ligowych. Obydwa kluby mają siedzibę w stolicy kraju, lecz swoich spotkań nie rozgrywają na tym samym stadionie. Ich pojedynek w Panamie jest określany mianem „El Clásico”.
Historia.
Klub powstał dzięki staraniom włoskiego przedsiębiorcy, Giancarlo Gronchiego.
Przed przystąpieniem do rozgrywek ANAPROF (dawna nazwa Liga Panameña) w 1988 roku Tauro FC uczestniczył w ADECOPA w Distritorial Liga de Chepo. To była liga dla zespołów z wschodniej części prowincji Panama. Tauro to również jeden z założycieli rozgrywek ANAPROF w 1987 roku.

</doc>
<doc id="1376507" url="https://pl.wikipedia.org/wiki?curid=1376507" title="Podocyty">
Podocyty



</doc>
<doc id="1376512" url="https://pl.wikipedia.org/wiki?curid=1376512" title="Zaburzenia ruchowe">
Zaburzenia ruchowe

Zaburzenia ruchowe – grupa zaburzeń neurologicznych, których głównymi objawami są objawy ruchowe.
Zaliczają się do nich:

</doc>
<doc id="1376514" url="https://pl.wikipedia.org/wiki?curid=1376514" title="Hazrat Inayat Khan">
Hazrat Inayat Khan



</doc>
<doc id="1376516" url="https://pl.wikipedia.org/wiki?curid=1376516" title="Ścibor Ściborowic">
Ścibor Ściborowic

Ścibor Ściborowic z Beckova herbu Ostoja (zm. 1434) – możnowładca węgierski. Był synem sławnego możnowładcy węgierskiego polskiego pochodzenia i zaufanego współpracownika cesarza Zygmunta Luksemburskiego, Ścibora ze Ściborzyc.
Po śmierci Ścibora starszego kontynuował dzieło ojca, znacznie powiększając majętności rodziny na Węgrzech do około 20 "państw" feudalnych, na Morawach posiadał 5, a w Niemczech 3 takie "państwa". Każde z nich było kluczem dóbr, liczącym nawet 21 wsi. Poza tym posiadał na własność Zamek Orawski z przyległymi dobrami. W 1422 r. był komesem nitrzańskim, a w 1424 r. komesem marmaroskim. W 1431 r. zapisał klasztorowi augustianów z Beckova, założonemu z woli jego ojca, wieś "Andód" (dziś Andovce) z majątku "Suran" (dziś Šurany) w komitacie nitrzańskim.
Zwalczał m.in. czeskich husytów w Górnych Węgrzech (dzisiejsza Słowacja). Gdy umarł w 1434 r. skończyła się szczęśliwa passa rodziny Ściborowiców na Węgrzech. Zygmunt Luksemburski doprowadził do unieważnienia testamentu Ścibora młodszego i odebrał jego spadkobiercom majątki nadawane przez ostatnie kilkadziesiąt lat. Zgodnie z ówczesnym prawem węgierskim Katarzyna otrzymała jedną czwartą spadku w gotówce, przy wykluczeniu od spadku zamków Beckov, Kazza, Modor i Sokolcz. Według planów Ścibora z Beckova, Katarzyna miała wyjść za mąż za księcia Przemysława cieszyńskiego z dynastii Piastów, ale ostatecznie jej mężem został Pal Bánffy, który otrzymał od cesarza Zygmunta zamek Beckov. W ten sposób Katarzyna wróciła w rodzime strony. Beckov pozostał w posiadaniu rodziny Bánffych aż do czasu wymarcia tej gałęzi rodu.
Głównym powodem unieważnienia testamentu były najazdy Mikołaja Szarlejskiego, bratanka Ścibora ze Ściborzyc, na Węgry i Morawy. Popierał on tym samym husytów, którzy na króla Czech chcieli wybrać Jagiellona. Oddanie wielkiego majątku w Górnych Węgrzech - całej linii obrony północnych Węgier - Szarlejskiemu, który się o ten majątek upominał, nie wchodziło w rachubę. 
Płyta nagrobna Ściborowica, wykonana z czerwonego marmuru, znajduje się obecnie w Muzeum Historycznym na zamku w Budapeszcie.

</doc>
<doc id="1376520" url="https://pl.wikipedia.org/wiki?curid=1376520" title="Start All Over">
Start All Over

Start All Over – drugi oficjalny singiel Miley Cyrus nie licząc tych z Hannah Montany z albumu Hannah Montana 2: Meet Miley Cyrus. Autorem piosenki jest Fefe Dobson.
Niektóre źródła uważają za pierwszy singel piosenkę „I Miss You”, jednak piosenka wraz z „G.N.O. (Girl's Night Out)” była tylko nominowana na liście Billboard 200, natomiast oficjalnej premiery nie miała.
Teledysk.
Teledysk do piosenki „Start All Over” miał swoją światową premierę na MuchMusic’s MuchOnDemand 14 grudnia 2007 roku. To pierwszy videoklip Miley Cyrus, nie licząc tych na bazie koncertów jako Hannah Montana. Przedsatwia Miley jak tańczy i śpiewa w swoim śnie. W teledysku pojawiają się tańczący ludzie z różnych grup społecznych.

</doc>
<doc id="1376523" url="https://pl.wikipedia.org/wiki?curid=1376523" title="Security through obscurity">
Security through obscurity

Security through obscurity lub security by obscurity (z ang. "bezpieczeństwo przez niejawność") − przykład praktyk stosowanych w bezpieczeństwie teleinformatycznym, którego istotą jest ukrywanie detali dotyczących implementacji, formatów i protokołów przed potencjalnymi adwersarzami. Osoby stosujące tę technikę zakładają, że nawet jeśli system posiada luki, nieznajomość błędów utrudnia przeprowadzenie ataku. W środowiskach kryptograficznych i bezpieczeństwa "security through obscurity" jest powszechnie uważane za podejście błędne, które "obniża", zamiast podwyższać, bezpieczeństwo systemu.
Przykłady.
Oyster Card.
Oyster Card to bezdotykowa karta elektroniczna w standardzie Mifare wydawana przez "Transport for London" – firmę zarządzającą londyńskim systemem transportu miejskiego. Grupa naukowców z Uniwersytetu w Nijmegen pokazała, że jej zabezpieczenie jest proste do przełamania. Producent procesora – firma NXP Semiconductors – nazwał ujawnienie tej informacji "nieodpowiedzialnym" i wystąpił do sądu o wydanie zakazu publikacji, aby w ten sposób zabezpieczyć interesy swoich klientów. Wniosek ten został odrzucony, a The Guardian opublikował artykuł Bruce'a Schneiera sugerujący, że ujawnienie metody ataku przyniesie długofalowe korzyści dla bezpieczeństwa publicznego.
Fetchmail.
Eric Raymond, w eseju The Cathedral and the Bazaar, opisał "security by obscurity" na przykładzie jednego z programów swojego autorstwa. Fetchmail jest narzędziem, które automatyzuje proces pobierania poczty elektronicznej ze zdalnych serwerów POP3 lub IMAP. Dane konta pocztowego podane są w pliku konfiguracyjnym. Użytkownicy programu wielokrotnie prosili o dodanie możliwości szyfrowania hasła, aby osoba mająca dostęp do pliku konfiguracyjnego nie mogła odczytać hasła. Eric argumentował, że właściwą metodą ochrony hasła jest uniemożliwienie dostępu do pliku konfiguracyjnego (poprzez odebranie prawa do odczytu pozostałym użytkownikom) i odmówił implementacji złudnego zabezpieczenia.
Krytyka.
Najczęściej stosowanym argumentem krytyków "security through obscurity" jest (sformułowana w 1883) zasada Kerckhoffsa. Mówi ona, że system kryptograficzny powinien być bezpieczny nawet wtedy, gdy wszystkie szczegóły jego działania – oprócz klucza – są znane. Na tę zasadę powołał się Ross Anderson w podręczniku "Security Engineering" dyskutując kwestię otwartości w systemie zarządzania nuklearnego:
Claude Shannon sparafrazował tę zasadę jako "wróg zna system", a Bruce Schneier we wstępie do swojego podręcznika "Applied Cryptography" stawia pojęcie niejawności w opozycji do bezpieczeństwa:
Kontrargumenty.
Choć poleganie wyłącznie na niejawności nie gwarantuje bezpieczeństwa, utrzymanie konstrukcji systemu w tajemnicy może być rozsądną taktyką realizującą jedną z warstw strategii wielopoziomowych zabezpieczeń (z ) i może zmniejszyć groźbę wykorzystania luk systemu.
Taktyka niejawności może również służyć do stworzenia pułapki (honeypot), który przyciągnie uwagę atakującego do nieistotnych części systemu oraz umożliwi poznanie taktyki i strategii ataków.

</doc>
<doc id="1376525" url="https://pl.wikipedia.org/wiki?curid=1376525" title="Security by obscurity">
Security by obscurity



</doc>
<doc id="1376526" url="https://pl.wikipedia.org/wiki?curid=1376526" title="Sidney Webb">
Sidney Webb

Sidney James Webb, 1. baron Passfield (ur. 13 lipca 1859 w Londynie, zm. 13 października 1947) – brytyjski socjalista, ekonomista, pisarz i polityk, członek Partii Pracy, minister w rządach Ramsaya MacDonalda.
Życiorys.
Wykształcenie odebrał w Birkbeck Literary and Scientific Institution oraz na Uniwersytecie Londyńskim. Był jednym z założycieli Towarzystwa Fabiańskiego (razem ze swoją przyszłą żoną Beatrice Potter i George'em Bernardem Shawem). Wstąpił doń w 1884 r., trzy miesiące po założeniu stowarzyszenia. W 1895 r. brał udział w tworzeniu London School of Economics. W 1912 r. został profesorem administracji publicznej na tej uczelni. W 1892 r. poślubił Beatrice Potter. Dzieliła ona poglądy męża i wspólnie wydali wiele prac.
Oboje małżonkowie byli członkami Partii Pracy. Sidney został w 1922 r. wybrany do Izby Gmin jako reprezentant okręgu Seaham. W pierwszym laburzystowskim rządzie w 1924 r. był przewodniczącym Zarządu Handlu. W 1929 r. otrzymał tytuł 1. barona Passfield i zasiadł w Izbie Lordów. Po powrocie Partii Pracy do władzy w 1929 r. został ministrem kolonii oraz ministrem ds. dominiów. W 1930 r. z powodów zdrowotnych zrezygnował ze stanowiska ministra ds. dominiów. Na czele Ministerstwa Kolonii pozostał, aż do upadku laburzystowskiego rządu w 1931 roku.
Webbowie byli gorącymi zwolennikami Związku Radzieckiego. Beatrice zmarła w 1943 r., Sidney cztery lata później. Oboje zostali pochowani w opactwie westminsterskim. Wraz ze śmiercią Sidneya wygasł tytuł barona.

</doc>
<doc id="1376528" url="https://pl.wikipedia.org/wiki?curid=1376528" title="Baron Passfield">
Baron Passfield



</doc>
<doc id="1376531" url="https://pl.wikipedia.org/wiki?curid=1376531" title="PC Magazine">
PC Magazine

PC Magazine (czasami nazywane w skrócie PCMag) – magazyn komputerowy, obecnie publikowany w oryginalnej amerykańskiej wersji jako miesięcznik (do 2008 r. był dwutygodnikiem z wydaniami podwójnymi w lipcu i sierpniu). Ma wersję drukowaną i sieciową. Magazyn jest wydawany przez Ziff-Davis Publishing Holdings Inc.
Historia.
Pierwszy numer pisma został wydany w styczniu 1982 r. jako miesięcznik o nazwie po prostu PC (słowo „Magazine” zostało dodane do logo i do nazwy w styczniu 1986 roku). Magazyn stał się dwutygodnikiem w roku 1983, gdy jedno z regularnych wydań osiągnęło w związku z ogromną liczbą reklam 800 stron druku.
Redaktorem naczelnym jest obecnie Wendy Sheehan Donnell. Przed objęciem tego stanowiska Donnell była zastępcą redaktora naczelnego Dana Costy.  Pełnił on tę funkcję od sierpnia 2011 do grudnia 2021. Lance Ulanoff pełnił funkcję redaktora naczelnego od lipca 2007 do lipca 2011. 
PC Magazine publikuje recenzje i przeglądy najnowszego sprzętu komputerowego i oprogramowania. Jest pismem adresowanym obecnie głównie do profesjonalistów. Artykuły piszą tu najsłynniejsi eksperci, jak John C. Dvorak, Michael J. Miller (Thinking Forward), Bill Machrone, Jim Louderback.
Magazyn istotnie zmieniał swój charakter z biegiem lat. Jego objętość, która od drugiej połowy lat 80. do lat 90. oscylowała wokół 400 stron, sięgając niekiedy nawet 600, zaczęła maleć. Wiązało się to z kurczeniem się rynku IT, głównie jednak z rozwojem dostępu do profesjonalnej informacji "via" Internet. Obecnie objętość miesięcznika nieco przekracza 150 stron.
PC Magazine ma niezwykle wysoką pozycję na rynku prasy komputerowej jako główne źródło wiarygodnej informacji na temat komputerów PC i związanych z nimi wyrobów. Uważa się, że wytyczył on drogę rozwoju światowej prasy informatycznej; był m.in. prekursorem testów porównawczych sprzętu i oprogramowania. Pierwszy taki test (drukarek) opublikował w 1984 r.
Internetowe wydanie miesięcznika zaczęto wydawać pod koniec 1994 r. Wydanie elektroniczne w formacie Zinio jest dostępne od 2004 roku. Przez kilka lat pod koniec lat 1990, roczniki PC Magazine były dostępne w wersji CD-ROM.
Pod logo PC Magazine ukazały się liczne książki naukowe i popularnonaukowe z dziedziny informatyki.
Obecnie pismo ma 9 wydań w obcych językach (zob. niżej). Licencja na wydawanie nie jest jednolita, edycje regionalne mają prawo dowolnie komponować wydania z tłumaczeń oryginału i tekstów własnych; nie są więc identyczne.
W latach 1992–2002 ukazywało się (nakładem Wydawnictwa Naukowego PWN) wydanie polskie (redaktorzy naczelni: Bogdan Miś do 1999, potem Jarosław Cichorski).
Od lutego 2009 pismo ma wyłącznie wydanie internetowe. Ostatnim wydaniem papierowym był numer styczniowy. „Przeniesienie naszej sztandarowej własności do wyłącznie cyfrowego formatu jest ostatnim krokiem w procesie ewolucyjnym, który trwa przez ostatnie siedem lat” – oświadczył Jason Young, dyrektor wykonawczy Ziff Davis.

</doc>
<doc id="1376532" url="https://pl.wikipedia.org/wiki?curid=1376532" title="Usiewaład Falski">
Usiewaład Falski

Usiewaład Sciapanawicz Falski, błr. Усевалад Сцяпанавіч Фальскі (ur. 8 marca 1887, zm. 1924) - białoruski działacz społeczny i oświatowy, z zawodu aktor. 
W 1917 roku był członkiem Białoruskiego Komitetu Narodowego w Mińsku. W 1919 roku wszedł w skład władz Białoruskiej Socjalistycznej Republiki Radzieckiej. W 1921 roku aresztowany za nacjonalizm białoruski.

</doc>
<doc id="1376539" url="https://pl.wikipedia.org/wiki?curid=1376539" title="I liga chilijska w piłce nożnej (2004)">
I liga chilijska w piłce nożnej (2004)

Chile 2004
Mistrzem Chile turnieju "Apertura" został klub Club Universidad de Chile, natomiast wicemistrzem Chile – Cobreloa.
Mistrzem Chile turnieju "Clausura" został klub Cobreloa, natomiast wicemistrzem Chile – Unión Española.
Do Copa Libertadores w roku 2005 zakwalifikowały się następujące kluby:
Do Copa Sudamericana w roku 2004 zakwalifikowały się następujące kluby:
Nikt nie spadł z powodu powiększenia ligi z 18 do 20 klubów.
Z drugiej ligi awansowały następujące kluby:
Torneo Apertura 2004.
Tabele końcowe turnieju Apertura 2004.
Choć wszystkie kluby pierwszej ligi grały ze sobą każdy z każdym, to o mistrzostwie nie decydowała ogólna tabela. Kluby zostały wcześniej podzielone na 4 grupy. Do 1/8 finału awansowało bezpośrednio 10 klubów, natomiast 4 drużyny zakwalifikowały się do baraży (Repechaje). O awansie w pierwszej kolejności decydowało miejsce w grupie, a dopiero potem dorobek bramkowo-punktowy – dlatego doszło na przykład do takiej sytuacji, że klub Unión San Felipe awansował do baraży mając 17 punktów, a Deportes La Serena z 18 punktami odpadł z rozgrywek.
1/8 finału.
Obok sześciu zwycięskich drużyn do ćwierćfinału awansowały również dwa najlepsze w fazie ligowej kluby spośród tych, które przegrały swoje dwumecze – Deportes Temuco i Club Universidad de Chile.
1/4 finału.
O awansie do półfinału decydowała różnica punktów uzyskana w dwumeczu. W przydpadku, gdy oba zespoły wygrały po jednym spotkaniu różnica bramkowa nie była brana pod uwagę i o awansie decydowała dogrywka. Różnica bramkowa była brana pod uwagę dopiero wtedy, gdy dogrywka zakończyła się remisem.
1/2 finału.
O awnasie do finału decydowała różnica punktów uzyskana w dwumeczu. W przydpadku, gdy oba zespoły uzyskały w obu meczach tyle samo punktów różnica bramkowa nie była brana pod uwagę i o awansie decydowała dogrywka. Różnica bramkowa była brana pod uwagę dopiero wtedy, gdy dogrywka zakończyła się remisem.
Finał.
Mistrzem Chile turnieju Apertura w roku 2004 został klub Club Universidad de Chile, natomiast wicemistrzem Chile – klub Cobreloa. Tytuł mistrza zapewnił drużynie Universidad de Chile udział w Copa Libertadores 2005.
Liguilla Pre-Copa Sudamericana.
Celem turnieju było wyłonienie klubów mających reprezentować Chile w Copa Sudamericana 2004. W pierwszej rundzie w przypadku równego bilansu bramkowego dwumeczu obowiązywała znana w Europie zasada większej liczby bramek strzelonych na wyjeździe. Jeśli nadal był brak rozstrzygnięcia, nie było dogrywki i ewentualnych karnych, a o awansie dedcydował dorobek klubu uzyskany w turnieju Apertura. W następnych rundach przy równym bilansie dwumeczu decydował już tylko dorobek z Apertury.
Runda finałowa.
Do turnieju Copa Sudamericana 2004 zakwalifikowały się: Santiago Wanderers i Universidad Concepción.
Torneo Clausura 2004.
Tabele końcowe turnieju Clausura 2004.
Choć wszystkie kluby pierwszej ligi grały ze sobą każdy z każdym, to o mistrzostwie nie decydowała ogólna tabela. Kluby zostały wcześniej podzielone na 4 grupy. Do 1/8 finału awansowało bezpośrednio 11 klubów, natomiast 2 drużyny zakwalifikowały się do baraży (Repechaje). O awansie w pierwszej kolejności decydowało miejsce w grupie, a dopiero potem dorobek bramkowo-punktowy – dlatego doszło na przykład do takiej sytuacji, że klub Deportes Puerto Montt awansował do baraży mając 17 punktów, a CD Palestino z 21 punktami odpadł z rozgrywek.
Grupa 2.
Klubom Unión San Felipe i Puerto Montt odjęto po trzy punkty, gdyż kluby te w sierpniu nie zapłaciły należności swoim graczom
Grupa 3.
Klubowi Club Universidad de Chile odjęto trzy punkty, gdyż klub ten we wrześniu nie zapłacił należności swoim graczom.
1/8 finału.
Obok sześciu zwycięskich drużyn do ćwierćfinału awansowały również dwa najlepsze w fazie ligowej kluby spośród tych, które przegrały swoje dwumecze – Deportes Temuco i Everton Viña del Mar.
Finał.
Mistrzem Chile turnieju Clausura w roku 2004 został klub Cobreloa, natomiast wicemistrzem Chile – klub Unión Española. Tytuł mistrza zapewnił drużynie Cobreloa udział w Copa Libertadores 2005.
Tabela sumaryczna sezonu 2004.
Tabela obejmuje sumaryczny dorobek klubów w turniejach Apertura i Clausura, zebrany w tych częściach mistrzostw, w których kluby grały ze sobą każdy z każdym.

</doc>
<doc id="1376545" url="https://pl.wikipedia.org/wiki?curid=1376545" title="Ráðhús Reykjavíkur">
Ráðhús Reykjavíkur



</doc>
<doc id="1376563" url="https://pl.wikipedia.org/wiki?curid=1376563" title="Brama Heroda">
Brama Heroda

Brama Heroda (hebr.: שער הפרחים, "Sza'ar ha-Perachim"; arab.: باب الساهرةا, "Bab az-Zahra") – jedna z ośmiu bram Starego Miasta Jerozolimy. Przez tę bramę wchodzi się od strony północnej na teren Dzielnicy Muzułmańskiej.
Bierze swą nazwę od imienia króla Heroda Wielkiego. Arabowie nazywają ją Bramą Kwiatów, ze względu na kamienne ozdobniki umieszczone w jej zewnętrznej fasadzie.
Historia.
Bramę wybudowano w XVI wieku.
Turystyka.
Brama Heroda znajduje się u wylotu starojerozolimskiej Darwish Street. Od strony zewnętrznej zbiegają się u niej Sultan Sulejman Street, Salah ed-Din Street, Harun er-Rashid Street oraz Ibn Sina Road.

</doc>
<doc id="1376567" url="https://pl.wikipedia.org/wiki?curid=1376567" title="Ready, Set, Don’t Go">
Ready, Set, Don’t Go

Ready, Set, Don’t Go – piosenka country z 2007 roku w wykonaniu Billy’ego Raya Cyrusa, która na początku była dostępna na iTunes,a później na płycie Home at Last. Piosenka odniosła największy sukces na listach przebojów od czasów „The Other Side” w 2003, „Busy Man” w 1999 oraz „Achy Breaky Heart” w 1992.
Początkowo miała być solowym projektem, ale w październiku 2007 do piosenkarza dołączyła córka Miley.
Teledysk.
Teledysk do piosenki został wyreżyserowany przez Elliota Lestera. Billy Ray siedzi na walizkach, gra na gitarze i śpiewa piosenkę. Puszczane są rodzinne filmy z małą Miley i kilka ujęć z serialu Hannah Montana. Teledysk miał premierę w lipcu na liście przebojów CMT.
Piosenkę można było usłyszeć częściowo w serialu Hannah Montana.
Wersja duetowa.
Billy Ray i Miley zadebiutowali swoją wersją piosenki 9 października 2007 roku w programie ABC Taniec z gwiazdami. Po występie piosenka była puszczana w rozgłośniach radiowych ze zwiększoną częstotliwością. Billy Ray i Miley wykonywali piosenkę na jeszcze kilku telewizyjnych showach, jakich jak Oprah Winfrey Show i The Tonight Show with Jay Leno.

</doc>
<doc id="1376569" url="https://pl.wikipedia.org/wiki?curid=1376569" title="Natalia Siedowa">
Natalia Siedowa

Natalia Siedowa, (ur. 5 kwietnia 1882, zm. 23 stycznia 1962 w Paryżu) – rosyjska działaczka marksistowska, szczególnie zainteresowana problemem kultury w państwie robotniczym, najlepiej znana jako wieloletnia towarzyszka życia Lwa Trockiego.
Życiorys.
Siedowa wywodziła się z zamożnej rosyjskiej rodziny, jednak za młodu zetknęła się z ideami marksistowskimi, co skłoniło ją do porzucenia dotychczasowego środowiska i wyjazdu za granicę. Zamieszkała razem z liczną grupą rosyjskich emigrantów politycznych w Paryżu, gdzie studiowała historię sztuki i kontynuowała działalność polityczną. W 1903 spotkała pierwszy raz Lwa Trockiego, który przyjechał do Paryża z Londynu, po spotkaniu z Leninem, by wygłosić odczyt na spotkaniu kółka marksistowskiego. Chociaż Trocki był żonaty i miał dwie córki z Aleksandrą Sokołowską, szybko rozpoczął romans z Siedową, u której zamieszkał. W 1906 i 1908 urodziło się dwóch ich synów, Lew i Siergiej. Nosili oni nazwisko matki, jako że związek dwojga rewolucjonistów nigdy nie został zalegalizowany, mimo tego Siedowa podpisywała się niekiedy, głównie w dokumentach politycznych, jako Natalia Siedowa-Trocka.
Siedowa towarzyszyła Trockiemu w czasie jego powrotu do Rosji w 1905, po czym ponownie wyjechała z nim na zachód. Mieszkali w Szwajcarii, we Francji oraz w Stanach Zjednoczonych. Wrócili w maju 1917; po zwycięstwie rewolucji październikowej rozpoczęła pracę w Ludowym Komisariacie Kultury, zajmując się ochroną zabytków. Jej pozycja w partii upadała razem z pozycją Trockiego. W 1927 Siedowa została razem z nim zesłana do Ałma-Aty, a następnie dobrowolnie towarzyszyła mu na wygnaniu z ZSRR. Mieszkali w Turcji, Francji, Norwegii i Meksyku. W swoich wspomnieniach Trocki zawsze podkreślał jej ogromną cierpliwość i siłę ducha, która pozwalała jej wspierać go w najtrudniejszych momentach, zwłaszcza po śmierci obydwu synów (Lwa i Siergieja). Siedowa wybaczyła Trockiemu krótkotrwały romans z Fridą Kahlo. Całkowicie podzielała poglądy polityczne Trockiego, była członkiem IV Międzynarodówki, której działaczką pozostała także po jego śmierci, aż do roku 1951. Wtedy, w dużej mierze pod wpływem swoich współpracowników z hiszpańskiej sekcji organizacji, wbrew oficjalnemu stanowisku większości trockistów uznała ZSRR za przykład kapitalizmu państwowego i zarzuciła kierownictwu Międzynarodówki zdradę ideałów trockizmu, całkowicie zrywając z nią współpracę, chociaż do końca życia podkreślała swoje trockistowskie poglądy.
Była współautorką biografii Trockiego, którą napisała razem z Victorem Serge.

</doc>
<doc id="1376574" url="https://pl.wikipedia.org/wiki?curid=1376574" title="Dylemat podróżnika">
Dylemat podróżnika

Dylemat podróżnika – gra o niezerowej sumie, sformułowana przez Kaushika Basu w 1994. Zasady tej gry są następujące:
"Linia lotnicza zgubiła dwie walizki, należące do dwóch podróżnych. Walizki były identyczne i miały taką samą zawartość. Linia oferuje odszkodowanie za ich zgubienie, ale w kwocie nie większej niż $100. Aby określić wartość walizek, ich właściciele proszeni są niezależnie od siebie o napisanie kwoty, jakiej oczekują – nie mniejszej niż $2 i nie większej niż $100. Jeśli napiszą taką samą kwotę, zostanie ona uznana za wiążącą i obaj otrzymają odszkodowanie tej wysokości. Jeśli napiszą różne kwoty, za wiążącą zostanie uznana niższa kwota. Dodatkowo, ten, kto napisze niższą kwotę, dostanie bonus w wysokości $2, a ten, kto napisze wyższą, straci $2 ze swojego odszkodowania."
Wariantem tej gry jest ograniczenie wyboru graczy do dwóch kwot: $2 i $3. W tej postaci gra jest identyczna matematycznie do dylematu więźnia. Dylemat podróżnika może być więc traktowany jako jego uogólnienie. Jest również powiązany z grą zgadnij 2/3 średniej, ponieważ podobnie jak w niej, można znaleźć równowagę Nasha przez iterowaną eliminację strategii dominujących i podobnie jak w niej, eksperymenty pokazują, że ludzie grają zupełnie inaczej niż wynikałoby to z przewidywań teorii.
Analiza gry.
Jeśli przewidujemy, że przeciwnik napisze wartość $100, najbardziej opłaca nam się napisać $99. Nasza nagroda wyniesie wtedy $101. Jeśli jednak przeciwnik przewidzi, że będziemy chcieli napisać $99, sam napisze $98 (jego nagroda wyniesie wtedy $100, a nasza $96). Kontynuując to rozumowanie, dojdziemy do wniosku, że od każdej strategii $X lepsza jest strategia X-$1, z wyjątkiem $2, które są minimalną wartością. Zgodnie z teorią gier, napisanie $2 jest więc strategią dominującą i jedyną równowagą Nasha jest sytuacja, gdy obaj gracze dostają $2.
Eksperymenty, w których gracze grają w tę grę na prawdziwe pieniądze, pokazują jednak, że większość ludzi podaje kwoty bliskie $100. Co więcej, strategię taką stosują ludzie zarówno nie znający teorii gier, jak i ci, którzy ją znają. Dodatkowo, gracze grający w ten sposób zyskują znacznie więcej niż gdyby grali strategią optymalną według teorii. 
Oznacza to nie tylko, że ludzie nie grają racjonalnie, ale też że zyskują więcej, niż gdyby tak grali. Ten paradoks stanowi podstawę do opracowywania teorii konkurencyjnych do teorii racjonalnego wyboru. Przykładowo strategia nadracjonalna w tej grze każe zawsze wybierać wartość $100, zakładając, że przeciwnik dojdzie do tego samego wniosku.
Macierz wypłat.
Macierz wypłat w tej grze wygląda następująco:

</doc>
<doc id="1376576" url="https://pl.wikipedia.org/wiki?curid=1376576" title="See You Again (singel Miley Cyrus)">
See You Again (singel Miley Cyrus)

See You Again – pierwszy singel napisany przez Miley Cyrus, Antonia Armato i Tim James, a nagrany przez Miley Cyrus. Utwór pochodzi z płyty Hannah Montana 2: Meet Miley Cyrus. Wydany został jako singiel pod koniec roku 2007, a swą popularność zdobył w 2008, w tym też roku powstał klip. Piosenka jest także wielkim hitem w RMF FM
23 listopada 2008 roku zaśpiewała ją w programie Mam talent! Asia Si.
„See You Again”, „7 Things”, „The Climb” i „Party in the U.S.A.” zadebiutowały na liście Billboard Hot 100.
Rock Mafia Remix.
See You Again (Rock Mafia Remix) – singel z drugiego studyjnego albumu Miley Cyrus "Breakout".
Twórcami oprócz Miley Cyrus są Antonina Armato i Tim James. Piosenka została zremiksowana przez Rock Mafię i wydana ponownie jako singel. Utwór został wydany jako singel w Anglii 25 sierpnia 2008 roku.
Teledysk.
Klip przedstawia Miley na koncercie, ubraną na biało i tańczącą wśród czterech tancerzy. W międzyczasie pojawiają się różowe gwiazdki. Wideo znajduje się na reedycji krążka "Breakout" wraz z "7 Things" i innymi materiałami.

</doc>
<doc id="1376579" url="https://pl.wikipedia.org/wiki?curid=1376579" title="Sześciobój ciężarowy">
Sześciobój ciężarowy

Sześciobój ciężarowy – konkurencja w podnoszeniu ciężarów, która była rozgrywana w Polsce w latach pięćdziesiątych i sześćdziesiątych XX wieku. Składała się z biegu, skoku, rzutu, pływania, rwania sztangi oraz podrzutu sztangi. Konkurencja ta miała na celu ocenę wszechstronności ciężarowca.

</doc>
<doc id="1376586" url="https://pl.wikipedia.org/wiki?curid=1376586" title="Ekspulsja">
Ekspulsja

Ekspulsja (łac. "expulsio") – wydalenie dyplomaty uznanego za persona non grata po upłynięciu wyznaczonego terminu opuszczenia kraju przyjmującego misję dyplomatyczną i utracie immunitetu dyplomatycznego.

</doc>
<doc id="1376587" url="https://pl.wikipedia.org/wiki?curid=1376587" title="Bez ciśnień">
Bez ciśnień



</doc>
<doc id="1376590" url="https://pl.wikipedia.org/wiki?curid=1376590" title="Niketas Choniates">
Niketas Choniates

Niketas Choniates lub Nicetas Choniata (Grecki: Νικήτας Χωνιάτης ur. ok. 1155, zm. w 1215 w Nicei), bizantyński historyk.
Życie.
Niketas Choniates urodził się około 1155 roku w prowincjonalnym frygijskim mieście Chonai (starożytne Kolosy, gr. Κολοσσαί). W starszej literaturze jest obdarzany błędnie przydomkiem "Akominatos". W wieku dziewięciu lat przybył do Konstantynopola. W stolicy Cesarstwa, pozostając pod opieką starszego brata, Michała odebrał staranne wykształcenie humanistyczne, pod jego kierownictwem studiował gramatykę, retorykę, poezję, filozofię, teologię oraz wszystkie inne przedmioty, które wchodziły w skład standardowego wykształcenia w cesarstwie.
Staranne umożliwiło Niketasowi rozpoczęcie kariery w cesarskiej administracji. Karierę zaczął jako niższy urzędnik skarbowy na terenach Bosporu Kimeryjskiego. Prawdopodobnie pod koniec panowania Manuela I Komnena (1143–1180) został mianowany urzędnikiem podatkowym w Paflagonii, a kiedy we wrześniu 1183 roku do władzy doszedł Andronik I Komnen, Niketas pełnił urząd podsekretarza cesarskiego ("basilikos hypogrammateus," βασιλικὸς ὑπογραμματεύς). W czasie rządów Andronika Niketas wycofał się ze służby w administracji, do której powrócił kiedy na tron bizantyjski we wrześniu 1185 roku wstąpił Izaak II Angelos. To za jego czasów Niketas zaczął sprawować urząd cesarskiego sekretarza (basilikos grammatikos, βασιλικὸς γραμματικός), a w międzyczasie miał także poświęcać czas na studia nad prawem. Od tego momentu, jego kariera postępowała już bardzo szybko, pełnił przede wszystkim urzędy związane z cesarskim aparatem sądowniczym i fiskalnym. Oprócz tego w 1189 roku objął urząd namiestnika temu Filippopolis. Ponadto na przełomie 1188/9 mianowany został ‘naczelnikiem publicznego skarbu’ ("proestos tou epi ton koinon chrematon koitonos", προεστὼς τοῦ έπὶ τῶν κοινῶν χρημάτων κοιτῶνος). Dalej, mianowany został "megas logariastes (μέγας λογαριαστὴς)" odpowiedzialnym za nadzór nad innymi urzędnikami finansowymi. W roku 1190/1191 mianowany został zwierzchnikiem najwyższego trybunału sądowego w cesarstwie ("krites tou belou", κριτὴς τοῦ βέλου). Do połowy lat 90. wieku XII pełnił różne funkcje, związane z aparatem fiskalnym i administracyjnym oraz sądowym. Wreszcie, około roku 1195 mianowany został na urząd "logothetes ton sekreton" (λογοθέτης τῶν σεκρέτων), prerogatywą tego urzędnika było nadzorowanie całości publicznej administracji, a osoba go piastująca stała równocześnie na czele Senatu.
W 1204 roku został odwołany ze stanowiska namiestnika i wielkiego logotety przez niechętnego mu cesarza uzurpatora Aleksego V Murzuflosa. Przeżył zdobycie Konstantynopola przez krzyżowców, pożar własnego domu i powstanie Cesarstwa Łacińskiego na gruzach Cesarstwa Bizantyńskiego. Ze zdobytego przez łacinników miasta zbiegł, z rękopisem swej "Historii", przy pomocy znajomego Wenecjanina, do Nicei, na dwór Teodora Laskarysa. Resztę życia spędził w Nicei zajmując się działalnością polityczną i pisarską. Zmarł ok. 1215/1216 roku. Z tych lat pochodzą jego ostatnie mowy. Mowę pogrzebową upamiętniającą brata napisał około 1220 roku Michał Choniates.
Historyk.
Choniates napisał licząca 21 ksiąg "Historię" ("Historía" albo "Chroniké diégesis", "Chronologiczna narracja") opisującą w układzie annalistycznym dzieje Bizancjum od 1118 do 1206 roku. Okres panowania cesarza Jana II Komnena (1118–1143) autor potraktował zwięźle, poświęcając mu tylko jedną księgę, gdyż jak powiada, znał je tylko z ustnych przekazów. Obszerniej, bo w 7 księgach opisał panowanie cesarza Manuela I Komnena (1143–1180). Najwięcej uwagi poświęcił latom 1180–1206, których był naocznym świadkiem, piastując wysokie urzędy państwowe. Panowaniu Aleksego II Komnena (1180–1183) poświęcił 1 księgę, Andronikowi I Komnenowi (1183–1185) – 2 księgi, Izaakowi II Angelosowi (1185–1195) – 3 księgi, Aleksemu III Angelosowi (1195–1203) – 3 księgi, powtórnemu panowaniu Izaaka II Angelosa wspólnie z synem Aleksym IV (1203–1204) – 1 księgę i Aleksemu V Murzuflosowi (1204) – 1 księgę. Do 19 ksiąg opisujących panowanie kolejnych cesarzy bizantyńskich Choniates dołączył księgę rozpoczynającą się od pokonania Łacinników przez Bułgarów w 1205 roku i obejmującą lata 1205–1206, a zatytułowaną "Wydarzenia po zdobyciu Konstantynopola" ("Ta metá ten hálosin symbánta te pole") oraz mniejszą "O posągach w Konstantynopolu" ("Perí Konstantinupoleòs agalmáton") opisującą posągi zniszczone przez krzyżowców.
Zasadnicza część dzieła Choniatesa przedstawia najazd Normanów i stopniowy upadek Cesarstwa, aż po zdobycie Konstantynopola przez krzyżowców i powstanie na jego gruzach Cesarstwa Łacińskiego. Katastrofę Bizancjum postrzega jako wynik spisku, w którym wziął udział cały chrześcijański zachód, nie bez winy samych Bizantyńczykow – ludu, a przede wszystkim cesarzy. Zdobycie i grabież Konstantynopola porównuje do czynu Herostratesa, "godnego ze wszech miar zapomnienia". Jego antypatia do Łacinników jest wyrazem kształtującego się nacjonalizmu bizantyńskiego. Ubolewa, że musi przedstawić zwycięstwa zachodnich barbarzyńców, choć w przedstawieniu zdarzeń i ich interpretacji zachowuje wyróżniającą go wśród współczesnych, bezstronność i obiektywizm. Jego dzieło odznacza się wyjątkowym darem narracji i rozległością horyzontów, co sprawia, że jest uważany za jednego z najwybitniejszych historyków Bizancjum.
Pierwsza, krótsza wersja dzieła została opracowana jeszcze w Konstantynopolu. Po 1204 roku, w Nicei, Choniates przejrzał ją i uzupełnił, w wielu miejscach znacząco rozszerzył i dopisał dwie ostatnie księgi. "Historia" urywa się na drugim roku panowania Henryka Flandryjskiego. Nie została przez autora opracowana ostatecznie, na co wskazują pewne sprzeczności czy opuszczenia w tekście.
Choniates pisze we wstępie, że jako pierwszy podjął się opisania panowania dynastii Komnenów i ich bezpośrednich następców. Niewątpliwie przy pisaniu "Historii" skorzystał z "Epitomy" Jana Kinama, skracające pewne jej fragmenty, a rozbudowując inne, wedle własnej koncepcji, w oparciu o posiadane źródła. Opisując najazd Normanów i zdobycie przez nich Tesaloniki posiłkował się pracą uczonego mnicha, Eustacjusza "O zdobyciu Tesaloniki". Poza tym korzystał z dokumentów kościelnych i państwowych, do których miał dostęp z racji sprawowanych funkcji.
Język historycznego dzieła Choniatesa jest niewątpliwie bardzo trudny, sam styl skomplikowany. Spowodowało to, że wielu wcześniejszych badaczy, w tym O. Jurewicz, niesłusznie oskarża historyka o styl niepotrzebnie przeładowany ozdobnikami retorycznymi na modłę Agatiasza z Miryny czy Teofilakta Symokatty. Obecnie jednak "Historię" uznaje się za jedno z największych dokonań literackich cesarstwa bizantyjskiego, nierzadko nazywając je dziełem renesansowym o unikalnym charakterze. Współcześni badacze, w tym Stephanos Efthymiadis, Alicia Simpson, czy Anthony Kaldellis zauważają, że styl dzieła Choniatesa świadczy o jego bardzo wysokiej wartości literackiej i bynajmniej nie jest jego wadą.
"Historia" została wykorzystana jako źródło w XIII wieku przez Teodora Skutariotę, a w XIV wieku przez Efraima. Stanowiła ulubioną lekturę warstw wyższych. Zachowała się w całości w 30 kodeksach, a 31 kodeksach we fragmentach. Dwa najstarsze rękopisy wersji krótszej pochodzą z XIII wieku. Rękopisy wersji rozszerzonej pochodzą z wieków od XIII do XVI. Najprawdopodobniej w połowie wieku XIV "Historia" przetłumaczona została na grekę demotyczną, co świadczy o niezwykłej popularności, jakim cieszyło się dzieło Choniatesa. Język i styl metafrazy został w znaczącym stopniu uproszczony w stosunku do oryginału.
Teolog.
W latach 1204–1210, już po upadku Konstantynopola Choniates napisał w Nicei ogromne dzieło teologiczne w 25 księgach, znane pod dwoma tytułami: Dogmatyczny Oręż ("Dogmatike Panoplia", "Δογματικὴ Πανοπλία") oraz "Skarbiec ortodoksji" ("Thesauros orthodoksias, Θεσαυρὸς Ὀρθοδοξίας"). "Skarbiec" stanowi kontynuację pracy Eutymiusza Zigabena, przedstawiającej herezje i błędy doktrynalne w Kościele. Choniates przedstawił obszerniej historię poszczególnych herezji, poświęcając więcej niż Zigaben miejsca najstarszym herezjom. W początkowych księgach wymienia 44 spośród nich. Księgi od V do XVI przedstawiają spory chrystologiczne od arianizmu do ikonoklazmu. Kolejne księgi od XVII do XXV, przypisywane niekiedy Teodorowi Skutariocie, mówią o sektach Armeńczyków, paulicjan, bogomiłów oraz o błędach doktrynalnych Łacinników i Saracenów.
Choniates obficie korzysta z pism Ojców Kościoła sprzed soboru nicejskiego: Ignacego z Antiochii, Justyna Męczennika, Grzegorza Cudotwórcy, Juliusza z Rzymu. Cytuje też późniejszych teologów: Anastazego Synaitę, Efraima z Antiochii, Focjusza, aż po Mikołaja z Metony. Z łacińskich Ojców Kościoła wspomina Ambrożego i Augustyna. Prowadzi gwałtowne polemiki z wyznawcami pogańskiego neoplatonizmu, zwanymi Hellenami (Grekami) oraz z Żydami. Przedstawia też obszernie doktrynę o Trójcy Świętej i o tajemnicy Wcielenia.
Inne pisma.
Niketas Choniates był także autorem licznych mów i pism okolicznościowych, w których przedstawił początki państwa bułgarskiego. Spośród mów na uwagę zasługują dwie mowy pochwalne na cześć cesarza Aleksego II Komnena, jedna ku czci Aleksego II Angelosa i dwa enkomia poświęcone Teodorowi I Laskarysowi, między innymi z okazji zwycięstwa nad sułtanem Ikonium. Na prośbę Teodora Laskarysa Choniates opracował też ćwiczenie retoryczne porównujące zimę z latem, zatytułowane "Silention".
Zachował się też jeden utwór poetycki Choniatesa napisany około 1185 roku z okazji ślubu cesarskiego, zatytułowany: "Na zaślubiny cesarza Izaaka Angelosa z Małgorzatą, córką węgierskiego króla Beli III".

</doc>
<doc id="1376592" url="https://pl.wikipedia.org/wiki?curid=1376592" title="Salamina (Cypr)">
Salamina (Cypr)

Salamina (Salamis) – starożytne miasto i port leżący na Cyprze, w VII wieku p.n.e. główne miasto wyspy. Obecnie w tureckiej części wyspy, w pobliżu Famagusty (tur. Gazimağusa).
Historia.
Starożytna Salamina leżała nad rzeką Pediajos na północ od góry Hyjal na wschodzie wyspy. Jej mitycznym założycielem był Teukros (Teucer) syn Telamona z Salaminy greckiej. Miasto założone faktycznie w XII wieku p.n.e., w V stuleciu p.n.e. zostało stolicą związku miast cypryjskich. W 450 p.n.e. pod Salaminą została stoczona bitwa między flotą grecką i perską podczas wojen perskich, zaś w 306 p.n.e. miała tu miejsce kolejna bitwa, tym razem między wojskami Ptolemeusza I Sotera a wojskami Antygona I Jednookiego, dwoma diadochami. 
Chrystianizacja.
W I wieku w Salaminie żył apostoł święty Barnaba. Święty Paweł, Barnaba i Jan Marek głosili słowo Boże w miejscowych synagogach, co miało miejsce na początku pierwszej podróży misyjnej Pawła.
Powstanie Żydów.
Podczas powstania w 116 n.e. żydowscy rebelianci wymordowali całą ludność nieżydowską Salaminy. Powstanie zostało stłumione przez Rzymian, a Żydzi zmuszeni do opuszczenia miasta. Powrócili i osiedlili się w nim ponownie dopiero pod koniec XIX w.
Epifaniusz.
Po trzęsieniu ziemi, jakie nawiedziło Salaminę w IV wieku, została odbudowana jako Konstancja ("Constantia") przez Konstantyna Wielkiego. W 367 r. biskupem Salaminy został Epifaniusz, który wcześniej przez ponad trzydzieści lat był ihumenem założonego przez siebie ośrodka monastycznego w judejskim Eleutheropolis. Był uznawany za wielkiego erudytę, a jego pisma są źródłem wielu informacji o wczesnym chrześcijaństwie, szczególnie o herezjach.
Wykopaliska archeologiczne.
W VII wieku n.e. wskutek najazdów Arabów miasto zostało złupione i zburzone. Odkryto je ponownie w trakcie prac archeologicznych przeprowadzonych częściowo przez francusko-cypryjską ekspedycję naukowców przed rokiem 1974.
Salamina była ważnym ośrodkiem kultu Zeusa. W I wieku n.e. Rzymianie wznieśli tam teatr, łaźnie i palestrę, a także świątynię Zeusa. W II wieku budowle ozdobiono marmurowymi rzeźbami, w III i IV wieku wzbogacono je mozaikami. W IV wieku wybudowano bazylikę chrześcijańską. W pobliżu miasta znajdują się groby władców z VIII i VII wieku p.n.e. Ruiny miasta znajdują się ok. 5 km na północ od współczesnego miasta Famagusta (na terytorium Cypru Północnego).

</doc>
<doc id="1376595" url="https://pl.wikipedia.org/wiki?curid=1376595" title="Sauerbreya wzór">
Sauerbreya wzór



</doc>
<doc id="1376596" url="https://pl.wikipedia.org/wiki?curid=1376596" title="Kanazawy wzór">
Kanazawy wzór



</doc>
<doc id="1376597" url="https://pl.wikipedia.org/wiki?curid=1376597" title="E-942">
E-942



</doc>
<doc id="1376598" url="https://pl.wikipedia.org/wiki?curid=1376598" title="E942">
E942



</doc>
<doc id="1376600" url="https://pl.wikipedia.org/wiki?curid=1376600" title="Zespół bólu głowy Hortona">
Zespół bólu głowy Hortona



</doc>
<doc id="1376601" url="https://pl.wikipedia.org/wiki?curid=1376601" title="Ból głowy Hortona">
Ból głowy Hortona



</doc>
<doc id="1376606" url="https://pl.wikipedia.org/wiki?curid=1376606" title="Hohenstein-Ernstthal">
Hohenstein-Ernstthal

Hohenstein-Ernstthal – miasto we wschodnich Niemczech, w kraju związkowym Saksonia, w okręgu administracyjnym Chemnitz, w powiecie Zwickau (do 31 lipca 2008 w powiecie Chemnitzer Land). 
Powstało w 1898 r. w wyniku połączenia miast Hohenstein i Ernstthal.

</doc>
<doc id="1376607" url="https://pl.wikipedia.org/wiki?curid=1376607" title="Thomas Shaw (minister)">
Thomas Shaw (minister)

Thomas Shaw, Tom Show CBE (ur. 9 kwietnia 1872 w Colne w hrabstwie Lancashire, zm. 26 września 1938) – brytyjski polityk, członek Partii Pracy, minister w rządach Ramsaya MacDonalda.
Odebrał tylko wykształcenie podstawowe. W latach 1911–1929 był sekretarzem Międzynarodowej Federacji Pracowników Włókiennictwa. Ponownie to stanowisko objął w 1931 r. W latach 1923–1925 był jednym z sekretarzy Międzynarodówki Socjalistycznej i Pracy.
W latach 1918–1931 był członkiem Izby Gmin jako reprezentant okręgu Preston. W 1919 r. był młodszym whipem partii. W 1924 r. był ministrem pracy w pierwszym rządzie MacDonalda. W drugim rządzie, w latach 1929–1931, był ministrem wojny.
Shaw od 1919 był komandorem Orderu Imperium Brytyjskiego. W 1924 został członkiem Tajnej Rady.

</doc>
<doc id="1376609" url="https://pl.wikipedia.org/wiki?curid=1376609" title="Communications of the ACM">
Communications of the ACM

Communications of the ACM (CACM) – sztandarowy miesięcznik Association for Computing Machinery (ACM), wydawany od 1958 i rozsyłany do wszystkich członków ACM.

</doc>
<doc id="1376611" url="https://pl.wikipedia.org/wiki?curid=1376611" title="Olimpiada Robotnicza">
Olimpiada Robotnicza

Olimpiada Robotnicza – impreza sportowa organizowana przez Socjalistyczną Międzynarodówkę Sportu Robotniczego. W zawodach (letnich i zimowych) brali udział sportowcy z 14 krajów Europy. Po II wojnie światowej zawieszono organizację imprezy. Na jej miejsce Międzynarodowy Komitet Sportu Robotniczego organizował zawody w niektórych dyscyplinach sportowych.
II Robotnicza Olimpiada w Wiedniu (19-26 lipca 1931), to wielkie święto robotniczych klubów sportowych, głównie europejskich. W Olimpiadzie brało udział ok. 25 tysięcy sportowców z 19 krajów, którzy startowali w 18 dyscyplinach sportowych na 11 obiektach, z których najważniejszym był wybudowany w 23 miesiące Prater Stadium (m.in. męska piłka ręczna, piłka nożna, piłka wodna, tenis, gimnastyka, podnoszenie ciężarów, pływanie, kajakarstwo, jiu-jitsu, kolarstwo, boks, lekkoatletyka, siatkówka). W dniach Olimpiady przybyło ponad 100 tysięcy gości. Olimpiada w Wiedniu była również ogromnym spotkaniem działaczy robotniczych klubów sportowych, polem wymiany myśli i doświadczeń nie tylko w zakresie sportu, ale również myśli politycznej, gdzie dominującym głosem były propozycje narodowych socjalistów z Austrii i Niemiec. Wiele z nich nie było zbyt dobrze postrzeganych, szczególnie przez liczną prawie 400 osobową reprezentację Polski. Wybranie Wiednia na organizatora Olimpiady Robotniczej nie było przypadkowe. Ówczesna austriacka socjaldemokracja zbudowana na, jak pisze Benjamin Stefan Probst Opratko w austriackim magazynie „Perspektywy” z maja 2010 roku w artykule „Socjalizm w jednym mieście?”, austro-marksistowskich fundamentach potrzebowała wsparcia, szczególnie w walce z austriackim narodowym socjalizmem. Olimpiada miała być i była Międzynarodowym Zlotem – Pielgrzymką robotniczego proletariatu. W dniach olimpiady miała przekształcić Wiedeń w miasto proletariackiej jedności i siły. Parada ponad 100 tysięcy działaczy, kibiców sportowców przed otwarciem Igrzysk była niemal paradą wojskową, zdyscyplinowaną, zaplanowaną. Samo otwarcie Olimpiady, to ogromny ponad godzinny pokaz ponad 4 tysięcy austriackich gimnastyków, śpiewaków, muzyków z robotniczych klubów ubranych w jasnoniebieskie koszulki i spodenki, który przedstawiał dzieje proletariatu od średniowiecza aż do kapitalizmu przemysłowego. Zwieńczeniem spektaklu było symboliczne przewrócenie złotego postumentu symbolizującego kapitalizm. Warto nadmienić, że po pokazie zgromadzona na stadionie publiczność złożyła swoistą przysięgę lojalności widzów zmagań sportowców w duchu idei socjalistycznych.
Zobacz też.
Robotniczy Komitet Olimpijski w Polsce

</doc>
<doc id="1376613" url="https://pl.wikipedia.org/wiki?curid=1376613" title="Robotniczy Komitet Olimpijski w Polsce">
Robotniczy Komitet Olimpijski w Polsce

Robotniczy Komitet Olimpijski w Polsce - powołany został w 1931 i w 1937 w Warszawie przez Zarząd Główny Związek Robotniczych Stowarzyszeń Sportowych w celu przygotowania reprezentacji Polski na Olimpiady Robotnicze w Wiedniu (1931) i w Antwerpii (1937).

</doc>
<doc id="1376614" url="https://pl.wikipedia.org/wiki?curid=1376614" title="Oberlungwitz">
Oberlungwitz

Oberlungwitz – miasto we wschodnich Niemczech, w kraju związkowym Saksonia, w okręgu administracyjnym Chemnitz, w powiecie Zwickau (do 31 lipca 2008 w powiecie Chemnitzer Land).
Geografia.
Oberlungwitz leży ok. 18 km na północny wschód od Zwickau i ok. 15 km na zachód od Chemnitz.
Przez miasto przebiega droga krajowa B173.

</doc>
<doc id="1376615" url="https://pl.wikipedia.org/wiki?curid=1376615" title="KWK Król">
KWK Król



</doc>
<doc id="1376618" url="https://pl.wikipedia.org/wiki?curid=1376618" title="Hymn San Marino">
Hymn San Marino

Inno Nazionale (pol. "Hymn Narodowy") jest hymnem państwowym Republiki San Marino. Został napisany przez Federico Consolo, pochodzącego z San Marino skrzypka i kompozytora. Został wprowadzony w roku 1894. Jest jednym z nielicznych hymnów państwowych, który nie ma oficjalnie zatwierdzonych słów, a jedynie melodię.

</doc>
<doc id="1376619" url="https://pl.wikipedia.org/wiki?curid=1376619" title="Zdzisław Pentek">
Zdzisław Pentek

Zdzisław Pentek (ur. 1964) – polski historyk mediewista, dr hab., profesor nadzwyczajny Uniwersytetu im. Adama Mickiewicza w Poznaniu.
Życiorys.
W 1995 obronił pracę doktorską "Geoffroy de Villehardouin - kronikarz IV wyprawy krzyżowej" (promotor: Jerzy Strzelczyk). W 2005 habilitował się na podstawie pracy "Cesarstwo Łacińskie 1204-1261. Kolonialne państwo krzyżowców czy Neobizancjum?". Pracuje w Zakładzie Bałkanistyki Instytutu Historii UAM. Jego zainteresowania badawcze koncentrują się wokół dziejów Cesarstwa Bizantyjskiego, a zwłaszcza IV krucjaty oraz problematyki genealogiczno-heraldycznej.

</doc>
<doc id="1376620" url="https://pl.wikipedia.org/wiki?curid=1376620" title="Inia (Cypr)">
Inia (Cypr)

Inia (gr. "Ίνεια") – wieś w Republice Cypryjskiej, w dystrykcie Pafos. W 2011 roku liczyła 385 mieszkańców.
W miejscowości znajduje się zabytkowy kościół prawosławny z 1881 roku oraz muzeum koszy wiklinowych. Muzeum mieści się w zabytkowym budynku z 1911 roku.

</doc>
<doc id="1376622" url="https://pl.wikipedia.org/wiki?curid=1376622" title="Związek Robotniczych Stowarzyszeń Sportowych Rzeczypospolitej Polskiej">
Związek Robotniczych Stowarzyszeń Sportowych Rzeczypospolitej Polskiej

Związek Robotniczych Stowarzyszeń Sportowych Rzeczypospolitej Polskiej (ZRSS RP) - działający w latach 1925 - 1939 i 1945 - 1948 związek sportowy prowadzący działalność w 27 dyscyplinach sportowych (m.in. lekkoatletyka, siatkówka, gimnastyka). Posiadał 7 komitetów okręgowych kierujących klubami sportowymi (ich liczba wzrosła z 7 w 1925 roku do 400 w 1934). Liczba członków w 1934 roku wynosiła 20 tysięcy. W latach 1926 - 1939 zorganizowano 7 kongresów ZRSS (ostatni odbył się w Katowicach). Związek organizował mistrzostwa Polski, brał udział w Olimpiadach Robotniczych. Organem prasowym była "Sztafeta Robotnicza". Jednym z przewodniczących związku był Kazimierz Pużak. 
W 1948 został włączony w ramy organizacji sportu związkowego.

</doc>
<doc id="1376623" url="https://pl.wikipedia.org/wiki?curid=1376623" title="Ryszard Półtorak">
Ryszard Półtorak

Ryszard Półtorak (ur. 1952) – polski polityk, samorządowiec, były wicewojewoda tarnowski i małopolski.
Życiorys.
Ukończył studia na Wydziale Zootechnicznym Akademii Rolniczej w Krakowie oraz inżynierię ruchu drogowego na Politechnice Radomskiej.
Był zatrudniony w Śląskim Ośrodku Doradztwa Rolniczego. W latach 1984–1994 pełnił kolejno funkcje naczelnika i wójta gminy Tarnów. Następnie został powołany na stanowisko wicewojewody tarnowskiego (1994–1998). Później w latach 1998–2001 był dyrektorem Małopolskiego Ośrodka Ruchu Drogowego w Tarnowie.
Od 2001 do 2006 (z rekomendacji SLD) sprawował urząd I wicewojewody małopolskiego.

</doc>
<doc id="1376625" url="https://pl.wikipedia.org/wiki?curid=1376625" title="Sztafeta Robotnicza">
Sztafeta Robotnicza

Sztafeta Robotnicza – sportowy dodatek do dziennika "Robotnik", będący organem Związku Robotniczych Stowarzyszeń Sportowych. Gazeta wydawana była w latach 1929–1939. Jednym z jej redaktorów był trener Jan Mulak.

</doc>
<doc id="1376626" url="https://pl.wikipedia.org/wiki?curid=1376626" title="Magnum photos">
Magnum photos



</doc>
<doc id="1376627" url="https://pl.wikipedia.org/wiki?curid=1376627" title="?uestlove">
?uestlove



</doc>
<doc id="1376630" url="https://pl.wikipedia.org/wiki?curid=1376630" title="Robotniczy Sportowy Komitet Okręgowy">
Robotniczy Sportowy Komitet Okręgowy

Robotniczy Sportowy Komitet Okręgowy (RSKO) - instytucja utworzona przez Związek Robotniczych Stowarzyszeń Sportowych w celu kierowania robotniczymi klubami sportowymi. Pierwszy RSKO powstał w 1925 roku w Warszawie. W 1926 otwarto RSKO w Katowicach, w 1927 w Częstochowie, Krakowie, Lwowie i Łodzi, a w 1933 w Gdańsku.

</doc>
<doc id="1376635" url="https://pl.wikipedia.org/wiki?curid=1376635" title="Ssaki Borów Niemodlińskich">
Ssaki Borów Niemodlińskich

Ssaki Borów Niemodlińskich – obszar Borów Niemodlińskich zamieszkany jest przez typowy dla Niżu Śląskiego zespół zwierzęcy. Na terenie Obszaru Chronionego Krajobrazu Borów Niemodlińskich stwierdzono występowanie co najmniej 25 gatunków ssaków podlegających ochronie. W faunie tej grupy zwraca uwagę silna reprezentacja nietoperzy obserwowanych na Obszarze Chronionego Krajobrazu Borów Niemodlińskich. Zarejestrowano tu 11 ich gatunków – na ogólną liczbę 25 gatunków stwierdzonych dotąd w Polsce. Wszystkie niemal nietoperze Borów Niemodlińskich to gatunki związane z ekosystemami lasów i wód, są pośród nich gatunki uznawane za rzadkie i wymierające w Polsce: nocek Bechsteina oraz nocek łydkowłosy.
Rząd: Owadożerne – stanowiska na terenie Obszaru Chronionego Krajobrazu Borów Niemodlińskich
Rząd: Nietoperze – stanowiska na terenie Obszaru Chronionego Krajobrazu Borów Niemodlińskich
– na Obszarze Chronionego Krajobrazu Borów Niemodlińskich rejestrowany w rejonie Tułowic, (gm. Tułowice)
– gatunek synantropijny występujący na całym Obszarze Chronionego Krajobrazu Borów Niemodlińskich
– stwierdzany na wielu stanowiskach na całym Obszarze Chronionego Krajobrazu Borów Niemodlińskich
Rząd: Gryzonie – stanowiska na terenie Obszaru Chronionego Krajobrazu Borów Niemodlińskich
Rząd: Drapieżne – stanowiska na terenie Obszaru Chronionego Krajobrazu Borów Niemodlińskich
Rząd: Parzystokopytne – stanowiska na terenie Obszaru Chronionego Krajobrazu Borów Niemodlińskich
Rząd: Zajęczaki – stanowiska na terenie Obszaru Chronionego Krajobrazu Borów Niemodlińskich
– Występuje pospolicie na terenie całego Obszaru Chronionego Krajobrazu Borów Niemodlińskich, jednakże od szeregu lat obserwowane jest załamanie się jego liczebności.
Kategorie zagrożeń według list krajowych lub regionalnych:

</doc>
<doc id="1376636" url="https://pl.wikipedia.org/wiki?curid=1376636" title="Międzynarodowy Komitet Sportu Robotniczego">
Międzynarodowy Komitet Sportu Robotniczego

Międzynarodowy Komitet Sportu Robotniczego – założona w 1946 roku w Brukseli organizacja sportowa zrzeszająca 14 organizacji sportu robotniczego, które powiązane były z partiami socjaldemokratycznymi ówczesnej Europy Zachodniej i Izraela. Obecnie liczy 35 członków. Międzynarodowy Komitet Sportu Robotniczego deklarował, że był kontynuatorem działań Socjalistycznej Międzynarodówki Sportu Robotniczego. 

</doc>
<doc id="1376638" url="https://pl.wikipedia.org/wiki?curid=1376638" title="Zjawisko elektrokinetyczne">
Zjawisko elektrokinetyczne

Zjawiska elektrokinetyczne – zjawiska, w których istnieje możliwość ścięcia ruchomej części podwójnej warstwy elektrycznej z naładowanej powierzchni cząsteczki, którą może być ciało stałe, ciecz lub pęcherzyk gazu w wymiarach skali "nano" lub "mikro" (zob. potencjał elektrokinetyczny, potencjał dzeta, potencjał ζ).
Jeśli pole elektryczne jest przyłożone stycznie wzdłuż naładowanej powierzchni, wtedy siła jest wywierana na obie części podwójnej warstwy elektrycznej. Naładowana powierzchnia (plus związany z nią materiał) ma tendencję do ruchu we właściwym kierunku, podczas gdy jony w ruchliwej części podwójnej warstwy elektrycznej wykazują saldo migracji w przeciwnym kierunku, niosąc wraz z nimi rozpuszczalnik, powodując jego przepływ. Odwrotnie, pole elektryczne jest wytworzone, gdy naładowana powierzchnia i część dyfuzyjna podwójnej warstwy elektrycznej poruszają się względem siebie. Siłą wywołującą ruch cząsteczek lub cieczy może być pole elektryczne, gradient stężeń, grawitacja czy gradient ciśnienia
Wyróżniane są cztery główne zjawiska elektrokinetyczne:
Elektroforeza ma największe praktyczne zastosowanie, przez co jest badana bardzo intensywnie w różnych swoich formach, podczas gdy elektroosmoza i potencjał przepływu stosunkowo rzadko, a potencjał sedymentacji najrzadziej ze zjawisk elektrokinetycznych, ze względu na trudności doświadczalne.

</doc>
<doc id="1376640" url="https://pl.wikipedia.org/wiki?curid=1376640" title="Florencjusz z Hainaut">
Florencjusz z Hainaut



</doc>
<doc id="1376642" url="https://pl.wikipedia.org/wiki?curid=1376642" title="Ninjitsu">
Ninjitsu



</doc>
<doc id="1376645" url="https://pl.wikipedia.org/wiki?curid=1376645" title="Socjalistyczna Międzynarodówka Sportu Robotniczego">
Socjalistyczna Międzynarodówka Sportu Robotniczego

Socjalistyczna Międzynarodówka Sportu Robotniczego – organizacja założona w Belgii w 1913 roku. W związku z wybuchem I wojny światowej zaprzestała jednak działalności. Po zakończeniu działań wojennych wznowiła działalność w 1920 roku w Lucernie jako Lucerneńska Międzynarodówka Sportowa. Organizacja była zbliżona ideowo z II Międzynarodówką. Głównymi członkami były Niemcy, Austria i Czechosłowacja. W wyniku rozbicia przez hitlerowców organizacji w Niemczech i Austrii jej głównymi sekcjami stały się Francja, Finlandia i Polska. W 1934 roku w 23 krajach liczba członków wynosiła ponad 371,5 tysiąca osób. Socjalistyczna Międzynarodówka Sportu Robotniczego była organizatorem Olimpiad Robotniczych. Po II wojnie światowej została reaktywowana jako Międzynarodowy Komitet Sportu Robotniczego.
Zobacz też.
Związek Robotniczych Stowarzyszeń Sportowych Rzeczypospolitej Polskiej

</doc>
<doc id="1376646" url="https://pl.wikipedia.org/wiki?curid=1376646" title="Kukurbityna">
Kukurbityna

Kukurbityna – organiczny związek chemiczny, aminokwas występujący w roślinach z rodziny Cucurbitaceae, a w szczególności w oleju z pestek dyni. Jest inhibitorem dekarboksylazy histydynowej, co wiąże się z hamowaniem biosyntezy histaminy odpowiedzialnej m.in. za powstawanie odczynu zapalnego.
Znalazła zastosowanie w kosmetykach do skóry suchej i wrażliwej oraz w leczeniu schistosomatozy powodując zmiany degeneracyjne w narządach rodnych przywr.

</doc>
<doc id="1376651" url="https://pl.wikipedia.org/wiki?curid=1376651" title="Park na Młynku w Łodzi">
Park na Młynku w Łodzi

Park na Młynku – obszar zieleni miejskiej oraz zbiornik wodny w dolinie rzeki Olechówka położony w Łodzi w południowo–wschodniej części dzielnicy Górna między ulicami Młynek a Bławatną, na końcu Śląskiej.
Opis.
Roślinność skupiona jest w okolicach brzegu zbiornika wodnego. Po przeciwnej stronie do ulicy Śląskiej, na wodzie, znajduje się wyspa, do której można dopłynąć rowerem wodnym. Od strony północno–zachodniej park otoczony jest zabudowaniami, natomiast strona wschodnia i południowa jest mniej zurbanizowana. Około 300 metrów na południe, wzdłuż ulicy Ireny, biegną tory kolejowe łączące stacje Łódź Chojny i Łódź Olechów Wschód.
Istniejący tu zbiornik wodny jest otwarty w sezonie letnim. Przeznaczony jest do uprawiania sportów wodnych. Na terenie ośrodka działa wypożyczalnia sprzętu sportowego, urządzono również boiska do gier zespołowych i plażę. Znajduje się też tu punkt gastronomiczny oraz parking. Park na Młynku to część łódzkiego MOSiR.

</doc>
<doc id="1376657" url="https://pl.wikipedia.org/wiki?curid=1376657" title="Rafał Broda">
Rafał Broda

Rafał Jan Broda (ur. 19 stycznia 1944 w Cieszynie) – polski fizyk jądrowy, działacz polityczny, publicysta, profesor doktor habilitowany. 
Życiorys.
Działalność naukowa.
W 1966 ukończył studia z zakresu fizyki na Wydziale Matematyki, Fizyki i Chemii Uniwersytetu Jagiellońskiego w Krakowie, uzyskując tytuł magistra nauk matematyczno-przyrodniczych. W 1971 obronił tam pracę doktorską uzyskując stopień doktora nauk fizycznych. W 1981 otrzymał stopień doktora habilitowanego, a 14 stycznia 1992 r. tytuł naukowy profesora nauk fizycznych. 
Od 1966 roku pracuje w Instytucie Fizyki Jądrowej w Krakowie. Był stypendystą Międzynarodowej Agencji Energii Atomowej w Instytucie Nielsa Bohra w Kopenhadze. Przez ponad 12 lat przebywał na pobytach naukowych w kilku krajach europejskich i w Stanach Zjednoczonych, m.in. w latach 1968–1971 pracował naukowo w Zjednoczonym Instytucie Badań Jądrowych w Dubnej w ZSRR, 1972–1974 – w Instytucie Nielsa Bohra (Niels Bohr Institutet for Astronomi, Fysik og Geofysik) w Kopenhadze (Dania), 1977–1979 i 1989–1991 – w Institut für Kernphysik der KFA Jülich (Niemcy), a 1982–1984 – w Purdue University w stanie Indiana (Stany Zjednoczone).
Jest współautorem około 200 oryginalnych prac naukowych publikowanych w czasopismach zagranicznych (m.in. w „Acta Physica Hungarica New Series”, „The European Physical Journal”, „Nuclear Physics”, „Physics Review”, „Physics Letters”) a także polskich (m.in. „Acta Physica Polonica”). Jest współautorem książek m.in. „Człowiek i promieniowanie jonizujące: praca zbiorowa” (Warszawa: Wydawnictwo Naukowe PWN, 2001, ), „Perspektywy zastosowania ciężkich jonów w fizyce jądrowej” (współautor J. Wilczyński; Kraków: IFJ, 1976).
Wieloletni członek Rady Naukowej Instytutu Fizyki Jądrowej, członek wielu specjalistycznych Komitetów Naukowych oraz Polskiego Towarzystwa Fizycznego (od 1966) i American Physical Society (Amerykańskiego Towarzystwa Fizycznego – od 1983 r.).
Działalność polityczna i społeczna.
W latach 1986–1987 był rozpracowywany przez Służby Bezpieczeństwa („wroga działalność polityczna w zakładzie pracy – Instytut Fizyki Jądrowej”).
Jest publicystą Radia Maryja i „Mojej Rodziny”. Publikował także na łamach różnych dzienników i tygodników, np. w „Gazecie Polskiej”, „Głosie” (tu m.in. „Nie ma już legendy Lecha W.”), „Myśli Polskiej” (m.in. przedstawiał program stowarzyszenia „Myśl dla Polski”), „Naszym Dzienniku” (m.in. „Kim są „moherowe berety”, czyli demaskacja kłamstwa”), a także w miesięcznikach takich jak „Arcana” (m.in. opracowanie „Sondaże – zabawa, czy manipulacja?”). W 2002 opublikował książkę „Unia Europejska a Polska: rozważmy to jeszcze raz” (Krzeszowice: „Ostoja”, 2003, ). Był jednym z głównych autorów raportu „Dokąd zmierzasz Polsko?”.
Współtworzył stowarzyszenie Klub „Myśl dla Polski”, a także partię Ligę Polskich Rodzin. Bez powodzenia kandydował z jej ramienia do Senatu w wyborach parlamentarnych w 2001 w okręgu krakowskim. Zajął w nich szóste miejsce spośród 23 kandydatów rywalizujących o 4 mandaty – otrzymał 133 259 głosów (co stanowiło 20.41% głosów ważnych), czyli niespełna 7 tys. głosów mniej niż osoba wybrana na senatora i niecałe 4 tys. mniej niż również przegrany ubiegający się o reelekcję Krzysztof Kozłowski. W wyborach w 2005 również bezskutecznie kandydował do Sejmu z listy Ruchu Patriotycznego (otrzymał 2056 głosów, co stanowiło 59.92% głosów oddanych na tę listę).
Odznaczenia i nagrody.
W 2005, za "wzorowe, wyjątkowo sumienne wykonywanie obowiązków wynikających z pracy zawodowej", został odznaczony przez prezydenta Aleksandra Kwaśniewskiego Złotym Krzyżem Zasługi.
W 1971 r. dostał nagrodę Krajowej Agencji Energii Atomowej, a w 1984 nagrodę Polskiej Akademii Nauk.

</doc>
<doc id="1376663" url="https://pl.wikipedia.org/wiki?curid=1376663" title="The Long Blondes">
The Long Blondes

The Long Blondes – brytyjski zespół grający muzykę z gatunku indie rock, założony w Sheffield, w lutym 2003 roku.
W 2006 roku muzycy podpisali kontrakt z wytwórnią Rough Trade Records i wydali swój pierwszy album - "Someone To Drive You Home". 

</doc>
<doc id="1376665" url="https://pl.wikipedia.org/wiki?curid=1376665" title="Wzgórze (singel Voo Voo)">
Wzgórze (singel Voo Voo)

Wzgórze – singel zespołu Voo Voo promujący płytę "Oov Oov".
Lista utworów i wykonawcy.
Skład zespołu:

</doc>
<doc id="1376666" url="https://pl.wikipedia.org/wiki?curid=1376666" title="Biblia Alby">
Biblia Alby

Biblia Alby – najstarsze rękopiśmienne tłumaczenie Starego Testamentu na język romański (średniowieczny kastylijski). Rękopis ukończono w 1430 roku.
Została przetłumaczona z hebrajskiego przez sefardyjskiego rabina Mojżesza Arragela na polecenie Wielkiego Mistrza Zakonu Calatrava, Dona Luisa Guzmána. Prace nad nią zakończono w 1430 roku. Tłumaczenie było opatrzone komentarzami teologów chrześcijańskich i żydowskich m.in. Majmonidesa i Aben Ezra. Rękopis jest bogato zdobiony miniaturami wykonanymi przez franciszkanów. Od 1622 roku jest własnością książąt Alba, czemu zawdzięcza swą nazwę.
Pierwszym drukowanym przekładem Biblii w języku hiszpańskim była Biblia Reiny z roku 1569.

</doc>
<doc id="1376667" url="https://pl.wikipedia.org/wiki?curid=1376667" title="Sulfoguanidyna">
Sulfoguanidyna



</doc>
<doc id="1376668" url="https://pl.wikipedia.org/wiki?curid=1376668" title="Pułki artylerii Wojska Polskiego">
Pułki artylerii Wojska Polskiego

Pułki artylerii Wojska Polskiego – spis polskich pułków artylerii: ich organizacja, geneza, podległość i przeformowania; miejsce stacjonowania.

</doc>
<doc id="1376669" url="https://pl.wikipedia.org/wiki?curid=1376669" title="Tetrada Fallota">
Tetrada Fallota



</doc>
<doc id="1376672" url="https://pl.wikipedia.org/wiki?curid=1376672" title="Czas pomyka I">
Czas pomyka I

Czas pomyka I – singel zespołu Voo Voo promujący płytę "Voo Voo z kobietami".
Lista utworów i wykonawcy.
Skład zespołu:

</doc>
<doc id="1376675" url="https://pl.wikipedia.org/wiki?curid=1376675" title="Greg Proops">
Greg Proops

Gregory Everett „Greg” Proops (ur. 3 października 1959 w Phoenix) – amerykański aktor, aktor głosowy, komik i prezenter telewizyjny.
Życiorys.
Wczesne lata.
Urodził się w Phoenix w Arizonie jako syn Doris Olive (z domu Savage) i Stevena G. Proopsa. Jego matka miała korzenie angielskie, irlandzkie, niemieckie i szkockiego, a ojciec był pochodzenia żydowskiego. Wychował się w San Carlos w Kalifornii, cichym przedmieściu San Francisco. Uczęszczał do San Mateo Junior College w San Mateo. W 1982 ukończył studia na wydziale improwizacji i aktorstwa na Uniwersytecie Stanowym w San Francisco.
Kariera.
Po ukończeniu studiów, współtworzył grupę improwizującą, co zaimponowało producentom programu Channel 4 / ABC "Whose Line Is It Anyway?". W latach 1989–1998 regularnie prowokował dowcipy i żarty, głównie o różnicach pomiędzy angielskim amerykańskim i brytyjskim, a także przekomarzał się z gospodarzem. Gdy brytyjska wersja programu dobiegła końca, dołączył do amerykańskiej wersji jako stały „czwarty uczestnik”. W kwietniu 2011 wziął udział w serii "The Drew Carey Show" wraz z innymi komikami z "Whose Line Is It Anyway?".
Występował jako komik estradowy w całej Europie i Nowej Zelandii. Prowadził dwa teleturnieje: "VS" (1999) i "Rendez-View" (2001). Pracował dla kanału TV Guide przy krytykowaniu strojów gwiazd na czerwonym dywanie na rozdaniu Oscarów. Można go również usłyszeć jako tytułowego bohatera w popularnej kreskówce PBS Kids "Bob Budowniczy" (2005–2007). Ponadto użyczał głosu w różnych filmach i serialach telewizyjnych, w tym w filmie animowanym Tima Burtona "Miasteczko Halloween" (1993), "" (1999), gdzie podkładał głos Bede’a z dwugłowego komentatora Fode’a i Bede’a, oraz miniserialu "Stripperella" (2003–2004) z Pamelą Anderson.
Proops prowadzi codwutygodniowy program oraz talk-show w stylu nocnych rozmów w Largo w Hollywood. Od listopada 2007 jest stałym gościem w programie talk show produkcji Marca Marona.
Życie osobiste.
14 lutego 1990 ożenił się z artystką Jennifer Canagą. Mieszkają w Los Angeles.

</doc>
<doc id="1376677" url="https://pl.wikipedia.org/wiki?curid=1376677" title="Herbert James Draper">
Herbert James Draper

Herbert James Draper (ur. 1863, zm. 1920) – angielski malarz, grafik i ilustrator wiktoriański.
Studiował w Royal Academy w Londynie, w latach 1888–1892 przebywał na stypendium artystycznym w Rzymie i Paryżu. Od 1887 r. wystawiał w Royal Academy, ale nigdy nie był jej członkiem. Malował obrazy nawiązujące do greckiej mitologii, były one często porównywane do prac prerafaelitów. Obraz Drapera "The Lament of Icarus" z 1898 otrzymał złoty medal na wystawie światowej w Paryżu w 1900 ("Paris Exposition Universelle"). Artysta osiągnął znaczną popularność, lecz wkrótce po śmierci został zapomniany. Pod koniec XX w. ponownie wzrosło zainteresowanie jego twórczością.

</doc>
<doc id="1376678" url="https://pl.wikipedia.org/wiki?curid=1376678" title="Rapatapa-to-ja (singel Voo Voo)">
Rapatapa-to-ja (singel Voo Voo)

Rapatapa-to-ja – singel zespołu Voo Voo promujący płytę "Rapatapa-to-ja".

</doc>
<doc id="1376679" url="https://pl.wikipedia.org/wiki?curid=1376679" title="Resortowość">
Resortowość



</doc>
<doc id="1376680" url="https://pl.wikipedia.org/wiki?curid=1376680" title="Gościęcin (gmina)">
Gościęcin (gmina)

Gościęcin – dawna gmina wiejska istniejąca w latach 1945–1954 i 1973–1975 w woj. śląskim i woj. opolskim (dzisiejsze woj. opolskie). Siedzibą władz gminy był Gościęcin.
Gmina zbiorowa Gościęcin powstała po II wojnie światowej (w grudniu 1945) w powiecie kozielskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 12 gromad: Gościęcin, Borysławice (obecnie "Borzysławice"), Grodzisko, Grudynia Mała, Grudynia Wielka (z Jakubowicami), Karchów, Kózki, Milice, Naczysławice (obecnie "Naczęsławice"), Teśnów (obecnie "Ciesznów"), Trawniki (z Mierzęcinem) i Urbanowice. 6 lipca 1950 zmieniono nazwę woj. śląskiego na "katowickie"; równocześnie gmina Gościęcin wraz z całym powiatem kozielskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 14 gromad: Borzysławice, Ciesznów (Teśniów), Gościęcin, Grodzisko, Grudynia Mała, Grudynia Wielka, Jakubowice, Karchów, Kózki, Mierzęcin, Milice, Naczęsławice, Trawniki i Urbanowice. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie; w skład gminy weszły obszary 10 sołectw: Borzysławice, Gościęcin, Grodzisko, Karchów, Kózki, Ligota Wielka, Mierzęcin, Naczęsławice, Trawniki i Urbanowice.
1 czerwca 1975 gmina weszła w skład nowo utworzonego (mniejszego) woj. opolskiego.
30 października 1975 gmina została zniesiona przez połączenie z dotychczasową gminą Pawłowiczki w nową gminę Pawłowiczki.

</doc>
<doc id="1376684" url="https://pl.wikipedia.org/wiki?curid=1376684" title="Jędrzejów (gmina w województwie opolskim)">
Jędrzejów (gmina w województwie opolskim)

Jędrzejów (1945–46 "Andrzejów") – dawna gmina wiejska istniejąca w latach 1945–1954 i 1973–1975 w woj. śląskim i woj. opolskim (dzisiejsze woj. opolskie). Siedzibą władz gminy był Jędrzejów.
Gmina zbiorowa "Andrzejów" powstała po II wojnie światowej (w grudniu 1945) w powiecie grodkowskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 12 gromad: Andrzejów, Bogdanowice, Galancice, Gierowo, Kobyla, Mikołajów, Miodówka, Rogów, Strzeginów, Wierzbno, Wójtowice i Zakręty. 6 lipca 1950 zmieniono nazwę woj. śląskiego na "katowickie"; równocześnie gmina Jędrzejów wraz z całym powiatem grodkowskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 12 gromad: Bogdanów, Gałążczyce, Gierów, Jędrzejów, Kobiela, Mikołajowa, Rogów, Starowice Dolne, Strzegów, Wierzbna, Wojnowiczki (Zakręty) i Wójtowice. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie; w skład gminy weszły obszary 15 sołectw: Bogdanów, Gałążczyce, Gierów, Jaszów, Jędrzejów, Kobiela, Mikołajowa, Rogów, Starowice Dolne, Strzegów, Sulisław, Wierzbno, Wojnowiczki, Wójtowice i Żarów.
1 czerwca 1975 gmina weszła w skład nowo utworzonego (mniejszego) woj. opolskiego.
30 października 1975 gmina została zniesiona przez połączenie z dotychczasową gminą Grodków w nową gminę Grodków.

</doc>
<doc id="1376685" url="https://pl.wikipedia.org/wiki?curid=1376685" title="Aborcja w Gwatemali">
Aborcja w Gwatemali

Aborcja w Gwatemali – do 1973 roku przerywanie ciąży było bezwzględnie zakazane. We wrześniu 2008 roku przyjęto nowelizację kodeksu karnego pozwalającą na aborcję w sytuacji gdy ciąża zagraża życiu matki — zapisy te pozostają w mocy po dziś dzień. Zabieg musi być przeprowadzony przez lekarza za zgodą innego lekarza. Artykuł 3 Konstytucji Gwatemali przewiduje ochronę życia człowieka od momentu poczęcia.
8 marca 2022 Kongres Gwatemali zatwierdził ustawę, która przewiduje 25 lat pozbawienia wolności za nielegalną aborcję.

</doc>
<doc id="1376686" url="https://pl.wikipedia.org/wiki?curid=1376686" title="Bo Bóg dokopie">
Bo Bóg dokopie

Bo Bóg dokopie – singel zespołu Voo Voo promujący płytę "Voo Voo z kobietami".

</doc>
<doc id="1376687" url="https://pl.wikipedia.org/wiki?curid=1376687" title="Łącznik (gmina)">
Łącznik (gmina)

Łącznik – dawna gmina wiejska istniejąca w latach 1945–1954 i 1973–1975 w woj. śląskim i woj. opolskim (dzisiejsze woj. opolskie). Siedzibą władz gminy był Łącznik.
Gmina zbiorowa Łącznik powstała po II wojnie światowej (w grudniu 1945) w powiecie prudnickim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 10 gromad: Łącznik, Chrzelice, Górka, Łagiewnice, Mokra, Mośna, Pogórz, Przechód, Radostynia i Rzymkowice oraz z części Lasów Państwowych (Nadleśnictwo Chrzelice). 6 lipca 1950 zmieniono nazwę woj. śląskiego na "katowickie"; równocześnie gmina Łącznik wraz z całym powiatem prudnickim weszła w skład nowo utworzonego woj. opolskiego.
Według stanu z 1 lipca 1952 gmina składała się z 10 gromad: Chrzelice, Górka Prudnicka, Łącznik, Mokra, Moszna, Ogiernicze, Pogórze, Przechód, Radostynia i Rzymkowice. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie; w skład gminy weszły obszary 6 sołectw: Chrzelice, Górka Prudnicka, Łącznik, Mokra, Ogiernicze i Pogórze.
1 czerwca 1975 gmina weszła w skład nowo utworzonego (mniejszego) woj. opolskiego.
30 października 1975 gmina została zniesiona przez połączenie z dotychczasową gminą Biała w nową gminę Biała.

</doc>
<doc id="1376689" url="https://pl.wikipedia.org/wiki?curid=1376689" title="Rozmierka (gmina)">
Rozmierka (gmina)

Rozmierka – dawna gmina wiejska istniejąca w latach 1945–1954 i 1973–1975 w woj. śląskim i woj. opolskim (dzisiejsze woj. opolskie). Początkowo siedzibą gminy był Kadłub, a następnie Rozmierka.
Gmina zbiorowa Rozmierka powstała po II wojnie światowej (w grudniu 1945) w powiecie strzeleckim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 8 gromad: Rozmierka, Grodzisko, Jędrynie, Kadłub, Osiek, Podborzany, Rozmierz i Sucha. 6 lipca 1950 zmieniono nazwę woj. śląskiego na "katowickie"; równocześnie gmina Rozmierka wraz z całym powiatem strzeleckim weszła w skład nowo utworzonego woj. opolskiego.
Według stanu z 1 lipca 1952 gmina składała się z 7 gromad: Grodzisko, Jędrynie, Kadłub, Osiek, Rozmierka, Rozmierz i Sucha. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie; w skład gminy weszły obszary 7 sołectw: Grodzisko, Jędrynie, Kadłub, Osiek, Rozmierka, Rozmierz i Sucha.
1 czerwca 1975 gmina weszła w skład nowo utworzonego (mniejszego) woj. opolskiego.
30 października 1975 gmina została zniesiona przez połączenie z dotychczasową gminą Strzelce Opolskie w nową gminę Strzelce Opolskie.

</doc>
<doc id="1376690" url="https://pl.wikipedia.org/wiki?curid=1376690" title="Czworak (budynek)">
Czworak (budynek)

Czworak – budynek mieszkalny o czterech mieszkaniach, z których każde ma osobne wejście z zewnątrz, wchodzący w skład zespołu zabudowań dworskich lub folwarcznych. Przeznaczony zazwyczaj dla służby folwarcznej lub sezonowych robotników rolnych.
Analogicznie nazywane były dwojaki (dwa mieszkania), sześcioraki (sześć mieszkań) lub ośmioraki (osiem mieszkań).

</doc>
<doc id="1376691" url="https://pl.wikipedia.org/wiki?curid=1376691" title="Czworak (moneta)">
Czworak (moneta)

Czworak – srebrna moneta czterogroszowa, w Rzeczypospolitej wprowadzona po raz pierwszy za panowania Zygmunta II Augusta w ramach działań zmierzających do unifikacji monetarnej na całym terytorium państwa Jagiellonów. Czworak, obok dwojaka, umożliwiał jednoczesne posługiwanie się monetami polskimi i litewskimi.
Czworak litewski, równowartość 1/15 kopy obrachunkowej, stanowił odpowiednik 5 groszy koronnych. Bito go w latach 1565–1569 ze srebra próby 875 masy 4,29 grama.
Moneta ta zdobyła dużą popularność za granicami państwa Jagiellonów. Była masowo wywożona do Niderlandów, naśladowana w księstwie cieszyńskim oraz w hrabstwie Dezzana w Piemoncie.
Rezygnacja w 1569 r. z produkcji czworaków była najprawdopodobniej skutkiem zawarcia unii polsko-litewskiej.
Po raz drugi czworak pojawił się w czasach stanisławowskich po 1766 r. jako jedna z wielokrotności wprowadzonego wówczas grosza srebrnego. Monetę bito najpierw z 5,4 grama srebra próby 542, a po reformie z 1787 r., – z 5,38 grama srebra próby 521. 
Czworaki Stanisława Augusta Poniatowskiego nazywano potocznie złotówkami. W XXI w. pod taką nazwą występują powszechnie katalogach numizmatycznych, choć ustawowa nazwa z epoki brzmiała: .
Ostatnia emisja czworaków pochodzi z 1795 r.

</doc>
<doc id="1376692" url="https://pl.wikipedia.org/wiki?curid=1376692" title="Kowalowice (gmina)">
Kowalowice (gmina)

Kowalowice (do 1954 "Głuszyna") – dawna gmina wiejska istniejąca w latach 1973–1975 w woj. opolskim (dzisiejsze woj. opolskie). Siedzibą władz gminy były Kowalowice.
Gmina Kowalowice została utworzona 1 stycznia 1973 w powiecie namysłowskim w woj. opolskim; w skład gminy weszły obszary 12 sołectw: Baldwinowice, Brzezinka, Bukowa Śląska, Głuszyna, Igłowice, Juskie, Kowalowice, Michalice, Objazda, Pawłowice Namysłowskie, Smogorzów i Woskowice Małe.
1 czerwca 1975 gmina weszła w skład nowo utworzonego (mniejszego) woj. opolskiego.
30 października 1975 gmina została zniesiona przez połączenie z (również znoszoną) gminą Ligota Książęca oraz dotychczasową gminą Namysłów w nową gminę Namysłów.

</doc>
<doc id="1376694" url="https://pl.wikipedia.org/wiki?curid=1376694" title="Ligota Książęca (gmina)">
Ligota Książęca (gmina)

Ligota Książęca – dawna gmina wiejska istniejąca w latach 1973–1975 w woj. opolskim (dzisiejsze woj. opolskie). Siedzibą władz gminy była Ligota Książęca.
Gmina Ligota Książęca została utworzona 1 stycznia 1973 w powiecie namysłowskim w woj. opolskim; w skład gminy weszły obszary 10 sołectw: Barzyna, Brzozowiec, Krasowice, Ligota Książęca, Mikowice, Minkowskie, Niwki, Przeczów, Smarchowice Śląskie i Żaba.
1 czerwca 1975 gmina weszła w skład nowo utworzonego (mniejszego) woj. opolskiego.
30 października 1975 gmina została zniesiona przez połączenie z (również znoszoną) gminą Kowalowice oraz dotychczasową gminą Namysłów w nową gminę Namysłów.
Zobacz też: gmina Ligota.

</doc>
<doc id="1376696" url="https://pl.wikipedia.org/wiki?curid=1376696" title="Pisarzowice (gmina w województwie opolskim)">
Pisarzowice (gmina w województwie opolskim)

Pisarzowice (do 1954 i od 1975 "Lubsza") – dawna gmina wiejska istniejąca w latach 1973–1975 w woj. opolskim (dzisiejsze woj. opolskie). Nazwa gminy pochodzi od miejscowości Pisarzowice, lecz siedzibą władz gminy była Lubsza.
Gmina Pisarzowice została utworzona 1 stycznia 1973 w powiecie brzeskim w woj. opolskim; w skład gminy weszły obszary 13 sołectw: Błota, Czepielowice, Dobrzyń, Kościerzyce, Lubicz, Lubsza, Michałowice, Myśliborzyce, Nowe Kolnie, Piastowice, Pisarzowice, Szydłowice i Śmiechowice.
1 czerwca 1975 gmina weszła w skład nowo utworzonego (mniejszego) woj. opolskiego.
30 października 1975 nazwę gminy Pisarzowice zmieniono na "gmina Lubsza".

</doc>
<doc id="1376700" url="https://pl.wikipedia.org/wiki?curid=1376700" title="Arbeitskommando Wierzbowa">
Arbeitskommando Wierzbowa



</doc>
<doc id="1376701" url="https://pl.wikipedia.org/wiki?curid=1376701" title="Chróścina (gmina)">
Chróścina (gmina)

Chróścina (lub "Chróścina Opolska", do 1951 "Wrzoski") – dawna gmina wiejska istniejąca w latach 1952–1954 oraz 1973–1975 w woj. opolskim. Siedzibą władz gminy była Chróścina.
Gmina Chróścina powstała 1 stycznia 1952 roku w województwie opolskim, w powiecie opolskim w związku z przeniesieniem siedziby władz gminy Wrzoski z Wrzosek do Chróściny, wraz ze zmianą nazwy jednostki na "gmina Chróścina". Według stanu z 1 lipca 1952 gmina składała się z 7 gromad: Bierkowice, Chróścina, Mechnice, Sławice, Wrzoski, Żelazna i Żerkowice. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie; w skład gminy weszły obszary 6 sołectw: Bierkowice, Chróścina, Mechnica, Sławice, Wrzoski, i Żelazna.
1 czerwca 1975 gmina weszła w skład nowo utworzonego (mniejszego) woj. opolskiego.
30 października 1975 gmina została zniesiona, a jej obszar przyłączony do gminy Dąbrowa (Niemodlińska), oprócz sołectwa Bierkowice, które włączono do miasta Opola.

</doc>
<doc id="1376702" url="https://pl.wikipedia.org/wiki?curid=1376702" title="Polsko-brytyjski układ sojuszniczy">
Polsko-brytyjski układ sojuszniczy

Polsko-brytyjski układ sojuszniczy – traktat sojuszniczy zawarty 25 sierpnia 1939 pomiędzy Wielką Brytanią a Polską. W imieniu rządów polskiego oraz brytyjskiego podpisali go ambasador Rzeczypospolitej w Wielkiej Brytanii Edward Raczyński oraz sekretarz spraw zagranicznych Wielkiej Brytanii lord Edward Halifax. Umowa zawierała osiem artykułów jawnych oraz 4 artykuły tajne. Zarejestrowany przez Sekretariat Ligi Narodów 3 stycznia 1940 zgodnie z wymogami stawianymi przez Traktat Wersalski w art. 18.
Treść dokumentu.
Traktat sojuszniczy rozwijał wcześniejsze, jednostronne gwarancje brytyjskie z 31 marca 1939 i gwarancje dwustronne zawarte w protokole podpisanym 6 kwietnia 1939 w trakcie wizyty w Londynie ministra spraw zagranicznych RP Józefa Becka z brytyjskim sekretarzem spraw zagranicznych lordem Halifaxem. Traktat był dokumentem prawa międzynarodowego zobowiązującym obie strony sygnujące do udzielenia sobie wzajemnej pomocy militarnej w przypadku agresji na jedną ze stron lub tzw. agresji pośredniej – na terytorium Wolnego Miasta Gdańska, Litwy, Belgii i Holandii i niezawierania odrębnego rozejmu ani pokoju z agresorem. Składał się on z dwóch części – tekstu zasadniczego oraz tajnego protokołu wyjaśniającego jego pełny kontekst. Przewidywał wzajemną, pełną pomoc zbrojną wobec agresji niewymienionego z nazwy „europejskiego mocarstwa”. Tajny aneks precyzował, że chodzi wyłącznie o Niemcy. W razie napaści innego państwa europejskiego strony miały się jedynie "konsultować" w sprawie środków, które miały być wspólnie zastosowane. W artykule 6-tym Układu mowa była o zobowiązaniach umawiających się stron z państwami trzecimi w sprawie tych środków, z zaznaczeniem, że "ich wykonanie nie mogło nigdy naruszyć suwerenności ani nietykalności drugiej umawiającej się strony".Traktat został zawarty na czas pięciu lat z automatycznym przedłużeniem bez określenia terminu w przypadku braku wypowiedzenia na 6 miesięcy przed upływem tego okresu. Nabierał mocy z chwilą podpisania, bez konieczności ratyfikacji. Była to pierwsza formalna dwustronna umowa sojusznicza Wielkiej Brytanii z krajem na wschód od linii Renu.
Nadzieje i oczekiwania Polski związane z sojuszem.
Sojusz polsko-brytyjski dawał Polsce nadzieje na powstrzymanie Adolfa Hitlera przed atakiem na Polskę, zaś Wielka Brytania potwierdzała formalnie przez jego zawarcie gotowość przystąpienia do wojny z III Rzeszą w przypadku agresji przeciw Polsce, pomimo zawartego dzień wcześniej paktu Ribbentrop-Mołotow. Okazał się on jednak niewystarczający wobec konsekwencji w realizacji postanowień paktu Berlin-Moskwa przez strony, co potwierdził rozwój dalszych wydarzeń. Hitler w oparciu o analizy Joachima von Ribbentropa, byłego ambasadora III Rzeszy w Wielkiej Brytanii i rzecznika ścisłej współpracy niemiecko-sowieckiej uznał, że zawarcie układu sojuszniczego z Polską to blef Wielkiej Brytanii, która do wojny niemiecko-polskiej, pomimo niemieckiej agresji, nie przystąpi w obliczu jasnego stanowiska ZSRR, przychylnego Rzeszy. Intencją Hitlera było przeprowadzenie izolowanej wojny z Polską, bez ryzyka wojny światowej. Kalkulacje te okazały się błędne.
Sytuacja polityczna Polski po podpisaniu układu.
Adolf Hitler był zaskoczony zawarciem w Londynie sojuszu polsko-brytyjskiego. Gwarancje pomocy wojskowej udzielone przez Brytyjczyków Polsce w razie ataku Niemiec spowodowały przesunięcie terminu rozpoczęcia wojny. Wrogo nastawiony do paktu Ribbentrop-Mołotow Benito Mussolini, wbrew wcześniejszym deklaracjom i formalnym zobowiązaniom wobec Niemiec (pakt stalowy), oświadczył Hitlerowi, że Włochy nie przystąpią do wojny, ponieważ nie są do niej jeszcze przygotowane. Hitler w wyniku zaistniałej sytuacji politycznej odwołał termin rozpoczęcia agresji na Polskę, wyznaczony na 26 sierpnia 1939 r. Następne dni zostały przez przywódców III Rzeszy poświęcone na próbę podważenia sojuszu polsko-brytyjskiego i dyplomatycznej izolacji Polski, a także na potwierdzenie zaangażowania ZSRR po stronie Rzeszy pomimo oficjalnego zaangażowania się Wielkiej Brytanii w potencjalny konflikt niemiecko-polski. Wysiłki dyplomatyczne wobec Brytyjczyków (misja szwedzkiego przemysłowca Birgera Dahlerusa) zakończyły się fiaskiem. Natomiast ZSRR potwierdził publicznie, że nie demobilizuje Armii Czerwonej na granicy z Polską, co stanowiło potwierdzenie zobowiązań tajnego protokołu do paktu Ribbentrop-Mołotow. W konsekwencji 30 sierpnia 1939 Hitler ponowił rozkaz agresji na Polskę wyznaczając jej termin na dzień 1 września 1939 roku.
Krytyka sojuszu z Wielką Brytanią.
W 1939 roku pozbawiony zaplecza politycznego Władysław Studnicki napisał broszurę pt. „Wobec nadchodzącej drugiej wojny światowej”, która krytykowała ewentualne zawarcie paktu sojuszniczego z Wlk. Brytanią. Argumentował w niej, że Londyn zamierza wciągnąć ZSRR do koalicji, za co Anglia może „zapłacić” mu wschodnimi województwami Polski. Autor nie mógł znać szczegółów rozmów między Wielką Brytanią a Polską, w których rola Rosji w ujęciu brytyjskim miała dotyczyć pomocy materialnej dla zaatakowanej przez Niemcy Polski, na co Polska wyrażała aprobatę, lecz nie wierzyła w realność takiej pomocy ze strony państwa wrogo nastawionego do niej. Wcześniej, Polska w rozmowach bilateralnych z Francją i Wielką Brytanią odrzuciła możliwość wkroczenia na teren Polski Armii Czerwonej.Broszura ta, wydana jeszcze w czerwcu 1939 roku, została skonfiskowana przez polski rząd. 
Polsko-brytyjski układ sojuszniczy a rzeczywistość.
Chociaż ustalenia układu zobowiązywały Wielką Brytanię do pełnej i natychmiastowej pomocy Polsce w razie agresji III Rzeszy, to rzeczywistość nie spełniła polskich oczekiwań. Wielka Brytania 3 września 1939 r. wypowiedziała wojnę Niemcom. Jednak prócz blokady morskiej Niemiec (w której został w dniu 17 września 1939 r. zatopiony lotniskowiec HMS „Courageous”) i nalotu samolotów RAF na niemieckie bazy morskie w Wilhelmshaven, Cuxhaven i Brunsbuttelkoog w dniu 5 września nie podjęła żadnych poważnych działań militarnych wobec Niemiec w 1939 roku. Zamiast tego sojusznicy Polski podjęli dość niezrozumiałe przedsięwzięcia, które przeszły do historii jako tzw. „dziwna wojna”. W okresie późniejszym natomiast polsko-brytyjski układ sojuszniczy stał się podstawą do tworzenia oddziałów Polskich Sił Zbrojnych na terytorium Wielkiej Brytanii i krajów Imperium Brytyjskiego.

</doc>
<doc id="1376703" url="https://pl.wikipedia.org/wiki?curid=1376703" title="Gmina Chróścina Opolska">
Gmina Chróścina Opolska



</doc>
<doc id="1376705" url="https://pl.wikipedia.org/wiki?curid=1376705" title="Gracze (gmina)">
Gracze (gmina)

Gracze (1945–46 "Grasz") – dawna gmina wiejska istniejąca w latach 1945–1954 i 1973–1975 w woj. śląskim i woj. opolskim (dzisiejsze woj. opolskie). Siedzibą władz gminy były Gracze.
Gmina zbiorowa "Grasz" powstała po II wojnie światowej (w grudniu 1945) w powiecie niemodlińskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 15 gromad: Grasz, Górów, Horzędowice, Ligota, Magnuszowice, Magnuszowiczki, Molestowice, Łęgi, Radoszowice, Rogi, Sarna Mała, Sarna Wielka, Stróżewice, Tarnice i Tłustoręby. 6 lipca 1950 zmieniono nazwę woj. śląskiego na "katowickie"; równocześnie gmina Gracze wraz z całym powiatem niemodlińskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 16 gromad: Gościejowice, Góra, Gracze, Magnuszowice, Magnuszowiczki, Molestowice, Radoszowice, Rogi, Rutki, Rządziwojowice, Sarny Małe, Sarny Wielkie, Stroszowice, Szydłowiec, Tarnice i Tłustoręby. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie; w skład gminy weszły obszary 14 sołectw: Góra, Gracze, Magnuszowice, Magnuszowiczki, Molestowice, Radoszowice, Rogi, Roszkowice, Rutki, Sarny Małe, Sarny Wielkie, Stroszowice, Tarnice i Tłustoręby.
1 czerwca 1975 gmina weszła w skład nowo utworzonego (mniejszego) woj. opolskiego.
30 października 1975 gmina została zniesiona: sołectwa: Góra, Gracze, Magnuszowice, Magnuszowiczki, Molestowice, Radoszowice, Rogi, Roszkowice, Rutki, Sarny Wielkie, Tarnice (obecnie "Tarnica") i Tłustoręby włączono do gminy Niemodlin, a Sarny Małe i Stroszowice do nowo utworzonej gminy Lewin Brzeski.

</doc>
<doc id="1376707" url="https://pl.wikipedia.org/wiki?curid=1376707" title="Jasienica Dolna (gmina)">
Jasienica Dolna (gmina)

Jasienica Dolna – dawna gmina wiejska istniejąca w latach 1945–1954 i 1973–1975 w woj. śląskim i woj. opolskim (dzisiejsze woj. opolskie). Siedzibą władz gminy była Jasienica Dolna.
Gmina zbiorowa Jasienica Dolna powstała po II wojnie światowej (w grudniu 1945) w powiecie nyskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 5 gromad: Jasienica Dolna, Czerwiec (obecnie "Piątkowice"), Lasoty (obecnie "Lasocice"), Mańkowice i Żarki (obecnie "Drogoszów"). 6 lipca 1950 zmieniono nazwę woj. śląskiego na "katowickie"; równocześnie gmina Jasienica Dolna wraz z całym powiatem nyskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 5 gromad: Drogoszów, Jasienica Dolna, Lasocice, Mańkowice i Piątkowice. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie; w skład gminy weszły obszary 9 sołectw: Drogoszów, Jasienica Dolna, Lasocice, Mańkowice, Myczowiec, Piątkowice, Rusocin, Rynarcice i Włodary.
1 czerwca 1975 gmina weszła w skład nowo utworzonego (mniejszego) woj. opolskiego.
30 października 1975 gmina została zniesiona, a jej obszar przyłączony do gmin Korfantów, Łambinowice i Nysa.

</doc>
<doc id="1376709" url="https://pl.wikipedia.org/wiki?curid=1376709" title="Kałków (gmina)">
Kałków (gmina)

Kałków (1945–46 "Skałka") – dawna gmina wiejska istniejąca w latach 1945–1954 i 1973–1975 w woj. śląskim i woj. opolskim (dzisiejsze woj. opolskie). Siedzibą władz gminy był Kałków.
Gmina zbiorowa "Skałka" powstała po II wojnie światowej (w grudniu 1945) w powiecie nyskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 10 gromad: Skałka, Broniszowice, Jasienica Górna, Jodłów, Krośnica, Łąka, Pałki, Piotrowice, Wierzbin i Zwanowice. 6 lipca 1950 zmieniono nazwę woj. śląskiego na "katowickie"; równocześnie gmina Kałków wraz z całym powiatem nyskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 10 gromad: Skałka (obecnie Kałków), Broniszowice, Jasienica Górna, Jodłów, Krośnica (Krasov w Czechach), Łąka, Pałki (Buków), Piotrowice (Piotrowice Nyskie), Wierzbin (Wierzbno) i Zwanowice. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie; w skład gminy weszły obszary 16 sołectw: Broniszowice, Buków, Jasienica Górna, Jarnołtów, Jodłów, Kałków, Kijów, Koperniki, Kwiatków, Łąka, Nadziejów, Piotrowice Nyskie, Siestrzechowice, Śliwice, Wierzbno i Zwanowice. Oraz Meszno i Ratnowice z Gromady Trzeboszowice.
1 czerwca 1975 gmina weszła w skład nowo utworzonego (mniejszego) woj. opolskiego.
30 października 1975 gmina została zniesiona, a jej sołectwa Siestrzechowice i Koperniki przyłączone zostały do gminy Nysa, pozostałe do Otmuchów.

</doc>
<doc id="1376710" url="https://pl.wikipedia.org/wiki?curid=1376710" title="Aborcja na Filipinach">
Aborcja na Filipinach

Aborcja na Filipinach - filipińskie prawo zakazuje bezwzględnie przerywania ciąży, aczkolwiek aborcja dokonana w celu ratowania życia matki jest uważana za legalną w oparciu o zasadę stanu wyższej konieczności. 
Zakaz aborcji jest potwierdzony przez odpowiedni zapis w konstytucji kraju. 

</doc>
<doc id="1376711" url="https://pl.wikipedia.org/wiki?curid=1376711" title="Karłowice (gmina)">
Karłowice (gmina)

Karłowice – dawna gmina wiejska istniejąca w latach 1945–1954 i 1973–75 w woj. wrocławskim i woj. opolskim (dzisiejsze woj. opolskie). Siedzibą władz gminy były Karłowice.
Gmina Karłowice powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu brzeskiego – weszła w skład nowo utworzonego woj. wrocławskiego. 6 lipca 1950 gmina wraz z całym powiatem brzeskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 7 gromad: Karłowice, Karłowiczki, Kurznie, Kuźnica Katowska, Rybna, Stare Kolnie i Stobrawa. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie; w skład gminy weszły obszary 13 sołectw: Barucice, Karłowice, Kurznie, Kuźnica Katowska, Mąkoszyce, Nowy Świat, Raciszów, Rogalice, Roszkowice, Rybna, Stare Kolnie, Stobrawa i Tarnowiec. 
1 czerwca 1975 gmina weszła w skład nowo utworzonego (mniejszego) woj. opolskiego. 30 października 1975 gmina została zniesiona, a jej obszar przyłączony do gmin Lubsza i Popielów.

</doc>
<doc id="1376714" url="https://pl.wikipedia.org/wiki?curid=1376714" title="Lisięcice (gmina)">
Lisięcice (gmina)

Lisięcice (1945–46 "Łysosice" lub "Łysocice") – dawna gmina wiejska istniejąca w latach 1945–1954 i 1973–1975 w woj. śląskim i woj. opolskim (dzisiejsze woj. opolskie). Siedzibą władz gminy były Lisięcice.
Gmina zbiorowa "Łysosice" powstała po II wojnie światowej (w grudniu 1945) w powiecie głubczyckim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 6 gromad: Łysosice, Bernatów, Kazimierz, Królowe, Świnów Ii Żabczyce. 6 lipca 1950 zmieniono nazwę woj. śląskiego na "katowickie"; równocześnie gmina Lisięcice wraz z całym powiatem głubczyckim weszła w skład nowo utworzonego woj. opolskiego.
Według stanu z 1 lipca 1952 gmina składała się z 6 gromad: Biernatów, Debrzyca, Kazimierz, Królowe, Lisięcice i Zawiszyce. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie; w skład gminy weszły obszary 14 sołectw: Biernatów, Ciesznów, Góreczno, Kazimierz, Klisino, Kietlice, Królowe, Lisięcice, Pomorzowice, Pomorzowiczki, Szonów, Ściborzyce Małe, Tomice i Zawiszyce.
1 czerwca 1975 gmina weszła w skład nowo utworzonego (mniejszego) woj. opolskiego.
30 października 1975 gmina została zniesiona, a jej obszar przyłączony do gmin Głogówek i Głubczyce.

</doc>
<doc id="1376716" url="https://pl.wikipedia.org/wiki?curid=1376716" title="Skałągi (gmina)">
Skałągi (gmina)

Skałągi – dawna gmina wiejska istniejąca w latach 1945–1954 i 1973–1975 w woj. śląskim i woj. opolskim (dzisiejsze woj. opolskie). Siedzibą władz gminy były Skałągi.
Gmina zbiorowa Skałągi powstała po II wojnie światowej (w grudniu 1945) w powiecie kluczborskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 8 gromad: Skałągi (ze Skałęską Kolonią), Biskupice, Bruny, Brzezinki, Jakubowice, Kochłowice, Proślice i Rożnów. 6 lipca 1950 zmieniono nazwę woj. śląskiego na "katowickie"; równocześnie gmina Skałągi wraz z całym powiatem kluczborskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 8 gromad: Biskupice, Bruny, Brzezinki, Jakubowice, Kochłowice, Proślice, Rożnów i Skałągi. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie; w skład gminy weszły obszary 10 sołectw: Bruny, Brzezinki, Jakubowice, Krzywizna, Proślice, Rożnów, Skałągi, Smardy Dolne, Smardy Górne i Unieszów.
1 czerwca 1975 gmina weszła w skład nowo utworzonego (mniejszego) woj. opolskiego.
30 października 1975 gmina została zniesiona, a jej obszar przyłączony do gmin Byczyna, Kluczbork i Wołczyn.

</doc>
<doc id="1376717" url="https://pl.wikipedia.org/wiki?curid=1376717" title="Ścinawa Nyska (gmina)">
Ścinawa Nyska (gmina)

Ścinawa Nyska (1945–46 "Ścinawa") – dawna gmina wiejska istniejąca w latach 1945–1954 i 1973–1975 w woj. śląskim i woj. opolskim (dzisiejsze woj. opolskie). Siedzibą władz gminy była Ścinawa Nyska.
Gmina zbiorowa "Ścinawa" powstała po II wojnie światowej (w grudniu 1945) w powiecie nyskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 7 gromad: Ścinawa, Biegonice, Jagielnica, Krzeszów, Lipowa, Prusinowice i Włodary. 6 lipca 1950 zmieniono nazwę woj. śląskiego na "katowickie"; równocześnie gmina Ścinawa Nyska wraz z całym powiatem nyskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 7 gromad: Gryżów, Jegielnica, Lipowa, Rynarcice, Ścinawa Nyska, Węża i Włodary. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie; w skład gminy weszły obszary 9 sołectw: Gryżów, Jegielnica, Lipowa, Pleśnica, Przydroże Małe, Ścinawa Mała, Ścinawa Nyska, Węża i Wierzbięcice.
1 czerwca 1975 gmina weszła w skład nowo utworzonego (mniejszego) woj. opolskiego.
30 października 1975 gmina została zniesiona, a jej obszar przyłączony do gmin Korfantów i Nysa.

</doc>
<doc id="1376718" url="https://pl.wikipedia.org/wiki?curid=1376718" title="Związki nitrowe">
Związki nitrowe



</doc>
<doc id="1376719" url="https://pl.wikipedia.org/wiki?curid=1376719" title="Wojciech Pyzioł">
Wojciech Pyzioł

Wojciech Jan Pyzioł (ur. 15 sierpnia 1947 w Krakowie) – polski prawnik, profesor zwyczajny na Wydziale Prawa i Administracji Uniwersytetu Jagiellońskiego w Krakowie. Były kierownik Katedry Prawa Gospodarczego Prywatnego UJ oraz Zakładu Prawa Bankowego UJ. Obecnie profesor Krakowskiej Akademii im. Andrzeja Frycza-Modrzewskiego.
Życiorys.
Absolwent II Liceum Ogólnokształcącego im. Króla Jana III Sobieskiego w Krakowie oraz Wydziału Prawa i Administracji UJ (1969). Od 1970 pracownik naukowo-dydaktyczny Wydziału, gdzie uzyskał doktorat (1976) oraz stopień doktora habilitowanego (1986) na podstawie dysertacji "Umowa o kredyt bankowy". Tytuł naukowy profesora nauk prawnych uzyskał w 1997. W roku 2003 został mianowany na stanowisko profesora zwyczajnego Uniwersytetu Jagiellońskiego.
Członek Europejskiego Kolegium Doktoranckiego (Kraków-Heidelberg-Mainz), członek redakcji miesięcznika "Prawo Bankowe", arbiter "ad hoc" Sądu Arbitrażowego przy Krajowej Izbie Gospodarczej w Warszawie.
Specjalizuje się w zakresie prawa bankowego, energetycznego, gospodarczego prywatnego, handlowego oraz prawa ubezpieczeniowego.
Prywatnie mąż prof. Anny Walaszek-Pyzioł.
Pod jego kierunkiem stopień doktora uzyskali między innymi: prof. Marek Michalski (1996), prof. Grzegorz Tracz (1997), prof. Arkadiusz Radwan (2003).

</doc>
<doc id="1376720" url="https://pl.wikipedia.org/wiki?curid=1376720" title="Łosiów (gmina)">
Łosiów (gmina)

Łosiów – dawna gmina wiejska istniejąca w latach 1945–1954 i 1973–75 w woj. wrocławskim i woj. opolskim (dzisiejsze woj. opolskie). Siedzibą władz gminy był Łosiów.
Gmina Łosiów powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu brzeskiego – weszła w skład nowo utworzonego woj. wrocławskiego. 6 lipca 1950 gmina wraz z całym powiatem brzeskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 9 gromad: Buszyce, Kopanie, Kruszyna, Łosiów, Nowa Wieś Mała, Prędocin, Różyna, Wronów i Zwanowice. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie; w skład gminy weszły obszary 10 sołectw: Buszyce, Jasiona, Kantorowice, Kopanie, Łosiów, Nowa Wieś Mała, Ptakowice, Różyna, Strzelniki i Zwanowice.
1 czerwca 1975 gmina weszła w skład nowo utworzonego (mniejszego) woj. opolskiego. 30 października 1975 gmina została zniesiona, a główna część jej obszaru przyłączona do gminy Brzeg. Z części gminy Łosiów oraz znoszonych gmin Gracze i Skorogoszcz utworzono nową gminę Lewin Brzeski.

</doc>
<doc id="1376721" url="https://pl.wikipedia.org/wiki?curid=1376721" title="Skorogoszcz (gmina)">
Skorogoszcz (gmina)

Skorogoszcz (1945–46 "Szurgoszcz") – dawna gmina wiejska istniejąca w latach 1945–1954 i 1973–1975 w woj. śląskim i woj. opolskim (dzisiejsze woj. opolskie). Siedzibą władz gminy była Skorogoszcz.
Gmina zbiorowa "Szurgoszcz" powstała po II wojnie światowej (w grudniu 1945) w powiecie niemodlińskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 8 gromad: Szurgoszcz, Borkowice, Chróścinka, Golczowice, Henryków, Lipowa, Nikolin, Przędza i Raski. 6 lipca 1950 zmieniono nazwę woj. śląskiego na "katowickie"; równocześnie gmina Skorogoszcz wraz z całym powiatem niemodlińskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 8 gromad: Borkowice, Chróścina, Golczowice, Lipowa, Nikolin, Oldrzyszowice, Przecza i Skorogoszcz. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie; w skład gminy weszły obszary 10 sołectw: Borkowice, Chróścina, Golczowice, Mikolin, Narok, Niewodniki, Oldrzyszowice, Przecza, Skorogoszcz i Wronów.
1 czerwca 1975 gmina weszła w skład nowo utworzonego (mniejszego) woj. opolskiego.
30 października 1975 gmina została zniesiona, a większa część jej obszaru przyłączona do gminy Dąbrowa (Niemodlińska); z części gminy Skorogoszcz i znoszonych gmin Gracze i Łosiów utworzono nową gminę Lewin Brzeski.

</doc>
<doc id="1376723" url="https://pl.wikipedia.org/wiki?curid=1376723" title="Kujakowice Górne (gmina)">
Kujakowice Górne (gmina)

Kujakowice Górne (do 1954 "Ligota Zamecka") – dawna gmina wiejska istniejąca w latach 1973–1975 w woj. opolskim (dzisiejsze woj. opolskie). Siedzibą władz gminy były Kujakowice Górne.
Gmina Kujakowice Górne została utworzona 1 stycznia 1973 w powiecie kluczborskim w woj. opolskim; w skład gminy weszły obszary 9 sołectw: Biadacz, Dobiercice, Gosław, Gotartów, Kujakowice Dolne, Kujakowice Górne, Łowkowice, Maciejów i Pszczonki.
1 czerwca 1975 gmina weszła w skład nowo utworzonego (mniejszego) woj. opolskiego.
30 października 1975 gmina została zniesiona, a jej obszar przyłączony do gmin Byczyna i Kluczbork.

</doc>
<doc id="1376724" url="https://pl.wikipedia.org/wiki?curid=1376724" title="Kłodnica (gmina w województwie opolskim)">
Kłodnica (gmina w województwie opolskim)

Kłodnica – dawna gmina wiejska istniejąca w latach 1945–1954 i 1973–1975 w woj. śląskim i woj. opolskim (dzisiejsze woj. opolskie). Siedzibą władz gminy była Kłodnica (obecnie dzielnica Kędzierzyna-Koźla), która w latach 1973–75 nie wchodziła w jej skład, stanowiąc odrębną gminę miejską.
Gmina zbiorowa Kłodnica powstała po II wojnie światowej (w grudniu 1945) w powiecie kozielskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 5 gromad: Kłodnica, Brzeźce, Januszkowice, Raszowa i Stare Koźle. 6 lipca 1950 zmieniono nazwę woj. śląskiego na "katowickie"; równocześnie gmina Kłodnica wraz z całym powiatem kozielskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 5 gromad: Brzeźce, Januszkowice, Kłodnica, Raszowa i Stare Koźle. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie; w skład gminy weszły obszary 4 sołectw: Januszkowice, Krasowa, Łąki Kozielskie i Raszowa.
1 czerwca 1975 gmina weszła w skład nowo utworzonego (mniejszego) woj. opolskiego.
30 października 1975 gmina została zniesiona, a jej obszar przyłączony do gmin Leśnica i Zdzieszowice. Równocześnie miasto Kłodnica zostało włączone do Kędzierzyna, po paru dniach przemianowanego na "Kędzierzyn-Koźle".

</doc>
<doc id="1376726" url="https://pl.wikipedia.org/wiki?curid=1376726" title="Sławięcice (gmina)">
Sławięcice (gmina)

Sławięcice (do 1954 "Blachownia Śląska") – dawna gmina wiejska istniejąca w latach 1973–1975 w woj. opolskim (dzisiejsze woj. opolskie). Siedzibą władz gminy były Sławięcice (obecnie dzielnica Kędzierzyna-Koźla), które nie wchodziły w jej skład, stanowiąc odrębną gminę miejską.
Gmina Sławięcice została utworzona 1 stycznia 1973 w powiecie kozielskim w woj. opolskim; w skład gminy weszły obszary 3 sołectw: Cisowa, Lenartowice i Miejsce Kłodnickie.
1 czerwca 1975 gmina weszła w skład nowo utworzonego (mniejszego) woj. opolskiego.
30 października 1975 gmina została zniesiona, a jej obszar (łącznie z miastem Sławięcice) przyłączono do Kędzierzyna, po paru dniach przemianowanego na "Kędzierzyn-Koźle".

</doc>
<doc id="1376727" url="https://pl.wikipedia.org/wiki?curid=1376727" title="Gmina Szpetal">
Gmina Szpetal



</doc>
<doc id="1376729" url="https://pl.wikipedia.org/wiki?curid=1376729" title="Dyskografia Mike’a Oldfielda">
Dyskografia Mike’a Oldfielda

Najważniejsze albumy powstałe we współpracy z innymi muzykami.
Kevin Ayers (także jako Kevin Ayers and The Whole World)
David Bedford
Bram Tchaikovsky
Edgar Broughton Band
Lol Coxhill
Gong (właściwie te albumy sygnowane były jako Pierre Moerlen’s Gong)
Henry Cow
Tom Newman
Lea Nicholson
Sally Oldfield
Terry Oldfield
Pekka Pohjola
Michel Polnareff
Sallyangie
Schiller
Skids
Robert Wyatt
York

</doc>
<doc id="1376732" url="https://pl.wikipedia.org/wiki?curid=1376732" title="I Want You (piosenka Boba Dylana)">
I Want You (piosenka Boba Dylana)

I Want You – piosenka napisana przez Boba Dylana, nagrana przez niego w 1966 roku i wydana na singlu (1966), który promował album "Blonde on Blonde" (1966). Singiel dotarł do 20. pozycji na głównej amerykańskiej liście przebojów „Billboard” Hot 100.
Na stronie B singla umieszczono koncertową wersję utworu „Just Like Tom Thumb’s Blues”, którą zarejestrowano 14 maja 1966 roku podczas występu w Liverpoolu (Anglia).
Historia.
Piosenka została nagrana jako ostatnia podczas ostatniej sesji do albumu, gdy Dylan nie miał jeszcze napisanego tekstu. Poprosił Ala Koopera, by grał na pianinie partię utworu, a Dylan w tym czasie pisał i dopasowywał tekst do muzyki.
10 marca 1966 roku podczas sesji nagraniowej w Columbia Music Row Studios w Nashville zarejestrowano materiał do albumu "Blonde on Blonde". Powstało wówczas 19 wersji piosenki.
17 i 18 listopada 1994 roku Dylan wykonał ten utwór dwukrotnie (1. i 2. sesja) podczas akustycznego koncertu w Sony Music Studios w Nowym Jorku; ani na oryginalnym albumie Dylana "MTV Unplugged" (1995) ani na wersji DVD nie zamieszczono tej piosenki.
Charakterystyka.
„I Want You” to jedna z najpopularniejszych kompozycji Dylana, co możliwe było dzięki połączeniu prostej popowej melodii z romantycznym tekstem, w którym są wątki autobiograficzne. Partie gitarowe zostały zagrane przez studyjnego muzyka z Nashville (stan Tennessee), Wayne’a Mossa. Dylan podkreślił pewne melodyczne frazy grą na harmonijce ustnej.
Utwór ten odbierany był dwojako. Jedni uważali go za, niegodną Dylana, lekką popową piosenkę. Z kolei inni odbierali dzieło muzyka jako mit prawdziwej miłości, dla których piosenka traktuje o pragnieniu i nieosiąganiu celów.
Tekst.
22 listopada 1965 roku Dylan wziął ślub z Sarą Lownds. „I Want You” tekstowo, nieco chaotyczny, obrazuje nową i szczęśliwą miłość trochę surrealistycznym językiem. Zgodnie z ówczesną tendencją w twórczości Dylana, nawet w tym utworze piosenkarz umieścił szereg postaci, jak m.in. łkającą matkę, damę pikową, tańczące dziecko w chińskim ubranku oraz pijanego polityka.

</doc>
<doc id="1376733" url="https://pl.wikipedia.org/wiki?curid=1376733" title="Wołkowyja (gmina)">
Wołkowyja (gmina)

Wołkowyja – dawna gmina wiejska istniejąca w latach 1934–1954 i 1973–1977 w woj. lwowskim, rzeszowskim i krośnieńskim (dzisiejsze woj. podkarpackie). Za II RP siedzibą gminy była Wołkowyja, a po wojnie Lesko (odrębna gmina miejska, a także siedziba gmin Lesko, Hoczew i Wola Michowa).
Gminę zbiorową Wołkowyja utworzono 1 sierpnia 1934 roku w województwo lwowskim, w powiecie leskim, z dotychczasowych jednostkowych gmin wiejskich: Bereźnica Wyżna, Bukowiec, Górzanka, Horodek, Myczków, Polanki, Polańczyk, Radziejowa, Rajskie, Rybne, Solina, Terka, Tyskowa, Wola Górzańska, Wola Matjaszowa, Wołkowyja i Zawóz.
Po wojnie gmina Wołkowyja weszła w skład woj. rzeszowskiego (nadal w powiecie leskim). Według stanu z dnia 1 lipca 1952 roku gmina składała się z 17 gromad: Bereźnica Wyżna, Bukowiec, Górzanka, Horodek, Myczków, Polańczyk, Polanki, Radziejowa, Rajskie, Rybne, Solina, Terka, Tyskowa, Wola Górzańska, Wola Matiaszowa, Wołkowyja i Zawóz. Gmina została zniesiona 29 września 1954 roku wraz z reformą wprowadzającą gromady w miejsce gmin.
Gminę Wołkowyja reaktywowano w dniu 1 stycznia 1973 roku w woj. rzeszowskim (powiat bieszczadzki). 1 czerwca 1975 roku gmina znalazła się w nowo utworzonym woj. krośnieńskim. 2 lipca 1976 roku część obszaru gminy Wołkowyja przyłączono do gminy Olszanica. 1 lutego 1977 roku gmina została zniesiona, a z jej obszaru (i części gmin Olszanica i Ustrzyki Dolne) utworzono nową gminę Solina.

</doc>
<doc id="1376734" url="https://pl.wikipedia.org/wiki?curid=1376734" title="Tarnawa Górna (gmina)">
Tarnawa Górna (gmina)

Tarnawa Górna – dawna gmina wiejska istniejąca w latach 1973–1977 w woj. rzeszowskim i woj. krośnieńskim (dzisiejsze woj. podkarpackie). Siedzibą władz gminy była Tarnawa Górna.
Gmina została utworzona 1 stycznia 1973 roku w woj. rzeszowskim (powiat bieszczadzki). 1 czerwca 1975 roku gmina znalazła się w nowo utworzonym woj. krośnieńskim.
1 lutego 1977 roku gmina została zniesiona, a z jej obszaru (i części gmin Sanok i Komańcza) utworzono nową gminę Zagórz.
Nie należy mylić z gminą Tarnawa Niżna.

</doc>
<doc id="1376735" url="https://pl.wikipedia.org/wiki?curid=1376735" title="Ropienka (gmina)">
Ropienka (gmina)

Ropienka – dawna gmina wiejska istniejąca w latach 1934–1954 i 1973–1977 w woj. lwowskim, rzeszowskim i krośnieńskim (dzisiejsze woj. podkarpackie). Siedzibą władz gminy była Ropienka.
Historia.
Gminę zbiorową Ropienka utworzono 1 sierpnia 1934 roku w województwo lwowskim, w powiecie leskim, z dotychczasowych jednostkowych gmin wiejskich: Brelików, Leszczowate, Paszowa, Romanowa Wola, Ropienka, Serednica, Stańkowa, Wańkowa i Zawadka.
Pod koniec 1937 tytuł honorowego obywatelstwa gminy Ropienka otrzymał Roman Gąsiorowski „za prace i zasługi, położone dla dobra gminy”.
Po wojnie gmina Ropienka weszła w skład woj. rzeszowskiego (nadal w powiecie leskim). 1 stycznia 1952 roku gminę przyłączono do nowo utworzonego powiatu ustrzyckiego. Według stanu z dnia 1 lipca 1952 roku gmina (jako jednostka struktur powiatu ustrzyckiego powiązanych z terenami nowo nabytymi od ZSRR) w dalszym ciągu nie została podzielona na gromady. Gmina została zniesiona 29 września 1954 roku wraz z reformą wprowadzającą gromady w miejsce gmin.
Gminę Ropienka reaktywowano w dniu 1 stycznia 1973 roku w woj. rzeszowskim (powiat bieszczadzki). 1 czerwca 1975 roku gmina znalazła się w nowo utworzonym woj. krośnieńskim. 1 lutego 1977 roku gmina została zniesiona, a jej obszar przyłączony do gmin Olszanica i Ustrzyki Dolne.

</doc>
<doc id="1376736" url="https://pl.wikipedia.org/wiki?curid=1376736" title="Nowy Sącz (gmina)">
Nowy Sącz (gmina)

Nowy Sącz – dawna gmina wiejska istniejąca w latach 1934–1954 i 1973–1977 w woj. krakowskim i woj. nowosądeckim (dzisiejsze woj. małopolskie). Siedzibą władz gminy był Nowy Sącz, który stanowił odrębną gminę miejską.
Gmina zbiorowa Nowy Sącz została utworzona 1 sierpnia 1934 roku w powiecie nowosądeckim w woj. krakowskim z dotychczasowych jednostkowych gmin wiejskich: Biegonice, Dąbrówka Polska, Dąbrowa-Klimkówka, Falkowa, Gołąbkowice, Jamnica-Kunów, Januszowa, Kamionka Wielka, Królowa Polska, Kurów, Mystków, Naściszowa, Paszyn, Piątkowa, Wielogłowy, Wielopole, Zabełcze i Zawada. Według stanu z 1 lipca 1952 roku gmina składała się z 17 gromad: Biegonice, Dąbrowa, Dąbrówka Polska, Jamnica-Kunów, Januszowa, Kamionka Wielka, Klimkówka, Królowa Polska, Kurów, Mystków, Naściszowa, Paszyn, Piątkowa, Wielogłowy, Wielopole, Zabełcze i Zawada. Jednostka została zniesiona 29 września 1954 roku wraz z reformą wprowadzającą gromady w miejsce gmin.
Gminę Nowy Sącz reaktywowano w dniu 1 stycznia 1973 roku w tymże powiecie i województwie. 1 czerwca 1975 roku gmina znalazła się w nowo utworzonym woj. nowosądeckim. 1 lutego 1977 roku gmina została zniesiona, a jej obszar przyłączony do gminy Chełmiec oraz do Nowego Sącza.

</doc>
<doc id="1376737" url="https://pl.wikipedia.org/wiki?curid=1376737" title="Galiny (gmina w powiecie bartoszyckim)">
Galiny (gmina w powiecie bartoszyckim)

Galiny – dawna gmina wiejska istniejąca w latach 1946–1954 i 1973–1977 w woj. olsztyńskim (dzisiejsze woj. warmińsko-mazurskie). Siedzibą władz gminy były Galiny.
Gmina Galiny powstała po II wojnie światowej na terenie tzw. Ziem Odzyskanych (powiat frydlądzko-bartoszycki). 28 czerwca 1946 roku jako jednostka administracyjna polskiego powiatu bartoszyckiego gmina weszła w skład nowo utworzonego woj. olsztyńskiego. Według stanu z 1 lipca 1952 roku gmina była podzielona na 7 gromad: Galiny, Gromki, Krawczyki, Lusiny, Minty, Osieka i Węgoryty. Gmina została zniesiona 29 września 1954 roku wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 roku w tymże powiecie i województwie. 1 czerwca 1975 roku gmina weszła w skład nowo utworzonego (mniejszego) woj. olsztyńskiego. 1 lutego 1977 roku gmina została zniesiona przez połączenie z dotychczasową gminą Bartoszyce w nową gminę Bartoszyce.
Nie mylić z pobliską dawną gminą Galiny w powiecie iławeckim w tymże województwie, istniejącą do reformy w 1954 roku.

</doc>
<doc id="1376738" url="https://pl.wikipedia.org/wiki?curid=1376738" title="Skandawa (gmina)">
Skandawa (gmina)

Skandawa (1945–46 "Skandowo") – dawna gmina wiejska istniejąca w latach 1946–1954 i 1973–1976 w woj. olsztyńskim (dzisiejsze woj. warmińsko-mazurskie). Siedzibą władz gminy była Skandawa.
Gmina "Skandowo" powstała po II wojnie światowej na terenie tzw. Ziem Odzyskanych, na obszarze przeciętego granicą państwową powiatu gierdawskiego. Na mocy rozporządzenia z 29 maja 1946 roku gmina weszła w skład nowo utworzonego woj. olsztyńskiego z dniem 28 czerwca 1946. Opierając się na treści tego rozporządzenia, które nie uwzględniło powiatu gierdawskiego jako samodzielnej jednostki, wojewoda olsztyński zniósł ekspozyturę powiatu gierdawskiego w Skandawie, a jego 2 gminy – Skandawa ("Skandowo") i Bobrowo ("Biberniki") – włączono do powiatu kętrzyńskiego. Zakończenie działalności ekspozytury powiatu gierdawskiego przewidziano na 30 listopada 1946 roku
Według stanu z 1 lipca 1952 roku gmina była podzielona na 7 gromad: Dzietrzychowo, Krelikiejmy, Lipica, Lwowiec, Momajny, Silginy i Skandawa. Gmina została zniesiona 29 września 1954 roku wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 roku w tymże powiecie i województwie. 1 czerwca 1975 roku gmina weszła w skład nowo utworzonego (mniejszego) woj. olsztyńskiego. 1 lutego 1977 roku gmina została zniesiona a jej obszar włączony do gmin Barciany i Sępopol.

</doc>
<doc id="1376739" url="https://pl.wikipedia.org/wiki?curid=1376739" title="Szkotowo (gmina)">
Szkotowo (gmina)

Szkotowo – dawna gmina wiejska istniejąca w latach 1946-1954 i 1973-1977 w woj. olsztyńskim (dzisiejsze woj. warmińsko-mazurskie). Siedzibą władz gminy było Szkotowo.
Gmina Szkotowo powstała po II wojnie światowej na terenie tzw. Ziem Odzyskanych. 28 czerwca 1946 roku jako jednostka administracyjna powiatu nidzickiego gmina weszła w skład nowo utworzonego woj. olsztyńskiego. Według stanu z 1 lipca 1952 roku gmina była podzielona na 16 gromad: Browina, Dziurdziewo, Gardyny, Kamionka, Kownatki, Łogdowo, Łysakowo, Michałki, Osiekowo, Rączki, Rogóż, Siemienowo, Szerokopaś, Szkotowo, Turowo i Wierzbowo. Gmina została zniesiona 29 września 1954 roku wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 roku w tymże powiecie i województwie. 1 czerwca 1975 roku gmina weszła w skład nowo utworzonego (mniejszego) woj. olsztyńskiego. 1 lutego 1977 roku gmina została zniesiona, a jej obszar włączony do gmin Dąbrówno, Kozłowo, Nidzica i Olsztynek.

</doc>
<doc id="1376741" url="https://pl.wikipedia.org/wiki?curid=1376741" title="Samson i Dalila (opera)">
Samson i Dalila (opera)

Samson i Dalila (po francusku: "Samson et Dalila") – opera w trzech aktach do muzyki Camille’a Saint-Saënsa i libretta Ferdinanda Lemaire’a. Dzieło miało prapremierę w Weimarze 2 grudnia 1877 (z niemieckim librettem).
Opera ta, oparta na staro-biblijnej opowieści o Samsonie i Dalili z rozdziału 16. Księgi Sędziów. Jakkolwiek Saint-Saëns skomponował więcej niż tuzin innych oper, ta jedyna utrzymała się w stałym repertuarze jako jego mistrzowskie dzieło.
W Polsce po raz pierwszy była wystawiona w Warszawie w 1903 r. (w wersji włoskiej) oraz we Lwowie (wersja polska). Ze współczesnych wznowień najbardziej znana była jej premiera w Operze Bałtyckiej w Gdańsku, 29 września 1975, z udziałem Stefanii Toczyskiej w roli Dalili, które to przedstawienie warszawska publiczność mogła oglądać także i w Warszawie podczas gościnnych występów Opery Bałtyckiej wkrótce po premierze.
Jednym z najbardziej znanych fragmentów tej opery, często wykonywanym w wersji koncertowej, są tak zwane "Bachanalie" (muzyka baletowa z ostatniego aktu), oraz aria Dalili z drugiego aktu, "Mon coeur s’ouvre a ta voix" („Me serce otwiera się na dźwięk twego głosu”).
Streszczenie.
Miejsce akcji: miasto Ghaza i okolice.
Czas akcji: około 1150 p.n.e.
Akt I.
W Ghazie, grupa Hebrajczyków opłakuje swój los pod uciskiem Filistynów. Samson, siłacz o nadludzkiej mocy, występuje naprzód i w płomiennych słowach wzywa lud by porzucił bezpłodne skargi i zrzucił więzy niewoli w walce zbrojnej. Udaje mu się poruszyć bierny, jak dotąd, tłum i obudzić w nim odwagę i poczucie godności (arioso i chór "Arrêtez, ô mes").
Pojawia się Abimelek, władca Filistyński, i gromi lud za podniesiony tumult, a szydząc z żydowskiego Boga, urąga i im i Jemu, iż ich los jest beznadziejny, ponieważ ich bóg albo ich opuścił albo jest bezsilny tak jak i oni (aria: "Ce Dieu que votre voix implore").
Samson przestrzega Abimeleka przed gniewem Jahwe za te bluźniercze zniewagi, a gdy ten, pomimo ostrzeżeń, dobywa miecza aby pokarać zuchwalca, Samson wyrywa mu z rąk jego broń i zabija, umykając w dal wraz z hebrajczykami. Prawie natychmiast Kapłan Dagona wychodzi z pobliskiej świątyni. Gani Filistynów za okazałe tchórzostwo w przeciwstawieniu się buntowi, a gdy przybyły goniec donosi mu o dalszych zwycięstwach Samsona, rzuca nań i na głowy wszystkich buntowników straszliwe przekleństwo.
W następnej scenie ukazują się starcy hebrajscy i wznoszą dziękczynne modły za tę niezwykłą odmianę ich losu. Starzec hebrajski wita powracającego w chwale Samsona, a Filistyni są zmuszeni ukryć swą nienawiść i przynajmniej chwilowo odłożyć plany zemsty. Aby usidlić ich zwycięskiego wodza, wysyłają oni swoje dziewczęta by te witały Samsona kwiatami i tańcem, a Dalila, najpiękniejsza spośród nich, śpiewa mu swoją arię, "Printemps qui commence", jak to wiosna rozkwita wokół niej, a w sercu odczuwa ona wciąż zimę. Dalila zaprasza Samsona do swego siedliska, ofiarowując mu swą miłość. Jej aria, przechodzi stopniowo w duet z Samsonem, będącym całkowicie oczarowanym jej pięknością, a następnie w tercet, gdy Stary Hebrajczyk stara się usilnie, a bezskutecznie, przestrzec go przed możliwym podstępem.
Akt II.
W zaciszu swojego domu, Dalila oczekuje Samsona. To on, niegdyś, wzgardził jej miłością, a ona teraz pragnie użyć swej siły wdzięku i sztuki uwodzicielskiej aby zemścić się na nim za klęskę jej pobratymców, a najbardziej za swą własną urażoną dumę (aria: "Amour! viens aider ma faiblesse"). Łatwo więc daje się przekonać przybyłemu wprzódy arcykapłanowi Dagona, błagającego ją teraz o pomoc w usidleniu Samsona. Doradza on jej, aby postarała się odkryć tajemnicę siły Samsona, wtedy to będzie możliwe go pokonać.
Przybywa Samson, który pośród pierwszych odgłosów nadciągającej burzy, dręczony jest rozterką pomiędzy powziętym przez siebie obowiązkiem wobec swych rodaków a głosem własnego serca i namiętnym uczuciem do Dalili. Dalila wie o jego niepewności, i roztacza nad nim cały swój kunszt uwodzicielski, aby go usidlić. Malowniczość muzyki Saint-Saëns’a, podkreślona wyśmienitą instrumentacją, skala ekspresji i narastającego ciągle napięcia dramatycznego nie ma tutaj precedensu w twórczości żądnego innego kompozytora operowego.
To jest dla Samsona pułapka niemożliwa do uniknięcia ani wybrnięcia. Dalila zwierza mu się, uwodzicielsko a fałszywie, że należy całkowicie do niego, jeśli on jej tylko zapragnie. Błaga go, udając liryczne przywiązanie, aby odpowiedział na głos jej miłości, mając nadzieję, iż w końcu nie będzie w stanie się jej już oprzeć (aria: "Mon coeur s’ouvre à ta voix"). Pod koniec jej drugiej zwrotki, Samson zaczyna ulegać i wyjawia jej swoją miłość.
Zapada półmrok. Pośród narastającej burzy z błyskawicami i gromami, Samson i Dalila śpiewają dramatyczny duet-dialog. On, coraz bardziej żarliwy w stosunku do niej, ona, przedtem uwodzicielska, teraz nagle powściągliwa, wyraża niewiarę w jego słowa i stałość, a jako dowód, że mówi jej prawdę i jest wierny, żąda by zwierzył jej tajemnicę swej nadludzkiej siły, a to udając płacz, a to znowu rzekomo wyganiając go, gdy za pierwszym razem jej odmawia. Samson słyszy grzmoty i odbiera je jako ostrzeżenie boskie, ale nie jest w stanie oprzeć się jej pokusom i podąża za nią do wnętrza jej domu.
Nagle zalega cisza w okolicy: po bezpośredniej kulminacji napięcia i ryku rozszalałej burzy, nie ma jakby po niej śladu. Ale to tylko pozór. Napięcie znowu szybko narasta, niby jako w kalejdoskopie przewijają się w wariacjach prawie wszystkie użyte uprzednio motywy przewodnie, w coraz szybszym tempie, głośniej i głośniej, jakby w ostatnim ostrzeżeniu przed zbliżającą się katastrofą. Nagle zastępuje ponownie cisza, pośród której słychać z wnętrza domu głos Dalili, wzywającej zaczatowanych w pobliżu żołnierzy filistyńskich. Bezsilny Samson do nich teraz należy – to Dalila obcięła mu włosy podczas jego snu: źródło jego nadprzyrodzonej mocy.
Akt III.
Scena 1: W lochu w Ghazie, oślepiony przez swych oprawców, tkwi przytwierdzony do żarna Samson, pracując ciężko, pchając je w ruchu okrężnym. Modli się o los swych pobratymców, którzy teraz będą cierpieć za jego grzech i okazałą moralną słabość (aria "Vois, ma misère"). W oddali słyszy ich głosy i męką są dlań ich zarzuty o zdradę i opuszczenie.
Scena 2: W Wielkiej Świątyni Dagona w Ghazie odbywają się uczty świętujące zwycięstwo nad Samsonem i ponowne zniewolenie Hebrajczyków. Po uroczystych śpiewach i tańcach kapłanek, następują słynne, nieokiełznane w lubieżnej dzikości bachanalie z elementami wschodniej muzyki. Gdy balet dobiega końca, wprowadzają na salę Samsona. Drwią z niego wszyscy dostojnicy i cały tłum pijanych biesiadników. Szydzi z niego Arcykapłan, a nawet sama Dalila, pyszniąc się nad jego upadkiem i nad tym, że jest teraz załamany i bezsilny. Na jego ostrzeżenia, że Bóg Izraela nie pozostanie biernym obserwatorem ich bluźnierstw, wybuchają radosnym śmiechem i jeszcze większymi urąganiami. Wówczas Samson wznosi do Nieba gorącą modlitwę, prosząc o ostatnią łaskę. A gdy libacje Filistynów nabierają dalszego rozmachu, Samson niepostrzeżenie rozkazuje prowadzić się swojemu przewodnikowi, aby ten prowadził go do miejsca pomiędzy dwoma głównymi kolumnami w centrum świątyni. Tam zaś, Samson, pośród ogólnej beztroskiej wesołości, podczas gdy nikt nie zwraca już na niego najmniejszej uwagi, wznosi ostatnią modlitwę do Boga o przywrócenie swej wielkiej siły i, jednym pchnięciem łamie obie kolumny, zawalając całą świątynię, przygniatając gruzami i siebie i wszystkich Filistynów.

</doc>
<doc id="1376742" url="https://pl.wikipedia.org/wiki?curid=1376742" title="Piotrków Trybunalski (gmina)">
Piotrków Trybunalski (gmina)

Piotrków Trybunalski – dawna gmina wiejska istniejąca w latach 1973–1977 w woj. łódzkim, a następnie w woj. piotrkowskim (dzisiejsze woj. łódzkie). Siedzibą władz gminy był Piotrków Trybunalski, który stanowił odrębną gminę miejską.
Gmina została utworzona 1 stycznia 1973 roku w woj. łódzkim. W skład nowo tworzonej gminy weszły obszary 33 sołectw: Brzoza, Bujny, Byki, Daszówka, Gomulin, Gomulin-Kolonia, Janówka, Jarosty, Kałek, Kłudzice, Korytnica, Longinówka, Majków Duży, Majków-Folwark, Meszcze, Michałów, Milejowiec, Milejów, Oprzeżów, Polesie, Poniatów, Praca, Raków, Raków-Kolonia, Rokszyce Drugie, Rokszyce Pierwsze, Twardosławice, Uszczyn, Witów, Witów-Kolonia, Woźniki, Zalesice i Zalesice-Kolonia oraz 4 miejscowości: Fałek, Karlin, Władysławów i Wola Bykowska.
1 stycznia 1975 do gminy przyłączono sołectwa Majków Mały i Mzurki z gminy Grabica. 1 czerwca 1975 roku gmina weszła w skład w nowo utworzonego woj. piotrkowskiego.
1 lutego 1977 roku jednostka została zniesiona, a jej obszar przyłączony do: 
Zobacz też: gmina Piotrków Kujawski, gmina Piotrków

</doc>
<doc id="1376743" url="https://pl.wikipedia.org/wiki?curid=1376743" title="Samson i Dalila">
Samson i Dalila



</doc>
<doc id="1376744" url="https://pl.wikipedia.org/wiki?curid=1376744" title="Grocholice (gmina)">
Grocholice (gmina)

Grocholice (do 1953 "Łękawa") – dawna gmina wiejska istniejąca w latach 1953–1954 i 1973–1977 w woj. łódzkim, a następnie w woj. piotrkowskim (dzisiejsze woj. łódzkie). Siedzibą władz gminy były Grocholice (obecnie dzielnica Bełchatowa).
Gmina Grocholice powstała 21 września 1953 roku w powiecie piotrkowskim w województwie łódzkim, w związku z przemianowaniem gminy Łękawa na "Grocholice". Gmina została zniesiona 29 września 1954 roku wraz z reformą wprowadzającą gromady w miejsce gmin. 
Wraz z reaktywowaniem gmin 1 stycznia 1973 roku przywrócono gminę Grocholice w powiecie bełchatowskim woj. łódzkim. W skład nowo tworzonej gminy weszły obszary 19 sołectw: Augustynów, Bukowa, Grocholice, Janów, Kielchinów, Księży Młyn, Kurnos Drugi, Kurnos Pierwszy, Ludwików, Łękawa, Mazury, Mokracz, Oleśnik, Poręby, Rząsawa, Wólka Łękawska, Zamoście, Zawadów i Zdzieszulice Dolne
1 czerwca 1975 roku gmina znalazła się w nowo utworzonym woj. piotrkowskim.
1 lutego 1977 roku gmina została zniesiona a jej obszar przyłączony do gminy Bełchatów oraz do miasta Bełchatów (sołectwa Grocholice i Zamoście).

</doc>
<doc id="1376745" url="https://pl.wikipedia.org/wiki?curid=1376745" title="Dylan (album 1973)">
Dylan (album 1973)

Dylan – album wokalisty Boba Dylana. Wydawnictwo ukazało się w 1973 roku nakładem Columbia Records.
Historia i charakter albumu.
W 1973 r. Dylan podpisał kontrakt z ówczesną firmą Davida Geffena Asylum. Zarząd Columbii po odejściu artysty wydał album "Dylan".
Album był zbiorem odrzuconych utworów studyjnych oraz piosenek, które grał w studiu z zespołem dla rozgrzewki przed nagraniami. Utwory te pochodziły z sesji nagraniowych do "Self Portrait" i "New Morning". Na albumie znalazły się w dodatku tylko cudze kompozycje, m.in. nietypowa wersja przeboju Joni Mitchell „Big Yellow Taxi”, „indiańska” „Ballad of Ira Hayes” Pete’a LaFarge’a, „Mr. Bojangles” Jerry’ego Jeffa Walkera i sentymentalny przebój Elvisa Presleya „Can’t Help Falling in Love”.
Elementem albumu była okładka, będąca popartową serigrafią wykonaną według fotograficznego portretu Dylana sfotografowanego przez Ala Claytona.
Album ten, oceniany przez krytyków nawet jeszcze niżej niż "Self Portrait", nieoczekiwanie dotarł do 17. pozycji na liście Billboardu i stał się 8. złotym albumem Dylana.

</doc>
<doc id="1376746" url="https://pl.wikipedia.org/wiki?curid=1376746" title="Brama Damasceńska">
Brama Damasceńska

Brama Damasceńska (hebr.: שער שכם, "Sza’ar Szechem"; arab.: باب العمود, "Bab al-Amud") – jedna z ośmiu bram Starego Miasta Jerozolimy. Brama prowadząca do Dzielnicy Chrześcijańskiej i Dzielnicy Muzułmańskiej.
Hebrajska nazwa bramy odwołuje się do nazwy miasta Sychem, do którego można było wyruszyć, wychodząc przez nią z Jerozolimy. Podobnie jak Brama Nowa, Brama Damasceńska wychodzi ku północnemu zachodowi. Ku niej zbiegają się ulice arabskiej dzielnicy Salah ed-Din. W starożytności wyruszający przez tę bramę podróżni kierowali się ku Damaszkowi, stąd ogólnie przyjęta przez Europejczyków nazwa bramy.
Historia.
Wykopaliska archeologiczne pokazały, że już w 44 istniała w tym samym miejscu antyczna brama miejska. Po obu jej stronach, tak jak obecnie, znajdowały się dwie potężne wieże obronne. Zburzone w roku 70 zostały odbudowane razem z bramą około 120. Tuż za bramą rozpoczynało się w starożytności rzymskie cardo.
Współczesna brama została wybudowana w 1538 przez sułtana Sulejmana Wspaniałego. Przez kilka stuleci brama ta była oficjalnym wejściem na teren Jerozolimy dla znakomitych gości i pielgrzymów. Ostatnią osobistością przekraczającą ją w uroczystym orszaku był papież Paweł VI, który w 1964 przebywał na terenie Bliskiego Wschodu.
29 grudnia 1947 r. w kawiarni położonej nieopodal Bramy organizacja Irgun Cewai Leumi przeprowadziła zamach terrorystyczny. W wyniku wybuchów granatów w kawiarni zginęło 11 Arabów oraz 2 brytyjskich policjantów.
Turystyka.
Brama jest mocno ufortyfikowana. Jest to główne wejście do Starego Miasta od strony Wschodniej Jerozolimy. Na placu przed bramą gromadzą się uliczni kupcy, nadający temu miejscu niepowtarzalny charakter.
W bizantyjskiej Jerozolimie, przedstawionej m.in. na mozaikowej mapie z Madaby, na rzymskim forum, które znajdowało się przed bramą od strony wewnętrznej, usytuowana była duża kolumna. Pod bramą przeprowadziła wykopaliska K. Kenyon, odnajdując trzyarkadową bramę z czasów imperatora Hadriana (135). Wykopaliska udostępnione są zwiedzającym.

</doc>
<doc id="1376747" url="https://pl.wikipedia.org/wiki?curid=1376747" title="Kamieniec (gmina w województwie katowickim)">
Kamieniec (gmina w województwie katowickim)

Kamieniec – dawna gmina wiejska istniejąca w latach 1945–1954 i 1973–1977 w woj. śląskim (śląsko-dąbrowskim), tzw. dużym katowickim (czasowo nazwanym stalinogrodzkim), tzw. małym katowickim (obecnie teren woj. śląskie). Siedzibą władz gminy był Kamieniec.
Gmina zbiorowa Kamieniec powstała po II wojnie światowej (w grudniu 1945) w powiecie gliwickim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 10 gromad: Kamieniec, Bezchlebie, Boniowice, Czekanów, Karchowice, Lubek, Świętoszowice, Szałsza, Zawada i Ziemięcice. 6 lipca 1950 zmieniono nazwę woj. śląskiego na "katowickie", a 9 marca 1953 kolejno na "stalinogrodzkie". Według stanu z 1 lipca 1952 gmina składała się z 10 gromad: Boniowice, Czekanów, Kamieniec, Karchowice, Lubek, Przezchlebie, Szałsza, Świętoszowice, Zawada i Ziemięcice. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego (mniejszego) woj. katowickiego. 1 lutego 1977 gmina została zniesiona przez połączenie z dotychczasową gminą Zbrosławice w nową "gminę Zbrosławice".

</doc>
<doc id="1376748" url="https://pl.wikipedia.org/wiki?curid=1376748" title="Rudy (gmina)">
Rudy (gmina)

Rudy – dawna gmina wiejska istniejąca w latach 1945–1954 i 1973–1977 w woj. śląskim, opolskim i katowickim (dzisiejsze woj. śląskie). Siedzibą władz gminy były Rudy.
Gmina zbiorowa Rudy powstała po II wojnie światowej (w grudniu 1945) w powiecie raciborskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 7 gromad: Rudy, Bargłówka, Jankowice Rudzkie, Ruda Kozielska, Stanica, Stodoły i Szymocice oraz z części Lasów Państwowych ("Nadleśnictwo Rudy"). 6 lipca 1950 zmieniono nazwę woj. śląskiego na "katowickie"; równocześnie gmina Rudy wraz z całym powiatem raciborskim weszła w skład nowo utworzonego woj. opolskiego.
Według stanu z 1 lipca 1952 gmina składała się nadal z 7 gromad: Bargłówka, Jankowice Rudzkie, Ruda Kozielska, Rudy, Stanica, Stodoły i Szymocice. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie; w skład gminy weszły obszary 3 sołectw: Jankowice Rudzkie, Ruda Kozielska i Rudy.
1 czerwca 1975 gmina weszła w skład nowo utworzonego woj. katowickiego.
1 lutego 1977 gmina jednostka została zniesiona przez połączenie z dotychczasową gminą Kuźnia Raciborska w nową gminę Kuźnia Raciborska.

</doc>
<doc id="1376749" url="https://pl.wikipedia.org/wiki?curid=1376749" title="Jawiszowice (gmina)">
Jawiszowice (gmina)

Jawiszowice (do 1954 i od 1977 "Brzeszcze") – dawna gmina wiejska istniejąca w latach 1973–1977 w woj. krakowskim i katowickim (dzisiejsze woj. małopolskie). Siedzibą władz gminy były Jawiszowice.
Gmina Jawiszowice została utworzona 1 stycznia 1973 w powiecie oświęcimskim w woj. krakowskim, w części obszaru dawnej gminy Brzeszcze. 1 czerwca 1975 gmina weszła w skład nowo utworzonego woj. katowickiego.
1 lutego 1977 gmina została zniesiona, a z jej obszaru i ze znoszonej gminy Miedźna utworzono nową gminę Brzeszcze (gminę Miedźna odtworzono w 1982 roku).

</doc>
<doc id="1376750" url="https://pl.wikipedia.org/wiki?curid=1376750" title="Brama Nowa w Jerozolimie">
Brama Nowa w Jerozolimie

Brama Nowa (hebr.: השער החדש, "Ha-Sza'ar ha-Chadasz"; arab.: باب الجديد, "Al-Bab al-Dżadid") – jedna z ośmiu bram Starego Miasta Jerozolimy. Brama prowadząca do Dzielnicy Chrześcijańskiej.
Historia.
Brama została wybudowana w 1887, by umożliwić lepszą komunikację pomiędzy instytucjami chrześcijańskimi, mającymi swoje siedziby poza murami Starego Miasta Jerozolimy i klasztorami oraz patriarchatami Dzielnicy Chrześcijańskiej. W 1898 przejeżdżał przez nią cesarz niemiecki Wilhelm II.
Podczas przynależności miasta do Jordanii brama została w 1948 zamknięta i po 1967 ponownie otworzona.
Turystyka.
Brama Nowa wychodzi na ulicę "Ha-Zanhanim", ku północnemu zachodowi. Jest bramą otwartą dla ruchu kołowego. Zaraz po lewej stronie wjazd na teren posesji franciszkańskiego Klasztoru Najświętszego Zbawiciela – głównej siedziby Kustodii Ziemi Świętej.
W Jerozolimie stale pojawiają się pogłoski o przypuszczalnym zamknięciu "Bramy Nowej". Jego powodem ma być zmiana infrastruktury komunikacyjnej miasta – przed bramą ma w niedalekiej przyszłości przejeżdżać kolejka miejska.
Po 2003 otwarto pod bramą olbrzymi tunel z dwupasmową drogą. Wjazd do tunelu znajduje się pomiędzy Bramą Jafy i północno-zachodnim narożnikiem murów miejskich – ulica "Yafo", wyjazd w rozwidleniu ulicy "Kheil Ha-Handasa".

</doc>
<doc id="1376751" url="https://pl.wikipedia.org/wiki?curid=1376751" title="Ligota (gmina w województwie katowickim)">
Ligota (gmina w województwie katowickim)

Ligota – dawna gmina wiejska istniejąca przejściowo na przełomie lat 40. i 50. oraz w latach 1973–1977 w woj. katowickim (dzisiejsze woj. śląskie). Siedzibą władz gminy była Ligota.
Gmina "jednostkowa" Ligota istniała od 28 lipca 1920 do 30 listopada 1945 w woj. śląskim (powiat bielski). 1 grudnia 1945 została włączona do nowo utworzonej gminy zbiorowej Zabrzeg.
Brak informacji o dacie ponownego wyodrębnienia "gminy Ligota" z gminy Zabrzeg, lecz jednostka figuruje w związku z utworzeniem miasta Czechowice z dniem 1 stycznia 1951 roku (od 1958 jako "Czechowice-Dziedzice"), kiedy to dokonano wymiany części obszarów między właśnie gminą Ligota a gminą Czechowice. Brak informacji także o dacie likwidacji jednostki, lecz w wykazie gmin według stanu z 1 lipca 1952 gmina nie jest już wymieniona, a Ligota znów stanowi jedną z 3 gromad gminy Zabrzeg.
Gminę Ligota reaktywowano 1 stycznia 1973 roku w powiecie bielskim w woj. katowickim, w składzie Bronów, Ligota i Zabrzeg. 1 czerwca 1975 jednostka weszła w skład nowo utworzonego (mniejszego) woj. katowickiego. 
1 lutego 1977 gmina została zniesiona, a z jej obszaru oraz ze znoszonej gminy Bestwina utworzono nową gminę Czechowice-Dziedzice (gminę Bestwina odtworzono w 1982 roku).

</doc>
<doc id="1376752" url="https://pl.wikipedia.org/wiki?curid=1376752" title="Myślachowice (gmina)">
Myślachowice (gmina)

Myślachowice – dawna gmina wiejska istniejąca w latach 1973-1977 w woj. krakowskim i katowickim. Siedzibą władz gminy były Myślachowice.
Gmina została utworzona 1 stycznia 1973 w powiecie chrzanowskim w woj. krakowskim z części obszaru dawnej gminy Trzebinia. 1 czerwca 1975 gmina znalazła się w nowo utworzonym (mniejszym) woj. katowickim. 
1 lutego 1977 roku jednostka została zniesiona przez połączenie z dotychczasową gminą Trzebinia-Siersza w nową gminę Trzebinia.

</doc>
<doc id="1376753" url="https://pl.wikipedia.org/wiki?curid=1376753" title="Wschodnia Jerozolima">
Wschodnia Jerozolima

Wschodnia Jerozolima ( trb. "Mizrach Jeruszalajim", , trl. "Al-Quds aš-Šarqiyya", trb. "Al-Kuds asz-Szarkijja") – północno-wschodnia i wschodnia część Jerozolimy, która podczas wojny izraelsko-arabskiej (1948) została zajęta przez Jordańczyków, a podczas wojny sześciodniowej (1967) zajęta przez Izraelczyków; obejmuje obszar Starego Miasta z najświętszymi miejscami judaizmu, chrześcijaństwa i islamu.
Po 1967 obszar Wschodniej Jerozolimy został włączony do obszaru administracyjnego Jerozolimy. Przed 1967 Wschodnia Jerozolima zajmowała powierzchnię około 6,4 km², obecnie po rozszerzeniu obszaru osiedli podmiejskich zajmuje powierzchnię około 70 km².
Historia.
29 listopada 1947 roku Zgromadzenie Ogólne Organizacji Narodów Zjednoczonych przyjęło "rezolucję nr 181" o podziale Mandatu Palestyny na dwa państwa: żydowskie i arabskie. Plan ONZ przewidywał utworzenie z Jerozolimy strefy międzynarodowej, która nie byłaby częścią żadnego państwa. Jednak podczas wojny o niepodległość w 1948 walki izraelsko-arabskie objęły teren miasta, które w ten sposób zostało podzielone pomiędzy walczącymi stronami. Wschodnia Jerozolima została zajęta przez Jordańczyków, a Zachodnia Jerozolima przez Izraelczyków.
Po zdobyciu Starego Miasta Jordańczycy wyrzucili z zajętej części miasta prawie wszystkich Żydów. Równocześnie starano się zniszczyć wszystkie ślady żydowskiego dziedzictwa w Jerozolimie, wyburzając znaczną część Dzielnicy Żydowskiej z zabytkowymi synagogami. Sprofanowano starożytny cmentarz żydowski na Górze Oliwnej, a nagrobki użyto do budowy dróg i placów. Zniszczone zostały także żydowskie wioski Atarot i Newe Ja’akow, położone na północ od Jerozolimy (po 1967 tereny te stały się dzielnicami miasta). Jednocześnie do Wschodniej Jerozolimy napłynęły tysiące arabskich uchodźców ze zniszczonych arabskich wiosek.
W 1950 Wschodnia Jerozolima razem z Zachodnim Brzegiem zostały włączone w terytorium Jordanii. Jednakże aneksja Zachodniego Brzegu została uznana jedynie przez Wielką Brytanię, która nie zaakceptowała aneksji Wschodniej Jerozolimy. Pod jordańskim panowaniem poważnie zmalało znaczenie miasta, ponieważ utraciło ono powiązania handlowe z wybrzeżem Morza Śródziemnego. Spowodowało to spadek liczby ludności, a wielu kupców i przedsiębiorców przeniosło się do Ammanu. Z drugiej strony Wschodnia Jerozolima pozostawała ważnym ośrodkiem życia religijnego islamu. W 1960 Jordania ogłosiła Wschodnią Jerozolimę swoją drugą stolicą, jednak Stany Zjednoczone i wiele innych państw nie zaakceptowały tego. W latach 60. XX wieku nastąpiło pobudzenie gospodarcze Wschodniej Jerozolimy. Rozwijała się turystyka i rosła liczba pielgrzymów przybywających do świętych miejsc swoich religii, jednak Żydzi mieli zamknięty dostęp do Starego Miasta.
W 1966 rząd Jordanii zaakceptował plan poszerzenia obszaru Wschodniej Jerozolimy o tereny okolicznych miasteczek i wiosek, które miały być zintegrowane w jeden obszar metropolitalny. Do realizacji tego planu jednak nie doszło, ponieważ podczas wojny sześciodniowej w 1967 Izraelczycy zajęli Zachodni Brzeg ze Wschodnią Jerozolimą. Izrael zrealizował własną koncepcję poszerzenia terytorium Jerozolimy, łącząc Zachodnią Jerozolimę ze Wschodnią Jerozolimą (6,4 km²) i dodatkowo przyłączając do miasta obszar 64 km² okolicznych miasteczek i wsi. Te działania pominęły kilka podmiejskich dzielnic Wschodniej Jerozolimy i doprowadziły do podzielenia kilku wiosek. Izraelskie władze pozostawiły święte miejsca Islamu (Wzgórze Świątynne z meczetami) pod kontrolą muzułmańskiego Waqfu. Podczas pracy związanych z odbudową Dzielnicy Żydowskiej wyburzono wiele domów, tworząc plac przy Zachodnim Murze.
Po wybuchu palestyńskiego powstania Intifady Izraelczycy podjęli decyzję o budowie bariery bezpieczeństwa, która oddzieliła Wschodnią Jerozolimę od terytorium Autonomii Palestyńskiej. W wielu miejscach mur podzielił podmiejskie dzielnice oraz wioski. Budowa bariery wywołała wiele dyskusji i kontrowersji na całym świecie.
Status Jerozolimy.
30 czerwca 1980 izraelski parlament Kneset uchwalił ustawę Podstawowe Prawo Jerozolimy, która stwierdza, że zjednoczona Jerozolima jest stolicą Izraela, co oznacza, że jest ona siedzibą prezydenta, parlamentu, rządu i Sądu Najwyższego oraz że święte miejsca wszystkich religii są tu nietykalne, a Izrael zobowiązuje się zapewnić swobodny dostęp do nich. Społeczność międzynarodowa nie uznaje tego aktu i ambasady większości państw znajdują się w Tel Awiwie.
Roszczenia do Wschodniej Jerozolimy zgłaszają Palestyńczycy, uznający ją za stolicę ich przyszłego, niepodległego państwa. Konstytucja Organizacji Wyzwolenia Palestyny z 1968 roku określiła Jerozolimę jako „siedzibę OWP”. Spór o status Jerozolimy jest jednym z powodów konfliktu izraelsko-palestyńskiego.
W grudniu 2017 prezydent Donald Trump oficjalnie uznał Jerozolimę za stolicę Izraela i wydał Departamentowi Stanu polecenie rozpoczęcia procedury przenoszenia amerykańskiej ambasady do tego miasta, na mocy uchwalonej w 1995 ustawy o ambasadzie w Jerozolimie.
Opis dzielnicy.
Wschodnia Jerozolima w rzeczywistości jest położona w północnej i północno-wschodniej części Jerozolimy, na północ od murów Starego Miasta. Jej granice wyznaczają na południu mury miejskie starówki oraz położone przy nich bulwary Hatzanhanim i Suleiman. Wschodnią granicę wyznacza Góra Skopus. W północno-wschodniej części dzielnicy znajduje się Ha-Moszawa ha-Amerika’it, zbudowana w latach 80. XIX wieku. Ha-Moszawa ha-Amerika’it została założona przez chrześcijan z Ameryki Północnej i do tej pory zachowała swój zdecydowanie zachodni charakter. Znajduje się tutaj konsulat Stanów Zjednoczonych oraz siedziba YMCA. Zachodnią granicę wyznacza dzielnica ortodoksyjnych Żydów, Me’a Sze’arim.

</doc>
<doc id="1376755" url="https://pl.wikipedia.org/wiki?curid=1376755" title="Nakło (gmina)">
Nakło (gmina)

Nakło (1945–46 "Nakło Śląskie") – dawna gmina wiejska istniejąca w latach 1945–1946 i 1973–1977 w woj. śląskim i woj. katowickim (dzisiejsze woj. śląskie). Siedzibą władz gminy było Nakło.
Gmina zbiorowa Nakło Śląskie powstała w grudniu 1945 w powiecie tarnogórskim w woj. śląskim ("śląsko-dąbrowskim"). 14 lutego 1946 gmina liczyła 2976 mieszkańców. W wykazach opartych na stanie administracyjnym po 1946 roku jednostka już nie występuje.
Gminę Nakło reaktywowano 1 stycznia 1973 w powiecie tarnogórskim w woj. katowickim. 1 czerwca 1975 gmina weszła w skład nowo utworzonego (mniejszego) woj. katowickiego.
1 lutego 1977 gmina została zniesiona przez połączenie z dotychczasową gminą Świerklaniec w nową gminę Świerklaniec.

</doc>
<doc id="1376756" url="https://pl.wikipedia.org/wiki?curid=1376756" title="Gmina Nakło Śląskie">
Gmina Nakło Śląskie



</doc>
<doc id="1376757" url="https://pl.wikipedia.org/wiki?curid=1376757" title="Poniszowice (gmina)">
Poniszowice (gmina)

Poniszowice – dawna gmina wiejska istniejąca w latach 1973–1977 w woj. katowickim (dzisiejsze woj. śląskie). Siedzibą władz gminy były Poniszowice.
Gmina Poniszowice została utworzona 1 stycznia 1973 w powiecie gliwickim w woj. katowickim w miejsce zniesionych gromad: Paczyna, Pławniowice, Poniszowice
W jej skład weszły obszary 10 sołectw: Bycina, Chechło, Łany Małe, Niekarmia, Niewiesze, Pławniowice, Poniszowice, Słupsko, Taciszów i Widów.
1 lutego 1977 gmina została zniesiona przez połączenie z dotychczasową gminą Rudziniec w nową gminę Rudziniec.

</doc>
<doc id="1376758" url="https://pl.wikipedia.org/wiki?curid=1376758" title="Byczyna (gmina w województwie katowickim)">
Byczyna (gmina w województwie katowickim)

Byczyna – gmina wiejska istniejąca od 1 stycznia 1973 do 31 stycznia 1977 r. w woj. krakowskim i katowickim. Siedzibą władz gminy była wieś Byczyna, będąca obecnie dzielnicą Jaworzna.
Gmina jednostkowa Byczyna należała od 23 grudnia 1920 r. do woj. krakowskiego (powiat chrzanowski). 1 sierpnia 1934 r. została zniesiona, a jej obszar włączony do nowo utworzonej gminy wiejskiej Jaworzno.
Gminę Byczyna utworzono 1 stycznia 1973 roku w powiecie chrzanowskim w woj. krakowskim. Gmina składała się z 5 sołectw: Byczyna, Cezarówka Górna, Cezarówka Dolna, Jeziorki Byczyńskie, Koźmin.
19 października 1974 r. część obszaru gminy Byczyna (wieś Jeziorki Byczyńskie) włączono do Jaworzna. 1 czerwca 1975 gmina znalazła się w nowo utworzonym (mniejszym) woj. katowickim. 
1 lutego 1977 r. jednostka została zniesiona, a jej obszar – Byczynę, Cezarówkę i Koźmin (wraz ze znoszonym miastem Jeleń) włączony do Jaworzna.

</doc>
<doc id="1376760" url="https://pl.wikipedia.org/wiki?curid=1376760" title="Francis Gillot">
Francis Gillot

Francis Gillot (ur. 9 lutego 1960 w Maubeuge, Francja) – francuski piłkarz grający na pozycji obrońcy oraz trener.
Kariera.
Karierę rozpoczął na początku lat 70 w prowincjonalnym klubie Villiers-Siré-Nicole. W 1974 zasilił Valenciennes FC – w ciągu ośmiu lat rozegrał tam w 93 mecze ligowe, strzelając sześć bramek. Od 1982 do 1993 (z przerwą w sezonie 1988-89) bronił barw RC Lens, w barwach którego rozegrał aż 268 meczów, strzelając dwanaście bramek. Ogółem, w ciągu całej kariery, rozegrał w Ligue 1 287 meczów, strzelając 18 bramek. Zakończywszy, w 1996 roku, karierę, poświęcił się pracy trenerskiej jako opiekun zespołu juniorów FC Sochaux. W 2003 zdobył, ze swoimi podopiecznymi, mistrzostwo Francji drużyn U-17. W latach 2005–07 był, nie odnosząc większych sukcesów, trenerem Lens, od 2 stycznia 2008 do 6 czerwca 2011 pełnił funkcję szkoleniowca pierwszego zespołu FC Sochaux. W latach 2011-2014 pełnił funkcję trenera Girondins Bordeaux. Pracował również w Shanghai Shenhua (2014-2015) i w AJ Auxerre (2017).

</doc>
<doc id="1376761" url="https://pl.wikipedia.org/wiki?curid=1376761" title="Chwałęcice (gmina)">
Chwałęcice (gmina)

Chwałęcice – dawna gmina wiejska istniejąca w latach 1973–1977 w woj. katowickim (w dwóch postaciach, dzisiejsze woj. śląskie). Siedzibą władz gminy były Chwałęcice (obecnie dzielnica Rybnika).
Gmina (zbiorowa) Chwałęcice została utworzona 1 stycznia 1973 w powiecie rybnickim w woj. katowickim, z części obszaru dawnej gminy Jejkowice.
1 czerwca 1975 gmina weszła w skład nowo utworzonego (mniejszego) woj. katowickiego. 1 lutego 1977 gmina została zniesiona a jej obszar włączony do gminy Lyski (sołectwo Zwonowice) oraz do miasta Rybnika (sołectwa Chwałęcice i Stodoły).
Nie mylić z dawną pobliską gminą Chwałowice.

</doc>
<doc id="1376762" url="https://pl.wikipedia.org/wiki?curid=1376762" title="Post rock">
Post rock



</doc>
<doc id="1376764" url="https://pl.wikipedia.org/wiki?curid=1376764" title="Kromołów (gmina)">
Kromołów (gmina)

Kromołów – dawna gmina wiejska, istniejąca do 1954 roku oraz w latach 1973–1977 w woj. kieleckim, śląskim, tzw. dużym katowickim (czasowo nazwanym stalinogrodzkim), tzw. małym katowickim (obecnie teren woj. śląskiego). Siedzibą gminy był Kromołów (do 1870 odrębna gmina miejska; od 1977 dzielnica Zawiercia).
Za Królestwa Polskiego gmina Kromołów należała początkowo do powiatu olkuskiego w guberni kieleckiej. do gminy przyłączono pozbawiony praw miejskich Kromołów oraz część pozbawionego praw miejskich Ogrodzieńca. W 1890 roku gminę Kromołów przyłączono do powiatu będzińskiego w guberni piotrkowskiej.
W czasie I wojny światowej (1915 rok) gmina Kromołów została przecięta granicą niemiecko-austriacką. Wschodnia, terytorialnie większa część znalazła się pod okupacją austriacką, gdzie weszła w skład nowego powiatu dąbrowskiego. Natomiast zachodnia część (terytorialnie mniejsza lecz ludnościowo czterokrotnie większa) znalazła się pod okupacją niemiecką, gdzie weszła w skład nowego powiatu będzińskiego. Z tej byłej części gminy Kromołów (a także z małej części, podobnie przeciętej granicą, gminy gminy Włodowice) Niemcy utworzyli miasto Zawiercie. W 1916 roku gmina Kromołów liczyła 6567 mieszkańców (w 1914 roku 28.724) a Zawiercie 30.436 mieszkańców. Po odzyskaniu niepodległości władze polskie utrzymały status miejski Zawiercia (a zarazem podziału gminy Kromołów), mimo wydanego w marcu 1919 rozporządzenia unieważniającego wszelkie zmiany w podziale administracyjnym Królestwa Polskiego wprowadzone przez okupantów.
Na początku okresu międzywojennego gmina Kromołów należała do powiatu będzińskiego w woj. kieleckim. 1 stycznia 1927 roku gmina weszła w skład nowo utworzonego powiatu zawierciańskiego w tymże województwie. Po wojnie gmina przez bardzo krótki czas zachowała przynależność administracyjną, lecz już 18 sierpnia 1945 roku została wraz z całym powiatem zawierciańskim przyłączona do woj. śląskiego (od 6 lipca 1950 roku pod nazwą "woj. katowickie", a od 9 marca 1953 jako "woj. stalinogrodzkie"). 1 stycznia 1951 roku część obszaru gminy Kromołów (kolonie Warty i Ręby oraz przysiółek Stawki) przyłączono do Zawiercia.
1 lipca 1952 roku gmina składała się z 6 gromad: Blanowice, Bzów, Kromołów, Łośnice, Pomrożyce i Skarżyce. Jednostka została zniesiona 29 września 1954 roku wraz z reformą wprowadzającą gromady w miejsce gmin.
Gmina została reaktywowana 1 stycznia 1973 roku w powiecie zawierciańskim w woj. katowickim. W jej skład weszło 8 sołectw: Blanowice, Bzów, Karlin, Kromołów, Łośnice, Pomrożyce, Skarżyce i Żarkowice.
1 czerwca 1975 roku gmina weszła w skład nowo utworzonego mniejszego woj. katowickiego.
1 lutego 1977 roku gmina została zniesiona, a jej obszar włączony do miasta Zawiercia.

</doc>
<doc id="1376765" url="https://pl.wikipedia.org/wiki?curid=1376765" title="Kamień pod Rzędówką">
Kamień pod Rzędówką



</doc>
<doc id="1376766" url="https://pl.wikipedia.org/wiki?curid=1376766" title="Ochojec (gmina)">
Ochojec (gmina)

Ochojec – dawna gmina wiejska istniejąca w latach 1973–1977 w tzw. dużym katowickim (czasowo nazwanym stalinogrodzkim), tzw. małym katowickim (obecnie teren woj. śląskiego). Nazwa gminy pochodzi od wsi Ochojec, lecz siedzibą władz gminy był Golejów.
Gminę Ochojec utworzono 1 stycznia 1973 w powiecie rybnickim w woj. katowickim. W skład gminy Ochojec weszło 6 sołectw: Golejów, Grabownia, Kamień pod Rzędówką, Książenice, Ochojec i Wilcza.
1 czerwca 1975 gmina weszła w skład nowo utworzonego (mniejszego) woj. katowickiego.
1 lutego 1977 gmina została zniesiona. Z części jej obszaru (sołectwa Ochojec i Wilcza) oraz ze znoszonej gminy Żernica utworzono nową gminę Pilchowice, natomiast sołectwo Książenice przyłączono do gminy Leszczyny. Pozostałe sołectwa – Golejów, Grabownia i Kamień pod Rzędówką – przyłączono do Rybnika.

</doc>
<doc id="1376767" url="https://pl.wikipedia.org/wiki?curid=1376767" title="Żernica (gmina)">
Żernica (gmina)

Żernica (1945–54 "Bojków") – dawna gmina wiejska istniejąca w latach 1973–1977 w woj. katowickim (dzisiejsze woj. śląskie). Siedzibą władz gminy była Żernica.
Gmina Żernica została utworzona 1 stycznia 1973 w powiecie gliwickim w woj. katowickim w miejsce zniesionych gromad:
W jej skład weszły obszary 6 sołectw: Bojków, Kuźnia Nieborowska, Leboszowice-Pilchowice, Nieborowice, Stanica i Żernica.
27 maja 1975 sołectwo Bojków włączono do Gliwic.
1 czerwca 1975 gmina weszła w skład nowo utworzonego (mniejszego) woj. katowickiego.
1 lutego 1977 gmina została zniesiona, a z jej obszaru (oraz z części obszaru znoszonej gminy Ochojec) utworzono nową gminę Pilchowice.

</doc>
<doc id="1376770" url="https://pl.wikipedia.org/wiki?curid=1376770" title="Spiridon Samaras">
Spiridon Samaras

Spiridion Samaras, Spiro Samara gr. "Σπυρίδων Φιλίσκος Σαμάρας" (ur. 29 listopada 1861 na Korfu, zm. 7 kwietnia 1917 w Atenach) – grecki kompozytor, absolwent konserwatorium ateńskiego i paryskiego. Skomponował między innymi muzykę hymnu igrzysk olimpijskich.

</doc>
<doc id="1376771" url="https://pl.wikipedia.org/wiki?curid=1376771" title="Przyszowice (gmina)">
Przyszowice (gmina)

Przyszowice – dawna gmina wiejska istniejąca w latach 1973–1977 w tzw. dużym katowickim (czasowo nazwanym stalinogrodzkim), tzw. małym katowickim (obecnie teren woj. śląskiego). Siedzibą władz gminy były Przyszowice.
Gmina (zbiorowa) Przyszowice została utworzona 1 stycznia 1973 w powiecie rybnickim w woj. katowickim, z części obszaru dawnej gminy Chudów.
1 czerwca 1975 gmina weszła w skład nowo utworzonego (mniejszego) woj. katowickiego. 1 lutego 1977 gmina została zniesiona, a z jej obszaru (oraz z części obszaru znoszonej gminy Ornontowice) utworzono nową gminę Gierałtowice.

</doc>
<doc id="1376772" url="https://pl.wikipedia.org/wiki?curid=1376772" title="Kościelisko-Witów (gmina)">
Kościelisko-Witów (gmina)

Kościelisko-Witów – dawna gmina wiejska istniejąca w latach 1973–1977 w woj. krakowskim i nowosądeckim (dzisiejsze woj. małopolskie). Siedzibą władz gminy był Witów (pierwszy człon nazwy gminy dotyczył wsi Kościelisko).
Gmina została utworzona w dniu 1 stycznia 1973 roku w powiecie nowotarskim w woj. krakowskim. 1 czerwca 1975 gmina znalazła się w nowo utworzonym woj. nowosądeckim. 
1 lipca 1977 roku gmina została zniesiona. Z większości jej obszaru oraz z obszaru znoszonej gminy Poronin i części gmin Biały Dunajec i Czarny Dunajec utworzono nową gminę Tatrzańską. Jedynie sołectwo Chochołów z gminy Kościelisko-Witów włączono do gminy Czarny Dunajec.

</doc>
<doc id="1376773" url="https://pl.wikipedia.org/wiki?curid=1376773" title="Spiridon Samara">
Spiridon Samara



</doc>
<doc id="1376774" url="https://pl.wikipedia.org/wiki?curid=1376774" title="Spiro Samara">
Spiro Samara



</doc>
<doc id="1376776" url="https://pl.wikipedia.org/wiki?curid=1376776" title="Wiktor Wiesiełago">
Wiktor Wiesiełago

Wiktor Gieorgijewicz Wiesiełago (ros. "Виктор Георгиевич Веселаго", ur. 13 czerwca 1929, zm. 15 września 2018) – rosyjski fizyk, który w 1967 teoretycznie opisał zjawisko propagacji fali świetlnej w ośrodkach o ujemnej przenikalności magnetycznej i elektrycznej.
Materiały zaproponowane przez Wiesiełagę charakteryzują się ujemnym współczynnikiem załamania.
Laureat Nagrody Państwowej ZSRR z 1976.

</doc>
<doc id="1376780" url="https://pl.wikipedia.org/wiki?curid=1376780" title="Spyros Samaras">
Spyros Samaras



</doc>
<doc id="1376782" url="https://pl.wikipedia.org/wiki?curid=1376782" title="Objaw Raynaud">
Objaw Raynaud



</doc>
<doc id="1376786" url="https://pl.wikipedia.org/wiki?curid=1376786" title="Tour de Pologne 1980">
Tour de Pologne 1980

37. edycja wyścigu kolarskiego Tour de Pologne odbyła się w dniach 1–9 lipca 1980. Rywalizację rozpoczęło 100 kolarzy, a ukończyło 81. Łączna długość wyścigu – 1281,9 km.
Pierwsze miejsce w klasyfikacji generalnej zajął Czesław Lang (Polska I), drugie Tadeusz Wojtas (Polska II), a trzecie Jan Jankiewicz (Polska I).
Wyścig, który był próbą generalną przed zbliżającymi się igrzyskami olimpijskimi w Moskwie (miał wyłonić reprezentację na tę imprezę) miał bardzo dobrą obsadę krajową (nie mógł wystartować jedynie ze względów zdrowotnych Szurkowski), a wśród gości zagranicznych znalazły się ekipy z Austrii, NRD, ZSRR, Kuby i Holandii (nie przyjechali awizowani wcześniej Portugalczycy i Włosi). Rozegrana w Bieszczadach jazda drużynowa na czas (wyniki poszczególnych członków zespołu zaliczane były do klasyfikacji indywidualnej), konfiguracją trasy podobna do "Kryłatskoje", gdzie wkrótce mieli ścigać się kolarze na igrzyskach, miała optymalnie przygotować do walki polski zespół. Sędzią głównym wyścigu był Vasilije Morovic (Jugosławia).
Końcowa klasyfikacja generalna.
Klasyfikacja drużynowa.
Klasyfikacji drużynowej nie przeprowadzono.

</doc>
<doc id="1376787" url="https://pl.wikipedia.org/wiki?curid=1376787" title="Mirosław Gnieciak">
Mirosław Gnieciak

Mirosław Paweł Gnieciak (ur. 25 stycznia 1947 w Białej Podlaskiej) – polski szachista, sędzia klasy międzynarodowej oraz działacz szachowy.
Życiorys.
Z zawodu jest magistrem inżynierem mechanikiem w specjalizacji mechanizacja górnictwa, w 1974 r. ukończył studia na Wydziale Górniczym (Maszyny Górnicze) Politechniki Śląskiej w Gliwicach. W czasie swojej kariery zawodowej pracował w wielu przedsiębiorstwach, najdłużej (w latach 1966 – 1994) w kopalni węgla kamiennego "Staszic" w Katowicach. Od 2005 r. wykłada "Controlling i finanse przedsiębiorstw" w Wyższej Szkole Biznesu w Dąbrowie Górniczej.
W latach 1964 – 1966 zwyciężył w indywidualnych i drużynowych turniejach o "Złotą Wieżę" powiatu Biała Podlaska. Od 1974 r. posiada uprawnienia instruktorskie, do jego wychowanków należy m.in. Ewa Bogucka (brązowa medalistka mistrzostw Polski juniorek do lat 20 w 1979 r.). Od 1964 do 1966 był działaczem klubu LZS Janów Podlaski, a następnie "Startu" Katowice (1969 – 1995, m.in. jako kierownik sekcji szachowej w latach 1977 – 1986). Od 1973 do 1989 r. pracował w strukturach Okręgowego Związku Szachowego w Katowicach, jako sekretarz, wiceprezes, przewodniczący komisji klasyfikacji oraz (w latach 1988 – 1989) jako prezes, natomiast w latach 1979 – 1996 w zarządzie Polskiego Związku Szachowego (m.in. jako członek i przewodniczący komisji klasyfikacji i ewidencji oraz członek kolegium sędziów). Od 1988 do 1994 r. pełnił funkcję statystyka Międzynarodowej Federacji Szachowej.
Znaczne osiągnięcia zanotował jako szachowy arbiter, w 1985 r. otrzymując tytuł sędziego klasy międzynarodowej. Pełnił obowiązki sędziego w wielu turniejach rangi międzynarodowej oraz z cyklu mistrzostw Polski, m.in. mistrzostwa Europy juniorek do lat 20 (Straszęcin 1989), mistrzostwa świata juniorów do lat 10, 12 i 14 (Warszawa 1991), finał mistrzostw Polski seniorów (Bytom 1986), międzypaństwowy mecz Polska – Szwecja (Słupsk 1986), drużynowy turniej krajów północy (Słupsk 1988), olimpiada szachowa (Saloniki 1988), mistrzostwa Europy juniorów do lat 16 i 18 (Żagań 1995), mistrzostwa Europy juniorów do lat 20 (Żagań 1997), wielokrotnie drużynowe mistrzostwa Polski, mistrzostwa Polski w szachach błyskawicznych i szybkich oraz licznie obsadzone otwarte turnieje międzynarodowe (m.in. o Puchar Katowic, czy też "MK Cafe Cup" w Koszalinie). Od 1990 r. jest członkiem honorowym Śląskiego Okręgowego Związku Szachowego, a od 2000 r. – Polskiego Związku Szachowego.

</doc>
<doc id="1376788" url="https://pl.wikipedia.org/wiki?curid=1376788" title="Risk (ujednoznacznienie)">
Risk (ujednoznacznienie)

Risk:

</doc>
<doc id="1376791" url="https://pl.wikipedia.org/wiki?curid=1376791" title="RISK (program)">
RISK (program)

RISK – edukacyjny program Ogólnopolskiej Fundacji Edukacji Komputerowej (OFEK), przeznaczony do sprawdzania wiadomości uczniów z zakresu języka angielskiego, przeznaczony do uruchamiania na komputerach Elwro 800 Junior lub ZX Spectrum.
Program rozpowszechniany był na dyskietkach 5,25” lub taśmie magnetofonowej. Wraz z nośnikiem użytkownik otrzymywał niewielką książeczkę z instrukcją obsługi i zaleceniami metodycznymi pracy z programem w procesie nauczania. Program powstał w języku Basic i zajmował 15 kB. Był przystosowany do pracy w modelu: dwóch uczniów przy jednym komputerze. 
Autorami programu byli: Krzysztof Ordowski i Feliks Sapiński. Program powstał w 1988 r. i dystrybuowany był w siedzibie OFEK we Wrocławiu, dopuszczano także wysyłkę pocztą.
Od strony użytkowej praca z załadowanym do komputera programem polegała na przeprowadzaniu przez uczniów siedzących przy jednym stanowisku komputerowym, na przemian, testu językowego, w którym drugi uczeń wybierał odpowiedzi spośród czterech opcji. Za każdą prawidłową odpowiedź komputer przydzielał punkt. Ćwiczenia (ponumerowane od 1 do 30) były wybrane z książki „Testing English” Hanny Komorowskiej, Wydawnictwa Szkolne i Pedagogiczne, Warszawa 1982.
Odrębny program LOADER umożliwiał wprowadzenia przez nauczyciela wybranych przez siebie ćwiczeń dostosowanych do poziomu grupy.

</doc>
<doc id="1376792" url="https://pl.wikipedia.org/wiki?curid=1376792" title="Nesidioblastosis">
Nesidioblastosis



</doc>
<doc id="1376793" url="https://pl.wikipedia.org/wiki?curid=1376793" title="Zespół Rabsona-Mendenhalla">
Zespół Rabsona-Mendenhalla

Zespół Rabsona-Mendenhalla (ang. Rabson-Mendenhall syndrome) – rzadka choroba genetyczna związana z mutacjami w genie kodującym receptor insulinowy. Charakteryzuje się ciężką insulinoopornością, zaburzeniami rozwojowymi i rogowaceniem ciemnym. W pojedynczych przypadkach opisywano współistnienie przerostu przysadki.
Zespół opisali Rabson i Mendenhall w 1956 roku.

</doc>
<doc id="1376794" url="https://pl.wikipedia.org/wiki?curid=1376794" title="Choroba Kostmanna">
Choroba Kostmanna

Choroba Kostmanna (zespół Kostmanna, ang. Kostmann syndrome, Kostmann disease) – rzadki zespół pierwotnego niedoboru odporności, spowodowany mutacjami w genie "HAX1". Głównym objawem choroby jest całkowita liczba neutrofilów mniejsza niż 500/mm³. Dziedziczenie jest autosomalne recesywne.
Jednostkę chorobową opisał Rolf Kostmann (1909-1982) w 1956 roku.

</doc>
<doc id="1376795" url="https://pl.wikipedia.org/wiki?curid=1376795" title="Tomasz Głażewski">
Tomasz Głażewski

Tomasz Jan Głażewski (ur. 14 lipca 1963 w Olsztynie) – polski samorządowiec, w latach 2008–2009 pełniący funkcję prezydenta Olsztyna.
Życiorys.
Ukończył studia z zakresu ogrodnictwa na Akademii Rolniczo-Technicznej. Zajmował się krótko prowadzeniem sadu, później zaczął pracować jako informatyk. Od lat 90. zajmował stanowiska specjalisty i dyrektora w spółce działającej w branży komputerowej.
W 2001 należał do założycieli Platformy Obywatelskiej w województwie warmińsko-mazurskim, w latach 2006–2010 pełnił funkcję przewodniczącego olsztyńskich struktur tej partii.
W wyborach samorządowych został radnym olszyńskiej rady miasta. Z mandatu zrezygnował kilka tygodni później w związku z powołaniem na urząd I zastępcy prezydenta, odpowiedzialnego m.in. za sferę komunalną. Od marca 2008 po zastosowaniu wobec Czesława Małkowskiego tymczasowego aresztowania, a następnie sądowego zakazu zajmowania stanowiska, nieformalnie pełnił obowiązki prezydenta jako pierwszy z zastępców. Po odwołaniu Czesława Małkowskiego w referendum lokalnym 21 listopada tego samego roku oficjalnie został pełniącym funkcję prezydenta Olsztyna (do czasu zaprzysiężenia nowego prezydenta). W 2014 powrócił do rady miast z ramienia PO. W 2016 opuścił Platformę Obywatelską, przystępując do Nowoczesnej. W 2018 utrzymał mandat radnego na kolejną kadencję.

</doc>
<doc id="1376796" url="https://pl.wikipedia.org/wiki?curid=1376796" title="Mikrusek kasztanowaty">
Mikrusek kasztanowaty

 
Mikrusek kasztanowaty ("Microcebus lehilahytsara") – gatunek ssaka naczelnego z rodziny lemurkowatych (Cheirogaleidae). 
Zasięg występowania.
Mikrusek kasztanowaty występuje w Andasibe i sąsiednich obszarach (np. Maromizaha Forest) w Analamazaotra Special Reserve, w Anjozorobe-Angavo Protected Area i Parku Narodowym Andasibe-Mantadia, w środkowo-wschodnim Madagaskarze; granice zasięgu niejasne. Sądzi się, że oddzielił się od innych gatunków swego rodzaju w tym miejscu około 2 milionów lat temu.
Taksonomia.
Gatunek po raz pierwszy naukowo opisali w 2005 roku niemieccy prymatolodzy Christian Roos i Peter M. Kappeler nadając mu nazwę "Microcebus lehilahytsara". Jako miejsce typowe odłowu holotypu (10 sierpnia 2005 roku) autorzy wskazali Andasibe (18°55’S, 48°25’E), w Toamasinie, na Madagaskarze.
Dane molekularne umieszczają "M. lehilahytsara" w kladzie z "M. mittermeieri", "M. berthae", "M. rufus" i "M. myoxinus". Autorzy "Illustrated Checklist of the Mammals of the World" ten takson za gatunek monotypowy.
Morfologia.
Gatunek ten jest jednym z najmniejszych lemurów swego rodzaju, o długości ciała około 9 cm, długości ogona około 10 cm; masa ciała wynosi 45–48 g.
Ekologia.
O zwierzęciu wiadomo niewiele, gdyż zostało ono odkryte niedawno. Wiemy jednak, że posiada ono długi sezon rozrodczy, trwający od sierpnia do września. Wtedy to samce nawołują samice ochrypłym głosem. Ciąża trwa 2 - 3 miesiące, po czym samica wydaje na świat jedno lub dwa małe.

</doc>
<doc id="1376797" url="https://pl.wikipedia.org/wiki?curid=1376797" title="Glob-Soft Calc">
Glob-Soft Calc

Glob-Soft Calc (GSCALC) – arkusz kalkulacyjny firmy Glob-Soft, pracujący w systemie Dos.
Program oferował następujące możliwości:
Arkusz oferował typowe możliwości dla tej klasy programów, jak formuły, wbudowane funkcje różnych kategorii, formatowanie komórek.
Praca programu odbywała się w trybie tekstowym, przy czym możliwe było skorzystanie z trybu EGA/VGA oferującego 43/50 linii przy 80 kolumnach.
Wymagania sprzętowe i systemowe:
Według informacji producenta program został napisany przy pomocy pakietu Borland C++ w wersji 3.1. Tworząc program wykorzystano bibliotekę Turbo Vision. Dzięki temu program ma typowy, łatwy w obsłudze, interfejs aplikacji, możliwość korzystanie równocześnie z kilku skalowanych okien, dokonywania różnych ustawień i zmian w pracy programu, korzystanie z pomocy kontekstowej, typowe (według standardu Borland) skróty klawiaturowe dla najczęściej spotykanych poleceń i wiele innych. 
Arkusz dystrybuowany był przy współpracy z Optimusem. Użytkownik otrzymywał program na dyskietce (3,5” lub 5,25”) wraz z niedużą książeczką zawierającą instrukcję użytkowania.

</doc>
<doc id="1376799" url="https://pl.wikipedia.org/wiki?curid=1376799" title="Etienne-Louis Arthur Fallot">
Etienne-Louis Arthur Fallot

Étienne-Louis Arthur Fallot (ur. 29 września 1850 w Sète, zm. 30 kwietnia 1911) – francuski lekarz.
Uczęszczał do szkoły medycznej w Montpellier od 1867. Po ukończeniu studiów pracował w Marsylii, i wtedy napisał dysertację doktorską poświęconą odmie opłucnej. W 1888 został profesorem higieny i medycyny sądowej w Marsylii.
W 1888 opisał szczegółowo wadę serca, znaną dziś jako tetralogia Fallota.

</doc>
<doc id="1376803" url="https://pl.wikipedia.org/wiki?curid=1376803" title="Sześciopiór brązowawy">
Sześciopiór brązowawy

Sześciopiór brązowawy ("Parotia berlepschi") – gatunek średniej wielkości ptaka z rodziny cudowronek (Paradisaeidae), ostatnio wyodrębniony z "P. carolae". Ma brązowo zabarwioną górną część ciała, posiada też barwę miedzianą i zieloną. Tęczówki u obu płci są białawe.
Długość ciała około 25 cm. Przypomina i jest często uważany za podgatunek sześciopióra białopiórego ("Parotia carolae"), różni się jednak od niego bardziej brązowym upierzeniem i brakiem pierścienia wokół oczu.
Początkowo gatunek został opisany na podstawie 4 zebranych okazów. Ojczyzną tych mało znanych ptaków są góry Foja w indonezyjskiej prowincji Papua, gdzie odkrył je ponownie w 1985 amerykański naukowiec Jared Diamond, który napotykał jedynie samice. W grudniu 2005 zespół 11 badaczy z USA, Australii i Indonezji prowadzony przez ornitologa Bruce’a Beehlera przemierzył dziewicze rejony gór Foja i odnalazł tam ten, jak i kilka innych gatunków, w tym nowe, jeszcze nieopisane.
Gatunkowa nazwa systematyczna "berlepschi" została nadana na cześć niemieckiego ornitologa Hansa von Berlepscha.
Międzynarodowa Unia Ochrony Przyrody (IUCN) uznaje sześciopióra brązowawego za gatunek najmniejszej troski (LC – "least concern"). Trend liczebności populacji uznawany jest za stabilny.

</doc>
<doc id="1376805" url="https://pl.wikipedia.org/wiki?curid=1376805" title="Alfredo de Vincenzi">
Alfredo de Vincenzi

Alfredo Ciriaco de Vincenzi (bardzo często spotyka się pisownię Devincenzi) (9 czerwca 1907 - ?) – piłkarz argentyński, napastnik. Wzrost 178 cm, waga 77 kg.
Wychowanek Racingu. Od stycznia 1934 gracz klubu Estudiantil Porteño Buenos Aires. Jako piłkarz "Estudiantil Porteño" był w kadrze reprezentacji Argentyny w finałach mistrzostw świata w 1934 roku, gdzie Argentyna odpadła już w pierwszej rundzie. Zagrał w jedynym meczu ze Szwecją.
Nigdy nie wystąpił w turnieju Copa América.
W reprezentacji Argentyny rozegrał 8 meczów i zdobył 1 bramkę
Po mistrzostwach świata pozostał we Włoszech, gdzie otrzymał obywatelstwo. W 1935 jako tzw. "oriundi", będąc piłkarzem Ambrosiany, rozegrał jeden mecz w reprezentacji Włoch.
W barwach Ambrosiany grał w latach 1934–1936, rozgrywając łącznie 56 meczów i zdbywając 21 bramek
Po powrocie do Argentyny w 1938 grał w San Lorenzo de Almagro.

</doc>
<doc id="1376806" url="https://pl.wikipedia.org/wiki?curid=1376806" title="Bayonne (New Jersey)">
Bayonne (New Jersey)

Bayonne – miasto portowe w Stanach Zjednoczonych, w stanie New Jersey. W 2006 na powierzchni 29,1 km² zamieszkiwało je 58 844 osób.
W mieście rozwinął się przemysł rafineryjny, maszynowy, włókienniczy, chemiczny oraz stoczniowy.

</doc>
<doc id="1376807" url="https://pl.wikipedia.org/wiki?curid=1376807" title="Alfredo Devincenzi">
Alfredo Devincenzi



</doc>
<doc id="1376808" url="https://pl.wikipedia.org/wiki?curid=1376808" title="Istihsan">
Istihsan

Istihsan (arab. استحسان) – zasada w prawie muzułmańskim polegająca na tym, że przy wyroku sędziowie kierują się dobrem pojedynczego muzułmanina, podkreślając w ten sposób jego wolność. Zasadą tą kierują się zwolennicy szkoły hanafickiej. 
W opozycji do zasady istihsan stoi istislah, zgodnie z którą wyroki należy wydawać z korzyścią dla wspólnoty a nie jednostki. Zasada ta przestrzegana jest przez przedstawicieli szkoły malikickiej.

</doc>
<doc id="1376810" url="https://pl.wikipedia.org/wiki?curid=1376810" title="Istislah">
Istislah

Istislah – zasada prawa muzułmańskiego polegająca na wydawaniu wyroków z korzyścią dla całej wspólnoty, a nie jednostki. Zasada stosowana przez reprezentantów szkoły malikickiej. W opozycji do niej stoi zasada istihsan, przestrzegana w szkole hanafickiej.

</doc>
<doc id="1376811" url="https://pl.wikipedia.org/wiki?curid=1376811" title="Średnie (polana)">
Średnie (polana)

Średnie – polana w Gorcach znajdująca się na grzbiecie łączącym Czoło Turbacza z Suchym Groniem, położona na wysokości 1000–1073 m n.p.m.
Dużą część polany zajmują borówczyska i maliniska powstałe w wyniku naturalnej sukcesji ekologicznej w wyniku zaprzestania koszenia i wypasania polany w latach 70. XX wieku. Aby przeciwdziałać całkowitemu jej zarośnięciu przez las, Gorczański Park Narodowy rozpoczął jej koszenie w ramach programu ochrony ekosystemów nieleśnych. Na bujnych traworoślach w środkowej części polany rośnie ciemiężyca zielona, dziurawiec zwyczajny, bodziszek leśny, omieg górski i goryczka trojeściowa. Na północnej, bardziej jałowej części polany występuje łąka mieczykowo-mietlicowa, na której zakwitają m.in.: mieczyk dachówkowaty, dzwonek rozpierzchły, pięciornik złoty i kilka gatunków przywrotnika. Wiosną na polanie licznie zakwita szafran spiski (zwany potocznie krokusem).
Polana jest dobrym punktem widokowym na Beskid Wyspowy i wzniesienia środkowej części Gorców. Opracowana i zamontowana przez Gorczański Park Narodowy tablica zawiera panoramę widokową wraz z opisem szczytów.
Z polaną tą związana jest legenda o św. Mikołaju. Według niej co roku spotyka on się tutaj z wilkami i wyznacza im ile mogą zjeść dzikich zwierząt leśnych i hodowanych przez ludzi.
Polana znajduje się na obszarze Gorczańskiego Parku Narodowego w granicach wsi Poręba Wielka w województwie małopolskim, w powiecie nowotarskim, w gminie Niedźwiedź.

</doc>
<doc id="1376812" url="https://pl.wikipedia.org/wiki?curid=1376812" title="Zespół Silvera-Russella">
Zespół Silvera-Russella

Zespół Silvera-Russella (ang. Silver-Russell syndrome) – rzadki zespół wad wrodzonych. Większość przypadków jest sporadyczna (nierodzinna). Opisywano jednorodzicielską matczyną disomię. Częstość zespołu szacuje się na 1:50 000-100 000 żywych urodzeń. 
Chorobę opisali, niezależnie od siebie, Silver i wsp. w 1953 i Russell w 1954.
Na obraz kliniczny zespołu składają się:

</doc>
<doc id="1376814" url="https://pl.wikipedia.org/wiki?curid=1376814" title="Plamy cafe-au-lait">
Plamy cafe-au-lait



</doc>
<doc id="1376815" url="https://pl.wikipedia.org/wiki?curid=1376815" title="Linia kolejowa nr 132">
Linia kolejowa nr 132

Linia kolejowa nr 132 – dwutorowa, zelektryfikowana linia kolejowa przebiegająca przez województwa śląskie, opolskie oraz dolnośląskie i łącząca Bytom z Wrocławiem. Pomiędzy Opolem a Wrocławiem, linia ta jest fragmentem linii E 30, a pomiędzy Pyskowicami a Opolem linii CE-30. Linie te tworzą III paneuropejski korytarz transportowy. Pomiędzy Zabrzem a Pyskowicami, linia jest rozebrana. Ruch pasażerski prowadzony jest na odcinkach Bytom – Bytom Bobrek (dalej do Gliwic liniami nr 188 i 147), oraz Pyskowice – Wrocław Główny. Odcinki Bytom – Zabrze Biskupice, oraz Pyskowice – Wrocław umieszczone są w wykazie linii o znaczeniu państwowym.
Do 2011 roku odcinek Wrocław – Opole został zmodernizowany do prędkości 160 km/h dla pociągów osobowych. Ten fragment linii wraz z CMK i protezą koniecpolską stanowi najszybsze połączenie Wrocławia z Warszawą. 
Natomiast odcinek Opole Groszowice – Strzelce Opolskie - Pyskowice wyremontowano w latach 2013–2014. Przeprowadzone prace pozwoliły na przywrócenie prędkości konstrukcyjnej 120 km/h dla pociągów pasażerskich. Obecnie, oprócz pociągów Regio z Gliwic do Opola Głównego, z tego odcinka korzystają wszystkie pociągi dalekobieżne kursujące między Górnym Śląskiem a Wrocławiem. Wcześniej trasowano je przez Kędzierzyn-Koźle, liniami 136 i 137.
W styczniu 2019 PKP PLK podpisały z przedsiębiorstwem Porr umowę na remont linii nr 132 na odcinku Bytom – Zabrze Biskupice.

</doc>
<doc id="1376816" url="https://pl.wikipedia.org/wiki?curid=1376816" title="Port lotniczy Kagoshima">
Port lotniczy Kagoshima

 (IATA: KOJ, ICAO: RJFK) – port lotniczy położony 9 km na północny zachód od Kirishimy, 30 km na północny zachód od centrum Kagoshimy, w Japonii.

</doc>
<doc id="1376818" url="https://pl.wikipedia.org/wiki?curid=1376818" title="Motycz (stacja kolejowa)">
Motycz (stacja kolejowa)

Motycz – stacja kolejowa w Kozubszczyźnie, w gminie Konopnica, w powiecie lubelskim, w województwie lubelskim, w Polsce.
Budowę linii kolejowej na trasie Warszawa–Lublin i dalej z Lublina przez Chełm do Kowla rozpoczęto w 1872 r., a zakończono w 1877 r. Na stacji Motycz wyładowywano przywożone bydło, urządzono tu punkt badań weterynaryjnych oraz rzeźnię, co było zapewne związane z powstałą w Motyczu bekoniarnią. Przy stacji kolejowej znajdował się również telegraf. Zachowany zespół stacji kolejowej nieopodal Motycza wpisany jest do państwowego rejestru zabytków. Na całość zespołu składają się: dworzec wymurowany około 1890 r., magazyn i dwa drewniane domy pracownicze z tego samego okresu.
W 2017 r. stacja obsługiwała 20–49 pasażerów na dobę.
W ramach projektu "Mobilny LOF - węzeł przesiadkowy stacja PKP Motycz w Kozubszczyźnie" we wrześniu 2019 r. rozpoczął się kompleksowy remont budynku PKP. Projekt zakładał powstanie poczekalni i pomieszczeń socjalne oraz utworzenie ronda nawrotowego dla komunikacji podmiejskiej, oświetlenia, monitoringu, siłowni na powietrzu, placu zabaw, parkingu dla rowerów i samochodów.
W nocy z 8 na 9 kwietnia 2020 r. na stacji doszło do wykolejenia pociągu towarowego. Wykoleiła się lokomotywa i 20 wagonów z tłuczniem. W zdarzeniu nikt nie ucierpiał.

</doc>
<doc id="1376822" url="https://pl.wikipedia.org/wiki?curid=1376822" title="Carnegie-Mellon University">
Carnegie-Mellon University



</doc>
<doc id="1376824" url="https://pl.wikipedia.org/wiki?curid=1376824" title="Expander">
Expander

Expander Advisors Sp. z o.o. – pierwszy w Polsce niezależny doradca finansowy, obecnie pośrednik finansowy. Przedsiębiorstwo posiada sieć 83 oddziałów (w tym 57 placówek franczyzowych) w 59 miastach. Działalność prowadzona jest w formie spółki z ograniczoną odpowiedzialnością.
Eksperci Expander pomagają klientom indywidualnym w wyborze kredytów (mieszkaniowych, konsolidacyjnych, refinansowych, gotówkowych, pożyczek hipotecznych), produktów inwestycyjnych (lokat, obligacji, funduszy inwestycyjnych, programów emerytalnych), ubezpieczeń (na życie, majątkowych, wypadkowych, komunikacyjnych). Oferta dla firm obejmuje finansowanie działalności, dotacje unijne, faktoring i leasing.
Historia.
Expander powstał w 2000 roku jako portal, który miał pośredniczyć w sprzedaży produktów finansowych. Szybko jednak okazało się, że klienci w Polsce nie byli jeszcze gotowi na sprzedaż produktów finansowych wyłącznie przez internet. W związku z tym Expander zmienił swój model funkcjonowania stając się pierwszą firmą doradztwa finansowego na polskim rynku i otwierając sieć oddziałów (pierwszy oddział został otwarty w grudniu 2001 r. w Warszawie). Usługi doradztwa finansowego świadczone były do chwili wejścia w życie ustawy o kredycie hipotecznym oraz o nadzorze nad pośrednikami kredytu hipotecznego i agentami z dnia 23 marca 2017 r (wejście w życie 22 lipca 2017 r). Obecnie firma świadczy usługi pośrednictwa finansowego i ubezpieczeniowego. Ustawa wymusiła na spółce rebranding i rezygnację z loga „Expander – Niezależny Doradca Finansowy” na rzecz „Expander – Ekspert Finansowy”.
Akcjonariusze.
Pierwszym większościowym akcjonariuszem spółki był Softbank. W 2003 roku 100% udziałów Expander kupiła spółka GE Investments, należąca do koncernu General Electric. Natomiast w grudniu 2007 roku 60% akcji spółki nabył fundusz Innova Capital. W 2010 roku Innova Capital powiększył swoje udziały do 100%, stając się jedynym właścicielem Expandera. W lipcu 2015 roku Expander zmienił właściciela dołączając do grupy Aviva.
Władze.
Zarząd
Rada nadzorcza

</doc>
<doc id="1376827" url="https://pl.wikipedia.org/wiki?curid=1376827" title="Nova">
Nova



</doc>
<doc id="1376831" url="https://pl.wikipedia.org/wiki?curid=1376831" title="Air Uganda">
Air Uganda

Air Uganda – ugandyjskie narodowe linie lotnicze z siedzibą w Kampali. Głównym węzłem jest port lotniczy Entebbe.

</doc>
<doc id="1376832" url="https://pl.wikipedia.org/wiki?curid=1376832" title="Wellington Phoenix FC">
Wellington Phoenix FC

Wellington Phoenix FC – nowozelandzki, profesjonalny klub piłkarski z siedzibą w Wellington. Założony w 2007 roku, występujący w australijskiej lidze A-League. Jest drugim zespołem z Nowej Zelandii, który występuje w australijskich rozgrywkach po New Zealand Knights FC. 
Historia.
Założenie.
W trakcie sezonu 2006/2007, nowozelandzki klub New Zealand Knights FC utracił licencje na występowanie w rozgrywkach A-League w sezonie 2007/2008. Decyzja została podjęta przez Football Federation Australia (FFA) w dniu 14 grudnia 2006 roku z powodu m.in. złej sytuacji finansowej klubu. W wyniku zaistniałej sytuacji FFA przyznała 3-letnią sublicencje na udział w rozgrywkach A-League, drużynie z Nowej Zelandii. Sublicencja została przekazana do związku krajowego – New Zealand Football (NZF). Ostatecznie sublicencja dla klubu piłkarskiego z Nowej Zelandii uzyskała wsparcie finansowe od dewelopera nieruchomości Terry'ego Serepisosa i od grupy Century City Football Ltd.. W dniu 19 marca 2007 roku został założony klub piłkarski Wellington Phoenix FC.
Drugim podmiotem, którym był zainteresowanym przystąpieniem do rozgrywek A-League w sezonie 2007/2008, była grupa Tropical Football Australia (TFA). TFA zaproponowała klub z siedzibą w Townsville (stan Queensland), jednak ostatecznie FFA odrzuciła tą ofertę. Ostatecznie klub z Townsville – North Queensland Fury FC (oferta zaproponowana przez inny podmiot własnościowy) przystąpił do rozgrywek w sezonie 2009/2010.
A-League.
Wellington Phoenix zainaugurowało rozgrywki w A-League w dniu 26 sierpnia 2007 roku w domowym spotkaniu przeciwko Melbourne Victory FC. Spotkanie zakończyło się remisem 2:2. Pierwszym trenerem w historii klubu został Ricki Herbert, który prowadził klub w latach 2007–2013. Pierwszym znaczącym sukcesem w historii Wellington Phoenix był awans do finału rozgrywek Pre-Season Challenge Cup w 2008 roku. W finale drużyna z Wellington przegrała po rzutach karnych z Melbourne Victory (mecz zakończył się remisem 0:0, w karnych padł wynik 7:8). Za czasów kadencji Ricki'ego Herberta klub trzykrotnie wchodził do serii finałowej rozgrywek, odpowiednio w sezonach: 2009/2010, 2010/2011 i 2011/2012. Osiągając najlepszy wynik w sezonie 2009/2010. Wówczas klub dotarł do półfinału serii finałowej, w którym przegrał z Sydney FC w stosunku 2:4. Natomiast w sezonach 2010/2011 i 2011/2012, Wellington Phoenix kończyło udział w serii finałowej odpowiednio na rundzie eliminacyjnej (przegrana 0:1 z Adelaide United) i ćwierćfinale (przegrana 2:3 po dogrywce z Perth Glory FC). 
Przed sezonem 2011/2012 ówczesny właściciel klubu, Terry Serepisos posiadał problemy finansowe, które przyczyniły się m.in. do likwidacji jego spółki Century City Football Ltd. przez Inland Revenue Department. We wrześniu 2011 roku Wellington Phoenix został przejęty przez nowego właściciela Roba Morrisona.
Po rezygnacji trenera Ricki'ego Herberta w lutym 2013 roku, do końca sezonu 2012/2013 klub prowadził Chris Greenacre (były piłkarz Wellington Phoenix w latach 2009–2012). Natomiast od sezonu 2013/2014, klub prowadził Ernie Merrick. Za czasów jego kadencji klub jeden raz w sezonie 2014/2015 awansował do serii finałowej rozgrywek, którą zakończył na rundzie eliminacyjnej (porażka 0:2 z Melbourne City FC). Ernie Merrick prowadził klub do grudnia 2016 roku, natomiast do końca sezonu 2016/2017 klub poprowadził duet trenerski: Des Buckingham i Chris Greenacre. W lutym 2016 roku klub Wellington Phoenix otrzymał od FFA licencje na występowanie w A-League przez kolejne 10 lat. W sezonach 2015/2016 – 2017/2018 Wellington Phoenix za każdym razem kończył sezon zasadniczy na miejscu, które nie premiowało klubu do udziały w serii finałowej rozgrywek W sezonie 2018/2019 trenerem klubu był Mark Rudan. Za kadencji Marka Rudana klub w sezonie zasadniczum 2018/2019 zajął 6. miejsce i awansował do serii finałowej rozgrywek. W serii finałowej Wellington Phoenix wystąpił w rundzie eliminacyjnej, w której uległ drużynie Melbourne Victory (1:3). Po zakończonym sezonie Mark Rudan zakończył pracę w klubie Wellington Phoenix. W dniu 4 maja 2019 roku władze klubu ogłosiły, że na stanowisko trenera klubu został zatrudniony Australijczyk Ufuk Talay.
Wellington Phoenix FC w poszczególnych sezonach.
Źródło: www.ultimatealeague.com
Legenda:
 mistrzostwo ligi, 1. miejsce w sezonie zasadniczym lub zwycięstwo w innych rozgrywkach;
 2. miejsce w sezonie zasadniczym lub finał rozgrywek;
 3. miejsce w sezonie zasadniczym lub 3. miejsce w innych rozgrywkach.
Rezerwy.
Wellington Phoenix posiada zespół rezerw (Wellington Phoenix FC Reserves), który występuje w rozgrywkach New Zealand Football Championship (NZFC; najwyższa klasa rozgrywka w Nowej Zelandii). Rezerwy klubu zostały założone w sierpniu 2014 roku, i od sezonu 2014/2015 przystąpiły do rozgrywek NZFC. Debiut w najwyższej klasie rozgrywkowej w Nowej Zelandii nastąpił w dniu 2 listopada 2014 roku, w spotkaniu wyjazdowym przeciwko Team Wellington. Spotkanie zakończyło się porażką w stosunku 1:2. Rezerwy klubu nigdy w swojej historii nie awansowały do serii finałowej rozgrywek NZFC. Najlepszy rezultat zanotował w sezonie 2014/2015 zajmując 6. miejsce w sezonie zasadniczym.
Stadion.
Wellington Phoenix od czasu przystąpienie do rozgrywek A-League w sezonie 2007/2008 rozgrywa swoje mecze domowe na obiekcie Westpac Stadium (również Wellington Regional Stadium) o pojemności 34 500 widzów. Stadion został oddany do użytku w 1999 roku i położony jest nad wodami portu morskiego Wellington, w pobliżu CBD. Dodatkowo stadion położony jest w pobliżu stacji kolejowej oraz w jego sąsiedztwie znajduje się dworzec autobusowy, które obsługują kibiców w dniu rozgrywania spotkań. Ponadto parking, położony przy stadionie posiada 850 miejsc parkingowych dla samochodów osobowych oraz 50 dla autobusów. 
Kibice Wellington Phoenix określają stadion Westpac Stadium mianem "Ring of Fire" (pol. "Ognisty Pierścień"). 
Wellington Phoenix sporadycznie swoje mecze domowe rozgrywał również na innych obiektach sportowych w Nowej Zelandii. Dotychczas w roli gospodarza wystąpił na jedenastu innych obiektach:
Ponadto Wellington Phoenix jedno spotkanie w roli gospodarze rozegrali również w Australii na stadionie Campbelltown Stadium w Sydney (Nowa Południowa Walia).
Kibice i rywalizacje.
Główna grupa kibiców drużyny Wellington Phoenix skupiona jest wokół grupy "Yellow Fever" (pol. "Żółta Gorączka"). Grupa została założona w 2007 roku przez Mike Greene. Kibice zrzeszeni wokół grupy "Yellow Fever" prowadzą własną stronę internetową (YellowFever.co.nz), na której umieszczane są informacje dotyczące zarówno samego klubu, jak i piłki nożnej w Nowej Zelandii.
The Distance Derby.
The Distance Derby określenie spotkań rozgrywanych pomiędzy Wellington Phoenix FC i Perth Glory FC. Określenie spotkań pomiędzy oboma zespołami wywodzi się z dystansu, który dzieli miasta Wellington oraz Perth i wynosi 5 255 km. Do pierwszego spotkania między obiema drużynami doszło 30 września 2007 roku, które zakończyło się zwycięstwem Wellington Phoenix w stosunku 4:1. W sezonie 2015/2016 obie drużyny zmierzył się w rywalizacji o puchar Long Distance Derby Cup, na który złożyły się trzy mecze sezonu zasadniczego. Puchar zdobyła drużyna Perth Glory, która zanotowała lepszy bilans przeciwko drużynie Wellington Phoenix. Wellington Phoenix wygrał jeden mecz (2:1) oraz odniósł dwie porażki (0:1 i 1:2).
Rekordy.
Stan na 9 maja 2019 roku. 
Najwyższa wygrana:
Najwyższa porażka:
Najwięcej zwycięstw z rzędu:
Najwięcej porażek z rzędu:
Najdłuższa seria bez przegranego meczu:
Najdłuższa seria bez wygranego meczu:

</doc>
<doc id="1376833" url="https://pl.wikipedia.org/wiki?curid=1376833" title="Trójskok irlandzki">
Trójskok irlandzki

Trójskok irlandzki – rozgrywana do 1914 roku forma trójskoku pochodząca z Irlandii. Konkurencja polegała na wykonaniu wszystkich trzech skoków na tej samej nodze.

</doc>
<doc id="1376838" url="https://pl.wikipedia.org/wiki?curid=1376838" title="Fikh">
Fikh

Fikh (arab. فقه, "fiqh", ‘zrozumienie’) – nauka prawa muzułmańskiego, termin tłumaczony najczęściej jako jurysprudencja muzułmańska. Specjalistą w dziedzinie fikhu jest fakih bądź usulita. Obecnie w ramach islamu sunnickiego istnieją cztery szkoły prawne (mazhaby). Różne odłamy islamu szyickiego mają odrębne systemy prawne.
Etymologia.
Termin "fiqh" wywodzi się od rdzenia "fqh" i oznacza zrozumienie. Jako termin techniczny prawa muzułmańskiego, oznacza zrozumienie prawa bożego (szariatu), czyli wiedzę człowieka na ten temat.
Fikh a szariat.
Według zasad islamu, szariat jest prawem boskim i istnieje niezależnie od człowieka. Bóg w Objawieniu, na które składają się Koran i sunna Proroka, przekazał człowiekowi wskazówki, pozwalające mu odkryć treść tego prawa. Stan ludzkiej wiedzy na temat szariatu (czyli jego zrozumienie) to fiqh. Z tego względu, o ile szariat jest wieczny i niezmienny, fiqh może podlegać ewolucji bądź degradacji.
Ponieważ szariat jest prawem boskim, rolą prawnika nie jest tworzenie prawa, lecz jego odkrywanie i interpretacja. Stosunkowo niewielka część norm i zasad prawa muzułmańskiego zawarta jest wprost w Objawieniu. Wersety bądź hadisy zawierające taką normę, określane terminem "nass", muszą spełniać określone warunki, przede wszystkim tekst musi być jednoznaczny i zawierać wprost wyrażoną kwalifikację prawną ("hukm") określającą dany czyn jako obowiązkowy, zakazany, obojętny, zalecany bądź niepochwalany. W innym przypadku tekst stanowi jedynie wskazówkę, dzięki której prawnik, na drodze idżtihadu usiłuje odgadnąć właściwą dla danej kwestii kategorię. Choć więc prawnicy muzułmańscy dążą do sytuacji, w której formułowane przez nich przepisy prawa będą tożsame z szariatem, w przypadku praw określonych za pomocą idżtihadu nie można mieć takiej pewności.
Prawo muzułmańskie.
Na naukę prawa muzułmańskiego składają się dwie dziedziny. Opisywaniem konkretnych norm prawnych zajmują się fakihowie, specjaliści w dziedzinie "furu al-fiqh", podczas gdy metodologia formułowania tych przepisów ujęta jest w dziełach z zakresu "usul al-fiqh".
Furu al-fiqh.
Prawo muzułmańskie jest w założeniu prawem totalnym. Założenie to wyrażone jest w sforumułowanej przez Asz-Szafi’iego zasadzie, że "nie ma wydarzenia w życiu muzułmanina, co do którego w Księdze Boga nie byłoby wskazówek, jaka jest w tym przypadku droga prosta". Zgodnie z muzułmańską klasyfikacją, prawo to dzieli się na dwie podstawowe domeny – sprawy związane z kultem ("ibadat"), oraz z relacjami międzyludzkimi ("mu’amalat", dziedzina do której należy prawo rodzinne, handlowe, administracyjne, karne, wojenne, etc.).
Usul al-fiqh.
Dzieła poświęcone usul mają najczęściej podobną strukturę i zawierają te same elementy. Traktują one o źródłach prawa muzułmańskiego, metodach korzystania z nich, kategoriach prawnych, a także hermeneutyce tekstów Objawnienia.
Prawnicy muzułmańscy formułują przepisy prawa muzułmańskiego w oparciu o wskazówki zawarte przez Boga w Objawieniu. Materialnymi źródłami prawa są więc teksty objawione – Koran i sunna Proroka. Metody interpretacji źródeł materialnych, to tzw. źródła formalne prawa muzułmańskiego. Za najważniejsze uważa się kijas, czyli rozumowanie analogiczne, oraz idżmę, czyli konsensus prawników. Inne źródła (materialne i formalne) to np. istihsan (poszukiwanie najkorzystniejszego rozwiązania), istislah (kierowanie się dobrem wspólnoty), urf (obyczaj prawny, często lokalny), amal (lokalne prawo zwyczajowe).
Głównym celem prawnika muzułmańskiego jest odnalezienie właściwej dla każdej możliwej sytuacji kwalifikacji prawnej. Każde zachowanie może więc być określone jako obowiązkowe ("fard", "wadżib", czyn, którego niedopełnienie prowadzi do kary w życiu wiecznym), zalecane ("mustahabb", czyn, którego popełnienie jest nagradzane), obojętne ("mubah"), potępiane ("makruh", powstrzymanie się od tych czynów jest nagradzane), zabronione ("haram", czyn, którego popełnienie prowadzi do kary). Zgodnie z inną klasyfikacją, każdy akt może zostać określony jako ważny z punktu widzenia prawa, bądź nie. Przykładowo: każda z pięciu nakazanych prawem modlitw stanowi obowiązek religijny, jest więc "wadżib". Jednakże modlitwa odprawiona bez spełnienia pewnych formalnych wymogów, np. zachowania czystości rytualnej, czy skierowania się w jej trakcie w stronę Mekki, jest prawnie nieważna. Ponieważ lichwa jest zabroniona przez prawo muzułmańskie (jest więc "haram"), wszelkie transakcje zawierające element lichwy są z punktu widzenia prawa nieważne. Określenie tych kategorii prawnych jest kolejnym stałym elementem dzieł z dziedziny usul al-fiqh.
Formułowanie norm prawnych na podstawie Objawienia wymaga określenia jednolitych zasad interpretacji tekstu (idżtihadu). Dzieła poświęcone usul al-fiqh omawiają więc również zagadnienia językowe, analizując wyrażenia jedno- i wieloznaczne, ogólne i szczegółowe etc. Wiele uwagi poświęcone jest teorii abrogacji, mówiącej o tym, który z wersetów obowiązuje w przypadku licznych w Koranie i sunnie sprzeczności, jak również w przypadku sprzeczności między dwoma źródłami prawa. Na koniec omawiany jest problem kompetencji wymaganych u mudżtahida (czyli prawnika podejmującego samodzielną interpretację źródeł prawa, idżtihad).
Wszystkie wspomniane kwestie mogą być rozstrzygnięte na wiele sposobów. Nie wszyscy prawnicy uznawali wszystkie wymienione źródła (poza Koranem i sunną) prawa bądź interpretowali je odmiennie czy też przypisywali im inną wagę. Różne były kryteria jedno- i wieloznaczności terminów, inne zasady nadawania konkretnego znaczenia terminom ogólnym, czy szczegóły teorii abrogacji. Różnice te spowodowały powstanie w ramach islamu wielu szkół prawnych. Większość z nich zanikła z biegiem czasu, do współczesności zachowały się cztery szkoły sunnickie. W ramach islamu szyickiego istnieją odrębne szkoły prawne.
Rozwój prawa muzułmańskiego.
Po śmierci Mahometa władzę we wspólnocie przejęli kalifowie. Objawienie, choć zawierało pewną liczbę norm prawnych i liczne wskazówki, nie stanowiło zwartego systemu prawnego, mogącego stać się podstawą prawa stanowionego. Pierwsi kalifowie rządzili więc zgodnie z arabskim prawem zwyczajowym tam, gdzie nie było ono sprzeczne z nową wiarą. Pierwsi kalifowie rozpoczęli również proces kodyfikacji prawa zawartego "implicite" bądź "explicite" w Koranie, określając sankcje za czyny niezgodne z nakazami świętej księgi (jak np. określenie kary na spożywanie alkoholu). Idea, że prawo powinno objąć całokształt ludzkiej aktywności, jeszcze się jednak nie pojawiła, kalifowie rządzili zgodnie z własną interpretacją Koranu, nie dążąc do stworzenia jednolitego systemu prawnego w całości opartego na Objawieniu. Innymi wczesnymi źródłami prawa muzułmańskiego była sunna (obyczaj) Proroka, jego Towarzyszy oraz poprzednich kalifów. Wraz z rozrostem państwa muzułmańskiego kalifowie musieli delegować część swojej władzy, powołując kadich, sędziów. Od tej pory, obok dekretów kalifa, w rozwoju prawa muzułmańskiego poważną rolę odgrywały wyroki kadich, którzy kierowali się w swoich decyzjach literą bądź duchem Koranu, prawem zwyczajowym (arabskim i lokalnym), sunną Proroka, Towarzyszy i pierwszych kalifów, a także własną opinią ("ray"').
Tak kształtowane prawo nie było jednolite w ramach imperium. Opierało się ono na rozmaitych prawach lokalnych (szczególnie w dziedzinie norm administracyjnych), nieusystematyzowanych (więc indywidualnych) odwołaniach do Koranu, powoływało na przekazane przez tradycję opowieści o czynach czy konkretnych decyzjach Proroka, które, choć w części najpewniej autentyczne, w wielu przypadkach były wytworem lat późniejszych (patrz sunna). W ten sposób pod koniec I w. hidżry (czyli na początku VIII w. n.e.) zaczęły kształtować się lokalne szkoły prawne, reprezentujące odmienne tradycje prawne. Ponieważ uczeni reprezentujący różne szkoły przekonani byli, iż sunna (obyczaj) ich szkoły stanowi kontynuację sunny Proroka, popularna stała się praktyka przypisywania obowiązującej w ramach danej szkoły doktryny konkretnym osobom spośród dawniejszych autorytetów – a więc z początku Następcom, potem Towarzyszom, w końcu samemu Prorokowi. Praktyka ta jest wyrazem powolnego kształtowania się przekonania, że prawo w państwie muzułmańskim musi w całości mieć sankcję religijną. Przekonanie to znajdzie dojrzały wyraz w myśli Asz-Szafi’iego, że "nie ma takiego wydarzenia w życiu muzułmanina, któremu nie odpowiadałaby właściwa kwalifikacja prawna". Od kiedy jednak istniejąca praktyka prawna zaczęła być wspierana autorytetem religijnym, problemem stało się jej terytorialne zróżnicowanie. Doktryny szkół były niezwykle różnorodne i nie mogły wszystkie wywodzić się od Proroka.
Równolegle do rozwoju pierwszych, tzw. geograficznych szkół prawnych, rozwijał się ruch tradycjonistów, nawołujących do wzorowania się muzułmanów na postępowaniu Mahometa i zbierających istniejące przekazy o słowach i czynach Proroka. W ten sposób pojęcie sunny Proroka zaczęło zmieniać charakter. Do tej pory na sunnę Proroka powoływano się w sposób nieusystematyzowany, często bardzo niekonkretny. Sunna był to wzorzec postępowania bądź obyczaj wiązany z daną osobą, między innymi Proroka. Działalność tradycjonistów doprowadziła do powstania pojęcia hadisu, a więc przekazu dotyczącego konkretnych słów czy działań Proroka wraz z listą osób, które brały udział w przekazywaniu tej informacji potomnym. Lista taka powinna być w założeniu ciągła i sięgać do bezpośredniego świadka relacjonowanego wydarzenia. Stopniowo wśród prawników muzułmańskich zaczęły pojawiać się głosy, że materialnym źródłem prawa powinno być jedynie Objawienie, a więc Koran i sunna Proroka. Zaś autentyczność tej sunny gwarantować powinien weryfikowalny isnad, czyli lista przekazicieli tradycji. Sunna Towarzyszy i Kalifów Sprawiedliwych zaczęła tracić na znaczeniu jako źródło prawa muzułmańskiego.
Dzieło ostatecznego uporządkowania kwestii źródeł prawa muzułmańskiego przypisuje się Muhammadowi ibn Idrisowi Asz-Szafi’iemu. Jego "Risala" (pierwsze dzieło z dziedziny "usul al-fiqh") jako źródła prawa wymienia Koran, sunnę Proroka (w formie hadisów), kijas (rozumowanie analogiczne) oraz idżmę (konsensus). Ujednolicenie źródeł prawa muzułmańskiego doprowadziło do ujednolicenia samego prawa. Konieczność wyprowadzenia każdego przepisu, bezpośrednio lub pośrednio (za pomocą rozumowania analogicznego) na Objawieniu spowodowała wyeliminowanie zarówno "rayu", jak i lokalnego obyczaju prawnego (a więc źródeł różnorodności) z procesu tworzenia prawa. Różnice doktrynalne, choć mniejsze, istniały nadal, przestały mieć jednak znaczenie lokalne. W ten sposób doszło do powstania nowych szkół prawnych, tym razem identyfikowanych nie geograficznie, lecz personalnie. Do najważniejszych należały: szkoła malikicka (związana z Malikiem ibn Anasem), hanaficka (Abu Hanifa), szafi’icka (Asz-Szafi’i), hanbalicka (Ahmad ibn Hanbal) i zahirycka (Dawud ibn Chalaf, nazwa szkoły odnosi się w tym przypadku nie do imienia założyciela, lecz treści doktryny, która charakteryzowała się skrajnie literalnym podejściem do źródeł materialnych – "zahir" po arabsku oznacza "oczywisty", "zewnętrzny"), z których ostatnia nie przetrwała do czasów współczesnych. Różnice między szkołami wynikały głównie z odmiennego podejścia do formalnych źródeł prawa, wśród których, mimo wysiłków Asz-Szafi’iego, niektóre szkoły uznają zasadę "maslaha", a więc dobra publicznego. Szkoła malikicka zaś powołuje się na prawo zwyczajowe Medyny, wychodząc z założenia, że sunna miasta będącego ośrodkiem państwo- i prawotwórczej działalności Mahometa musi odbijać sunnę samego Proroka.
Eponimiczni założyciele szkół nie byli w istocie autorami całości przypisywanej im doktryny. Proces „tworzenia autorytetu” był dziełem następnych pokoleń, które przypisywały wybranemu uczonemu zarówno własne osiągnięcia, jak i to, co zaczerpnęli oni od swoich poprzedników. Proces ten widoczny jest najbardziej w przypadku szkoły hanbalickiej, której eponimiczny założyciel nie stworzył w ogóle teorii prawnej.
Źródła prawa muzułmańskiego.
Prawo muzułmańskie (szariat) jest w założeniu prawem boskim, jego treść zawarta jest więc w Objawieniu, za które muzułmanie uważają zarówno Koran, jak i sunnę Proroka. Jednak żadne z objawionych źródeł nie może stanowić podstawy dla prawa w sposób bezpośredni. Tylko niewielka część przepisów zawarta w nich jest wprost. Większość należy z nich wydedukować, na podstawie ściśle określonych w ramach każdej szkoły reguł rozumowania.
Prawnicy muzułmańscy, dążąc do ścisłego rozdzielenia tego co ludzkie, od tego co boskie, zgodnie twierdzili, że rezultatem ludzkiego rozumowania może być osąd jedynie prawdopodobny. Dopiero jednogłośność (konsensus) wspólnoty mogła nadać charakter pewności normom prawnym wywiedzionym z Objawienia, a nie zawartym w nim wprost.
Koran.
Koran, objawione słowo Boga, jest najbardziej oczywistym źródłem prawa muzułmańskiego. Lecz, choć zawiera pewną liczbę przepisów i nakazów, nie stanowi on w żadnym wypadku wykładni systemu prawa.
Liczbę legislacyjnych wersetów koranicznych prawnicy muzułmańscy szacują na około 500, niemożnością by więc było, by określały one postępowanie człowieka we wszystkich możliwych sytuacjach. Koraniczna legislacja jest jednak nie tylko niepełna, lecz także wybiórcza. Niektóre kwestie – jak np. prawo spadkowe – zostały w nim potraktowane dość szczegółowo, podczas gdy inne aspekty życia nie zostały wcale poruszone. Co więcej, w wielu przypadkach, choć w ogólnych zarysach intencja prawodawcy jest zrozumiała, problematyczne staje się sformułowanie konkretnego przepisu prawnego – zdecydowanie czy dany czyn należy uznać za niezalecany czy też zakazany, jaka konkretnie sankcja powinna obowiązywać za złamanie danego prawa etc. W niektórych przypadkach do tej samej kwestii mogą odnosić się dwa (lub więcej) wersety koraniczne, sprzeczne ze sobą.
Wszystkie te problemy spowodowały konieczność ustalenia zasad interpretacji Koranu. Już w II w. hidżry zaczęły powstawać zalążki teorii abrogacji, mówiącej o tym, który werset przeważa w przypadku sprzeczności w Koranie. Zaczęto badać chronologię powstawania sur (Koran spisany został na podstawie zapamiętanych przez Towarzyszy fragmentów i ułożony w kolejności od najdłużej sury do najkrótszej, z wyjątkiem sury otwierającej (fatiha) i okoliczności ich objawienia). Analizowano język Koranu, by ustalić formuły wprowadzające nakaz lub zakaz, odróżnić sformułowania o znaczeniu ogólnym od szczegółowych etc.
Sunna Proroka.
Zgodnie z klasyczną teorią prawa muzułmańskiego, sunna Proroka – przekazywane z pokolenia na pokolenie relacje na temat słów czy działań Proroka – stanowi swego rodzaju komentarz do Koranu i jest integralną częścią Objawienia. Na sunnę Proroka składają się dokładnie cytowane opowieści z życia Mahometa ("matn") wraz z "isnadem", czyli łańcuchem przekazicieli danej tradycji. Łańcuch ten jest podstawą krytyki hadisów, czyli oceniania ich wiarygodności, która rośnie wraz z liczbą równoległych łańcuchów do tej samej tradycji, ich wiarygodności etc. Krytyka hadisów wymagała także badań natury historycznej, w których sprawdzano, czy sąsiadujące ze sobą w "isnadzie" osoby miały rzeczywiście okazję się spotkać. Hadisy jako źródło prawa w większości mają wartość jedynie mniej lub bardziej prawdopodobną; bezdyskusyjnie prawdziwe są tylko tzw. hadisy "mutawatir", powtarzane powszechnie od samego początku.
Jako źródło prawa sunna jest o wiele bogatsza niż Koran, szczególnie że Mahomet działał w Medynie jako sędzia i arbiter, zarówno w sporach jednostkowych, jak i plemiennych. Odwołując się do sunny można zinterpretować niejasny werset koraniczny, można również sformułować przepis prawa tam, gdzie Koran jest zbyt ogólnikowy, bądź milczy. Zarazem jednak także sunna nie wyczerpuje materii prawa, zwłaszcza że warunki życia społeczności zmieniają się z biegiem czasu i bezustannie pojawiają się nowe, nigdy jeszcze nie rozważane, problemy.
Idżma.
Zgodnie z najpowszechniej przyjętą koncepcją, idżma to nieomylny konsensus prawników muzułmańskich, szczególnie w dziedzinie prawa. Idżma dotyczyć mogła jedynie kwestii nie rozstrzygniętych w sposób jednoznaczny przez Objawienie; jednak raz zawarty konsensus był źródłem wiedzy pewnej i niekwestionowalnej. Na podstawie idżmy można było zarówno ustalić właściwą dla danego uczynku kwalifikację prawną, jak i sankcjonować określoną interpretację niejasnego wersetu koranicznego czy też autentyczność hadisu.
Czasami jednak problematyczne okazywało się stwierdzenie, czy idżma została faktycznie zawarta. Biorąc pod uwagę rozległość świata muzułmańskiego, zgromadzenie wszystkich prawników mogących uczestniczyć w konsensusie było niemożliwością. Przyjęła się więc koncepcja tzw. idżmy "sukuti", czyli idżmy milczącej. Idżmę uznawano więc za zawartą, jeśli całe pokolenie prawników zgodziło się na określoną interpretację Objawienia bądź nie wyraziło sprzeciwu. Różne szkoły wymieniały jednak różne warunki dodatkowe (by można mieć pewność, że prawnik milczy, gdyż się zgadza, a nie dlatego, że dana kwestia nie jest mu znana), niektórzy także kwestionowali całą koncepcję idżmy "sukuti" i wymagali wprost wyrażonej opinii każdego uprawnionego, argumentując, że nieliczni oponenci mogą milczeć również z oportunizmu.
Biorąc pod uwagę trudności w stwierdzeniu, czy idżma została faktycznie zawarta, niektórzy prawnicy uznawali za wiążącą zgodę większości.
Kijas.
Wyeliminowanie z procesu opracowywania prawa religijnego arbitralnej opinii prawnika ("rayu") i narzucenie konieczności oparcia każdego przepisu na Objawieniu w naturalny sposób ograniczyło działalność prawników poszukujących rozwiązania spraw nie poruszonych, bądź nie rozstrzygniętych jednoznacznie w Koranie i sunnie do rozumowania analogicznego, czyli kijasu. Poszukiwanie analogii sprowadzało się do znalezienia w treści Objawienia podobnego przypadku i przeniesienie kwalifikacji prawnej na nową, rozważaną kwestię. Wynik rozumowania analogicznego był jedynie prawdopodobny i tym samym nie obowiązywał całej społeczności. Dopiero jeśli jedno z rozwiązań znalazło aprobatę całej wspólnoty, a więc zostało objęte idżmą, stawało się powszechnie wiążące.
Idżtihad.
Niezbędną do tworzenia prawa muzułmańskiego interpretację Objawnienia określa się terminem "idżtihad". Termin ten oznacza dosłownie wielki wysiłek i oddaje ideę wielkiego zaangażowania prawnika w proces odkrywania prawa bożego. Idżtihad uznawany jest za obowiązek dla tych, którzy posiadają odpowiednie kwalifikacje. Zarazem jednak dozwolony jest tylko w przypadkach nie rozstrzygniętych jednoznacznie przez Objawienie lub idżmę.
Rezultaty idżtihadu nie mają mocy powszechnie obowiązującej i uważane są za jedynie prawdopodobne. Wynikało to z założenia, że jedynym prawodawcą jest Bóg i nie można stawiać na tym samym poziomie prawa boskiego i prawa formułowanego przez człowieka. Tym bardziej, że za pomocą idżtihadu różni prawnicy dochodzili do różnych rozwiązań, które nie mogły wszystkie być prawdziwe. Jednym z tematów dzieł "usul al-fikh" było więc rozważanie problemu błędnego idżtihadu. Najpowszechniej przyjęta koncepcja mówiła, że obowiązkiem człowieka jest samo podjęcie idżtihadu; jeśli wyczerpał on wszelkie wskazówki prowadzące do prawdy, a jednak się pomylił, w dalszym ciągu czeka go nagroda. Idżihad prowadzący do prawdziwego rozwiązania nagradzany zaś będzie podwójnie.

</doc>
<doc id="1376839" url="https://pl.wikipedia.org/wiki?curid=1376839" title="Belawan">
Belawan

Belawan – miasto portowe w Indonezji, na Sumatrze. W 2005 r. miasto to zamieszkiwało 102 700 osób.
Miasto Belawan jest ośrodkiem eksportu tytoniu, kauczuku, kawy, herbaty, kopry oraz przypraw korzennych.

</doc>
<doc id="1376842" url="https://pl.wikipedia.org/wiki?curid=1376842" title="Wojciech Truchan">
Wojciech Truchan

Wojciech Truchan (ur. 15 kwietnia 1948 w Dzianiszu) – polski biathlonista, brązowy medalista mistrzostw świata.
Kariera.
Podczas mistrzostw świata w Anterselvie w 1975 roku razem z Ludwikiem Ziębą, Andrzejem Rapaczem oraz Janem Szpunarem zdobył brązowy medal w sztafecie. Na tej samej imprezie zajął 38. miejsce w biegu indywidualnym i 40. miejsce w sprincie. Podczas rozgrywanych rok później mistrzostw świata w tej samej miejscowości rywalizację w sprincie ukończył na 31. pozycji. Wystąpił również na mistrzostwach świata w Mińsku w 1974 roku, zajmując 40. miejsce w biegu indywidualnym, 45. miejsce w sprincie i 11. miejsce w sztafecie. Brał też udział w igrzyskach olimpijskich w Innsbrucku w 1976 roku, zajmując 28. miejsce w biegu indywidualnym i 12. miejsce w sztafecie.
Bronił barw Legii Zakopane.
Biathlonistą był także jego młodszy brat, Władysław Truchan.

</doc>
<doc id="1376843" url="https://pl.wikipedia.org/wiki?curid=1376843" title="95 Pułk Piechoty (LWP)">
95 Pułk Piechoty (LWP)

95 Pułk Piechoty – oddział piechoty ludowego Wojska Polskiego.
Sformowany w 1951. Wchodził w skład 29 Dywizji Piechoty. Stacjonował w garnizonie Cieszyn przy ul. Błogockiej. Rozformowany w 1956.
Skład organizacyjny.
dowództwo i sztab 
Stan etatowy wynosił:1234 

</doc>
<doc id="1376845" url="https://pl.wikipedia.org/wiki?curid=1376845" title="91 Pułk Piechoty (LWP)">
91 Pułk Piechoty (LWP)

91 Pułk Piechoty – oddział piechoty ludowego Wojska Polskiego.
Sformowany w 1951. Wchodził w skład 29 Dywizji Piechoty. Stacjonował w garnizonie Głubczyce. Rozformowany w 1956.
Skład organizacyjny.
dowództwo i sztab 
Stan etatowy wynosił:1234 żołnierzy 

</doc>
<doc id="1376847" url="https://pl.wikipedia.org/wiki?curid=1376847" title="78 Pułk Piechoty (LWP)">
78 Pułk Piechoty (LWP)

78 Pułk Piechoty (78 pp) – oddział piechoty ludowego Wojska Polskiego.
Pułk został sformowany w 1951 roku, w składzie 29 Dywizji Piechoty. Stacjonował w garnizonie Szczakowa w koszarach przy ulicy Koszarowej. W 1955 roku jednostka została rozformowana, a jej miejsce zajął 64 Batalion Saperów.
Skład organizacyjny.
dowództwo i sztab
Stan etatowy wynosił:1234 żołnierzy 

</doc>
<doc id="1376848" url="https://pl.wikipedia.org/wiki?curid=1376848" title="Nocny słuchacz">
Nocny słuchacz

Nocny słuchacz – amerykański thriller z 2006 roku w reżyserii Patricka Stettnera nakręcony na podstawie powieści Armisteada Maupina.
Fabuła.
Gabriel Noone prowadzi nocną audycję radiową. Podczas nocy dzwoni do niego Pete Logand, jego największy fan. Spotkanie Noone'a z chłopcem zmieni ich życie.

</doc>
<doc id="1376849" url="https://pl.wikipedia.org/wiki?curid=1376849" title="Droga wojewódzka nr 236">
Droga wojewódzka nr 236

Droga wojewódzka nr 236 (DW236) – droga wojewódzka w województwie pomorskim o długości 27 km, łącząca Konarzynki przez Swornegacie z miejscowością Brusy. W całości biegnie przez teren powiatu chojnickiego. Droga w okolicach Swornychgaci biegnie przez Park Narodowy „Bory Tucholskie”.

</doc>
<doc id="1376851" url="https://pl.wikipedia.org/wiki?curid=1376851" title="94 Pułk Piechoty (LWP)">
94 Pułk Piechoty (LWP)

94 Pułk Piechoty (94 pp) – oddział piechoty ludowego Wojska Polskiego.
Pułk został sformowany w 1951 roku, w garnizonie Morąg, według etatu Nr 2/130 o stanie 1234 żołnierzy i 31 pracowników cywilnych. Podstawą formowania jednostki był rozkaz Nr 0043/Org. Ministra Obrony Narodowej z dnia 17 maja 1951 roku. Początkowo pułk wchodził w skład 22 Dywizji Piechoty, a z dniem 2 września 1952 roku został podporządkowany dowódcy 15 Dywizji Piechoty. W 1955 roku oddział został przeformowany w 94 Pułk Zmechanizowany.
Tradycje pułku kultywowała 16 Pomorsko-Warmińska Brygada Zmechanizowana im. Hetmana Wielkiego Koronnego Stanisława Koniecpolskiego.
Skład organizacyjny według etatu Nr 2/130.
dowództwo i sztab
Przekształcenia.
94 Pułk Piechoty → 94 Pułk Zmechanizowany → 37 Pułk Zmechanizowany → 43 Ośrodek Materiałowo-Techniczny → 16 Brygada Zmechanizowana → 16 batalion zmechanizowany 20 Bartoszyckiej Brygady Zmechanizowanej (JW 1248)

</doc>
<doc id="1376852" url="https://pl.wikipedia.org/wiki?curid=1376852" title="Lajstrygonowie">
Lajstrygonowie

Lajstrygonowie – legendarne plemię olbrzymów zamieszkujących Telepylę, utożsamianą przez starożytnych Greków z którymś z regionów Sycylii bądź z Formią w Lacjum w Italii. Opisany przez Homera w eposie "Odyseja" w rozdziale 10. Lajstrygonowie byli ludożercami – zatopili 11 okrętów Odyseusza, pożerając ich załogi. Odyseusz uciekł chroniąc się na ostatnim z okrętów. Telepyla była krainą białych nocy.

</doc>
<doc id="1376853" url="https://pl.wikipedia.org/wiki?curid=1376853" title="Droga wojewódzka nr 237">
Droga wojewódzka nr 237

Droga wojewódzka nr 237 (DW237) – droga wojewódzka w województwie pomorskim i kujawsko-pomorskim o długości 50 km, łącząca Czersk przez Tucholę i Gostycyn z miejscowością Mąkowarsko, leżącą przy krajowej „dwudziestcepiątce”. Droga przebiega przez tereny trzech powiatów: chojnickiego (gmina: Czersk), tucholskiego (gminy: Tuchola i Gostycyn) oraz bydgoskiego (gmina Koronowo).

</doc>
<doc id="1376854" url="https://pl.wikipedia.org/wiki?curid=1376854" title="88 Pułk Piechoty (LWP)">
88 Pułk Piechoty (LWP)

88 Pułk Piechoty (88 pp) – oddział piechoty ludowego Wojska Polskiego.
Sformowany w 1951. Wchodził w skład 22 Dywizji Piechoty. Stacjonował w garnizonie Biskupiec. Rozformowany w 1955.
Skład organizacyjny.
dowództwo i sztab 
Stan etatowy wynosił:1234 żołnierzy 

</doc>
<doc id="1376856" url="https://pl.wikipedia.org/wiki?curid=1376856" title="Alfredo Ciriaco de Vincenzi">
Alfredo Ciriaco de Vincenzi



</doc>
<doc id="1376857" url="https://pl.wikipedia.org/wiki?curid=1376857" title="88 Pułk Piechoty">
88 Pułk Piechoty

Austro-węgierskie pułki piechoty:
Niemiecki pułk piechoty:
Polskie pułki piechoty:

</doc>
<doc id="1376859" url="https://pl.wikipedia.org/wiki?curid=1376859" title="Układ idealny">
Układ idealny

Układ idealny – francuska komedia romantyczna z 2006 roku.
Fabuła.
Paryżanin, 43-letni zatwardziały kawaler Luis Costa jest singlem, który pracuje komponując zapachy perfum. Ma matkę oraz pięć sióstr, które postanawiają znaleźć mu wreszcie żonę. Luis jednak dla uzyskania świętego spokoju zamierza wynająć sobie fałszywą narzeczoną, tzn. kobietę, która przed samym ślubem rzekomo opuści go. Składa tę propozycję siostrze kolegi, a ona zgadza się, ponieważ potrzebuje pieniądze na adopcję dziecka z Brazylii.

</doc>
<doc id="1376861" url="https://pl.wikipedia.org/wiki?curid=1376861" title="Newbreed">
Newbreed

Newbreed – polska grupa muzyczna grająca metal progresywny, powstała z inicjatywy braci Tomasza i Stanisława Wołonciejów w 1999 roku w Bielsku-Białej.
Historia.
Zespół został założony w Bielsku-Białej w listopadzie 1999 roku z inicjatywy Tomasza Wołoncieja (gitara, śpiew) oraz Stanisława Wołoncieja (perkusja). Skład dopełnił Paweł Gawłowski (gitara basowa). Rok później zespół zarejestrował swoje pierwsze demo zatytułowane "Solitary". W 2001 roku zespół opuścił Paweł Gawłowski. Do zespołu dołączają bracia Czul, działający w innym południowopolskim zespole Anima Vilis, Andrzej (gitara basowa) oraz Tomasz (gitara). W nowym składzie zespół kontynuował granie koncertów oraz zarejestrował kolejny materiał – demo "The new way of human existence". Nagrania zostały wydane na splicie kasetowym przez warszawską wytwórnię Apocalypse Productions. Po nagraniu Newbreed uzyskał pozytywne recenzje oraz zagrał wiele koncertów m.in. na Brutal Sugrgeons Tour 2002.
W 2003 roku muzycy zarejestrowali minialbum pt. "Lost". W ramach promocji wydawnictwa zespół odbył trasy koncertowe Lost Killing Scream Tour oraz wziął udział w trasie Southern Explotion Tour. W kwietniu 2004 roku Tomasz Czul odszedł z zespołu, a zastąpił go Piotr Białkowski muzyk zespołu Lady Temptress. Pod koniec 2004 roku zespół rozpoczął nagrania nowego materiału "If I Were the Rain". Nagrania zostały ukończone na początku 2005 roku. W międzyczasie wytwórnia muzyczna Metalrules Productions wydała reedycje minialbumu "Lost". Następnie zespół podpisał kontrakt z wytwórnią Foreshadow Productions nakładem której 17 października tego samego roku został wydany album "If I Were the Rain".
W roku 2006 zespół wyruszył w trasę koncertową Awaking On The Path Of Rain Tour 2006. Kompletuje także materiał na nowe nagranie. Niedługo po ukończeniu nagrań zespół opuszcza Piotr Białkowski, który zostaje zastąpiony przez Szymona Fiuka. W styczniu 2007 Newbreed podpisał umowę z firmą Insanity Records na wydanie najnowszego albumu grupy "Child of the Sun".
W 2009 roku ukazało się pierwsze wydawnictwo DVD zespołu zatytułowane "Live In Rudeboy". Na płycie ukazał się koncert zrealizowany podczas dwuletniego cyklu promującego album "Child of the Sun", film dokumentujący występy w latach 2007-2008 oraz teledysk do utworu pt. "By the Sea". Dodatkowo do "Live In Rudeboy" została dołączona płyta CD z nagraniami audio z koncertu. Również w 2009 roku basista Jarosław Gacek został oficjalnym członkiem zespołu.
W 2010 roku grupa rozpoczęła prace nad kolejnym albumem. W maju tego samego roku muzycy dali szereg koncertów w ramach Slaughterhouse Tour 2010. W 2011 roku formacja podpisała kontrakt z wytwórnią muzyczną Metal Mind Productions. Również w 2011 roku grupa ukończyła prace nad płytą pt. "Newbreed". Gościnnie w nagraniach wzięli udział: Tomasz "Lipa" Lipnicki lider formacji Lipali, który zaśpiewał w utworze "When I Admire the World" oraz Wacław "Vogg" Kiełtyka – gitarzysta Decapitated, który zagrał partię solową w utworze "An Answer Without Any Words". Premiera wydawnictwa została wyznaczona na 20 czerwca 2011 roku w Europie oraz 9 sierpnia tego samego roku w Stanach Zjednoczonych.

</doc>
<doc id="1376863" url="https://pl.wikipedia.org/wiki?curid=1376863" title="84 Pułk Piechoty (LWP)">
84 Pułk Piechoty (LWP)

84 Pułk Piechoty – oddział piechoty ludowego Wojska Polskiego.
Sformowany w 1951 według etatu nr 2/130 z 23 marca 1951. Wchodził w skład 22 Dywizji Piechoty. Stacjonował w garnizonie Giżycko. W 1955 podporządkowany 21 DP.
Skład organizacyjny.
dowództwo i sztab
Stan etatowy wynosił:1234 żołnierzy i 41 pracowników cywilnych
Rozkazem MON Nr 070 /Org. z 20 września 1952 przeformowano pułk na nowe etaty 2/152 o stanie 1060 wojskowych i 13 pracowników kontraktowych.

</doc>
<doc id="1376867" url="https://pl.wikipedia.org/wiki?curid=1376867" title="83 Pułk Piechoty (LWP)">
83 Pułk Piechoty (LWP)

83 Pułk Piechoty (83 pp) – oddział piechoty ludowego Wojska Polskiego.
Sformowany w 1951. Wchodził w skład 25 Dywizji Piechoty. Stacjonował w garnizonie Chełm. W 1952 został podporządkowany dowódcy 3 Dywizji Piechoty, a niedługo potem rozformowany.
Skład organizacyjny.
dowództwo i sztab
Stan etatowy wynosił 1234 żołnierzy.

</doc>
<doc id="1376871" url="https://pl.wikipedia.org/wiki?curid=1376871" title="80 Pułk Piechoty (LWP)">
80 Pułk Piechoty (LWP)

80 Pułk Piechoty (80 pp) - oddział piechoty ludowego Wojska Polskiego.
Pułk sformowany został w 1951, w garnizonie Biała Podlaska, w składzie 25 Dywizji Piechoty. W następnym roku oddział został rozformowany.
Skład organizacyjny.
dowództwo i sztab
Stan etatowy wynosił:1234 żołnierzy 

</doc>
<doc id="1376872" url="https://pl.wikipedia.org/wiki?curid=1376872" title="Złote wrota">
Złote wrota

Złote wrota – włosko-francuski dramat obyczajowy z 2006 roku w reżyserii Emanuele Crialese. Historia włoskiej rodziny, która na początku XX wieku wyrusza do Nowego Jorku.

</doc>
<doc id="1376873" url="https://pl.wikipedia.org/wiki?curid=1376873" title="SITAF">
SITAF

SITAF (Società Italiana per il Traforo Autostradale del Frejus SpA) (pl. "Spółka włoska dla tunelu autostradowego Frejus") – włoska spółka powstała 29 października 1960 w Turynie. Na mocy wydanej przez ANAS koncesji do końca 2050 roku będzie zajmować się tunelem „Frejus” będącym ostatnim odcinkiem autostrady A32. Obecnie siedzibą SITAF-u jest Susa, a prezesem jest Giuseppe Cerutti.

</doc>
<doc id="1376874" url="https://pl.wikipedia.org/wiki?curid=1376874" title="77 Pułk Piechoty (LWP)">
77 Pułk Piechoty (LWP)

77 Pułk Piechoty (77 pp) – oddział piechoty ludowego Wojska Polskiego.
Sformowany w 1951. Wchodził w skład 25 Dywizji Piechoty. Stacjonował w garnizonie Włodawa. Rozformowany w 1952.
Skład organizacyjny.
dowództwo i sztab 
Stan etatowy wynosił:1234 żołnierzy 

</doc>
<doc id="1376876" url="https://pl.wikipedia.org/wiki?curid=1376876" title="Miłość. Nie przeszkadzać!">
Miłość. Nie przeszkadzać!

Miłość. Nie przeszkadzać! (ang. "Priceless", franc. "Hors de prix") – francuska komedia romantyczna z 2006, reżyserii Pierre Salvadori.

</doc>
<doc id="1376877" url="https://pl.wikipedia.org/wiki?curid=1376877" title="Zwyczajne życie">
Zwyczajne życie

Zwyczajne życie – powieść detektywistyczna Joanny Chmielewskiej (1974) adresowana do młodzieży. Szósta powieść w dorobku autorki, otwiera cykl książek o dwóch bohaterkach – licealistkach. Przetłumaczona na język rosyjski ("Жизнь как жизнь").
Dwie główne bohaterki, Tereska i Okrętka, wskutek nieuwagi na lekcji wychowawczej, zobowiązują się do czynu społecznego – zdobycie od hodowców tysiąca sadzonek drzew. Podczas wypraw do podwarszawskich sadów i ogrodników, stają się świadkami wydarzeń o charakterze kryminalnym. Postanawiają na własną rękę wyjaśnić zagadkę.
Drugą częścią cyklu była wydana w 1976 powieść "Większy kawałek świata", a trzecią i ostatnią dłuższe opowiadanie "Duch", wydane pierwszy raz w 1983, a po kilku latach uzupełnione przez autorkę o dwie dalsze części i wydane łącznie w 1992 jako powieść "Ślepe szczęście".

</doc>
<doc id="1376878" url="https://pl.wikipedia.org/wiki?curid=1376878" title="Bhilwara">
Bhilwara

Bhilwara (hindi: भीलवाड़ा) – miasto w Indiach, w stanie Radżastan, na wyżynie Malwa. W 2001 miasto to zamieszkiwało 280 185 osób.
W mieście rozwinęło się włókiennictwo oraz rzemiosło tkackie.

</doc>
<doc id="1376880" url="https://pl.wikipedia.org/wiki?curid=1376880" title="I Miss You (piosenka Miley Cyrus)">
I Miss You (piosenka Miley Cyrus)

I Miss You – piosenka w wykonaniu Miley Cyrus, która została również przez nią napisana. Po raz pierwszy można było ją usłyszeć podczas pierwszego sezonu serialu Disney Channel Hannah Montana. Jest to drugi singiel z drugiej płyty z muzyką z serialu Hannah Montana 2: Meet Miley Cyrus.
Piosenka została napisana dla dziadka Miley Rona Cyrusa po tym, jak zmarł 28 lutego 2006 roku. W serialu jednak główna bohaterka Miley Stewart śpiewa piosenkę dla swojej zmarłej mamy po tym, jak dowiaduje się, że jej ojciec chodzi na randki.

</doc>
<doc id="1376882" url="https://pl.wikipedia.org/wiki?curid=1376882" title="Landeryk z Paryża">
Landeryk z Paryża

Landeryk z Paryża (zm. 661) – biskup Paryża, święty Kościoła katolickiego.
Był biskupem Paryża w latach 650–661. By zaspokoić potrzeby głodujących diecezjan, sprzedał własne dobra, część naczyń liturgicznych i mebli. Wybudował pierwszy w Paryżu szpital miejski pw. św. Krzysztofa (późniejszy Hôtel-Dieu). Sprowadził na teren diecezji benedyktynów. Był popierany przez króla Chlodwiga II. Jego następcą na tronie biskupim został Chrodobert.
Wspomnienie liturgiczne św. Landeryka obchodzone jest 10 czerwca.

</doc>
<doc id="1376883" url="https://pl.wikipedia.org/wiki?curid=1376883" title="Gorzki ryż">
Gorzki ryż

Gorzki ryż – drugi film Giuseppe De Santisa. Uznaje się go za sztandarowe dzieło włoskiego neorealizmu.
Opis fabuły.
Włochy po II wojnie światowej, panują nędza i bezrobocie. Film przedstawia historię wiejskich proletariuszek, bardzo ciężko pracujących na plantacjach ryżu w Lombardii.
Wątek kryminalny (kradzież diamentów) jest pretekstem dla ideologicznej wymowy filmu. W postać wiodącą - Silvanę, wcieliła się Silvana Mangano. Aktorka wprowadziła do filmu dużą dozę sex appealu i erotyzmu. Obraz cieszył się ogromnym powodzeniem u publiczności, gdyż De Santis zgrabnie połączył elementy komercyjne z neorealistyczną scenerią filmu i obserwacją codziennego życia.

</doc>
<doc id="1376884" url="https://pl.wikipedia.org/wiki?curid=1376884" title="Konklawe (film)">
Konklawe (film)

Konklawe – kanadyjski film historyczny z 2006 roku opowiadający o wyborze papieża Piusa II na Konklawe 1458.

</doc>
<doc id="1376885" url="https://pl.wikipedia.org/wiki?curid=1376885" title="Suchy Groń (Gorce)">
Suchy Groń (Gorce)

Suchy Groń (1043 m) – niewybitny szczyt w Gorcach. Znajduje się na krótkim grzbiecie odbiegającym od Turbacza w północno-zachodnim kierunku. Na suchym Groniu grzbiet ten rozdwaja się na dwa ramiona; zachodnie ze szczytem Czarne Błota i wschodnie z grzbietem Suchy Groń. Pomiędzy nimi spływa potok Pociepnica. Wschodni i północny stok Suchego Gronia opada do potoku Turbacz.
Suchy Groń jest całkowicie porośnięty lasem, tylko na grzbiecie łączącym go z Czołem Turbacza znajduje się widokowa Średnie. Dawniej Suchy Groń wchodził w skład rezerwatu Turbacz utworzonego w 1927 r. w prywatnej własności hr. Ludwika Wodzickiego, jeszcze przed powstaniem Gorczańskiego Parku Narodowego. Dzięki temu ostał się tutaj drzewostan z bardzo starymi okazami buków i jodeł.
Suchy Groń znajduje się w granicach wsi Poręba Wielka w województwie małopolskim, w powiecie nowotarskim, w gminie Niedźwiedź.

</doc>
<doc id="1376886" url="https://pl.wikipedia.org/wiki?curid=1376886" title="Większy kawałek świata">
Większy kawałek świata

Większy kawałek świata – powieść przygodowo-detektywistyczna Joanny Chmielewskiej (1976) adresowana do młodzieży. Dziewiąta powieść w dorobku autorki, kontynuuje cykl książek o dwóch bohaterkach - licealistkach (pierwszą powieścią z tego cyklu było Zwyczajne życie). Przetłumaczona na język rosyjski ("Большой кусок мира").
Dwie główne bohaterki, Tereska i Okrętka wyjeżdżają na wakacje pod namiotem do Augustowa. Wskutek awarii samochodu po drodze trafiają w zupełnie inne miejsce Mazur. Na kempingu napotykają ślady tajemniczych ognisk. Okazują się to ślady działalności szajki przestępczej. Wbrew własnej woli dziewczyny zostają wmieszane w aferę kryminalną.
W powieści epizodycznie pojawiają się Janeczka i Pawełek Chabrowiczowie, rodzeństwo, których przygody stały się potem tematem odrębnego cyklu powieści autorki, rozpoczynającego się od książki "Nawiedzony dom".

</doc>
<doc id="1376888" url="https://pl.wikipedia.org/wiki?curid=1376888" title="SITRASB">
SITRASB

SITRASB (Società Italiana Traforo del Gran San Bernardo SpA.) (pl. "Spółka włoska dla tunelu Gran San Bernardo") – spółka będąca operatorem włoskiej części (50%) tunelu Gran San Bernardo oraz drogi dojazdowej do niego (droga SS27). Spółka powstała w 1957 w Aoście. Szefem jest Lorenzo Chentre.

</doc>
<doc id="1376889" url="https://pl.wikipedia.org/wiki?curid=1376889" title="Carrosserie Hess">
Carrosserie Hess

Carrosserie Hess AG – szwajcarskie przedsiębiorstwo z siedzibą w Bellach zajmujące się produkcją autobusów miejskich, mikrobusów, trolejbusów, zabudowami specjalnymi oraz serwisem samochodów osobowych, dostawczych i autobusów.
Historia.
Przedsiębiorstwo zostało założone w 1882 roku przez Szwajcara Heinricha Hessa jako warsztat zajmujący się naprawą powozów. Po I wojnie światowej w 1919 r. Heinrich Hess przekazał swój warsztat synom Arnoldowi i Emilowi i od tego czasu w zakładzie zaczęły powstawać nadwozia pierwszych samochodów osobowych oparte o podwozia i jednostki napędowe innych producentów, a także dla większych pojazdów, takich jak autobusy. W 1933 roku zrezygnowano z produkcji karoserii samochodów, kontynuowano natomiast produkcję nadwozi autobusowych wykonanych z aluminium. W roku 1940 zamówione zostały pierwsze trolejbusy Hess dla Bazylei oraz Biel. W 1954 r. w zakładach Hess powstał pierwszy autobus z nadwoziem samonośnym, na trzy lata po opracowaniu pierwszej takiej konstrukcji przez zakłady Kässbohrer. W latach 60. rozpoczęto budowę pierwszych autobusów przegubowych o zwiększonej pojemności. W 1971 roku przedsiębiorstwo Hess uzyskało patent na konstrukcję pojazdu spawanego z aluminium o niewielkiej masie własnej. Konstrukcja ta miała jednak swoje wady, przez co zdecydowano się na opracowanie równoległego rozwiązania opierającego się na skręcaniu profili aluminiowych. W ten sposób opracowano rodzinę pojazdów Hess Co-Bolt. W 1977 roku we współpracy z przedsiębiorstwem Franz Brozincevic opracowano pierwszy autobus lotniskowy o nazwie Cobus. Rok później rozpoczęto budowę pierwszych autobusów na licencji Hess na rynek australijski i nowozelandzki, a od 1996 roku także na rynek amerykański. W 1987 roku przedsiębiorstwo zaprezentowało pierwszy autobus niskopodłogowy, a cztery lata później pierwszy na świecie niskopodłogowy trolejbus. W 2003 r. wprowadzono do ruchu pierwszy na świecie niskopodłogowy dwuprzegubowy trolejbus powstały z wydłużenia przegubowego trolejbusu Hess o jeden człon. Rozwiązanie to po raz pierwszy zastosowano w Genewie, gdzie zamówiono następnie 10 tego typu trolejbusów. W 2007 roku na tej podstawie Hess opracował pierwszy dwuprzegubowy autobus z napędem hybrydowym. W 2011 r. rozpoczęto produkcję przyczep autobusowych. 
Działalność.
Zabudowy specjalne.
Oprócz budowy gotowych autobusów i trolejbusów, przedsiębiorstwo Hess zajmuje się zabudowami na bazie podwozi pojazdów dostawczych i ciężarowych z różnym przeznaczeniem. W ofercie znajdują się także zabudowy specjalistyczne, takie jak pojazdy do transportów specjalnych, wozy strażackie, czy pojazdy dla wojska.

</doc>
<doc id="1376890" url="https://pl.wikipedia.org/wiki?curid=1376890" title="Charles Trevelyan">
Charles Trevelyan

Charles Philips Trevelyan (ur. 28 października 1870, zm. 24 stycznia 1958) – brytyjski polityk, członek Partii Liberalnej i Partii Pracy, minister w rządach Ramsaya MacDonalda.
Był najstarszym synem sir George’a Trevelyana, 2. baroneta, i Caroline Philips, córki Marka Philipsa. Od 1928 r. nosił tytuł 3. baroneta. Jego żoną była Mary Katherine Bell OBE, córki sir Thomasa Bella, 2. baroneta. Charles miał nią sześcioro dzieci. Jego najstarszym synem był George Lowthian Trevelyan, 4. baronet.
W 1899 r. został wybrany do Izby Gmin jako reprezentant okręgu Elland z ramienia Partii Liberalnej. W latach 1908–1914 był parlamentarnym sekretarzem przy Radzie Edukacji. W 1918 r. przegrał wybory parlamentarne, w których startował jako kandydat Partii Pracy. Do parlamentu powrócił w 1922 r. jako reprezentant okręgu Newcastle upon Tyne Central. W Izbie Gmin zasiadał do 1931 r. W dwóch pierwszych rządach laburzystowskich (1924, 1929–1931) był przewodniczącym Rady Edukacji. Zrezygnował w marcu 1931 r.
W latach 1930–1949 był Lordem Namiestnikiem Northumberlandu. Na początku 1939 r. został czasowo usunięty z Partii Pracy razem z Aneurinem Bevanem i Staffordem Crippsem za poparcie pomysłu utworzenia frontu ludowego (m.in. z komunistami).
Charles był ostatnim z Trevelyanów, którzy byli właścicielami rodowej posiadłości Wallington Hall. Zapisał on tę posiadłość National Trust z zastrzeżeniem, że członkowie jego rodziny będą mogli nadal w niej mieszkać.

</doc>
<doc id="1376892" url="https://pl.wikipedia.org/wiki?curid=1376892" title="Koszty jakości">
Koszty jakości

Koszty jakości () – nakłady bądź straty ponoszone przez przedsiębiorstwo w związku z produkcją / oferowaniem, a następnie sprzedażą produktów / usług o określonej jakości.
Podział kosztów jakości.
Istnieje kilka sposobów klasyfikacji kosztów jakości. Do jednych z najczęściej wykorzystywanych sposobów należy
Podział kosztów jakości według normy ISO 9004:1994.
W oparciu o normę ISO 9004:1994, koszty jakości są dzielone na dwie podstawowe grupy:
Podział kosztów jakości zgodnie z filozofią TQM.
Zgodnie z filozofią kompleksowego zarządzania jakością koszty jakości można podzielić na trzy rodzaje:

</doc>
<doc id="1376893" url="https://pl.wikipedia.org/wiki?curid=1376893" title="G.N.O. (Girl’s Night Out)">
G.N.O. (Girl’s Night Out)

G.N.O (Girl’s Night Out) – piosenka wykonywana przez Miley Cyrus z drugiej płyty do serialu Hannah Montana Hannah Montana 2: Meet Miley Cyrus. Jest to pierwszy singiel, którego nie przypisuje się bohaterce Hannie Montanie tylko Miley. Piosenka była wykonywana na różnych imprezach, takich jak Igrzyska Disney Channel, Kids Choice Awards, Dick Clark’s New Year’s Rockin’ Eve.

</doc>
<doc id="1376894" url="https://pl.wikipedia.org/wiki?curid=1376894" title="Bhiwandi">
Bhiwandi

Bhiwandi (marathi: भिवंडी) – miasto w Indiach, w stanie Maharashtra, na nizinie Konkan. W 2001 r. miasto to zamieszkiwało ok. 600 tysięcy osób.
W mieście rozwinął się przemysł i rzemiosło, głównie włókiennicze.

</doc>
<doc id="1376895" url="https://pl.wikipedia.org/wiki?curid=1376895" title="Wychowanie panien w Czechach">
Wychowanie panien w Czechach

Wychowanie panien w Czechach - czeska komedia romantyczna z 1997 roku na podstawie powieści Michala Viewegha.
Opis fabuły.
Zdolny pisarz i nauczyciel Oskar Wegh zostaje zatrudniony przez bogatego biznesmena Krala, aby uczył pisania jego córkę Beatę, która po zawodzie miłosnym zamknęła się w swoim pokoju i przestała rozmawiać z domownikami. Stawka za lekcje zaproponowana przez Krala jest tak wysoka, że żona Wegha bez większych oporów godzi się na lekcje. Lekcje pisania z Beatą z czasem przerodzą się w namiętność.

</doc>
<doc id="1376896" url="https://pl.wikipedia.org/wiki?curid=1376896" title="Droga wojewódzka nr 238">
Droga wojewódzka nr 238

Droga wojewódzka nr 238 (DW238) - droga wojewódzka w województwie kujawsko-pomorskim biegnąca przez teren powiatu bydgoskiego oraz miasta Bydgoszcz o długości 14 km. Arteria łączy węzeł drogowy Bydgoszcz Opławiec - ze aleją Jana Pawła II w Bydgoszczy, gdzie łączy się z drogą wojewódzką . Biegnie ona dawnym śladem drogi krajowej .

</doc>
<doc id="1376897" url="https://pl.wikipedia.org/wiki?curid=1376897" title="Park Miejski przy ul. Leczniczej w Łodzi">
Park Miejski przy ul. Leczniczej w Łodzi

Park Miejski przy ulicy Leczniczej – obszar zieleni miejskiej położony w Łodzi w dzielnicy Górna pomiędzy ulicami Leczniczą i Podmiejską, Kasową, Łukasińskiego a Słowackiego.
Opis.
Utworzony w 1947 roku według projektu inż. K. Marcinkowskiego park jest pierwszym powstałym w Łodzi po wojnie. Park o powierzchni ok. 2 hektarów jest oświetlony, ale nieogrodzony.
W bezpośrednim sąsiedztwie parku znajduje się zabytkowy gmach Przychodni Miejskiej przy ulicy Leczniczej.
Od ulicy Podmiejskiej, od której jest właściwe wejście do parku – biegnie szeroka, główna aleja z parterami kwiatowymi pośrodku. Po bokach aleja jest obsadzona wiśniami japońskimi. Aleja kończy się półokrągłą pergolą, jedyną w parkach łódzkich obsadzoną winem pachnącym. Pergola to centralna część parku. Pod rusztowaniem pergoli rozstawione są ławki. W 1999 roku dokonano remontu pergoli. Zastąpiono również zamierające topole włoskie dębami piramidalnymi.
W zachodniej części parku znajduje się powstały w 1998 roku plac zabaw dla dzieci otoczony grabowym żywopłotem. Dzięki ulicy Słowackiego, odchodzącej od ulicy Podmiejskiej istnieje przejście (102 m) do dużo większego Parku im. Jarosława Dąbrowskiego. Park stanowi miejsce zabaw dla dzieci, spotkań dla ludzi starszych i odpoczynku.
Przyroda.
Posiada on bogatą szatę roślinną. Występują tu między innymi:
Dojazd.
Do skrzyżowania ulic Rzgowskiej i Leczniczej;

</doc>
<doc id="1376900" url="https://pl.wikipedia.org/wiki?curid=1376900" title="Murchison">
Murchison



</doc>
<doc id="1376901" url="https://pl.wikipedia.org/wiki?curid=1376901" title="SAH">
SAH



</doc>
<doc id="1376902" url="https://pl.wikipedia.org/wiki?curid=1376902" title="Okręg wyborczy Elland">
Okręg wyborczy Elland

Okręg wyborczy Elland powstał w 1885 r. i wysyłał do brytyjskiej Izby Gmin jednego deputowanego. Okręg położony był w West Riding w hrabstwie Yorkshire. Został zlikwidowany w 1950 r.

</doc>
<doc id="1376906" url="https://pl.wikipedia.org/wiki?curid=1376906" title="Remixes (81-04)">
Remixes (81-04)



</doc>
<doc id="1376908" url="https://pl.wikipedia.org/wiki?curid=1376908" title="Droga wojewódzka nr 239">
Droga wojewódzka nr 239

Droga wojewódzka nr 239 (DW239) – droga wojewódzka w województwie kujawsko-pomorskim o długości 20,8 km, biegnąca przez obszar miasta Bydgoszcz oraz powiatu bydgoskiego. 15 grudnia 2021 roku numer 239 obsadzono ponownie, przypisując go do drogi wytyczonej śladem poprzedniego przebiegu drogi krajowej nr 5 w Bydgoszczy i Osielsku.
Dawny przebieg.
Wcześniej arteria łączyła Błądzim przez Lniano, Drzycim i Laskowice ze Świeciem. Leżała na terenie powiatu świeckiego i miała 33 km długości. Z dniem 27 września 2017 roku wykreślono numer 239 z listy dróg wojewódzkich. Odcinek od Błądzimia do Laskowic został zdegradowany do statusu drogi powiatowej, natomiast odcinek od Laskowic do Świecia został włączony do drogi wojewódzkiej nr 272.
W marcu 2021 pod pretekstem modernizacji drogi na 3,5-kilometrowym odcinku drogi między Laskowicami a Krąplewicami, obsadzonych aleją 433 drzew, planowano wycięcie stu siedemdziesięciu sześciu dębów szypułkowych, ośmiu klonów jaworów i sześciu klonów zwyczajnych, o obwodach wahających się między 200 a 350 cm. Na skutek interwencji Wojewódzkiego Urzędu Ochrony Zabytków wycinkę wstrzymano i rozpoczęto procedurę wpisu całej alei do rejestru zabytków.

</doc>
<doc id="1376911" url="https://pl.wikipedia.org/wiki?curid=1376911" title="87 Pułk Piechoty (LWP)">
87 Pułk Piechoty (LWP)

87 Pułk Piechoty – oddział piechoty ludowego Wojska Polskiego.
Sformowany w 1950. Wchodził w skład 21 Dywizji Piechoty. Stacjonował w garnizonie Lidzbark Warmiński.
Skład organizacyjny.
dowództwo i sztab 
Stan etatowy wynosił:1234 żołnierzy 

</doc>
<doc id="1376912" url="https://pl.wikipedia.org/wiki?curid=1376912" title="Pod jednym dachem (film 1999)">
Pod jednym dachem (film 1999)

Pod jednym dachem (czes. "Pelíšky" – czeski komediodramat Jana Hřebejka z 1999 roku, zrealizowany na podstawie książki "Gówno się pali" Petra Šabacha.
Treść.
Fabuła osadzona jest na przełomie lat 1967/1968, w okresie poprzedzającym Praską Wiosnę, a rozgrywające się wydarzenia widziane są oczami dorastającego Michala Šebka. 
Dwie zwaśnione rodziny – Šebkowie i Krausowie obchodzą akurat święta Bożego Narodzenia. Ojciec Michala jako żołnierz komunistycznego reżimu przeciwstawia się chrześcijańskiej tradycji, rezygnując ze świątecznych atrybutów i zwyczajów. Nie potrafi również porozumieć się z własnym synem, któremu wraz z przyjaciółmi imponuje zachodni wzorzec życia. Michal jest też zakochany w zamieszkującej po sąsiedzku Jindřišce Kraus. Z kolei jej ojciec, dawny żołnierz i weteran ruchu oporu, nienawidzi komunistów, a obdarzony wybuchowym charakterem, stale terroryzuje żonę i córkę, nie powstrzymując się nawet w dniu świąt.

</doc>
<doc id="1376913" url="https://pl.wikipedia.org/wiki?curid=1376913" title="Księga Psalmów w przekładzie Stanisława Wójcika">
Księga Psalmów w przekładzie Stanisława Wójcika

Księga Psalmów w przekładzie Stanisława Wójcika – pierwszy wydany w Polsce przekład Księgi Psalmów z łacińskiego psałterza "Psalterium Pianum" Piusa XII. Kolejne wydania ukazywały się w latach 1947-1983.
Historia powstania.
Autorem był o. Stanisław Wójcik CSsR. Prace nad przekładem psałterza rozpoczął po wybuchu II wojny światowej. Wójcik postawił sobie za cel przekład "prosty, jasny i zrozumiały". Podstawą przekładu była łacińska Wulgata z szerokim uwzględnieniem tekstu masoreckiego. Gdy w 1945 przekład został ukończony i autor ubiegał się o imprimatur, w Rzymie ukazał się nowy psałterz łaciński, zwany od Piusa XII, który zlecił jego utworzenie, psałterzem Piusowym albo "Psalterium Pianum". Wójcik zdecydował się dostosować swój przekład, choć jak twierdził we wstępie do pierwszego wydania, nie zrobił tego w sposób "niewolniczy" i raczej oddawał myśl oryginału hebrajskiego niż literę łacińskiego przekładu. Zatrzymał też część hebraizmów, które zawierała Wulgata, a których nie miał psałterz Piusowy. Pierwsze wydanie ukazało się w 1947. Przekład zawierał również pieśni i kantyki ze Starego i Nowego Testamentu zawarte w brewiarzu rzymskim.
Przy wydaniu drugim (1959) Wójcik zmodyfikował swoją zasadę oddawania myśli oryginału – i było już ono dokładnym tłumaczeniem psałterza Piusowego. Wydanie trzecie (1968) ukazało się w Anglii na prośbę księży marianów z Brighton i służyło głównie Polonii. Wydanie czwarte i ostatnie opublikowane zostało w 1983. Podstawą dla trzeciego i czwartego wydania był tekst wydania drugiego, z licznymi poprawkami uwzględniającymi wyniki nowych badań naukowych. Wydania te zawierały również kantyki biblijne, które zostały wprowadzone w Kościele katolickim wraz z nową liturgią godzin.
Odbiór przekładu.
Stanisław Styś ocenił przekład Wójcika jako "piękny i niepozbawiony polotu". Krytykował pierwsze wydanie za odstępstwa "nie tylko od Psałterza Piusowego, lecz od tekstu biblijnego w ogóle".
Marek Piela, analizując język psalmów w przekładzie Czesława Miłosza porównał je z kilkoma starszymi przekładami, w tym z "Księgą Psalmów" Wójcika (wydanie I z 1947) oraz Biblią Tysiąclecia. Spośród nich przekład Wójcika jest często chwalony jako wierny znaczeniowo oryginałowi hebrajskiemu, a jednocześnie udany stylistycznie i wielokrotnie lepszy od Miłosza. Według Pieli:

</doc>
<doc id="1376916" url="https://pl.wikipedia.org/wiki?curid=1376916" title="87 Pułk Piechoty">
87 Pułk Piechoty

Pułki piechoty noszące numer „87”:
Polski:
Austro-węgierski:
Niemiecki:
Rosyjski:
Radziecki:

</doc>
<doc id="1376919" url="https://pl.wikipedia.org/wiki?curid=1376919" title="75 Pułk Piechoty (LWP)">
75 Pułk Piechoty (LWP)

75 pułk piechoty (75 pp) – oddział piechoty ludowego Wojska Polskiego.
Pułk został sformowany wiosną i latem 1951 roku, w garnizonie Bartoszyce, w składzie 21 Dywizji Piechoty. Latem 1957 roku oddział przeformowany został w 75 pułk zmechanizowany i podporządkowany dowódcy 15 Dywizji Zmechanizowanej im. Gwardii Ludowej.
Struktura organizacyjna.
Struktura organizacyjna pułku według etatu Nr 2/130 o stanie 1233 żołnierzy i 31 pracowników cywilnych.

</doc>
<doc id="1376920" url="https://pl.wikipedia.org/wiki?curid=1376920" title="Enumeracja (wyliczenie)">
Enumeracja (wyliczenie)



</doc>
<doc id="1376921" url="https://pl.wikipedia.org/wiki?curid=1376921" title="66 Pułk Piechoty (LWP)">
66 Pułk Piechoty (LWP)

66 Pułk Piechoty (66 pp) – oddział piechoty ludowego Wojska Polskiego.
Pułk został sformowany w 1951 roku, w garnizonie Olsztyn, w składzie 21 Dywizji Piechoty, według etatu Nr 2/130 o stanie 1234 żołnierzy i 41 pracowników cywilnych.
Jesienią 1952 roku jednostka została przeformowana na etat Nr 2/152 o stanie 1060 żołnierzy i 13 pracowników kontraktowych oraz podporządkowana dowódcy 15 Dywizji Piechoty.
W terminie do 1 maja 1955 roku oddział został przeformowany w 66 pułk zmechanizowany i podporządkowany dowódcy 15 Dywizji Zmechanizowanej im. Gwardii Ludowej. W 1957 roku pułk został rozformowany.

</doc>
<doc id="1376922" url="https://pl.wikipedia.org/wiki?curid=1376922" title="Schloßstraße (stacja metra)">
Schloßstraße (stacja metra)

Schloßstraße – stacja metra w Berlinie na linii U9, w dzielnicy Steglitz, w okręgu administracyjnym Steglitz-Zehlendorf. Stacja została otwarta w 1974.

</doc>
<doc id="1376927" url="https://pl.wikipedia.org/wiki?curid=1376927" title="Leave In Silence (singel)">
Leave In Silence (singel)



</doc>
<doc id="1376929" url="https://pl.wikipedia.org/wiki?curid=1376929" title="Berlin Rathaus Steglitz">
Berlin Rathaus Steglitz

Berlin Rathaus Steglitz – przystanek kolejowy na liniach S1 S-Bahn oraz stacja końcowa metra w Berlinie na linii U9, w dzielnicy Steglitz, w okręgu administracyjnym Steglitz-Zehlendorf. Stacja metra została otwarta w 1974 r.

</doc>
<doc id="1376931" url="https://pl.wikipedia.org/wiki?curid=1376931" title="Błogosławione Męczenniczki z Nowogródka">
Błogosławione Męczenniczki z Nowogródka



</doc>
<doc id="1376933" url="https://pl.wikipedia.org/wiki?curid=1376933" title="Przychodnia Miejska przy ul. Leczniczej w Łodzi">
Przychodnia Miejska przy ul. Leczniczej w Łodzi

Przychodnia Miejska przy ul. Leczniczej – jedna z najstarszych i największych przychodni w Łodzi, położona na rogu ulicy Leczniczej i Kasowej, w dzielnicy Chojny. Lecznica sąsiaduje z Parkiem Miejskim przy ul. Leczniczej.
Budynek jest własnością gminy Łódź, a użytkuje go Przychodnia Miejska „Lecznicza”. W przychodni mieszczą się głównie gabinety lekarskie, laboratorium i apteki.
Budynek.
Bryła budynku jest skonstruowana w kształcie litery „A” i wraz z elewacją nosi cechy klasycyzującego modernizmu. Długość ramion wynosi ok. 65 m, rozpiętość ok. 70 m, szerokość frontu ok. 30 m. Między ramionami obiektu znajdują się dziedzińce: zewnętrzny (mieszczą się tam budynki pogotowia ratunkowego), do którego wejście z zewnątrz prowadzi od ulicy Kasowej, oraz wewnętrzny. Obie przestrzenie są połączone ze sobą. Budynek składa się z trzech kondygnacji nadziemnych. Powierzchnia użytkowa wynosi ponad 7 tys. m².
Historia.
Obiekt powstał w latach 1927–1930 na zlecenie władz miejskich z przeznaczeniem na przychodnię Ubezpieczalni Społecznej. Projektantem był warszawski architekt Stefan Kraskowski (brat rzeźbiarki Ludwiki Nitschowej). Wykonawcą prac budowlanych była łódzka firma „Konstruktor” kierowana przez inż. Juliusza Leszczyńskiego. Latem 1928 roku budynek był gotowy w stanie surowym. Wiosną 1938 roku łodzianie mogli obejrzeć jego gipsowy model na otwartej 7 maja w parku im. Stanisława Staszica Wystawie Higienicznej, zorganizowanej przez Ubezpieczalnię Społeczną w Łodzi. W czasie wojny w gmachu mieścił się niemiecki szpital, po wojnie – przychodnia lekarska i rehabilitacyjna (w podziemiach jest nawet basen, obecnie jest nieużywany – czeka na remont). Na początku lat 70. XX wieku został wpisany do rejestru zabytków Łodzi. W latach 80. lecznica funkcjonowała jako Zakład Opieki Zdrowotnej.
W latach 2001–2003 przeprowadzono prace remontowo-konserwatorskie. Projekt renowacji przygotowali architekci pod kierunkiem Marka Pabicha. Objęły one wymianę odparzonych części tynku, oczyszczenie ścian i uzupełnienie ubytków. Przeprowadzono renowację stolarki okiennej i drzwiowej oraz przywrócono pierwotny wygląd metalowym okuciom. Większość okien wymieniono, zachowując cechy pierwowzoru.
Budynek wpisany jest do rejestru zabytków pod numerem A/109 z 20.01.1971.
Dojazd.
Do skrzyżowania ulic Rzgowskiej i Leczniczej (stan na , nie uwzględnia ewentualnych tymczasowych zmian trasy i linii zastępczych):

</doc>
<doc id="1376941" url="https://pl.wikipedia.org/wiki?curid=1376941" title="Pierre Veuillot">
Pierre Veuillot

Pierre Marie Joseph Veuillot (ur. 5 stycznia 1913 w Paryżu, zm. 14 lutego 1968 tamże) – francuski duchowny katolicki, kardynał, arcybiskup Paryża.
Życiorys.
Święcenia kapłańskie przyjął 26 marca 1939 w Paryżu. Od 1942 do 1959, kiedy Jan XXIII mianował go biskupem Angers pracował w Watykańskim Sekretariacie Stanu. 12 czerwca 1961 został mianowany arcybiskupem tytularnym Costanza di Tracia i arcybiskupem koadiutorem archidiecezji paryskiej. 1 grudnia 1966 promowany na Arcybiskupa Paryża. 26 czerwca 1967 Paweł VI wyniósł go do godności kardynalskiej z tytułem prezbitera San Luigi dei Francesi. 6 miesięcy później zmarł nagle w wieku 55 lat na białaczkę w Paryżu.

</doc>
<doc id="1376943" url="https://pl.wikipedia.org/wiki?curid=1376943" title="Joaquim Rafael Branco">
Joaquim Rafael Branco

Joaquim Rafael Branco (ur. 1953), polityk, premier Wysp Świętego Tomasza i Książęcej od 22 czerwca 2008 do 14 sierpnia 2010.
Życiorys.
Branco jest liderem Ruchu Wyzwolenia Wysp Świętego Tomasza i Książęcej-Partii Socjaldemokratycznej (MLSTP-PSD, "Movimento de Libertação de São Tomé e Príncipe-Partido Social Democrata"). W latach 2000–2001 zajmował stanowisko ministra spraw zagranicznych. W lipcu 2003 pełnił funkcję ministra spraw publicznych oraz został zatrzymany przez wojskowych w czasie zamachu stanu dokonanego w kraju przez majora Fernando Pereirę.
W maju 2008 z inicjatywy partii MLSTP-PSD parlament przegłosował wotum nieufności wobec rządu premiera Patrice'a Trovoady. 11 czerwca 2008 prezydent Fradique de Menezes zwrócił się do tej partii z propozycją utworzenia nowego rządu i wyznaczył Joaquima Rafaela Branco do tej misji. 22 czerwca 2008 Branco skompletował swój gabinet i został zaprzysiężony na stanowisku szefa rządu.
W wyborach parlamentarnych z 1 sierpnia 2010 MLSTP-PSD zdobył 21 z 26 mandatów w parlamencie, przegrywając z Niezależną Akcją Demokratyczną (ADI) byłego premiera Patrice'a Trovoady, który 14 sierpnia 2010 stanął na czele nowego rządu.

</doc>
<doc id="1376945" url="https://pl.wikipedia.org/wiki?curid=1376945" title="Czarna księga (film)">
Czarna księga (film)

Czarna księga (nid. "Zwartboek") – holendersko-niemiecko-belgijsko-brytyjski dramat wojenny z 2006 roku w reżyserii Paula Verhoevena.
Opis fabuły.
Holandia, rok 1944. Rachel Stein – żydowska piosenkarka, próbując uciec razem z innymi Żydami na południe Holandii, wpada w zasadzkę i cudem jako jedyna unika śmierci z rąk niemieckich żołnierzy. Po stracie rodziny przystępuje do ruchu oporu. Jej zadaniem jest uwiedzenie niemieckiego oficera, kapitana Müntze. W oddziale jednak jest zdrajca.

</doc>
<doc id="1376948" url="https://pl.wikipedia.org/wiki?curid=1376948" title="Bolzano/Bozen">
Bolzano/Bozen

Bolzano/Bozen – stacja kolejowa w Bolzano, w regionie Trydent-Górna Adyga, we Włoszech. Znajdują się tu 3 perony. Stacja została otwarta 16 maja 1859. Nowy, bardziej nowoczesny budynek, zgodny z ideologią faszyzmu został wybudowany w 1927-1929 według projektu Angiolo Mazzoni. Jest częścią projektu Centostazioni. Stacja obsługuje rocznie około 5,5 mln pasażerów.

</doc>
<doc id="1376953" url="https://pl.wikipedia.org/wiki?curid=1376953" title="Franklin Held">
Franklin Held

Franklin "Bud" Held (ur. 25 października 1927 w Los Angeles) – amerykański lekkoatleta specjalizujący się w rzucie oszczepem. Dwukrotny rekordzista świata (do wyniku 81,75 w 1954). Złoty medalista Igrzysk Panamerykańskich w 1955. Członek amerykańskiej reprezentacji na Igrzyska Olimpijskie w Helsinkach.
Pierwszy człowiek na świecie, który rzucił oszczepem ponad 80 metrów (80,41 8.08.1953 w Pasadenie). Rekord świata pobił oszczepem własnej produkcji. Mimo kontrowersji z tym związanych rekord został uznany.

</doc>
<doc id="1376954" url="https://pl.wikipedia.org/wiki?curid=1376954" title="Unison (piosenka)">
Unison (piosenka)

”Unison” jest piosenka napisaną przez Andy Goldmarka i Bruce Robertsa, i jako pierwsza nagrana artystę R&amp;B/dance Juniora w 1983 roku do filmu Toma Cruise’a "Wszystkie właściwe posunięcia". Jako pomniejszy hit, piosenka przyciągnęła dużą uwagę w 1991 roku, kiedy trzy piosenkarki nagrały ją na swoje albumy.
Laura Branigan nagrała „Unison” na swój szósty album - "Laura Branigan". Amerykański piosenkarz na emigracji Lory Bianco nagrał tę piosenkę na swój album "Lonely is the Night". Jednak największy sukces dla „Unison” nadszedł, kiedy została ona wybrana na tytułową piosenkę debiutanckiego albumu anglojęzycznego kanadyjskiej piosenkarki Céline Dion „"Unison"”. 
Wersja Céline Dion.
"Unison” została wydana jako drugi singiel z albumu w Kanadzie (6 sierpnia 1990) i jako czwarty w Japonii (4 listopada 1991). W reszcie świata piosenka została wykorzystana jako B-side do singla „The Last to Know”.
Kevin Unger zrobił cztery klubowe mixy do piosenki: mix z rapem, mix bez rapu, mainstream extended mix i club mix. Trzy z nich zawierały rap w wykonaniu Frankie Fudge'a. Wszystkie mixy były umieszczone na kanadyjskich wersjach singla.
Teledysk został nakręcony w lipcu 1990 roku do mixu z rapem i zawierał rap Frankie Fudge'a. Jednak osobą, która zagrała w teledysku w rzeczywistości nie był Fudge. Teledysk został włączony do VHS Dion "Unison".
Piosenka doszła do 38. miejsca na liście sprzedaży singli w Kanadzie. „Unison” odniosła większy sukces na innym kanadyjskim notowaniu - Canadian Contemporary Hit Radio, gdzie singiel doszedł do 27 miejsca. Jednak największy sukces spotkał piosenkę w kanadyjskich klubach, gdzie „Unison” stał się narodowym hitem i przez siedem tygodni zajmował pierwsze miejsce na Canada's National Club Chart.
Piosenka została również wybrana na piosenkę roku w Quebec (pokonując Vogue Madonny) w plebiscycie radia Énergie "Le choix du Québec".
Formaty i lista utworów.
2-Track CD-Single – (CA) 
3-Track CD-Single – (CA) 
4-Track CD-Single – (JP) 

</doc>
<doc id="1376962" url="https://pl.wikipedia.org/wiki?curid=1376962" title="ČT1">
ČT1

ČT1 (znana też jako "jednička" – pol. "Jedynka"; dawniej "ČST, ČST1, F1, Československá televize, Československá televízia jedna", "Federální okruh jedna") – pierwszy program czeskiej telewizji publicznej (Česká televize), nadawany od 1 stycznia 1993.
Jest to kanał ogólnotematyczny, w którego ramówce znajdują się programy informacyjne ("Události", "Zprávy"), filmy, seriale, programy dokumentalne, zarówno czeskie, jak i zagraniczne, programy rozrywkowe i programy dla dzieci. Znaczna część audycji ČT1 zaopatrzona jest w napisy ekranowe dla niesłyszących, dostępne na 888 stronie teletekstu.
Na antenie ČT1 ukazują się ponadto programy lokalne emitowane przez studia w Pradze, Brnie i Ostrawie.
Większość audycji ČT1, o ile pozwalają na to prawa autorskie, udostępniana jest na stronie internetowej stacji, zarówno na żywo, jak i na żądanie.
Historia.
ČT1 rozpoczęła nadawanie w całej Czechosłowacji 1 maja 1953 roku, ze studia w Pradze, jako ČST.
W 1970 roku nazwa ČST została zmieniona na ČST1. W 1975 rozpoczęto nadawanie w kolorze.
Po wejściu federalizmu w Czechosłowacji 3 września 1990 roku kanał ČST1 została podzielona na dwa odrębne kanały. Na zachodzie kraju na F1 z siedzibą w Pradze a na wschodzie na ST1 z siedzibą w Bratysławie. Po rozpadzie Czechosłowacji 1 stycznia 1993 czeski kanał F1 zmienił nazwę na dzisiejszą ČT1 a słowacki ST1 na STV1.
1 września 2007 nastąpiła zmiana identyfikacji wizualnej wszystkich kanałów ČT. Wówczas charakterystyczne logo ČT1 przedstawiające litery "č" i "t" złożone na kształt konturu telewizora, z wpisaną w niego cyfrą "1", zostało zastąpione przez czerwony prostokąt z białą cyfrą "1" i poziomą linią ponad nią, w środku. Od 1 października 2012 stacja ponownie zmieniła logo. Tak jak i kanały siostrzane m.in. ČT2.
Od 11 listopada 2011 roku telewizja ta nie nadaje reklam.
1 marca 2012 kanał rozpoczął nadawanie w systemie HDTV, zastępując kanał ČT HD.

</doc>
<doc id="1376966" url="https://pl.wikipedia.org/wiki?curid=1376966" title="Pani Henderson">
Pani Henderson

Pani Henderson – brytyjska tragikomedia z 2005 roku o teatrze The Windmill.
Nagrody i nominacje.
Oscary za rok 2005
Złote Globy 2005
Nagroda BAFTA 2005
Nagroda Satelita 2005

</doc>
<doc id="1376968" url="https://pl.wikipedia.org/wiki?curid=1376968" title="Budapest Kelenföld">
Budapest Kelenföld

Budapest Kelenföld – stacja kolejowa w Budapeszcie, w dzielnicy Újbuda, na Węgrzech. Znajduje się tu 5 peronów.

</doc>
<doc id="1376969" url="https://pl.wikipedia.org/wiki?curid=1376969" title="Choroby ruchu">
Choroby ruchu



</doc>
<doc id="1376971" url="https://pl.wikipedia.org/wiki?curid=1376971" title="William Mackenzie">
William Mackenzie

William Warrender Mackenzie, 1. baron Amulree GCB, KBE (ur. 19 sierpnia 1860 w Scone, zm. 5 maja 1942), brytyjski prawnik i polityk, członek Partii Pracy, minister w rządach Ramsaya MacDonalda.
Był synem Roberta Mackenzie’ego i Jean Menzies, córki Basila Menziesa. W 1885 r. ukończył studia na Uniwersytecie Edynburskim. Rok później rozpoczął praktykę adwokacką w Lincoln’s Inn. W 1914 r. został Radcą Króla. W 1917 r. został komandorem Orderu Imperium Brytyjskiego, a w 1918 r. kawalerem Krzyża Komandorskiego tego orderu. W latach 1919-1926 był przewodniczącym Sądu Przemysłowego. W 1926 r. otrzymał Krzyż Wielki Orderu Łaźni.
W 1929 r. otrzymał tytuł 1. barona Amulree i zasiadł w Izbie Lordów. W 1930 r. został członkiem Tajnej Rady. W tym samym roku otrzymał tekę ministra lotnictwa. Był jednym z nielicznych laburzystów, którzy poparli decyzję MacDonalda o utworzeniu rządu narodowego. Amulree pozostał ministrem lotnictwa przez pierwsze dwa miesiące istnienia rządu narodowego.
Lord Amulree był również przewodniczącym Newfoundland Royal Commission, która przygotowała raport na temat przyszłości Nowej Fundlandii jako dominium w Brytyjskiej Wspólnocie Narodów. Zmarł w 1942 r. Tytuł barona odziedziczył jego syn, Basil.

</doc>
<doc id="1376975" url="https://pl.wikipedia.org/wiki?curid=1376975" title="Zaburzenia ruchu">
Zaburzenia ruchu



</doc>
<doc id="1376976" url="https://pl.wikipedia.org/wiki?curid=1376976" title="Praha-Holešovice">
Praha-Holešovice

Praha-Holešovice – stacja kolejowa w Pradze, w Czechach przy ulicach Partyzánská 1504/24 i Vrbenského 635/39. Znajdują się tu trzy perony. W podziemiach stacji jest stacja metra Nádraží Holešovice.

</doc>
<doc id="1376978" url="https://pl.wikipedia.org/wiki?curid=1376978" title="Baron Amulree">
Baron Amulree

Baronowie Amulree 1. kreacji (parostwo Zjednoczonego Królestwa)

</doc>
<doc id="1376981" url="https://pl.wikipedia.org/wiki?curid=1376981" title="Ktoś całkiem obcy">
Ktoś całkiem obcy

Ktoś całkiem obcy – amerykański thriller z 2007 roku.

</doc>
<doc id="1376982" url="https://pl.wikipedia.org/wiki?curid=1376982" title="Otępienie z ciałami Lewiego">
Otępienie z ciałami Lewiego



</doc>
<doc id="1376983" url="https://pl.wikipedia.org/wiki?curid=1376983" title="Otępienie z ciałkami Lewiego">
Otępienie z ciałkami Lewiego



</doc>
<doc id="1376985" url="https://pl.wikipedia.org/wiki?curid=1376985" title="Bogusław Horodyński">
Bogusław Horodyński

Bogusław Roch Józef Horodyński herbu Korczak (ur. 25 października 1802 w Zbydniowie, zm. 30 listopada 1866 w Zbydniowie) – syn Dominika i Kunegundy z Brochowskich. Powstaniec, spiskowiec. Ojciec Zbigniewa Horodyńskiego, marszałka powiatu tarnobrzeskiego.
Życiorys.
Urodził się w rodzinnym majątku Zbydniów (województwo podkarpackie) w obwodzie rzeszowskim (Zabór austriacki). Ukończył studia na Uniwersytecie Warszawskim. W latach 1821–1824 służył w artylerii konnej wojska polskiego pod wielkim księciem Konstantym, wystąpił jednak wcześnie z wojska i zajął się gospodarką w majątku w Zbydniowie.
Wziął udział w powstaniu listopadowym. Bił się pod Olszynką Grochowską, Dębem Wielkim, pod Ostrołęką, służąc jako porucznik, z początku w artylerii, później w Legii Nadwiślańskiej, a potem pod generałem Ramorino. Po powstaniu wspomagał partyzantkę Józefa Zaliwskiego, przerzucając kilka wypraw do Królestwa Polskiego (dwór Horodyńskich w Zbydniowie stał się, z racji położenia tuż przy granicy z Królestwem Polskim, punktem przerzutowym).
Skazany przez władze austriackie spędził kilka lat w lochach austriackich twierdz w Spielbergu i Kufsteinu. Ułaskawiony, został wysłany na internowanie do Lublany. Na początku lat czterdziestych powrócił do Zbydniowa. W 1846 r. został ponownie, tym razem na krótko, aresztowany pod zarzutem udziału w przygotowaniach powstańczych.
W czasie powstania styczniowego udzielał poparcia oddziałom partyzanckim formującym się w jego okolicy.
Był właścicielem majątków ziemskich Zbydniów i Radomyśl.
Z małżeństwa z Zofią z Wierzbickich (1825–1900), córką Antoniego Wierzbickiego i Teresy z Błażowskich, miał ośmioro dzieci: 1) Julię Stefanię Horodyńską (1848–1870), 2) Bogusława Onufrego Teodora Horodyńskiego (1850–1896) żonatego z Antoniną Podleską, 3) Zbigniewa Leona Dominika Horodyńskiego (1851–1930) żonatego z Marią Innocentą Antonią Dominiką Podleską, 4) Stanisława Bolesława Emiliana Horodyńskiego (1852–1906) żonatego z Marią Frankowską, 5) Teresę Zofię Horodyńską (1855–1917) zamężną za Karolem Józefem Wiszniowskim (1848–1917), 6) Zofię Jadwigę Marię Horodyńską (1857–1879), 7) Onufrego Romana Piotra Horodyńskiego (1860-1924) żonatego z Olimpią Podleską (1865–1957) i 8) Jana Konstantego Witalisa Horodyńskiego (ur. 1860) żonatego z Elwirą Eberhardt.

</doc>
<doc id="1376987" url="https://pl.wikipedia.org/wiki?curid=1376987" title="Martyr (singel)">
Martyr (singel)



</doc>
<doc id="1376989" url="https://pl.wikipedia.org/wiki?curid=1376989" title="Graben-Neudorf (stacja kolejowa)">
Graben-Neudorf (stacja kolejowa)

Graben-Neudorf – stacja kolejowa w Graben-Neudorf, w kraju związkowym Badenia-Wirtembergia, w Niemczech. Znajdują się tu 3 perony.

</doc>
<doc id="1376992" url="https://pl.wikipedia.org/wiki?curid=1376992" title="Strange (VHS)">
Strange (VHS)



</doc>
<doc id="1376993" url="https://pl.wikipedia.org/wiki?curid=1376993" title="Pitigrilli">
Pitigrilli

Pitigrilli, właśc. Dino Segre (ur. 9 maja 1893 w Turynie, zm. 8 maja 1975 tamże) – włoski pisarz, autor skandalizujących książek, uważany za pornografa (w myśl obowiązujących w dwudziestoleciu międzywojennym kryteriów). Po dojściu Mussoliniego do władzy wyemigrował do Paryża, a później do Argentyny, skąd po wojnie wrócił do Europy jako moralista i człowiek głęboko wierzący, nawrócony na katolicyzm.
W 1951 wszystkie jego utwory zostały wycofane z polskich bibliotek oraz objęte cenzurą.

</doc>
<doc id="1376994" url="https://pl.wikipedia.org/wiki?curid=1376994" title="Tourcoing LM">
Tourcoing LM

Tourcoing Volley-Ball Lille Métropole (Tourcoing LM) – francuski męski klub siatkarski założony w 1912 roku z siedzibą w mieście Tourcoing.
W sezonie 2012/2013 klub uczestniczy w rozgrywkach Ligue A.
Sukcesy.
 Ligue A:
Puchar CEV:
Ligue B:
Puchar Francji:

</doc>
<doc id="1376996" url="https://pl.wikipedia.org/wiki?curid=1376996" title="Devotional (VHS)">
Devotional (VHS)



</doc>
<doc id="1377001" url="https://pl.wikipedia.org/wiki?curid=1377001" title="St Georgen (Schwarzw) (stacja kolejowa)">
St Georgen (Schwarzw) (stacja kolejowa)

Sankt Georgen (Schwarzwald) – stacja kolejowa w St. Georgen im Schwarzwald, w kraju związkowym Badenia-Wirtembergia, w Niemczech. Znajdują się tu 2 perony.

</doc>
<doc id="1377002" url="https://pl.wikipedia.org/wiki?curid=1377002" title="Ród Marbot">
Ród Marbot



</doc>
<doc id="1377003" url="https://pl.wikipedia.org/wiki?curid=1377003" title="Ród Marbotów">
Ród Marbotów



</doc>
<doc id="1377004" url="https://pl.wikipedia.org/wiki?curid=1377004" title="Adolphe Colrat">
Adolphe Colrat

Adolphe Colrat (ur. 25 kwietnia 1955 w Lyonie) – francuski polityk, Wysoki Komisarz Polinezji Francuskiej od 11 czerwca 2008.
Życiorys.
Adolphe Colrat ukończył Instytut Nauk Politycznych w Paryżu. W 1983 został absolwentem École nationale d'administration. W latach 1998-2001 pracował jako dyrektor we francuskim Ministerstwie Spraw Wewnętrznych. Od 2004 do 2006 był prefektem departamentu Ardennes. W lipcu 2006 objął funkcję dyrektora do spraw politycznych, administracyjnych i finansowych w Ministerstwie Terytoriów Zamorskich.
11 czerwca 2008 zastąpił Anne Boquet na stanowisku Wysokiego Komisarza Polinezji Francuskiej.

</doc>
<doc id="1377006" url="https://pl.wikipedia.org/wiki?curid=1377006" title="Hołd (album)">
Hołd (album)

Hołd – pierwszy album studyjny polskiego rapera Pona. Wydawnictwo ukazało się 15 marca 2002 roku nakładem wytwórni muzycznej Prosto w dystrybucji Warner Music. Nagrania wyprodukowali: Włodi, Waco, Majki, Sqra, Korzeń oraz Pelson. Z kolei wśród gości znaleźli się m.in. Sokół, Wilku, Fu, Mor W.A., Zipera, Jędker, Fundacja 1, oraz Koras.
Nagrania dotarły do 12. miejsca listy OLiS. Singel "Temat zakazany" zadebiutował na 2. miejscu listy OLiS oraz sprzedany został w 1000 egzemplarzach przy cenie 9 zł za egzemplarz.
Lista utworów.
Opracowano na podstawie materiału źródłowego.

</doc>
<doc id="1377008" url="https://pl.wikipedia.org/wiki?curid=1377008" title="Süßen (stacja kolejowa)">
Süßen (stacja kolejowa)

Süßen - stacja kolejowa w Süßen, w kraju związkowym Badenia-Wirtembergia, w Niemczech. Znajdują się tu 2 perony.

</doc>
<doc id="1377009" url="https://pl.wikipedia.org/wiki?curid=1377009" title="ČT2">
ČT2

ČT2 – drugi program czeskiej telewizji publicznej Česká televize nadawany od 1 stycznia 1993.
Celem stacji jest emitowanie programów poświęconych kulturze, edukacji, historii.
Od 11 listopada 2011 roku w tej telewizji znacząco ograniczono emisję reklam.
Kanał jest znany z emitowania oryginalnego (nietłumaczonego) serwisu informacyjnego dla niesłyszących przygotowywanego przez głuchych dziennikarzy – Zprávy v českém znakovém jazyce (Wiadomości w czeskim języku migowym) od poniedziałku do piątku o 19:50.
16 grudnia 2014 kanał rozpoczął nadawanie w systemie HDTV.

</doc>
<doc id="1377013" url="https://pl.wikipedia.org/wiki?curid=1377013" title="Lucia Bosetti">
Lucia Bosetti

Lucia Bosetti (ur. 9 lipca 1989 roku w Tradate) – włoska siatkarka, reprezentantka kraju, powołanie do kadry narodowej otrzymała w 2008 roku. Gra na pozycji przyjmującej. 
Życie prywatne.
Jej ojciec Giuseppe Bosetti jest trenerem siatkarskim, aktualnie prowadzi juniorską reprezentację Włoch kobiet, a jej matka Franca Bardelli była siatkarką, wielokrotną reprezentantką Włoch. Ma dwie młodsze siostry Caterinę i Chiarę, które są również siatkarkami.
Sukcesy reprezentacyjne.
Juniorskie.
Mistrzostwa Europy Kadetek:
Mistrzostwa Europy Juniorek:
Seniorskie.
Volley Masters Montreux:
Grand Prix:
Letnia Uniwersjada: 
Mistrzostwa Europy:
Puchar Wielkich Mistrzyń:
Piemonte Woman Cup:
Puchar Świata:
Igrzyska Śródziemnomorskie:
Mistrzostwa Świata:
Sukcesy klubowe.
Liga Mistrzyń:
Klubowe Mistrzostwa Świata:
Mistrzostwo Włoch:
Puchar Włoch: 
Superpuchar Włoch: 
Mistrzostwo Turcji:
Puchar Turcji: 
Superpuchar Turcji: 

</doc>
<doc id="1377014" url="https://pl.wikipedia.org/wiki?curid=1377014" title="Ivo Karlovic">
Ivo Karlovic



</doc>
<doc id="1377017" url="https://pl.wikipedia.org/wiki?curid=1377017" title="CT1">
CT1



</doc>
<doc id="1377018" url="https://pl.wikipedia.org/wiki?curid=1377018" title="CT2">
CT2



</doc>
<doc id="1377019" url="https://pl.wikipedia.org/wiki?curid=1377019" title="Krzyworównia">
Krzyworównia

Krzyworównia (ukr. Криворівня, "Kryworiwnia") – wieś na Ukrainie, w obwodzie iwanofrankiwskim, w rejonie wierchowińskim, nad Czarnym Czeremoszem, siedziba rady wiejskiej. W 2001 roku liczyła ok. 1,5 tys. mieszkańców.
Historia.
Miejscowość była wzmiankowana w 1654 roku. Należała ona do rodziny Przybyłowskich, z których wywodziła się matka Stanisława Vincenza. Dzieciństwo w Krzyworówni opisał on później w swoich książkach, m.in. w dziele "Na wysokiej połoninie".
W II Rzeczypospolitej wieś należała początkowo do gminy wiejskiej Krzyworównia w powiecie kosowskim, w województwie stanisławowskim. 1 sierpnia 1934 roku została włączona do gminy wiejskiej Jasienów Górny. 
W 1921 roku gmina Krzyworównia liczyła 1653 mieszkańców (808 mężczyzn, 845 kobiet) i znajdowało się w niej 391 zamieszkanych budynków. 797 osób deklarowało narodowość polską, 843 – rusińską, 13 – żydowską. 1581 osób wskazywało przynależność do wyznania greckokatolickiego, 38 – mojżeszowego, 34 – rzymskokatolickiego.
W początkach XX wieku wypoczywali tu wielokrotnie pisarz i poeta Iwan Franko, jak również prozaik Mychajło Kociubynski. Obecnie w domu, w którym przebywał Franko, znajduje się muzeum regionalne jego imienia.

</doc>
<doc id="1377021" url="https://pl.wikipedia.org/wiki?curid=1377021" title="TVN siedem">
TVN siedem



</doc>
<doc id="1377024" url="https://pl.wikipedia.org/wiki?curid=1377024" title="Wspinacz">
Wspinacz



</doc>
<doc id="1377025" url="https://pl.wikipedia.org/wiki?curid=1377025" title="Paul Ondrusch">
Paul Ondrusch

Paul Ondrusch (ur. 4 czerwca 1875 r. w Głubczycach, zm. 29 września 1952 r. w Untermühlhausen n. Lechem) – niemiecki rzeźbiarz, autor dzieł sztuki sakralnej.
Życiorys.
Przyszedł na świat w rodzinie Paula Ondruscha i Anny Granel, jako ich trzecie dziecko. Ojciec Paula trudnił się stolarstwem artystycznym i od samego początku chciał, by jego syn kontynuował ten zawód, przygotowując go do tego w swoim warsztacie. Wcześnie odkryto zdolności Paula, kiedy to tworzył drewniane rzeźby. Po szkole podstawowej został wysłany do szkoły w Würbenthalu, która kształciła swoich uczniów w drzeworytnictwie. Już po roku nauki, ze względu na swoje nadzwyczajne zdolności, Ondrusch mógł opuścić tę szkołę. W 1890 stworzył rzeźbę Chrystusa dla kościoła w Głubczycach. Oprócz wykonania tego dzieła, Ondrusch miał także swój wkład w tworzenie projektów, a także same wykonanie m.in. ambony w głubczyckim kościele pw. Św. Trójcy (obecnie nieczynny kościół św. Anny).
Po zakończeniu szkoły w Würbenthalu, Ondrusch rozpoczął studia na monachijskiej Akademii Sztuk Pięknych. Stworzona przez niego naturalnej wielkości rzeźba Judasza przyniosła mu uznanie, które zostało wyrażone w przyznaniu mu głównej nagrody Akademii – wielkiego srebrnego medalu. Mimo młodego wieku, niejednokrotnie proponowano mu profesurę w Akademii, jednakże nie zdecydował się jej przyjąć. Jako katolik, swoją sztukę postanowił ukierunkować w stronę chrześcijaństwa, stąd większość jego dzieł ma charakter religijny.
Po zakończeniu studiów na Akademii w Monachium Ondrusch wrócił do swoich rodzinnych Głubczyc (wówczas niemieckiego Leobschütz), gdzie ponownie tworzył w warsztacie należącym do ojca. Wtedy to powstały jego liczne prace m.in. dla miejscowego gimnazjum i liceum, a także dla wielu kościołów (szczególnie okolicznych, ale także w Nysie, Chorzowie i Bielawie). Stworzył także liczne pomniki nagrobne, a także popiersia oraz płaskorzeźby zdobiące budynki.
Władze Gliwic zleciły Ondruschowi wykonanie rzeźby Chrystusa na krzyżu z opłakującymi go postaciami i fontannę. Zamówienia te przeznaczone były dla powstałego w tamtym czasie gliwickiego Cmentarza Centralnego. Natomiast na Cmentarzu Lipowym w Gliwicach stanął pomnik autorstwa Paula Ondruscha upamiętniający 76. dzieci, które w roku 1919 poniosły tragiczną śmierć w sali teatralno-koncertowej, przy ul. Klasztornej. Oprócz tych dzieł, Ondrusch jest też autorem kilku prac dla kościoła Wszystkich Świętych w Gliwicach.
W roku 1902 ożenił się z Marthą Olbrich, z którą miał sześcioro dzieci: Łucję (ur. 1902), Elsa (1903), Margarethe (1908), Charlotte (1912), Paula (1916) i Heinza (1920). Ondrusch walczył podczas wojny 1914-1918. W dwa lata później przyszła śmierć jego najstarszej córki Łucji i jego matki, Anny. Jego żona zmarła w roku 1922. W 1925 ożenił się z Emmą Werdecker, z którą miał z kolei córkę Ingeborg (ur. 1928) i syna Gerharda (1932).
W 1945 roku Ondrusch wyjechał do Niemiec, gdzie nadal tworzył. Zmarł mając 77 lat.

</doc>
<doc id="1377026" url="https://pl.wikipedia.org/wiki?curid=1377026" title="Ice Ages">
Ice Ages

Ice Ages to jednoosobowy projekt muzyczny, rozpoczęty w 1994 roku przez Richarda Lederera, członka grup Summoning i Die Verbannten Kinder Evas.
Podczas gdy muzyka Summoning to "epic black metal" zainspirowany twórczością J.R.R. Tolkiena, a Die Verbannten Kinder Evas to neoklasyczny darkwave, Ice Ages prezentuje muzykę bardziej mroczną i agresywną, która gatunkowo reprezentuje styl dark electro/industrial, z wpływami EBM i darkwave.
Nazwę "Ice Ages" wymyślił Ashley Dayour z zespołu Whispers in the Shadow.
27 czerwca 2008 roku, po 8 latach przerwy, ukazał się trzeci album Ice Ages, zatytułowany "Buried Silence".
9 kwietnia 2019 roku został opublikowany album Nullify.

</doc>
<doc id="1377028" url="https://pl.wikipedia.org/wiki?curid=1377028" title="Tatra 815">
Tatra 815

Tatra 815 – samochód ciężarowy produkcji czeskiej. Produkcję seryjną rozpoczęto w 1983 roku.
W polskich muzeach.
Muzeum Techniki Militarnej w Tarnowskich Górach

</doc>
<doc id="1377029" url="https://pl.wikipedia.org/wiki?curid=1377029" title="Mircea Cărtărescu">
Mircea Cărtărescu

Mircea Cărtărescu (ur. 1 czerwca 1956 w Bukareszcie) – rumuński pisarz, poeta i eseista.
Życiorys.
Ukończył studia (literatura i język rumuński) na Uniwersytecie w Bukareszcie w 1980. Pracował jako nauczyciel w szkole, później także jako wykładowca uniwersytecki. Jako pisarz debiutował w 1978, tekstem opublikowanym w "România Literară". Pierwszą samodzielnie wydaną książką był zbiór poezji "Faruri, vitrine, fotografii..." (1980). Jako prozaik stał się szerzej znany pod koniec lat 80. Jego utwory były wielokrotnie nagradzane (m.in. Nagroda Vilenica w 2011). Jest autorem m.in. trylogii "Orbitor".
W Polsce ukazały się trzy książki Cărtărescu, powieść "Travesti", zbiór opowiadań "Dlaczego kochamy kobiety" oraz "Nostalgia". Narratorem pierwszej jest pisarz, rówieśnik autora, wspominający młodość na progu przemian ustrojowych.

</doc>
<doc id="1377031" url="https://pl.wikipedia.org/wiki?curid=1377031" title="Mircea Cartarescu">
Mircea Cartarescu



</doc>
<doc id="1377035" url="https://pl.wikipedia.org/wiki?curid=1377035" title="Krzyż Nowohucki">
Krzyż Nowohucki

Krzyż Nowohucki – łaciński krzyż znajdujący się na osiedlu Teatralnym, był przez wiele lat jednym z najbardziej rozpoznawanych symboli Nowej Huty.
Drewniany krzyż umieszczono 17 marca 1957 roku na placu, gdzie miał stanąć pierwszy w Nowej Hucie kościół, przewidziany zresztą w planach budowy nowego miasta. Miejsce u zbiegu ówczesnych ulic Marksa i Majakowskiego poświęcił administrator apostolski diecezji krakowskiej, biskup Eugeniusz Baziak. Komunistyczne władze nie dotrzymały jednak obietnicy budowy kościoła i postanowiły zbudować na tym miejscu szkołę. Cofnięto pozwolenie, a krzyż polecono usunąć. W dniu 27 kwietnia 1960 r. koparki wjechały na plac, by wykopać krzyż. Doszło do rozruchów i walk między milicją a mieszkańcami, którzy wystąpili w obronie krzyża. Dzięki postawie nowohucian krzyż pozostał na swoim miejscu. Wybudowano obok szkołę, a kościół w tym miejscu powstał dopiero w 2001 roku.
Dzięki staraniom ówczesnego metropolity krakowskiego kard. Karola Wojtyły do rozpoczęcia budowy pierwszego nowohuckiego kościoła doszło w październiku 1967 r., była to Arka Pana, lecz już w innym miejscu, kilkaset metrów dalej.
Drewniany krzyż niszczał, wymieniono go na metalowy (drugi), a ten znowu na drewniany (trzeci), który dzisiaj stoi w innym miejscu.
Obecnie na tym miejscu przy kościele Najświętszego Serca Pana Jezusa stoi Pomnik Krzyża Nowohuckiego. Został on odsłonięty i poświęcony w sobotę 10 listopada 2007. Zaprojektował go Stefan Dousa. Wykonany jest z brązu i ma 4,85 m wysokości. Są na nim ważne słowa z homilii Jana Pawła II, którą wygłosił w 1979 roku w Mogile „Od krzyża w Nowej Hucie zaczęła się nowa ewangelizacja, ewangelizacja nowego milenium”. Są też wykute w brązie ręce. Jak mówił kardynał Stanisław Dziwisz, to dłonie tych którzy Krzyża nigdy oddać nie chcieli.
Sam krzyż (trzeci) został przeniesiony i stoi obecnie przy północno-wschodniej ścianie kościoła, od strony os. Górali, zaś oryginalny (pierwszy) krzyż umieszczony został na kotwicy kościoła Arki Pana od strony ołtarza polowego (miejsca zamieszek).

</doc>
<doc id="1377037" url="https://pl.wikipedia.org/wiki?curid=1377037" title="Krysztalica">
Krysztalica

Krysztalica, choroba wierzchołkowa – określenie różnych chorób wirusowych owadów.
Większość wirusów wywołujących choroby owadów charakteryzuje się zdolnością tworzenia krystalicznych otoczek w kształcie wielościanów lub elipsoidalnych granul. Owady porażone przez krysztalicę wyróżniają się początkowo wzmożoną aktywnością, w przypadku gąsienic nasileniem żerowania. W późniejszej fazie owady tracą zdolność poruszania się i nie pobierają pokarmu. Ciało owadów blednie. Gąsienice chore na krysztalicę wiotczeją i zwisają trzymając się podłoża jedną parą nóg odwłokowych. Wnętrze ciała wypełnia matowomleczna lub jasnobrunatna ciecz, która z czasem zamienia się w kryształki lub granulki a ciała owadów ciemnieją.
Nazwa "choroba wierzchołkowa" pochodzi od zachowania się porażonych gąsienic, które wędrują wysoko w korony drzew i tam giną.
Najbardziej znanymi wirusami wywołującymi krysztalicę u owadów leśnych są:
Literatura

</doc>
<doc id="1377038" url="https://pl.wikipedia.org/wiki?curid=1377038" title="Limia">
Limia

Limia – rodzaj słodkowodnych ryb z rodziny piękniczkowatych (Poeciliidae).
Początkowo był opisywany jako podrodzaj w rodzaju "Poecilia". 
Występowanie.
Występują na Wielkich Antylach. Niektóre z nich są hodowane w akwariach. W języku polskim określane są nazwą limki. 
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Limia cubensis", obecnie uznawana za synonim "Limia vittata".

</doc>
<doc id="1377043" url="https://pl.wikipedia.org/wiki?curid=1377043" title="Vernon Hartshorn">
Vernon Hartshorn

Vernon Hartshorn (ur. 1872 w Maesteg w hrabstwie Glamorgan, zm. 13 marca 1931 tamże) – brytyjski polityk, członek Partii Pracy, minister w rządach Ramsaya MacDonalda.
Wykształcenie odebrał w miejscowej szkole. Następnie pracował jako górnik. Był członkiem Narodowego Związku Górników. W latach 1922–1924 był przewodniczącym Górniczej Federacji Południowej Walii.
W 1918 r. został wybrany do Izby Gmin jako reprezentant okręgu Ogmore. W 1924 r. był poczmistrzem generalnym. Następnie był członkiem komisji Simona. W 1930 r. został Lordem Tajnej Pieczęci. Urząd ten sprawował aż do swojej śmierci w 1931 r.

</doc>
<doc id="1377044" url="https://pl.wikipedia.org/wiki?curid=1377044" title="Frantisek Cermak">
Frantisek Cermak



</doc>
<doc id="1377046" url="https://pl.wikipedia.org/wiki?curid=1377046" title="Cheetah Girls">
Cheetah Girls

 
Cheetah Girls – zespół grający muzykę pop, R&amp;B, dance, pop rock i hip-hop.
Dyskografia.
Ścieżki dźwiękowe do filmów:

</doc>
<doc id="1377047" url="https://pl.wikipedia.org/wiki?curid=1377047" title="Okręg wyborczy Ogmore">
Okręg wyborczy Ogmore

Okręg wyborczy Ogmore powstał w 1918 r. i wysyła do brytyjskiej Izby Gmin jednego deputowanego. Okręg położony jest w walijskim hrabstwie Glamorgan.

</doc>
<doc id="1377050" url="https://pl.wikipedia.org/wiki?curid=1377050" title="Wincenty Okołowicz">
Wincenty Okołowicz

Wincenty Okołowicz (ur. 26 lipca 1906 we wsi Boków k. Podhajec, zm. 3 września 1979 w Warszawie) – polski geograf, specjalista w zakresie geomorfologii i klimatologii, autor najpopularniejszej polskiej klasyfikacji klimatów świata pt. "Strefy klimatyczne świata" (1965) znanej jako klasyfikacja Okołowicza.
Życiorys.
Szkołę średnią ukończył w 1925 w Warszawie. Ze względu na ciężkie warunki materialne zaraz po otrzymaniu świadectwa dojrzałości rozpoczął pracę w Banku Ziemskim w Warszawie jako urzędnik, którą kontynuował przez cztery lata. W maju 1929 wstąpił do marynarki handlowej, pływając po morzach i oceanach pod banderą polską i belgijską do października 1931 r. Służba na morzu wpłynęła niewątpliwie na wybór kierunku studiów, jakim stała się geografia na Uniwersytecie Stefana Batorego w Wilnie. W 1933 przed 
ukończeniem studiów rozpoczął pracę w charakterze asystenta przy Katedrze Meteorologii. Za pracę dyplomową pt. "Studium morfologiczne terenu położonego pomiędzy Wilią, 
Naroczanką i Serweczą" uzyskał tytuł magistra w 1936 r. W 1939 doktoryzował się przedstawiając pracę "Zmiany klimatu w Europie", której głównym celem była rekonstrukcja klimatu na podstawie form geologicznych. W czasie wojny pracował w szkolnictwie oraz w Litewskiej Służbie Geologicznej. Po wyzwoleniu w 1945 był jednym z pierwszych pracowników Katedry Geografii nowo powstałego Uniwersytetu Mikołaja Kopernika w Toruniu. W latach 1946-1951 jako adiunkt Katedry Geografii Fizycznej, a potem jako zastępca profesora. Pracę na Uniwersytecie Warszawskim rozpoczął 15 lutego 1953 od stanowiska pełniącego obowiązki samodzielnego pracownika nauki. W czerwcu 1954 otrzymał tytuł profesora nadzwyczajnego, po czym został mianowany oficjalnie kierownikiem Katedry Klimatologii Instytutu Geograficznego Uniwersytetu Warszawskiego. W latach 1953–1959 dyrektor Państwowego Instytutu Hydrologiczno-Meteorologicznego, przekształconego później w Instytut Meteorologii i Gospodarki Wodnej, a także członek Rady Naukowej Instytutu Geografii i Przestrzennego Zagospodarowania Polskiej Akademii Nauk. W latach 1956–1959 wiceprzewodniczący Komisji Polskiej Akademii Nauk dla Międzynarodowego Roku Geofizycznego. Był autorem mapy "Strefy klimatyczne świata" oraz pierwszego polskiego podręcznika o klimatologii "Klimatologia ogólna". Za zasługi w rozwoju polskiej klimatologii i całokształt prac na polu dydaktycznym, wychowawczym i społecznym został odznaczony w 1954 Krzyżem Oficerskim, a w 1966 Krzyżem Komandorskim Orderu Polonia Restituta. W roku 1967 Rada Państwa mianowała prof. W. Okołowicza profesorem zwyczajnym.

</doc>
<doc id="1377051" url="https://pl.wikipedia.org/wiki?curid=1377051" title="Berettyóújfalu">
Berettyóújfalu

Berettyóújfalu – miasto na Węgrzech, w Komitacie Hajdú-Bihar, siedziba władz powiatu Berettyóújfalu.

</doc>
<doc id="1377052" url="https://pl.wikipedia.org/wiki?curid=1377052" title="I’m Not Jesus">
I’m Not Jesus

I’m Not Jesus – singel fińskiej grupy muzycznej Apocalyptica promujący jej szósty album studyjny zatytułowany "Worlds Collide". Gościnnie w utworze zaśpiewał Corey Taylor znany z występów w amerykańskim zespole Slipknot. Piosenkę wyprodukowaną przez Jacoba Hellnera napisali Geno Lenardo, Johnny Andrews oraz Apocalyptica. Wydawnictwo, w formie płyty CD ukazało się 31 sierpnia 2007 roku nakładem wytwórni muzycznej GUN Records. W formie "digital download" singiel trafił do sprzedaży 14 września tego samego roku nakładem 20-20 Entertainment LLC/Sony BMG Music Entertainment.
Do utworu powstał wideoklip, który wyreżyserował Tony Petrossian, mający w dorobku współpracę m.in. z takimi wykonawcami jak: Stone Sour, Slayer oraz Avenged Sevenfold.

</doc>
<doc id="1377053" url="https://pl.wikipedia.org/wiki?curid=1377053" title="Berettyoujfalu">
Berettyoujfalu



</doc>
<doc id="1377054" url="https://pl.wikipedia.org/wiki?curid=1377054" title="91 Pułk Piechoty">
91 Pułk Piechoty

Pułki piechoty (strzelców) noszące numer „91”:
Wojska Polskiego
Austro-węgierski
Rosyjski
Niemiecki

</doc>
<doc id="1377055" url="https://pl.wikipedia.org/wiki?curid=1377055" title="Benjamin Champney">
Benjamin Champney

Benjamin Champney (ur. 20 listopada 1817 w New Ipswich w stanie New Hampshire, zm. 11 grudnia 1907 w Woburn (Massachusetts)) – amerykański malarz pejzażysta, założyciel "White Mountain School", nieformalnej grupy malarzy, którzy regularnie malowali Góry Białe (White Mountain) w New Hampshire w drugiej połowie XIX w. Wystawiał regularnie w Boston Athenæum, był założycielem Boston Art Club.
Życiorys.
Początkowo zajmował się litografią w Bostonie. W latach 1841–1846 studiował malarstwo w Paryżu. W czasie ponownego pobytu w Europie namalował "Panoramę Renu", którą następnie wystawiał m.in. w Worcester, Massachusetts, New Haven, Connecticut i w Nowym Jorku, gdzie spłonęła w 1857 roku.
W 1853 roku kupił dom pod North Conway w Górach Białych, który przez 50 lat był jego miejscem pracy i spotkań z innymi malarzami związanymi z White Mountain School. W 1855 roku Champney założył Boston Art Club, a w następnym roku został jego prezesem. W 1900 roku napisał obszerną autobiografię dostępną obecnie online.

</doc>
<doc id="1377057" url="https://pl.wikipedia.org/wiki?curid=1377057" title="Praha-Holesovice">
Praha-Holesovice



</doc>
<doc id="1377058" url="https://pl.wikipedia.org/wiki?curid=1377058" title="Budapest Kelenfoldi">
Budapest Kelenfoldi



</doc>
<doc id="1377061" url="https://pl.wikipedia.org/wiki?curid=1377061" title="Letalna chondrodysplazja Blomstranda">
Letalna chondrodysplazja Blomstranda

Letalna chondrodysplazja Blomstranda (ang. Blomstrand type chondrodysplasia, BOCD) – rzadka, śmiertelna choroba genetyczna spowodowana mutacjami z utratą funkcji w genie kodującym receptor parathormonu-1 ("PTHR1") w locus 3p22-p21.1. Mutacje powodujące wzrost funkcji tego białka odpowiadają za obraz kliniczny chondrodysplazji przynasadowej typu Jansena (OMIM ). Dziedziczenie jest autosomalne recesywne. Dzieci z letalną chondrodysplazją Blomstranda rodzą się martwe lub umierają niedługo po porodzie.
Chorobę opisał jako pierwszy u fińskiego noworodka Blomstrand i wsp. w 1985 roku.

</doc>
<doc id="1377062" url="https://pl.wikipedia.org/wiki?curid=1377062" title="Rok dziewięćdziesiąty trzeci">
Rok dziewięćdziesiąty trzeci

Rok dziewięćdziesiąty trzeci (oryg. fr. "Quatrevingt-treize") – ostatnia powieść Wiktora Hugo, napisana między grudniem 1872 a czerwcem 1873. Jej akcja rozgrywa się w Wandei w czasie rojalistycznego powstania w tytułowym roku 1793.
Powstanie powieści było związane z osobistym stosunkiem pisarza do powstania w Wandei – jego matka pochodziła z tego regionu, a od 1812 r. była przekonaną rojalistką i starała się wpajać swoje poglądy synowi, podczas gdy ojciec, oficer, uczestniczył w tłumieniu powstania. Młody Wiktor Hugo był admiratorem zbuntowanych Wandejczyków. W miarę ewolucji jego poglądów politycznych odszedł od poparcia dla monarchii, jednak w dalszym ciągu podkreślał osobiste bohaterstwo wielu uczestników powstania. Dodatkową inspiracją dla napisania powieści były doświadczenia wojny francusko-pruskiej i Komuny Paryskiej, w której Hugo dostrzegł podobną do Wandei wojnę domową. W tym kontekście autor kontynuuje refleksje nad pojęciami sprawiedliwości boskiej i ludzkiej oraz postępu, rozpoczęte w opublikowanych w 1862 "Nędznikach". Ponadto przedstawia w utworze własne rozważania związane ze zjawiskami rewolucji i wojny domowej.
Okoliczności powstania utworu.
Ewolucja poglądów Hugo nt. rewolucji francuskiej.
Jean-Bertrand Barrère jest zdania, że koncept utworu poświęconego powstaniu w Wandei powstał już około 1862, natychmiast po ukończeniu "Nędzników". Miał on mieć związek z pochodzeniem pisarza, a raczej z rodzinną legendą, jaką wykreował Hugo. Podkreślał on, że jego ojciec walczył w Wandei jako republikański oficer, natomiast matka, urodzona w Wandei, była przekonaną monarchistką. W rzeczywistości zgodne z prawdą były jedynie informacje o ojcu. Sophie Hugo urodziła się bowiem w Nantes i po stracie rodziców została wychowana przez ciotkę i dziadka, który sympatyzowali z francuskim Oświeceniem, a następnie poparli rewolucję francuską. Matka pisarza stała się rojalistką dopiero w 1812 r., gdy na rozkaz cesarza Napoleona Bonapartego został stracony jej kochanek gen. Victor Fanneau de la Horie. Wtedy też zaczęła przekazywać dziesięcioletniemu synowi nieprawdziwy obraz wydarzeń wandejskich. Chociaż Hugo z czasem poznał prawdziwą historię ewolucji poglądów matki, nadal – z zamiłowania do antytez, charakterystycznego dla jego twórczości literackiej – przedstawiał się jako syn republikanina i rojalistki z Wandei.
Raymond Escholier twierdził, że Hugo „miał tę powieść we krwi”, gdyż historię powstania wandejskiego znał z opowieści obydwojga rodziców. Młody Wiktor Hugo całkowicie podzielał poglądy głoszone przez matkę i przejął od niej szczególną fascynację powstaniem wandejskim. Jeden z jego pierwszych młodzieńczych wierszy był poświęcony właśnie Wandei, którą poeta porównywał z wąwozem termopilskim. W kolejnych latach Hugo stopniowo zmieniał poglądy, deklarując się kolejno jako bonapartysta, zwolennik monarchii konstytucyjnej i republikanin. Nigdy jednak nie odrzucił całkowicie głoszonego w młodości podziwu dla osobistej odwagi i szczerej, ideowej postawy wielu spośród przywódców powstania w Wandei. W 1834 pisał, że nie jest już Wandejczykiem sercem, lecz pozostał nim duszą. W tym samym tekście wyrażał również ambiwalentny stosunek do terroru rewolucyjnego, który określał jako przerażający, lecz konieczny. To w tym tekście po raz pierwszy użył daty „1793” jako synonimu rewolucji.
Na początku lat 40. XIX wieku Hugo nadal wypowiadał się negatywnie o roku 1793, porównując działalność Konwentu Narodowego ze „zrównoważoną” Konstytuantą lat 1789–1791. Przeciwstawiał się również gloryfikacji okresu terroru. Jego poglądy radykalizowały się jednak w miarę zaangażowania politycznego autora. 26 maja 1848 na publicznym wiecu Hugo określił rok 1793 jako okres „straszny i wielki” (fr. "horrible et grand"). Nie gloryfikował jednak rewolucji w sposób taki, jak czyniła to współczesna mu radykalna francuska lewica. Zdecydowanym obrońcą rewolucji francuskiej stał się po udaniu się na wygnanie. W tomie wierszy "Chłosta" po raz pierwszy wypowiadał się o roku 1793 jako o wydarzeniu koniecznym, odnawiającym francuskie społeczeństwo, likwidującym pozostałości przestarzałego ustroju i otwierającym wspaniałą przyszłość. Na stanowisku tym stał do końca życia, kilkakrotnie podkreślając jednak, że nie przestał podziwiać osobistej odwagi Wandejczyków i dowodzących nimi rojalistów.
Dowodem na pojawienie się wstępnej koncepcji "Roku dziewięćdziesiątego trzeciego" jeszcze w latach 60. jest list Hugo do wydawcy, Paula Lacroix, w którym autor wspominał, iż rozważa napisanie utworu poświęconego wydarzeniom roku 1793, jednak obawia się złożoności tego tematu. Ostatecznie jednak w ciągu tej dekady nie podjął pracy nad dziełem, skupiając się na tomie wierszy "Piosenki ulic i lasów", a następnie na powieściach "Pracownicy morza" i "Człowiek śmiechu".
Proces powstawania powieści.
Na ostateczny kształt przyszłego dzieła decydujący wpływ miało doświadczenie wojny francusko-pruskiej oraz Komuny Paryskiej. Wstrząśnięty wydarzeniami wojennymi, a zwłaszcza wewnętrznymi podziałami wśród samych Francuzów, Hugo napisał "Straszliwy rok" i zdecydował się przystąpić do pracy nad powieścią poświęconą wojnie domowej. W liście do Paula Maurice’a twierdził, że sam Bóg życzy sobie, by powstała książka poświęcona jakobinom, Konwentowi Narodowemu i wojnie domowej.
Baza źródłowa.
W "Roku dziewięćdziesiątym trzecim" Hugo postanowił powtórzyć metodę opisywania wydarzeń historycznych, jaką zastosował już częściowo w "Nędznikach". Głównymi bohaterami powieści stały się postacie fikcyjne przy równoczesnym odsunięciu osób autentycznych na dalszy plan. Czytelnik miał przede wszystkim otrzymać staranny opis życia codziennego w okresie rewolucji oraz obraz typowego wydarzenia okresu wojen wandejskich (pojedyncza kampania republikanów przeciw rojalistom). Źródłem dla ich stworzenia były przede wszystkim wspomnienia uczestnika wojen wandejskich, rojalisty Josepha de la Puisaye oraz "Listy o początkach szuanerii" Duchemina–Descepeaux. Ta druga pozycja stała się dla Hugo podstawową inspiracją przy wprowadzania do powieści elementów wandejskich dialektów języka francuskiego.
W miarę postępów prac nad utworem Hugo sięgał do kolejnych opracowań historycznych dotyczących dziejów rewolucji francuskiej. Zapoznał się z pracami Jules’a Micheleta, Adolfa Thiersa, Louisa Blanca, Alphonse’a de Lamartine’a oraz opublikowanymi stenogramami z posiedzeń Konwentu Narodowego. Czytał również prace teoretyczne z zakresu budowy fortyfikacji, w których poszukiwał inspiracji dla stworzenia opisu twierdzy, której oblężenie zamierzał ukazać. Wreszcie znaczący wpływ na kształt fabuły utworu miała inna powieść poświęcona Wandei – "Szuanie" Honoriusza Balzaka.
Osobiste inspiracje.
Znaczącą rolę w tworzeniu opisu miejsca akcji utworu odegrały osobiste wspomnienia pisarza. Fascynacja autora morzem, jaka pojawiła się u niego od czasu osiedlenia się na Guernsey, znalazła swój wyraz w poświęceniu znaczącego fragmentu utworu na opis zdarzeń na angielskim statku, jakim Lantenac wraca do Francji. Hugo odwiedził również w czasie podróży po Bretanii w 1836 większość miejsc, jakie następnie wprowadził do utworu: zatokę Avranches, w której ląduje Lantenac, okolice Fougères i Audrain, gdzie były toczone walki, miasto Dol, w pobliżu którego wojska republikańskie odnoszą zwycięstwo nad powstańcami. Dobierając miejsca akcji na potrzeby powieści, Hugo preferował miejscowości, które w istocie znał, nie zastanawiając się, na ile w rzeczywistości były one areną starć. Starał się również nie powtarzać w utworze tych nazw miejscowości, jakie wcześniej stanowiły tło akcji "Szuanów" Balzaka. Kluczowe miejsce w utworze – forteca La Tourgue – jest kreacją fikcyjną, stworzoną na podstawie kilku średniowiecznych zamków znanych autorowi.
W pierwotnych planach autora akcja utworu miała zaczynać się w roku 1773, zaś jej głównym bohaterem miał być arystokrata, książę de Rethel. Obraz "ancien regime'u" miał tym samym zostać szczególnie skontrastowany z opisem okresu apogeum rewolucji – tytułowego roku 1793. Ostatecznie Hugo zarzucił jednak tę koncepcję na rzecz powieści koncentrującej się wyłącznie na zdarzeniach mających miejsce już w czasie wojen wandejskich, z krótkimi dygresjami informującymi o wcześniejszych losach bohaterów. Centralnym tematem utworu od początku miał być konflikt między etyką chrześcijańską, opartą na miłosierdziu, a etyką rewolucyjną, wpisaną jednak w kontekst nieuniknionego wybuchu społecznego niezadowolenia po latach ucisku. Autor zastanawiał się nad wprowadzeniem do fabuły wątku miłosnego, z czego ostatecznie zrezygnował.
Doświadczenia Hugo związane z niedawnymi wydarzeniami wojny francusko-pruskiej i Komuny Paryskiej przełożyły się na wydźwięk powieści. Podczas gdy w tomie wierszy "Straszliwy rok", inspirowanym tymi samymi wydarzeniami, poeta wyrażał – mimo wszystko – nadzieję na lepszą przyszłość, swojej ostatniej powieści nadał głęboko pesymistyczne przesłanie.
Przebieg pracy pisarskiej i publikacja.
Prace nad "Rokiem dziewięćdziesiątym trzecim" trwały na przełomie lat 1872 i 1873, zaś pierwsze wydanie utworu ukazało się w trzech tomach w roku 1874 z podtytułem "Wojna domowa". Notatki pisarza, rękopis powieści w kilku wariantach oraz materiały pomocnicze, jakie przygotował na potrzeby pracy, zachowały się w zbiorach francuskiej Biblioteki Narodowej. Autor zanotował dokładne daty początku i końca tworzenia powieści w jej ostatecznym kształcie: 16 grudnia 1872 oraz 9 czerwca 1873; oraz główne miejsce pracy – swój rodzinny dom, Hauteville House, na wyspie Guernsey.
Bezpośrednio po publikacji "Roku dziewięćdziesiątego trzeciego" Hugo zapowiadał kontynuację „powieściowych studiów nad rewolucją”. Rozpoczął nawet w tym celu gromadzenie notatek, zachowanych pod roboczym tytułem "Reliquat". Ostatecznie jednak zapowiadane dalsze dzieła nigdy nie powstały. Inny niezrealizowany projekt zakładał napisanie trylogii poświęconej monarchii i rewolucji. Jej pierwszą częścią miała stać się powieść poświęcona Anglii rządzonej przez króla i arystokrację ("Człowiek śmiechu"), zaś trzecią, opisującą upadek królestwa – właśnie "Rok dziewięćdziesiąty trzeci". Nigdy nie powstała część druga, w której Hugo zamierzał zawrzeć obraz francuskiego absolutyzmu.
"Rok dziewięćdziesiąty trzeci" był pierwszym w literaturze francuskiej utworem poświęconym wydarzeniu z okresu rewolucji, w którym nie dochodziło do jednoznacznego potępienia żadnej ze stron przy równoczesnej gloryfikacji drugiej. Chociaż Hugo popierał idee Konwentu Narodowego i samo zjawisko politycznej i społecznej rewolucji, w swoim utworze pragnął oddać bohaterstwo obydwu walczących stronnictw.
Treść.
Osiemdziesięcioletni markiz de Lantenac przybywa na angielskim okręcie do Wandei, by tam rozniecić na nowo monarchistyczne powstanie. Mimo podeszłego wieku odznacza się bezwzględnością i wielką determinacją. Przeciwko niemu Komitet Ocalenia Publicznego wysyła oddział pod dowództwem Gauvaina (bratanka Lantenaca) z byłym księdzem Cimourdainem jako delegatem, obdarzonym nieograniczonymi pełnomocnictwami w zakresie kontroli nad poczynaniami oddziału. Zgodnie z dekretem Konwentu Narodowego każdy, kto udzieli jakiejkolwiek pomocy powstańcom wandejskim, automatycznie zostaje oddany pod sąd wojskowy i ukarany śmiercią. Po dłuższych walkach w lasach Wandei i Bretanii grupa Lantenaca, dowodzona przez niego samego oraz okrutnego szuana Imanusa zostaje osaczona w zamku La Tourgue. W zamku oprócz nich jest troje zakładników – dzieci chłopki Michaliny Flechard, kilka tygodni wcześniej odnalezione razem z matką w lesie i zaadoptowane przez republikański batalion Czerwonej Czapki, walczący pod rozkazami Gauvaina. Republikanie zwyciężają, jednak rojalistom udaje się uciec tajnym wyjściem z zamku. Ostatni z nich, Imanus, umierając po walce przeciw przeważającym siłom przeciwnika, podpala zamek razem z dziećmi. W ostatniej chwili litość bierze w Lantenacu górę: starzec wraca do płonącego zamku, ratuje dzieci i zostaje schwytany. Wywołuje to wyrzuty sumienia u Gauvaina, który po dłuższej walce ze sobą postanawia pozwolić jeńcowi uciec. Zgodnie z wydanym przez Konwent rozkazem zostaje za to skazany na karę śmierci i zgilotynowany. O wyroku przesądza głos Cimourdaina, który mimo więzi łączącej go z Gauvainem (jest to jego były uczeń, traktowany jak syn) uważa republikańskie zasady za ważniejsze. Nie zmienia zdania nawet wtedy, gdy o łaskę prosi go cały oddział, jednak w momencie śmierci młodego dowódcy popełnia samobójstwo.
Cechy utworu.
Przynależność gatunkowa.
Zdaniem Jeana Boudouta "Rok dziewięćdziesiąty trzeci" nie jest typową powieścią historyczną, ale „powieścią o ideach”, w której fabuła stanowi jedynie ilustrację dla własnych refleksji autora dotyczących rewolucji i wojny domowej. Autor ten twierdzi, że dzieło jest w istocie udramatyzowanym monologiem samego autora, a przekazanie własnej filozofii stanowiło podstawowy cel jego napisania. Sam Hugo twierdził, że nie tworzy powieści historycznych, a „legendy”, obrazujące prawdziwy obraz dziejów. W ocenie J.B. Barrère'a powieść należy jednak traktować jako spełniającą kryteria powieści historycznej; autor ten uważa ponadto, że jest ona dalece lepiej skonstruowana niż napisani wcześniej "Nędznicy". Albert Thibaudet nazywał obydwa dzieła „powieściami o bohaterach”. Boudout dopatruje się ponadto w dziele cech typowych dla romantycznej powieści przygodowej: efektownych gier słownych, nagłych zawieszeń akcji, jej nieoczekiwanych zwrotów i scen o dużym ładunku emocjonalnym, opisanych w patetyczny sposób. Romantyczny charakter "Roku dziewięćdziesiątego trzeciego", bliższego stylistycznie wczesnej twórczości Hugo (zwłaszcza jego dramatom) niż współczesnym mu powieściom realistycznym i naturalistycznym, był zresztą przedmiotem krytyki ze strony Gustave’a Flauberta, który zarzucił utworowi całkowicie teatralny i odrealniony charakter. Flaubert po lekturze powieści stwierdził, że Hugo nie potrafi stworzyć żadnej postaci żywego, prawdziwego człowieka.
"Rok dziewięćdziesiąty trzeci" powtarza wiele schematów fabularnych i motywów znanych z wcześniejszych utworów Hugo: szturm La Tourgue przypomina atak żebraków na katedrę Notre-Dame w "Katedrze Marii Panny w Paryżu", wewnętrzna walka Gauvaina przed uwolnieniem Lantenaca – przeżycia Valjeana przed przyznaniem się do własnej przeszłości w "Nędznikach", zaś urwana z łańcucha armata zostaje, podobnie jak silnik w "Pracownikach morza", poddana animizacji. Również i ta powieść zawiera typowe dla stylu Hugo dygresje: autor wplata w tok akcji kilka rozdziałów refleksji ogólnych nad działalnością Konwentu Narodowego i jej znaczeniem w historii Francji, atmosferą panującą w Paryżu w okresie rewolucji oraz przyczynami wybuchu powstania w Wandei.
"Rok dziewięćdziesiąty trzeci" jako powieść o sprawiedliwości i miłosierdziu.
Cały utwór podejmuje na nowo jeden z głównych tematów "Nędzników": walkę między ludzką sprawiedliwością, wyrażaną przez bezwzględne stosowanie się do zapisów prawa, a etyką chrześcijańską opartą na miłosierdziu, która wchodzi w konflikt z tymże prawem. Finał dzieła miał za zadanie w jednoznaczny sposób ukazać tragiczne skutki takiego konfliktu oraz stanowisko Hugo w nim: całkowite poparcie miłosierdzia przy szacunku dla ludzi konsekwentnie reprezentujących postawę przeciwną. W notatkach autora zachowały się dwa odrzucone ostatecznie przez autora warianty końcowej sceny, w których Cimourdain w ostatnich słowach lub na piśmie wyjaśniał przyczyny swojego samobójstwa: świadomość moralnej klęski, jaką poniosła sprawiedliwość ludzka. Wymowa tego fragmentu ponownie zbliża "Rok dziewięćdziesiąty trzeci" do "Nędzników", a śmierć delegata Konwentu swoim przesłaniem przypomina scenę samobójstwa Javerta.
Śmierć obydwu bohaterów identyfikujących się z rewolucją, którą Hugo opiewał we wcześniejszych dygresjach poświęconych Konwentowi Narodowemu, skłaniała niektórych badaczy do uznania "Roku dziewięćdziesiątego trzeciego" za powieść głęboko pesymistyczną, swoisty powrót do koncepcji przeznaczenia determinującego losy ludzkie, wyrażonej w "Katedrze Marii Panny w Paryżu". J. Boudout odrzuca taką interpretację, twierdząc, że podobnie jako "Nędznicy", dzieło przepojone jest duchem chrześcijańskiego optymizmu i wiary zarówno w dobroć Boga, jak i w siłę wewnętrzną człowieka. Zdaniem tego autora najpełniejszym argumentem ukazującym zwycięstwo etyki chrześcijańskiej jest fakt dokonania się przemiany we wszystkich głównych bohaterach utworu. Lantenac, Gauvain i Cimourdain potrafią w decydujących momentach odrzucić ideologiczny fanatyzm lub wcześniejszą bezwzględność. W ten sposób odnoszą moralne zwycięstwo, nawet jeśli dokonuje się ono w chwili ich śmierci. Za każdym razem jest to zwycięstwo ducha miłosierdzia i „sprawiedliwości boskiej”.
Bohaterowie.
Sposób kreacji.
Główni bohaterowie "Roku dziewięćdziesiątego trzeciego" są postaciami fikcyjnymi, tworzonymi w oparciu o jeden wzorzec. Hugo pragnął, by każdy z bohaterów stanowił wcielenie idei, symbolizował jedną z postaw wobec życia i wobec rewolucji. Jedynie w drugiej kolejności bohaterowie ci przejmują niektóre cechy autentycznych uczestników wydarzeń roku 1793. Podobnie jak poprzednie utwory Hugo, "Rok dziewięćdziesiąty trzeci" powtarza kilka typowych dla tego autora typów postaci: cierpiącej matki (Michalina Flechard i Fantyna z "Nędzników"), nieubłaganego legalisty (Cimourdain i Javert z "Nędzników"), młodego, pełnego ideałów zwolennika rewolucji (Gauvain i Enjolras z "Nędzników"). W celu zwiększenia dramatycznego napięcia w utworze, wszyscy główni bohaterowie są ze sobą spokrewnieni bądź łączą ich relacje bliskie rodzinnym (Cimourdain był uwielbianym nauczycielem młodego Gauvaina, który z kolei jest siostrzeńcem Lantenaca).
Postacie historyczne pojawiają się w powieści jedynie w rozdziałach ukazujących działanie Konwentu Narodowego: poprzez wymianę zdań w dyskusji Hugo ukazuje postacie Robespierre’a, Dantona oraz Marata.
Obraz rewolucji.
Wiktor Hugo jednoznacznie opowiada się w utworze po stronie rewolucji. Tytułowy rok 1793, a w szczególności działalność Konwentu Narodowego, zostają ukazane jako szczytowy moment historii ludzkości, wyjątkowy okres, w którym zwykli ludzie mogli zmieniać rzeczywistość, zachowywali się jak bohaterowie. Autor nie ma wątpliwości co do pozytywnej roli rewolucji i konieczności jej wybuchu. Równocześnie twierdzi, że przemiana zwykłych ludzi w bohaterów, poprzez pełną realizację zasad „cnoty rewolucyjnej” (czego uosobieniem jest Cimourdain) prowadzi do osobistych dramatów – odrzucone bowiem zostaje miłosierdzie, które dla Hugo jest podstawą etyki chrześcijańskiej, gwarancji realizacji idei wolności, równości i braterstwa. Bohaterstwo, którym w obliczu rewolucji wykazują się wszystkie wiodące postaci powieści, w każdym wypadku kończy się tragicznie. Trzej główni bohaterowie są osobami szlachetnymi i odważnymi, a jednak jeden z nich zostaje uwięziony, drugi stracony, a trzeci popełnia samobójstwo. Dlatego konflikt między opartą na ścisłej dyscyplinie „republiką absolutu”, której rzecznikiem jest Cimourdain, a utopijną, braterską „republiką ideału”, której przyszłe powstanie głosi Gauvain, Hugo rozstrzyga na korzyść tego drugiego.
Mimo tych zastrzeżeń dotyczących konsekwencji przyjęcia rewolucyjnego światopoglądu, Hugo nie ma wątpliwości, iż pełna moralna racja leży po stronie rewolucjonistów. Dlatego postacie chłopów–powstańców, chociaż podkreśla się ich odwagę i ideowość, stają się równocześnie symbolami ślepego okrucieństwa, podczas gdy żołnierze republikańscy zostają ukazani w świetle całkowicie pozytywnym. Jednoznaczna ocena postaci, ich motywacji i zachowań utrzymuje się mimo faktu, że autor wielokrotnie podkreśla, że w czasie wojen wandejskich obydwie strony dopuszczały się okrutnych zbrodni. Hugo tworzy również wyraźną hierarchię moralną trzech głównych postaci, stawiając na pierwszym miejscu odważnego i łagodnego republikanina Gauvaina, następnie Cimourdaina, zaś Lantenaca, rojalistę, na ostatnim.
Istotnym elementem obrazu rewolucji jest również ukazanie sytuacji ludzi z nią niezwiązanych, niezainteresowanych polityką, którzy padają ofiarami wojny domowej. Symbolem tej części społeczeństwa jest Michalina Flechard. Hugo nie wątpi jednak, że rewolucja w ostateczności przyczynia się do poprawy losu najuboższych, a ogólnoludzkie wartości muszą zatriumfować nawet w czasie krwawej i bezlitosnej wojny domowej. Symbolem tego przekonania jest scena, w której Lantenac wraca do płonącego zamku, widząc rozpacz matki porzuconych w nim dzieci. Od momentu, gdy zostają one uratowane, wątek matki i dzieci nie powraca już w fabule utworu, co sygnalizuje szczęśliwy koniec ich historii.
Recepcja.
"Rok dziewięćdziesiąty trzeci" został zdecydowanie pozytywnie przyjęty przez czytelników. Pisarz otrzymał od odbiorców kilka tysięcy listów, w których dziękowano mu za to, że nie zmienił swojego stylu pisania, zachowując typowe dla niego bogactwo językowe i dramatyzm fabuły. Również recenzje prasowe utworu były na ogół przychylne. Nieliczni recenzenci zaatakowali rewolucyjną wymowę tekstu, zarzucając Hugo dokonywanie apologii rewolucyjnego terroru. Autorzy ci byli zdania, że Hugo, pisząc o odległych czasowo wydarzeniach, w istocie pragnął bronić idei Komuny Paryskiej.
"Rok dziewięćdziesiąty trzeci" był jedną z ulubionych książek młodego Józefa Stalina, który szczególnie utożsamiał się z postacią Cimourdaina.
Adaptacje.
"Rok dziewięćdziesiąty trzeci" został dwukrotnie zekranizowany:
Dzieło było również podstawą sztuki teatralnej, opracowanej za zgodą autora przez Paula Meurice’a i wystawionej po raz pierwszy w grudniu 1881.

</doc>
<doc id="1377063" url="https://pl.wikipedia.org/wiki?curid=1377063" title="Schlossstrasse">
Schlossstrasse



</doc>
<doc id="1377064" url="https://pl.wikipedia.org/wiki?curid=1377064" title="Propenol">
Propenol



</doc>
<doc id="1377067" url="https://pl.wikipedia.org/wiki?curid=1377067" title="Linia U9 metra w Berlinie">
Linia U9 metra w Berlinie

Linia U9 metra w Berlinie, U9 – linia metra w Berlinie. Linia ma długość 12,5 km i 18 stacji. 
Przebiega przez następujące dzielnice: Gesundbrunnen, Wedding, Moabit, Hansaviertel, Charlottenburg, Wilmersdorf, Friedenau oraz Steglitz. 

</doc>
<doc id="1377071" url="https://pl.wikipedia.org/wiki?curid=1377071" title="Die Verbannten Kinder Evas">
Die Verbannten Kinder Evas

Die Verbannten Kinder Evas – austriacki zespół muzyczny założony w 1993 roku przez Richarda Lederera (Protectora) i Michaela Gregora (Sileniusa), członków black metalowej grupy Summoning.
Życiorys.
Zespół początkowo składał się z członków Black metalowej grupy Summoning. Richard Lederer później opuścił zespół by skupić się na Summoning. Ich muzyka jest wolna i melancholijna, z czystym kobiecym i męskim wokalem oraz tekstami John`a Dowland i Percy`ego Bysshe Shelley. W 2006 zespół opublikował ich czwarty album "Dusk And Void Became Alive" ze współpracą z nową czołową wokalistką Christiną Kroustali.
"Die Verbannten Kinder Evas" znaczy w języku polskim "Wygnane Dzieci Ewy". Nazwa pochodzi z wersu hymnu "Salve Regina".
Skład zespołu.
Aktualni członkowie
Byli członkowie
Założyciele

</doc>
<doc id="1377072" url="https://pl.wikipedia.org/wiki?curid=1377072" title="Aszód">
Aszód

Aszód – miasto na Węgrzech, w Komitacie Pest, siedziba władz powiatu Aszód.

</doc>
<doc id="1377084" url="https://pl.wikipedia.org/wiki?curid=1377084" title="Obrona Nimzowitscha">
Obrona Nimzowitscha

Obrona Nimzowitscha – otwarcie szachowe, powstające po posunięciach:
Możliwe są także inne sekwencje ruchów, np. 1.c4 e6 2.Sc3 Sf6 3.d4 Gb4. 
O debiucie.
Obrona Nimzowitscha należy do grupy debiutów zamkniętych, w Encyklopedii Otwarć Szachowych oznaczona jest symbolami od E20 do E59.
Otwarcie to wprowadził do profesjonalnych szachów na początku XX wieku Aron Nimzowitsch. W przeciwieństwie do większości otwarć powstających po 1.d4 Sf6 obrona Nimzowitscha nie zakłada szybkiego fianchetto ze strony czarnych, chociaż często wykonują one ruchy ...b6 i ...Gb7. Czarne dążą do jak najszybszego wywarcia nacisku na centrum, w pierwszej kolejności przy pomocy swoich figur, a dopiero później pionów. Poprzez związanie skoczka białych czarne chronią się także przed 4.e4 i grożą zdublowaniem pionów białych. Białe będą się starały stworzyć centrum pionkowe i rozwinąć figury w celu przygotowania ataku na pozycję czarnych. Idea debiutu była w swoim czasie nowatorska i wywarła duży wpływ na rozwój teoretycznych zagadnień dotyczących walki o centrum.
Opóźnienie czarnych w tworzeniu struktury pionkowej czyni obronę Nimzowitscha bardzo elastyczną odpowiedzią na 1.d4. Może dojść do transpozycji do gambitu hetmańskiego lub obrony hetmańsko-indyjskiej. Jest to pełnoprawny system debiutowy, grywany przez szachistów wszystkich poziomów i znajdujący się w repertuarze każdego mistrza świata, począwszy od Capablanki. Białe czasami unikają obrony Nimzowitscha, grając 3.g3 lub 3.Sf3, zostawiając sobie możliwość odpowiedzenia na 3... Gb4 za pomocą 4.Gd2 lub 4.Sbd2 zamiast 4.Sc3.

</doc>
<doc id="1377088" url="https://pl.wikipedia.org/wiki?curid=1377088" title="Reina-Valera">
Reina-Valera

Reina-Valera – najpopularniejsze protestanckie tłumaczenie Pisma Świętego na język hiszpański. Zostało wydane po raz pierwszy w roku 1602 jako rewizja Biblii Reiny z 1569 roku.
Biblia Reiny.
Głównym tłumaczem Biblii Reiny był Hiszpan Casiodoro de Reina – początkowo mnich hieronimicki, który przed Inkwizycją uciekł z kraju, a później niezależny luteranin. Tłumaczenia z pomocą kilku współpracowników dokonał: w zakresie Starego Testamentu na podstawie tekstu masoreckiego, edycja Daniela Bomberga z 1525 roku (Biblia rabiniczna), zaś w zakresie Nowego Testamentu na podstawie textus receptus, edycja Stephanusa z 1550 roku.
Pierwszy raz Biblia Reiny (zwana też Biblią Niedźwiedzią) została opublikowana w 1569 roku w Bazylei w Szwajcarii gdyż w tym czasie hiszpańska Inkwizycja uniemożliwiała druk hiszpańskiej Biblii w kraju. Popularna nazwa przekładu Reiny – „Biblia Niedźwiedzia” – nawiązuje do tytułowej ryciny, która przedstawia niedźwiedzia sięgającego po miód do ula zawieszonego na drzewie.
Reina-Valera.
W roku 1602 przekład Reiny został zrewidowany przez reformowanego teologa Cypriano de Valerę – stąd nazwa "Reina-Valera". Wersja ta stała się najpopularniejszym protestanckim przekładem Pisma Świętego w języku hiszpańskim. Kolejnych rewizji dokonano w latach 1862, 1909, 1960, 1977, 1995 i 2011. Większość Kościołów akceptuje rewizje do 1960 roku. Rewizja z 1995 roku nie została przyjęta w znacznej części środowisk.
Podobnie, jak w przypadku innych protestanckich wydań Biblii, wydania obejmują protestancki kanon biblijny. Apokryfy (część z nich uznanych przez Kościół katolicki jako księgi deuterokanoniczne) zostały umieszczone jako dodatek o nazwie "Apocrypha" m.in. w wydaniu z 1602 roku pomiędzy Starym i Nowym Testamentem. Nowe edycje nie obejmują dodatku i ograniczają się do ksiąg uznanych w protestantyzmie za kanoniczne.
Znaczenie.
Biblia Reiny z 1569 była pierwszym wydanym drukiem przekładem Pisma Świętego na język hiszpański. Jej tekst został oparty na językach oryginalnych. Znaczenie rewizji znanej jako Reina-Valera dla hiszpańskich protestantów jest podobne, jak znaczenie Biblii króla Jakuba dla protestantów anglojęzycznych, czy Biblii gdańskiej dla polskich protestantów. Do dziś używana jest chętnie w hiszpańskojęzycznych kręgach protestanckich.
Linki zewnętrzne.
Reina Valera 1960 Wersja on-line

</doc>
<doc id="1377090" url="https://pl.wikipedia.org/wiki?curid=1377090" title="Romans wszech czasów">
Romans wszech czasów

Romans wszech czasów (w starszych bibliografiach i pierwszych wydaniach książki stara pisownia "„Romans wszech czasów”") – powieść detektywistyczna Joanny Chmielewskiej z 1975 roku, ósma książka w dorobku autorki.
Powieść sensacyjno-humorystyczna, z wieloma elementami komicznymi. Miłośnicy twórczości Chmielewskiej zwracają uwagę, że jest to pierwsza powieść, w której autorka użyła wyrazu powszechnie uważanego za nieprzyzwoity.
Opis fabuły.
Joanna, która odczuwa przejściowe kłopoty finansowe, godzi się na propozycję zamieszkania w obcym domu z nieznanym mężczyzną za odpowiednie pieniądze. Cała sytuacja okazuje się mistyfikacją, którą sprokurowała szajka przestępcza. Jednak po jej wykryciu intryga trwa dalej.
Adaptacje.
Ekranizacja dla Teatru Telewizji "Kim jesteś kochanie" (1979), reż. Andrzej Żmijewski.

</doc>
<doc id="1377092" url="https://pl.wikipedia.org/wiki?curid=1377092" title="Romans wszechczasów">
Romans wszechczasów



</doc>
<doc id="1377093" url="https://pl.wikipedia.org/wiki?curid=1377093" title="Magda Umer (album 1972)">
Magda Umer (album 1972)

Magda Umer – album studyjny Magdy Umer wydany w 1972 roku nakładem wytwórni Pronit.

</doc>
<doc id="1377094" url="https://pl.wikipedia.org/wiki?curid=1377094" title="Badacsonytomaj">
Badacsonytomaj

Badacsonytomaj – miasto na Węgrzech, w Komitacie Veszprém, w powiecie Tapolca.
Położenie.
Położone jest nad Balatonem, u stóp góry Badacsony.

</doc>
<doc id="1377099" url="https://pl.wikipedia.org/wiki?curid=1377099" title="Autostrada A11 (Belgia)">
Autostrada A11 (Belgia)

Autostrada A11 - autostrada w Belgii, w prowincji Flandria Wschodnia, o długości 24 km, w ciągu trasy E34.

</doc>
<doc id="1377101" url="https://pl.wikipedia.org/wiki?curid=1377101" title="Szymon Koszyk">
Szymon Koszyk

Szymon Koszyk (ur. 3 lipca 1891 w Opolu - Zaodrzu, zm. 11 sierpnia 1972 tamże) – polski publicysta, działacz narodowy i społeczny związany ze Śląskiem Opolskim, pierwszy burmistrz Głuchołaz w okresie po II wojnie światowej.
Życiorys.
Ukończył szkołę nauczycielską w Prószkowie oraz szkołę we Włoszech. Współpracował z "Gazetą Opolską" i pismem "Der Weisse Adler". Wcielony w 1914 do armii niemieckiej podczas I wojny światowej. Walczył pod Verdun, gdzie został ciężko ranny. Zdezerterował z armii niemieckiej w 1918. Ukrył się w Tarnowie gdzie wyszkolił oddział wojska, z którym zdobył miejscowe koszary austriackie. W 1919 wrócił do Opola skąd został wydelegowany jako konsultant do Paryża na konferencję pokojową. Po I powstaniu śląskim założył w Gosławicach drużynę skautową pod nazwą Towarzystwo Skautów Opolskich; organizacja pozostała niezależna względem promowanego przez Polski Komisariat Plebiscytowy Związku Harcerstwa Polskiego, ale podporządkowała się mu organizacyjnie.
W 1920 zorganizował w Opolu pochód w dniu 3 maja 1920, który skończył się starciem z niemieckimi bojówkami. W okresie od sierpnia 1920 do lutego 1921 był dowódcą POW na powiat opolski. 
W III powstaniu śląskim dowódca I baonu opolskiego, następnie pracował w sztabie dowództwa podgrupy "Linke". Powstańcze oddziały gr. "Linke" składały się w dużej części z niemieckojęzycznych Ślązaków, sam dowódca Szymon Koszyk po polsku mówił słabo. Do legend powstańczych należy historia, gdy w starciach pod Opolem schwytano polskojęzycznego "orgesza" (członka organizacji "Orgesch" Georga Eschericha), walczącego przeciw Polsce, ten po polsku błagał o litość, Szymon Koszyk zaś po niemiecku: "Du verfluchte Hund, sprich deutsch, ich verstehe nicht polnisch!" ("przeklęty psie, mów po niemiecku, ja nie rozumiem po polsku!").
W 1923 został aresztowany we Frankfurcie nad Menem pod zarzutem szpiegostwa. Po 3 latach został uwolniony na skutek interwencji nuncjusza apostolskiego i powrócił na Górny Śląsk. Od 1926 pracował w Urzędzie Wojewódzkim w Katowicach i redagował "Tygodnik Ilustrowany", "Zwrot" i "Polonię".
W czasie II wojny światowej ukrywał się na Kresach i w Krakowie. Był w tym czasie członkiem tajnej organizacji Nowy Węgiel. Od 4 maja 1945 do końca 1947 pełnił funkcję burmistrza Głuchołaz, gdzie wydał "Kalendarz Głuchołaski na rok 1946", po czym wrócił do Opola, gdzie pracował w prasie.
Współtwórca Archiwum Miejskiego w Opolu, gdzie pracował w latach 1948–1951. Wcześniej, w latach 30. pracował jako archiwista w Archiwum Biura Sejmu Śląskiego w Katowicach oraz w Archiwum Książąt Pszczyńskich w Pszczynie.
Członek Związku Literatów Polskich, Towarzystwa Rozwoju Ziem Zachodnich, Instytutu Śląskiego, ZBoWiD i PTTK. Od 1957 na emeryturze. W 1971 został odznaczony Orderem Sztandaru Pracy I klasy. Zmarł w 1972.

</doc>
<doc id="1377104" url="https://pl.wikipedia.org/wiki?curid=1377104" title="The Freaks">
The Freaks

The Freaks zespół punkrockowy ze Szczecina. Grupa powstała w 2005 roku z inicjatywy Maksa Boguszewskiego - gitarzysty grupy The Junkers i Szymona "Zwierzaka" Kraczkowskiego. Początkowo grupa grała covery. W marcu 2006 roku The Freaks koncertował na przeglądzie w Słowianinie, na którym zajął drugie miejsce. 
W czerwcu tego samego roku odegrali dwa koncerty: w Zabrzu wraz z grupami The Junkers, Way Side Crew i Skunx, oraz w Szczecinie obok The Cuffs i Anti Dread. W grudniu 2006 nagrali demo wydane na składance Olifanta "Świeża krew". W listopadzie 2007 roku nagrali album "77 w skali Beauforta".

</doc>
<doc id="1377120" url="https://pl.wikipedia.org/wiki?curid=1377120" title="Marian Sobieski">
Marian Sobieski

Marian Bazyli Sobieski (ur. 14 czerwca 1908 w Miłosławicach, zm. 25 października 1967 w Warszawie) – polski muzykolog, etnograf, związany z wydziałem muzykologii Uniwersytetu Poznańskiego. Badacz muzyki ludowej regionu Wielkopolski.
Życiorys.
Urodził się w rodzinie z silnymi muzycznymi tradycjami. Jego ojcem był Teodor Sobieski, zaś matką Stefania z Krzymańskich. Maturę zdał w Inowrocławiu. Następnie w latach 1928–1935 studiował muzykologię na Uniwersytecie Poznańskim. W tym samym czasie studiował w Państwowym Konserwatorium Muzycznym w Poznaniu oraz śpiewał jako tenor w Poznańskim Chórze Katedralnym, będąc w nim jednocześnie jednym z pomocników Wacława Gieburowskiego odpowiedzialnym za kształcenie chłopców.
Pracę badawczą rozpoczął już podczas studiów. Początkowo były to poszukiwania w klasztorach i kościołach Wielkopolski rękopisów utworów z XVIII wieku. Studia ukończył pracą magisterską z zakresu twórczości Wojciecha Dankowskiego. Po obronie, w 1935, rozpoczął pracę jako asystent w Zakładzie Muzykologii UP oraz powiązanego z tą instytucją, niedawno utworzonym Regionalnym Archiwum Fonograficznym. W związku z pracą uczestniczył wraz z poślubioną w 1936 żoną, Jadwigą z Pietruszyńskich, w akcji jeżdżenia po wsiach i nagrywania najstarszych muzykantów oraz śpiewaków i śpiewaczek. Do 1939 Archiwum zebrało przeszło 4 tysiące nagrań na wałkach woskowych. Zbiór ten zaginął podczas wojny.
Sobieski lata okupacji spędził w Generalnym Gubernatorstwie, głównie w Warszawie i Lublinie. Wiosną 1945 współpracując z Markiem Kwiekiem rozpoczął odtwarzanie Zakładu Muzykologii. W tym samym okresie kierował też Niższą Szkołą Muzyczną w Poznaniu a także prowadził pracę dydaktyczna w Średniej i Wyższej Szkole Muzycznej. Mimo tak licznych zajęć większość jego czasu pochłaniało odtworzenie zbioru nagrań muzyki ludowej. Jeszcze w 1945 roku został współzałożycielem Zachodniego Archiwum Fonograficznego, które od razu przystąpiło do nagrań na terenie Wielkopolski i Kaszub. Następnie, od 1949 roku, kierował Sekcją Muzyki Ludowej Państwowego Instytutu Badania Sztuki Ludowej, które zajmowało się nagraniami w terenie, audycjami radiowymi i publikacjami o polskiej muzyce ludowej. W latach 1950–1954 kierował ogólnopolską Akcją Zbierania Folkloru Muzycznego. Ekipy terenowe złożone ze studentów etnografii i muzykologii na terenie całego kraju zebrały w ciągu 4 lat około 46 tysięcy nagrań.
W 1956 Zachodnie Archiwum Fonograficzne przemianowano na Pracownię Badań nad Polskim Folklorem Muzycznym Państwowego Instytutu Sztuki, a wraz z nim przeniósł się tam Sobieski. W 1956 został on mianowany docentem. Swoje prace badawcze prowadził do śmierci.
Marian Sobieski napisał wraz z żoną szereg książek i artykułów naukowych i popularyzatorskich o muzyce Wielkopolski, dudziarzach i obyczajach tego regionu. W nauce zapisał się zaś jako współtwórca, wraz z żoną, systemu transkrypcji stosowanej w badaniu nad polskim folklorem muzycznym, oraz organizacja systemu archiwizacji i dokumentacji polskiej muzyki ludowej.
Pochowany na Starych Powązkach w Warszawie (kwatera 126-3-30).
Odznaczenia.
Odznaczony m.in. Krzyżem Kawalerskim Orderu Odrodzenia Polski (1955) i Medalem 10-lecia Polski Ludowej (1955).

</doc>
<doc id="1377127" url="https://pl.wikipedia.org/wiki?curid=1377127" title="Wim Ruska">
Wim Ruska

Willem (Wim) Ruska (ur. 29 sierpnia 1940 w Amsterdamie, zm. 14 lutego 2015) – holenderski judoka. Dwukrotny złoty medalista olimpijski z Monachium.
Był jednym z najlepszych judoków lat 1960. Siedem razy zdobywał tytuły mistrza Europy, dwukrotnie w kategorii +93 kilogramów zostawał mistrzem świata (1967 i 1971), był również srebrnym medalistą tej imprezy (1969, open). Największy sukces odniósł w Monachium - zwyciężył w dwóch kategoriach - swojej i open.

</doc>
<doc id="1377128" url="https://pl.wikipedia.org/wiki?curid=1377128" title="Dino Segre">
Dino Segre



</doc>
<doc id="1377129" url="https://pl.wikipedia.org/wiki?curid=1377129" title="Willem Ruska">
Willem Ruska



</doc>
<doc id="1377130" url="https://pl.wikipedia.org/wiki?curid=1377130" title="Kwas izocyjanowy">
Kwas izocyjanowy



</doc>
<doc id="1377131" url="https://pl.wikipedia.org/wiki?curid=1377131" title="Fiodorow">
Fiodorow

Fiodorow, ros. Фёдоров – jedno z najpopularniejszych nazwisk rosyjskich. Pochodzi od imienia własnego ros. Фёдор (Teodor). Forma żeńska Fiodorowa.

</doc>
<doc id="1377132" url="https://pl.wikipedia.org/wiki?curid=1377132" title="Lista wymarłych ssaków">
Lista wymarłych ssaków

Na poniższej liście umieszczone są rodzaje ssaków wymarłych, głównie prehistorycznych.

</doc>
<doc id="1377135" url="https://pl.wikipedia.org/wiki?curid=1377135" title="Mistrzostwa Europy Centralnej Strongman w Parach 2008">
Mistrzostwa Europy Centralnej Strongman w Parach 2008

Mistrzostwa Europy Centralnej Strongman w Parach 2008 – doroczne, drużynowe mistrzostwa siłaczy z Europy Centralnej, rozgrywane w zespołach złożonych z dwóch zawodników, reprezentujących ten sam kraj.
Data: 22, 23, 24, 25 maja 2008 r.
Miejsce: Piła, Trzcianka, Czarnków, Jutrosin 
WYNIKI ZAWODÓW:

</doc>
<doc id="1377136" url="https://pl.wikipedia.org/wiki?curid=1377136" title="Święta (dopływ jeziora Dąbie)">
Święta (dopływ jeziora Dąbie)

Święta (do 1945 niem. "Swante" t. "Swante-Kanal", od 1945 "Kanał Swantowita") – rzeka w północno-zachodniej Polsce, w Szczecinie.
Jeden z większych cieków Międzyodrza. Łączy Odrę Zachodnią z jeziorem Dąbie.
Oddziela się od Odry Zachodniej na wysokości osiedla Golęcino poniżej wyspy Gryfia i płynie w kierunku północno-wschodnim pomiędzy wyspami Dębiną na północy a Radolinem i Czarnołęką (Dębinką) na południu. Po drodze przyjmuje niewielkie ramię odpływowe z jeziora Dąbie – Wydrnik łączący się ze Świętą trzema ramionami Żabim Rowem, Piwnym Rowem i ostatecznie jako Wydrnik. Pomiędzy głównym nurtem Wydrnika a Świętą leżą dwie małe wyspy (od zachodu): Żabia Kępa i Kiełpińska Kępa. Święta uchodzi do jeziora Dąbie w jego zachodniej części trzema odnogami, jako (od północy): Goleniowski Nurt, Święcisko i Lubczyński Nurt, tworząc u ujścia niewielką wysepkę – Święty Ostrów pomiędzy Goleniowskim Nurtem a Święciskiem.
Nazwę Święta wprowadzono urzędowo w 1949 roku, zastępując poprzednią niemiecką nazwę rzeki – "Swante".
Święta jest śródlądową drogą wodną. Nie ma określonej w przepisach klasy żeglugowej (we właściwym rozporządzeniu ją pominięto). Na odcinku 60 m od jej wypływu z Odry ma status morskich wód wewnętrznych (w rozporządzeniu ów wypływ błędnie nazwano ujściem).

</doc>
<doc id="1377142" url="https://pl.wikipedia.org/wiki?curid=1377142" title="Rozłóg gruntów">
Rozłóg gruntów

Rozłóg gruntów – przestrzenne rozmieszczenie pól w gospodarstwie.
Od charakteru rozłogu i odległości pól od ośrodka gospodarstwa zależą koszty wszelkich prac transportowych (wywóz obornika, zwózka ziemiopłodów, dojazdy maszyn i narzędzi, dowóz lub dojście pracowników do pracy itp.). Rozłóg ma duże znaczenie przy określaniu wartości rynkowej nieruchomości wykorzystywanych rolniczo.

</doc>
<doc id="1377145" url="https://pl.wikipedia.org/wiki?curid=1377145" title="Paczka (album)">
Paczka (album)

Paczka – pierwszy studyjny album zespołu Krzak, wydany w 1983 roku nakładem wydawnictwa Pronit.
Album zarejestrowano w Studio Polskich Nagrań w Warszawie. Reżyser nagrania – Andrzej Sasin. Operator dźwięku – Andrzej Lupa. Producent – Marcin Jacobson. Foto: Mirosław Makowski. Projekt graficzny: Paweł Władysław Kowalski.
Lista utworów.
źródło:.
Muzycy.
źródło:.

</doc>
<doc id="1377148" url="https://pl.wikipedia.org/wiki?curid=1377148" title="Rai (włoski nadawca publiczny)">
Rai (włoski nadawca publiczny)

Rai – Radiotelevisione italiana – włoski publiczny nadawca radiowo-telewizyjny. Rozpoczął działanie w 1954 roku.
W 2020 roku RAI dysponowała 53 głównymi studiami w Rzymie, Mediolanie, Neapolu i Turynie. Miała 22 oddziałów we Włoszech i 11 zagranicznych. Nadawca zatrudnia blisko 12 000 osób, z czego 7281 w telewizji.
Historia.
Dwudziestolecie międzywojenne.
8 lutego 1923 dekret królewski nr 1067, który powierzył państwu wyłączne prawo do ogólnych przesłuchań radiowych, które miały być wykonywane za pośrednictwem koncesjonowanych firm, w tym Unione Radiofonica Italiana (URI) w Turynie, Società Italiana Radio Audizioni Circolari (SIRAC) oraz Società italiana per le radiocomunicazioni circolari (Radiofono), założona we wrześniu 1923 roku przez Marconi Company. 20 marca 1924 nadawca Radiofono zainstalował stację testową w Centocelle, ale 25 marca nie był w stanie transmitować przemówienia wygłoszonego przez Benito Mussoliniego w teatrze Costanzi w Rzymie, z powodu głębokich wewnętrznych zakłóceń elektrycznych. URI wyemitowało swoją inauguracyjną transmisję — przemówienie Benito Mussoliniego w Teatro Costanzi — 5 października. Regularne programowanie rozpoczęło się następnego wieczoru, gdy kwartet wykonał VII Kwartet A-dur Haydna z Palazzo Corradi. O godzinie 21.00 czasu środkowoeuropejskiego Ines Donarelli Viviani po raz pierwszy ogłosiła: 
Zgodnie z postanowieniami dekretu królewskiego nr 1067 z dnia 8 lutego 1923 nadawanie bezprzewodowe stało się monopolem państwowym pod kontrolą Ministerstwa Poczt i Telegrafów; URI zlecono świadczenie usług przez co najmniej sześć lat na mocy dekretu królewskiego nr 2191 z dnia 14 października 1924 r. „Zgoda na cykliczne usługi audytorium na rzecz Società Anonima Unione Radiofonica Italiana”. Jednakże, kiedy umowa URI wygasła w 1927 roku, została zastąpiona na mocy dekretu królewskiego nr 2207 z dnia 17 listopada 1927 przez częściowo znacjonalizowaną Ente Italiano per le Audizioni Radiofoniche (EIAR), która stała się Radio Audizioni Italiane S.p.A. (RAI) z inwestycją Piemontese Hydroelectric Company (SIP) w 1944 roku. Pierwsze próby uruchomienia stacji telewizyjnych przeprowadzono na terenie Włoch już w 1929 roku, ale dopiero od 1939 roku emitowano nieregularne transmisje telewizyjne. Stacje w Turynie, Rzymie i Mediolanie przeprowadziły relacje z XI wystawy sprzętu radiowego i otwarcia XXI targów Fiera di Milano. 
Lata 40. i 50. XX wieku.
Podczas odbudowy po II wojnie światowej wiele wczesnych programów RAI było pod wpływem stylu „Reithian” BBC. Nacisk położono na treści edukacyjne. Programy takie jak "Non è mai troppo tardi" i "Un viaggio al Po" przybliżyły ludziom, jak wyglądało życie w innych częściach kraju, w czasie, gdy większości ludzi nie było stać na podróżowanie. Do prac w dziedzinie telewizji powrócono po wojnie. Stacja RAI otrzymała od rodziny filantropa Antonio Bernocchi zaawansowany technicznie sprzęt telewizyjny, który wykorzystano przeprowadzając 11 września 1949 roku, transmisję z IX targów Triennale de Milano. Szkolenia kadry technicznej, przygotowania logistyczne i programowe oraz testowe programy trwały kolejnych pięć lat. W 1951 roku odbył się pierwszy "Festiwal Piosenki Włoskiej w San Remo." Ideą, która towarzyszyła powstaniu Festiwalu Piosenki Włoskiej, była chęć przełamania dotychczasowych, obowiązujących od dziesięcioleci wzorców i zaproponowanie czegoś nowego. Na poprzedzający pierwszy festiwal ogólnokrajowy konkurs nadesłano 140 nowych utworów, z których 20 wykonano publicznie. Premierowe piosenki wykonali Nilla Pizzi, Achille Togliani i Duo Fasano, a do finału zakwalifikowało się 10 propozycji, spośród których najlepszą okazał się singiel Pizzi – „Grazie dei fiori”; choć został on sprzedany w ilości tylko 36 000 egzemplarzy, to okazał się, wraz z innymi wówczas zaprezentowanymi nagraniami, na swój sposób rewelacyjny i odkrywczy. W 1954 roku państwowy holding Istituto per la Ricostruzione Industriale (IRI) został jedynym udziałowcem, a IRI – teraz przemianowane na Rai – Radiotelevisione italiana, aby odzwierciedlić swoje rozszerzone obowiązki – rozpoczęło regularne nadawanie programów telewizyjnych. 3 stycznia 1954 roku, o godzinie 11:00, w studiu w Turynie, Fulvia Colombo, pierwsza włoska spikerka telewizyjna, odczytała na wizji program dnia "Programa nazionale" (obecnie znanego jako Rai 1). Dzięki nadajnikom w Turynie, Mediolanie, Umbrii, Pavii, Genui i Rzymie transmisję obejrzało blisko 36% mieszkańców Włoch. Był to imponujący wynik, gdyż oficjalnych abonentów było tylko 24 000. Pierwsza niedziela stycznia 1954 roku uznana została za narodziny włoskiej telewizji. Urzędnicy już w 1947 roku powołali "Comitato per la determinazione delle direttive di massima culturali" (Komitet ds. Określania Ogólnych Dyrektyw Kulturalnych) ustanawiając zasady transmisji telewizyjnych:
Już w grudniu 1954 roku liczba abonentów wzrosła do 88000, a cztery lata później było ich równy milion. Widzowie domagali się nowości nie tylko kulturalnych czy sportowych, jak relacje z zimowej olimpiady w 1956 roku z włoskiej Cortiny d’Ampezzo, ale też chcieli widzieć bezpośrednie obrady swojego parlamentu. Rai poszerzał zatem nie tylko pole nadawania, ale też budował nowe studia i powiększał kadrę. W trzy lata tak rozbudowano sieć nadajników, że w 1957 roku, dziesięć lat wcześniej niż pierwotnie zaplanowano, całe terytorium Włoch zostało objęte sygnałem telewizyjnym a Rzym otworzył podwoje centrum telewizyjnego przy Via Teulada 66. Tego samego roku, 3 lutego nadano pierwsze reklamy. Zebrane były w dziesięciominutowy blok i emitowane o godzinie 20:50. Nie były to reklamy w dzisiejszej formie: program był spektaklem i otrzymał miano "Carosello" (karuzela). Obowiązywały w nim surowe zasady stylistyczne i narracyjne. Nazwę reklamowanego produktu można było wymienić tylko na początku i na końcu krótkiej scenki (135 sekund). W każdym bloku nadawana była historia dla dzieci. Carosello zeszło z anteny 1 stycznia 1977 roku, mając na koncie 7200 odcinków.
Lata 60. XX wieku.
15 lat po wojnie Włochy miały około 8% analfabetów. Na Sycylii i w Sardynii odsetek ten wynosił blisko 25%, a w Kalabrii nawet 33%. Telewizja postanowiła wyjść naprzeciw chcącym zmienić ten stan rzeczy. 25 listopada 1958 roku ruszyła "Telescuola", telewizyjne kursy dla dzieci, które z różnych powodów nie mogły uczęszczać do szkoły. W następstwie powstał program "Non è mai troppo tardi" (Nigdy nie jest za późno), którego celem była nauka dorosłych analfabetów. Lekcje nauki emitowano od poniedziałku do piątku w godzinach rannych przez osiem lat. Dekada lat sześćdziesiątych XX wieku dla telewizji Rai była pasmem sukcesów. W 1960 roku ruszył oficjalny kanał radiowy Rai Südtirol z siedzibą w Bolzano nadający w języku niemieckim. 7 lutego 1966 roku wyemitowano z tego studia pierwszy program telewizyjny. 4 listopada 1961 roku uruchomiono "Secondo Programma" (obecnie znany jako Rai 2), który przeznaczony był dla programów alternatywnych i uzupełniających program pierwszy. Jego szefem został Angelo Romano, pisarz, reżyser, późniejszy polityk a spikerką i gwiazdą Rosanna Vaudetti. Inauguracja kanału zbiegła się z różnego rodzaju rocznicami związanymi z I wojną światową. Jako, że były i są one ważne dla społeczeństwa włoskiego, pierwsze audycje nowego kanału były im poświęcone. Pod koniec 1963 roku ruszyły testowe programy w kolorze. Te innowacje przeprowadzano w nowoczesnym studiu w Rzymie i przeznaczone były dla stolicy, ale od stycznia 1964 roku testami objęto już cały kraj. 3 maja 1966 roku odbył się uroczysty pokaz telewizji kolorowej dla przedstawicieli Europejskiej Unii Nadawców (EBU) i Międzynarodowej Organizacji Radia i Telewizji (OIRT). Pierwszą produkcją w kolorze był spektakl "Odysseya" w 1968 roku. 15 lipca 1967 roku przeprowadzono pierwsze bezpośrednie łącze telewizji satelitarnej ze wszystkimi kontynentami. To wydarzenie zaowocowało na przełomie lat 60/70 połączeniami satelitarnymi z Brazylią, Argentyną, Japonią, Meksykiem i Australią.
Od lat 70. XX wieku.
15 grudnia 1972 skończył się czas przyznanej koncesji dla Rai. Stacja była monopolistą a rząd nie podjął żadnych działań w sprawie reformy sektora radiowo-telewizyjnego. Przedłużano zatem koncesję corocznie aż do 1977 roku. W 1975 roku program pierwszy przemianowano na "Rete 1" (lub "TV1"), a program drugi na "Rete 2" (lub "TV2"). W lutym 1977 roku bieżące programy były już w kolorze, a 15 grudnia 1979 roku uruchomiony został trzeci program stacji Rai "Rete 3" lub "TV3". Kanał przeznaczony był dla programów regionalnych. 4 lutego 1985 roku weszła w życie uchwała nr 10 pozwalająca lokalnym nadawcom nadawanie na poziomie krajowym. Cztery lata później w ramach wdrażania dyrektyw Unii Europejskiej uchwała nr. 552 zapewniła wszystkim stacjom podstawowe ustawodawstwo. Po uroczystym starcie centrum "Saxa Rubra" to tam właśnie przeprowadzano pierwsze eksperymenty z telewizją satelitarną w wysokiej rozdzielczości i w wielu językach. Były to transmisje z odbywających się we Włoszech "Mistrzostwa Świata w Piłce Nożnej 1990". Rok później stacja odpowiadała za organizację i emisję 36. Konkurs Piosenki Eurowizji, który był szeroko krytykowany z powodu niskiego poziomu organizacji: ekipa produkcyjna miała opóźnienia w przygotowaniach scenografii, kończąc pracę w dniu koncertu finałowego, przez co uczestnicy mieli mało czasu na próby, co doprowadziło do licznych spięć między włoskimi organizatorami a delegacjami uczestniczących państw. Mimo próśb ze strony Europejskiej Unii Nadawców, Rai odmówiła prowadzenia koncertu finałowego osobom posługującym się biegle językiem angielskim i francuskim. Konkurs prowadzili Gigliola Cinquetti i Toto Cutugno, który przez cały czas transmisji mówili niemal wyłącznie w języku włoskim, przez co większość europejskich komentatorów miała spory problem z tłumaczeniem ich wypowiedzi. 
1 października 2000 roku miała miejsce inauguracja kanału dla dzieci od lat 5 do 15, "Rai Scuola". Kanał porusza tematy związane z naukami ścisłymi, uczy języka angielskiego, omawia problemy edukacji obywatelskiej i drogowej. Programy powstają we współpracy z Ministerstwem Nauczania, Edukacji, Studiów Podyplomowych i Badań Naukowych. Do 1 lutego 2009 roku dostępny był wyłącznie przez satelitę Hot Bird, obecnie jest w pakietach cyfrowej telewizji naziemnej. 17 czerwca 2002 roku ruszył kolejny kanał edukacyjny poświęcony historii, "Rai Storia". W styczniu 2004 roku przypadały 50 urodziny włoskiej telewizji. Z tej to okazji zaprezentowano widzom na wszystkich kanałach Rai kilkadziesiąt najpopularniejszych programów powstałych od 1954 roku. Rai 3 wyemitował serie programów pod wspólnym tytułem "Cinquanta. Storia della TV di chi l`ha fatta e di chi l`ha vista" (Pięćdziesiąt. Historia telewizji tych, którzy ją stworzyli i którzy ją zobaczyli), którą wyreżyserował i prowadził Pippo Baudo, jeden z najpopularniejszych prezenterów telewizyjnych, przy udziale bohaterów tamtych lat Sergio Bardotti, Aldo Piro i Ugo Porcelli.
Obszary operacyjne.
Rai posiada sześć głównych obszarów operacyjnych.
Programy telewizyjne i stacje radiowe.
Programy telewizyjne.
Rai posiada 5 głównych kanałów telewizyjnych, numerowanych kolejno, oraz 8 kanałów tematycznych.
Stacje radiowe.
Rai posiada 3 główne stacje radiowe, numerowane kolejno, oraz 9 stacji tematycznych.
Programy informacyjne.
W skład Rai wchodzi

</doc>
<doc id="1377150" url="https://pl.wikipedia.org/wiki?curid=1377150" title="Pracownicy morza">
Pracownicy morza

Pracownicy morza (fr. "Les Travailleurs de la mer") – powieść Wiktora Hugo, napisana na Guernsey w 1865, opublikowana w 1866.
Treść.
Powieść, dedykowana mieszkańcom Guernsey, rozpoczyna się od dokładnego opisu wyspy, który poprzedza właściwą akcję. Lethierry, właściciel łodzi parowej "Duranda", traci ją na skutek machinacji swojego wspólnika Clubina. Dowiedziawszy się, że łódź zatonęła na skałach Dover, ogłasza, że odda bratanicę Deruchettę za żonę człowiekowi, który wydobędzie z jej wraku cenny silnik. Niebezpiecznego zadania podejmuje się zakochany w dziewczynie rybak Gilliatt, samotnik mający opinię dzikusa. Dzięki pomysłowości i determinacji dokonuje on wskazanego czynu mimo wielu czyhających nań niebezpieczeństw, pokonując m.in. drapieżną ośmiornicę. Po powrocie przekonuje się jednak, że jego ukochana pragnie wziąć ślub z kim innym – z młodym pastorem Ebenezerem, zaś Gilliatta zwyczajnie się boi. Rybak pozwala dziewczynie odejść, doprowadza do jej małżeństwa, po czym popełnia samobójstwo, biernie czekając na skalnym występie na przypływ morza.
Cechy utworu.
Mieszkając na Guernsey Wiktor Hugo zaczął podziwiać wypełnione pracą i zmaganiem z morskim żywiołem życie mieszkańców wyspy i stąd w jego utworach zaczęły pojawiać się wątki sławiące ludzką pracę i bohaterstwo w walce z naturą. W założeniach "Pracownicy morza" mieli być powieścią społeczną, ukazującą życie na wyspie. Stali się jednak epopeją o jednym bohaterze, Gilliatcie, i jego wytrwałej walce z żywiołem w celu zdobycia ręki Deruchetty. Gilliatt jest kolejnym, najbliższym Quasimodo i Valjeanowi, wcieleniem hugoliańskiego „potwora” – człowieka wyrzuconego poza nawias społeczny, samotnika, który umie kochać i ponosić ofiary (w odróżnieniu do Valjeana nie ma jednak siły ducha, która pozwoliłaby mu żyć dalej po poświęcenia.
Przed napisaniem powieści Hugo wykonał zadziwiająco dokładną dokumentację życia codziennego na Guernsey i pracy wykonywanej przez mieszkańców, jednak duża część tych materiałów pozostała niewykorzystana. W odróżnieniu od wcześniejszych utworów, w których ważną rolę odgrywały barwne postacie drugoplanowe, w "Pracownikach morza" dramat rozgrywa się między minimalną liczbą bohaterów, z których tylko Gilliatt jest głębiej nakreślony psychologicznie, natomiast tło społeczne odgrywa mniejszą niż zwykle u Hugo rolę. O wiele istotniejszy jest opis potęgi morza, które – podobnie jak kiedyś katedra paryska – staje się nieożywionym, lecz górującym nad całością „bohaterem” dzieła i głównym twórcą jego specyficznego klimatu.
Recepcja.
Powieść miała ogromne powodzenie, była drukowana w odcinkach w czasopiśmie "Le Soleil".

</doc>
<doc id="1377154" url="https://pl.wikipedia.org/wiki?curid=1377154" title="Plac Zamkowy w Brunszwiku">
Plac Zamkowy w Brunszwiku

Plac Zamkowy w Brunszwiku, niem. Burgplatz – historyczny plac miasta, jedno z dawnych osad stanowiących zalążek Brunszwiku. Obecnie plac ten jest jednym z zespołów zabytkowych na terenie historycznego centrum miasta. 
Pierwotnie obszar ten znajdował się na jednej z kilku wysep utworzonych przez rozwidlenia rzeki Oker. Na tym terenie książę Brunon założył warowną osadę w której wzniósł palatium i kościół, która następnie stała się miejscem siedziby księcia Saksonii Henryka Lwa. Dawne zabudowania zastąpił rezydencją, znana jako Zamek Dankwarderode, przed którą w 1166 postawił pomnik z rzeźbą lwa, który symbolizował jego polityczną potęgę. Tym samym powstał plac, który został zamknięty od strony południowej kościołem ŚŚ. Błażeja Jana Chrzciciela i Tomasza Becketa. W XVI wieku plac otrzymał zabudowę o konstrukcji szkieletowej, świadectwem tego są zachowane w pierzei północnej dom Veltheimsches. W latach 30. XX wieku plac otrzymał nową granitową nawierzchnię. Podczas II wojny światowej plac i jego zabudowa nie podzielił losu zabudowy starego Brunszwiku, pomijając niewielkie zniszczenia. Oryginalna rzeźba Lwa Brunszwickiego znajdowała się (oprócz wojennej ewakuacji) nieprzerwanie na terenie placu, aż do 1989, kiedy to został przeniesiony do zamku. Obecna rzeźba jest kopią z 1937.

</doc>
<doc id="1377157" url="https://pl.wikipedia.org/wiki?curid=1377157" title="Bitwa pod Nowogrodem">
Bitwa pod Nowogrodem



</doc>
<doc id="1377158" url="https://pl.wikipedia.org/wiki?curid=1377158" title="Zbór Kościoła Ewangelicznych Chrześcijan w Turku">
Zbór Kościoła Ewangelicznych Chrześcijan w Turku

Zbór Kościoła Ewangelicznych Chrześcijan w Turku – ewangeliczna wspólnota chrześcijańska mająca siedzibę w Turku, przy ulicy Kruszyńskiego 13.
Charakterystyka.
Zbór w Turku jest częścią Kościoła Ewangelicznych Chrześcijan, należącego do rodziny wolnych kościołów protestanckich.
Historia.
Początki Zboru Ewangelicznych Chrześcijan w Turku sięgają późnych lat siedemdziesiątych XX wieku. Wówczas to z inicjatywy słuchaczy programów radiowych “Głos Ewangelii” zorganizowano w Turku pierwsze ewangeliczne nabożeństwa i powstała stacja misyjna, podlegająca zborowi w Łodzi, przekształcona w 1980 w placówkę. W 1994 społeczność w Turku stała się samodzielnym zborem Kościoła Ewangelicznych Chrześcijan a na urząd pastora wybrano Józefa Kurzawę.
Działalność.
Nabożeństwa odbywają się w niedziele o godzinie 10.00 oraz w środy o godzinie 18.00. Charakteryzują się one prostą formą i składają się z kazań opartych na Biblii oraz wspólnego śpiewu i modlitwy. W czasie niedzielnych nabożeństw odbywają się zajęcia Szkoły Niedzielnej dla dzieci. Organizowane są również regularne spotkania dla młodzieży. Zbór prowadzi także działalność charytatywną i społeczną. Jedną z jego inicjatyw jest świetlica środowiskowa dla dzieci. Zbór w Turku współpracuje z kościołami i organizacjami ewangelicznymi w kraju i za granicą. Pastorem Zboru jest Józef Kurzawa.

</doc>
<doc id="1377163" url="https://pl.wikipedia.org/wiki?curid=1377163" title="Where Does My Heart Beat Now">
Where Does My Heart Beat Now

Where Does My Heart Beat Now - singiel z pierwszego anglojęzycznego albumu kanadyjskiej piosenkarki Céline Dion Unison. Piosenka została wydana jako pierwszy singiel z albumu w USA (19 listopada 1990), a rok później w reszcie świata. W Kanadzie piosenka została wydana jako trzeci singiel 4 marca 1991.
"Where Does My Heart Beat Now” jest piosenką napisaną przez Roberta White Johnsona i Taylora Rhodesa w 1988, a nagraną przez Dion rok później. Wyprodukował ją Christopher Neil w Londynie w Wets Wide Studios.
Światowa premiera piosenki odbyła się podczas finału 34. Konkursu Piosenki Eurowizji w 1989, na którym Dion zaśpiewała ją wraz ze swoją zwycięską piosenką z 1988 – „Ne partez pas sans moi”. 
Do piosenki nakręcono trzy wersje teledysku: 
"Where Does My Heart Beat Now” był najpopularniejszym singlem z albumu "Unison" i został pierwszym anglojęzycznym hitem Dion. W 2008 dołączono go do kompilacji największych hitów piosenkarki "". Piosenka znalazła się na edycji płyty wydanej w Ameryce Północnej.
Singiel okazał się dużym sukcesem i doszedł do 4. miejsca na Billboard Hot 100 (6. miejsce na Billboard Hot 100 Airplay, 9. miejsce na Billboard Hot 100 Singles Sales). Piosenka dotarła też do drugiego miejsca na Billboard Hot Adult Contemporary Tracks. „Where Does My Heart Beat Now” wszedł do pierwszej dziesiątki list singli również w Norwegii i Kanadzie, dochodząc odpowiednio do 4. i 6. miejsca.
Kiedy singiel został wydany w Wielkiej Brytanii w marcu 1991 doszedł jedynie do 81 miejsca na liście sprzedaży singli. Wydano go jednak ponownie w marcu 1993 i doszedł wtedy do 72 miejsca.
Formaty i lista utworów.
2-track CD-single
3-track CD-single - (EU)

</doc>
<doc id="1377165" url="https://pl.wikipedia.org/wiki?curid=1377165" title="Franciszek Machalski">
Franciszek Machalski



</doc>
<doc id="1377166" url="https://pl.wikipedia.org/wiki?curid=1377166" title="Autostrada M25 (Wielka Brytania)">
Autostrada M25 (Wielka Brytania)

Autostrada M25 – autostrada w Wielkiej Brytanii o długości 117 mil (188 km), otaczająca Londyn. Jest niemal kompletną obwodnicą Londynu, jedyne miejsce niebędące autostradą to "Dartford Crossing" (A282) łączący oba brzegi Tamizy. Jest to druga pod względem długości obwodnica w Europie, po berlińskim Ringu.
Łączy się z autostradami M20, M26, M23, M3, M4, M40, M1, A1(M) oraz M11.
Opis.
Jest to droga w większej swej części sześciopasmowa (po trzy w obu kierunkach); na krótkich odcinkach czteropasmowa. Trwa przebudowa autostrady w ośmiopasmową. Jest jedną z najczęściej używanych autostrad europejskich, dzienna eksploatacja to 196 tysięcy samochodów (pomiaru dokonano w roku 2003 w okolicy lotniska Heathrow).

</doc>
<doc id="1377167" url="https://pl.wikipedia.org/wiki?curid=1377167" title="Zmienniak wielobarwny">
Zmienniak wielobarwny

Zmienniak wielobarwny, zmienniak różnobarwny ("Xiphophorus variatus") – gatunek słodkowodnej ryby z rodziny piękniczkowatych (Poeciliidae), popularna ryba akwariowa.
Występowanie.
Ameryka Północna: Meksyk.
Charakterystyka.
Ciało bardziej wydłużone niż u zmienniaka plamistego. W wyniku krzyżowania z innymi gatunkami powstało wiele form barwnych, chociaż dzikie osobniki również cechują się zmiennością ubarwienia. Wyhodowano także formy o welonowych lub lirokształtnych płetwach ogonowych. Doskonale żyje w wielogatunkowym akwarium. Wymaga umiarkowanej liczby roślin. Ryba towarzyska, wszystkożerna, należy karmić urozmaiconym pokarmem.
Dorasta do 7 cm.
Dymorfizm płciowy.
Samiec ma przekształconą w gonopodium płetwę odbytową.
Warunki hodowlane.
Krzyżuje się z większością ryb hodowlanych z rodzaju "Xiphophorus". Jeżeli tylko utrzymane są odpowiednie parametry wody, rozmnażanie tego gatunku nie sprawia kłopotów, choć racjonalna hodowla wymaga czasu, cierpliwości oraz znajomości zasad dziedziczenia. Zmienniaki są rybami żyworodnymi, samice nie składają ikry, lecz rodzą w pełni ukształtowane młode, gotowe do samodzielnego życia. Do rozmnażania odpowiednia jest nieco wyższa temperatura wody ok. 25 °C. Zapłodnienie ma charakter wewnętrzny, samiec dokonuje go za pomocą płetwy odbytowej przekształconej w gonopodium. Tuż przed samym porodem dobrze jest umieścić samicę w specjalnym kotniku akwarystycznym (zanurzanej w zbiorniku plastikowej klatce). W ten sposób narybek zostanie uchroniony przed zjedzeniem przez matkę lub starsze osobniki (kotnik nie jest niezbędny, jeśli w akwarium jest bardzo dużo roślin i mało ryb, ale i tak nawet wówczas trzeba się liczyć ze stratą dużej części młodych) ciąża trwa 4-5 tygodni, samica rodzi od kilkunastu do ok. 40 młodych. Młode karmić węgorkami, grindalami, później jak dorosłe, ale podawać bardziej rozdrobniony pokarm. Zapewnić dobre filtrowanie i napowietrzanie wody, chroniące młode przed infekcjami bakteryjnymi.
Pokarm.
Żywe larwy komarów, ochotka i wodzień, mniejsze żywe dafnie, również narybek. , mrożona ochotka i mrożony wodzień. Pokarmy płatkowe roślinne i suszone dafnie. Można podawać zmrożone i posiekane dżdżownice. Niezbędny dostęp do pokarmu roślinnego (patrz: spirulina, mrożony szpinak), rybka zjada chętnie glony oczyszczając akwarium. Narybek zjada "mikro" i grindala, później taki sam pokarm jak dorosłe ryby, musi być on jednak bardzo drobny, najlepiej sproszkowany. W sklepach zoologicznych jest bardzo dużo pokarmów dla narybku, a małe platki powinny otrzymywać dużo pokarmu roślinnego.

</doc>
<doc id="1377168" url="https://pl.wikipedia.org/wiki?curid=1377168" title="Suicidal Tendencies">
Suicidal Tendencies

Suicidal Tendencies – amerykański zespół założony w 1981 w Venice, Kalifornia, wykonujący muzykę określaną jako hardcore punk i crossover thrash.
Czasami zaliczani są do prekursorów skate punka, przy czym później włączyli do swojej muzyki również znaczące elementy heavy metalu, thrash metalu, a nawet funku czy hip-hopu. Lider, założyciel i autor tekstów Mike Muir (również znany jako „Cyco Miko”) jest jedynym stałym członkiem zespołu.
Suicidal Tendencies jest uznawany za pierwszy zespół, który połączył hardcore punk i metal w zupełnie nowy gatunek nazwany crossover thrash (wraz z Anthrax, Agnostic Front, Cro-Mags). Trzy z ich albumów zdobyły status złotej płyty w USA: "Controlled by Hatred/Feel Like Shit...Déjà Vu", "Lights...Camera...Revolution!", i "The Art of Rebellion". W 1990 zespół wraz z grupą Alice in Chains wystąpił w roli supportu przed zespołami Slayer, Megadeth, Anthrax oraz Testament na trasie Clash of the Titans.

</doc>
<doc id="1377170" url="https://pl.wikipedia.org/wiki?curid=1377170" title="Zespół końskiego ogona">
Zespół końskiego ogona



</doc>
<doc id="1377171" url="https://pl.wikipedia.org/wiki?curid=1377171" title="Xiphophorus variatus">
Xiphophorus variatus



</doc>
<doc id="1377172" url="https://pl.wikipedia.org/wiki?curid=1377172" title="Chlodwig II">
Chlodwig II

Chlodwig II (ur. 634, zm. październik lub listopad 657) – król Franków z dynastii Merowingów. Najmłodszy z synów Dagoberta I. Objął po ojcu trony Neustrii i Burgundii (nad Austrazją od roku 634 panował już jego brat Sigebert III).
W dniu śmierci ojca był jeszcze niepełnoletni (639). Władzę faktycznie sprawowała jego matka Nantechilda wraz z majordomem Aegą. Po jej śmierci w 641 rządy objął majordom Erchinoald, odsuwając Chlodwiga od faktycznej władzy. Chlodwig II uważany jest za jednego z tzw. "gnuśnych królów".
Około roku 648 pojął za żonę Batyldę, niewolnicę pochodzącą z Anglii, z którą miał później trzech synów: Chlotara III (przejął po nim tron w Neustrii), Childeryka II (panował później w Austrazji) i Teuderyka III (zjednoczył w jedną koronę wszystkie terytoria Franków).
Być może panował przez krótki czas (lata 656–657) nad Austrazją. W okresie tym Neustria obaliła rządy uzurpatorów Grimoalda I oraz Childeberta III i zdominowała Austrazję. Chronologia tego okresu nie jest jednak pewna. Podboje zapewne przypisać trzeba Chlotarowi III.
Chlodwig II umarł w październiku lub listopadzie 657. Został pochowany w paryskiej bazylice Saint-Denis.

</doc>
<doc id="1377177" url="https://pl.wikipedia.org/wiki?curid=1377177" title="Chore">
Chore

Chore - kanadyjski zespół rockowy, założony w styczniu 1995 roku w Dunnville. Zespół wpuścił na rynek trzy albumy wydane w wytwórni Unyon, na terenie miasta Hamilton, położonego w kanadyjskiej prowincji Ontario: Another Plebeian w 1997, Take My Mask and Breathe w 1999, oraz The Coastaline Fire w 2002.

</doc>
<doc id="1377183" url="https://pl.wikipedia.org/wiki?curid=1377183" title="Europejska Karta Samorządu Lokalnego">
Europejska Karta Samorządu Lokalnego

Europejska Karta Samorządu LokalnegoUwaga dot. nazwy (ang. "European Charter of Local Self-government") jest dokumentem Rady Europy, który reguluje status samorządów lokalnych w relacji do władz danego państwa oraz w relacji do władz innych państw i działających w nich samorządów. Karta przyjęta została dnia 15 października 1985 r. w Strasburgu przez Stałą Konferencję Gmin i Regionów Europy przy Radzie Europy. Weszła w życie z dniem 1 września 1988 r. Polska ratyfikowała Kartę w 1994 r., jako jeden z nielicznych krajów, ratyfikowała ją w całości.
Pojęcie samorządu lokalnego Karta definiuje jako: 
Europejska Karta Samorządu Lokalnego propaguje ideę samorządu lokalnego, jako głównego elementu demokracji, dlatego jednym z celów Karty jest włączenie obywateli w tworzenie demokracji w miejscu ich zamieszkania, z czym wiąże się obowiązek zasięgania opinii społeczności lokalnych we wszystkich sprawach bezpośrednio ich dotyczących, w tym również w sprawie zmiany granic jednostek podziału administracyjnego, w którym działają wspólnoty lokalne. Karta zawiera katalog zasad istotnych dla prawidłowego funkcjonowania samorządu lokalnego. Do kluczowych należy wymóg, aby podstawowe kompetencje społeczności lokalnych uregulowane zostały w konstytucji lub w ustawach. Według Karty przy podziale zadań i kompetencji pomiędzy poszczególne szczeble administracji powinno się kierować zasadą subsydiarności, w myśl, której odpowiedzialność za sprawy publiczne powinny ponosić przede wszystkim te organy władzy, które znajdują się najbliżej obywateli. W zakresie spraw o znaczeniu lokalnym Karta podkreśla domniemanie kompetencji społeczności lokalnych. Nie wyklucza to możliwości przyznania społecznościom lokalnym uprawnień niezbędnych do realizacji specyficznych zadań (w tym zadań innych szczebli administracji). Karta zaleca w tym względzie, aby w przypadku delegowania kompetencji przez organy władzy centralnej lub regionalnej na rzecz społeczności lokalnych, organom lokalnym pozostawić swobodę dostosowania sposobu ich wykonywania do warunków miejscowych. Według Karty do zakresu uprawnień społeczności lokalnych powinna być dostosowana wysokość ich własnych i wystarczających (adekwatnych) zasobów finansowych, których część powinna pochodzić z podatków i opłat.
Celem ochrony autonomii i samodzielności społeczności lokalnych, Karta wprowadza ograniczenia dotyczące możliwości przeprowadzania administracyjnej kontroli ich działania. (Tak rozumiana kontrola obejmuje również treść pojęcia nadzór nad samorządem terytorialnym). Wszelka, tak pojmowana, kontrola administracyjna społeczności lokalnych może być dokonywana wyłącznie w sposób oraz w przypadkach określonych w konstytucji lub ustawie i powinna być sprawowana z zachowaniem proporcji między zakresem interwencji ze strony organu kontroli a znaczeniem interesów, które ma ona chronić. Kontrola taka może być sprawowana w oparciu o dwa kryteria: legalności (tj. przestrzegania prawa i zasad konstytucji) i celowości działania (kryterium dopuszczalne tylko w odniesieniu do „zadań delegowanych” – zleconych na rzecz społeczności lokalnych).
Europejska Karta Samorządu Lokalnego w zakresie współpracy między samorządami lokalnymi i regionalnymi, w tym współpracy ze społecznościami innych państw, przyznaje jednostkom terytorialnym tego rodzaju prawa wraz z odesłaniem do ustawodawstwa poszczególnych państw.
Uwaga dotycząca nazwy.
W 1994 roku, Karta weszła do polskiego systemu prawnego pod nazwą Europejska Karta Samorządu Terytorialnego i tak jest w wielu publikacjach naukowych nazywana. Jednak w 2006 roku, ówczesna Minister Spraw Zagranicznych, Anna Fotyga sprostowała nazwę na obecnie obowiązującą – Europejska Karta Samorządu Lokalnego.

</doc>
<doc id="1377184" url="https://pl.wikipedia.org/wiki?curid=1377184" title="Nikomu ani słowa">
Nikomu ani słowa

Nikomu ani słowa (oryg. "Don't Say a Word") – film fabularny koprodukcji amerykańsko-australijskiej z 2001 roku na podstawie powieści Andrew Klavana. W głównej roli wystąpił Michael Douglas.
Opis fabuły.
Michael Douglas wciela się w rolę szanowanego nowojorskiego psychiatry. Pewnego dnia nieznani porywacze pojmują jego córkę. W zamian za to oczekują by zdobył dla nich informacje od jednej ze swoich pacjentek. Jest nią pogrążona w katatonii osiemnastoletnia dziewczyna, która zdaje się skrywać mroczną tajemnicę.

</doc>
<doc id="1377185" url="https://pl.wikipedia.org/wiki?curid=1377185" title="TV Nova">
TV Nova

TV Nova – prywatna telewizja w Czechach. Uruchomiona 4 lutego 1994 roku, jako pierwsza komercyjna stacja w tym kraju. Prezesem stacji był Vladimír Železný. Właścicielem kanału jest amerykańska spółka CME. Wysokie usytuowanie nadajników oraz ich duża moc umożliwia poprawny odbiór tego kanału również w Polsce. We wschodniej części Dolnego Śląska i na Górnym Śląsku możliwy jest odbiór stacji w drugim czeskim multipleksie naziemnej telewizji cyfrowej.

</doc>
<doc id="1377190" url="https://pl.wikipedia.org/wiki?curid=1377190" title="Zwyrodnienie rdzeniowo-móżdżkowe">
Zwyrodnienie rdzeniowo-móżdżkowe



</doc>
<doc id="1377194" url="https://pl.wikipedia.org/wiki?curid=1377194" title="Franciszek Machalski (inżynier górniczy)">
Franciszek Machalski (inżynier górniczy)

Franciszek Machalski (ur. 29 sierpnia 1902 w Białobrzegach, zm. 26 marca 1958) – polski inżynier górniczy, organizator budowy i dyrektor pierwszej w Polsce kopalni siarki w Piasecznie (obecnie powiat sandomierski).
Ukończył gimnazjum w Łańcucie, zdając maturę w 1921. Po II wojnie światowej przeprowadził się a Górny Śląsk, gdzie pracował z Zabrzańskim Zjednoczeniu Węglowym na stanowisku dyrektora technicznego. W 1954 został oddelegowany do Tarnobrzega w celu zorganizowania przemysłowej eksploatacji złóż siarki. Był współautorem kompleksowego planu eksploatacji złóż tego surowca. 1 lipca 1954 został pierwszym dyrektorem naczelnym kopalni siarki „Tarnobrzeg”.
Życiorys.
U rodził się 29.08.1902. w Białobrzegach, koło Łańcuta. Ojcem jego był Jan Machalski, małorolny chłop. Do 6-klasowej Szkoły Ludowej uczęszczał w Żołyni, pokonując codziennie piechotą odległość 6 km. W zimie mieszkał „na stancji” w Żołyni, w domu Ludwika i Marii Cierpiszów. Do Gimnazjum Realnego uczęszczał w Łańcucie, gdzie w 1921 r. zdał egzamin dojrzałości z wynikiem celującym. Małe gospodarstwo rodziców i duża ilość dzieci powodowały, że podczas nauki Franciszek musi się sam utrzymywać, udzielając korepetycji. W okresie szkolnym był czynnym harcerzem i założył drużynę harcerską w Żołyni. W roku ukończenia gimnazjum zmarł jego ojciec, co znacznie pogorszyło sytuację materialną rodziny.
Jako ochotnik, od 20 lipca do 15 października 1920 roku służył w wojsku polskim i brał udział w obronie Lwowa. Został odznaczony medalem „Orląt Lwowskich”. W 1921 roku podjął studia w nowo zorganizowanej Akademii Górniczo Hutniczej w Krakowie, na Wydziale Górniczym.
W okresie studiów, podczas każdych wakacji angażował się do pracy dołowej w kopalniach Zagłębia Dąbrowskiego, gdzie poznał zawód prostego górnika i odkładał gotówkę na okres następnego roku nauki. Zarobione pieniądze wraz z wpływami ze skromnego stypendium i korepetycji, musiały wystarczyć Franciszkowi na pełne całoroczne utrzymanie.
Po uzyskaniu dyplomu inżyniera górnika w AGH, podjął pierwszą pracę jako starszy dozorca górniczy w kopalni Grodziec w Zagłębiu Dąbrowskim. Następnie jako kierownik pola górniczego w kopalni Jakub, a od 1933 r. w kopalni Dorota jako kierownik robót górniczych. W sierpniu 1934 r. został zawiadowcą tej kopalni. Kopalnia należała do trudnych – niskie pokłady, praca prawie wyłącznie ręczna. Okres kryzysu ekonomicznego w latach trzydziestych odbił się również na sytuacji w górnictwie. Kopalnia pracowała okresowo 3 dni w tygodniu, często wybuchały strajki.
W grudniu 1926 r. zawarł związek małżeński z Zofią Cierpisz z Żołyni. W 1928 r. urodził im się pierwszy syn Krzysztof, a w 1931 r. drugi – Andrzej. Rodzina mieszka do 1939 r. w. Niemcach (obecnie Ostrowy Górnicze). Prawie wszystkie urlopy rodzina spędzał u dziadków Cierpiszów w Żołyni. Był czynnym członkiem Związku Żołyniaków i brał udział w I i II Zjeździe Żołyniaków.
Wiosną 1939 r. wraz z rodziną przeniósł się Franciszek Machalski do pracy w kopalni Sucha w Suchej Dolnej na Zaolziu. Tutaj zastał go wybuch wojny. Jako oficer rezerwy został objęty mobilizacją i zgłosił się do swojego pułku w Tarnowskich Górach. Od pierwszych dni wojny pułk znajdował się w odwrocie. Po kilku potyczkach i bombardowaniach Franciszek Machalski przedostał się z armią do Rumunii, gdzie został internowany. Za zgodą Rządu Polskiego, wraz z grupą innych fachowców, przedostał się do Turcji. Rodzina (żona i synowie) wakacje 1939 r., a następnie całą wojnę spędzili u dziadków Cierpiszów w Żołyni.
W Turcji, Franciszek Machalski, całkowicie zdany na własne siły, prowadził prace poszukiwawcze i wydobywcze antymonu w górskiej, mało zamieszkałej prowincji Anatolia, w okolicy miejscowości Turhal. W następnym okresie, w podobnych warunkach, miedzionośnego pirytu w Kure i węgla kamiennego w Sogutozu. Prace były prowadzone w bardzo trudnych, pionierskich warunkach i każdorazowo zaczynały się od budowy dróg, domu mieszkalnego i kopalni.
Tęsknotę za krajem i rodziną wyrażał w licznych listach do żony Zofii i synów Krzysztofa i Andrzeja, jak również w tworzonych wierszach, z których jeden przytaczamy:
W skalistym stepie, wśród obcych mi ludzi, Innych zwyczajem, naturą i mową, W wieczór gwiaździsty marzenie mnie łudzi, Że wkrótce zabłyśnie nam szczęście na nowo. W wieczór gwiaździsty, nad rwącym ruczajem, Z tęsknotą w złocistą Polarną wpatrzony, Śnię baśnie cudowne utartym zwyczajem, Że tulę do serca rączęta mej ŻonyI szepcę Ci wtedy, Najdroższa, Jedyna Dziewczyno kochana, Zosieńko ma miła, Wszystkie tęsknoty, wszystkie me marzenia Najczulsze wyrażam, co miłość zrodziła. To było złudzenie, sen to krótkotrwały. Wilk, wierny przyjaciel, wietrzy kroki ludzi, Zbliża się wolno z oddali mój mały, I ciche „Effendim” do życia mnie budzi. „Effendim” noc późna, położyć się trzeba, Twe troski i smutki Allah zapamięta. „Effendim”, pójdziemy – Allah patrzy z nieba, I wkrótce uściśniesz najbliższym rączęta.
W 1943 r. otrzymał z kraju wiadomość, że jego pierworodny syn Krzysztof, w wieku 13 lat zmarł na nierozpoznaną chorobę (prawdopodobnie była to sepsa).
Przybity tą wiadomością i zmęczony pionierskimi i prymitywnymi warunkami życia na tureckiej prowincji zachorował na serce (zawał) i przeniósł się w 1944 r. do pracy w fabryce samolotów w Ankarze.
Po zakończeniu wojny, pierwszym transportem repatriantów, wrócił w 1946 r. do kraju, odrzucając liczne namowy i propozycje atrakcyjnej pracy i wyjazdu do USA. Uważał, że jego miejsce jest przy rodzinie, w Polsce.
Bezpośrednio po powrocie do kraju, nawet przed spotkaniem z rodziną, zatrzymał się w Katowicach, gdzie zgłosił się do pracy w odbudowującym się przemyśle węglowym i podjął pracę w Zabrzańskim Zjednoczeniu Przemysłu Węglowego. Pracował tutaj kolejno na stanowiskach: inspektora kopalń, głównego inżyniera górniczego, zastępcy naczelnego inżyniera i I zastępcy dyrektora zjednoczenia, do dnia 9 sierpnia 1954 r.
Na wiadomość o odkryciu w rodzinnych stronach, w województwie rzeszowskim, nowego bogactwa naturalnego w postaci złóż siarki rodzimej, zgłosił się Franciszek Machalski do Ministerstwa Górnictwa z prośbą o przeniesienie do tworzącego się przemysłu siarkowego. Został oddelegowany w czerwcu 1954 r. do Tarnobrzega, w celu rozpoczęcia organizacji przyszłych kopalń i zakładów przetwórczych siarki. Zarządzeniem Ministra Górnictwa, z dniem 1.07.1954 r. została powołana dyrekcja „Kopalni Siarki Tarnobrzeg” (potem „Kopalnie i zakłady Przetwórcze Siarki w Tarnobrzegu – Siarkopol”) z mgr. inż. Franciszkiem Machalskim jako dyrektorem naczelnym. Był współautorem pierwszego perspektywicznego planu budowy zagłębia siarkowego w rejonie Tarnobrzega, Machowa, Piaseczna, Solca i Grzybowa.
Na początku 1956 r. cała grupa entuzjastów siarki, którą zgromadził Franciszek Machalski (personel techniczny, administracyjny i pracownicy fizyczni) liczyła zaledwie 35 osób.
Pod kierownictwem Franciszka Machalskiego, w połowie 1956 r. zapaleńcy zaatakowali jako pierwsze złoże siarki w Piasecznie, a następnie rozpoczęto prace w Machowie. Równolegle postępowały prace projektowo-wykonawcze przy budowie zakładów przetwórczych siarki w Machowie i przy budowie osiedli mieszkaniowych w Tarnobrzegu. Pracami kierował bezpośrednio Franciszek Machalski, spędzając czas między terenami budów, biurem, konferencjami i naradami oraz wyjazdami zagranicznymi dla zdobycia informacji o przemyśle siarkowym w innych krajach (Związek Radziecki, Czechosłowacja, Meksyk).
Otwarcie złoża siarki i pierwsze jej wydobycie nastąpiło 24 listopada 1957 r. 6 grudnia tegoż roku Franciszek Machalski obchodził szczególnie uroczyście „Barbórkę”, święto najmłodszego górnictwa siarkowego, swojej ostatniej pasji.
Radość z osiągnięć nie trwała jednak długo. Nadmierny wysiłek, bezustanna praca i choroba serca spowodowały trzeci, tym razem śmiertelny zawał serca i Franciszek Machalski zmarł 25 marca 1958 r. w wieku 56 lat w Tarnobrzegu. Pochowany został w rodzinnej Żołyni z pełnym ceremoniałem górniczym. W ostatniej drodze towarzyszyli mu liczni przyjaciele i delegacje ze Śląska i zagłębia siarkowego.
W ciągu swojej pracy Franciszek Machalski pełnił wiele funkcji w różnych organizacjach, jak np. był stałym członkiem Państwowej Rady Górnictwa, naczelnym inżynierem Centralnego Zarządu Kopalnictwa Surowców Chemicznych, przewodniczącym Centralnej Komisji Wynalazczości przy CZKS-Chem. i in. Otrzymał liczne odznaczenia i wyróżnienia, m.in.: Za Długoletnią Pracę w Górnictwie (35 lat), Odznakę Racjonalizatora Produkcji, Srebrny Krzyż Zasługi, Złoty Krzyż Zasługi, Krzyż Kawalerski Orderu Odrodzenia Polski, Krzyż Oficerski Orderu Odrodzenia Polski, Medal 10-lecia Polski Ludowej, Nagrodę Państwową I stopnia. Opublikował wiele artykułów w pismach technicznych. Wygłaszał liczne referaty i odczyty na tematy techniczne, szczególnie dotyczące problemów siarkowych.

</doc>
<doc id="1377195" url="https://pl.wikipedia.org/wiki?curid=1377195" title="Otýlie Beníšková">
Otýlie Beníšková

Otýlie Beníšková (zd. Jelínková; ur. 25 października 1882 w Rakovniku, zm. 22 sierpnia 1967 w Pradze) – czeska aktorka; siostra aktorki Terezie Brzkovej, Marii Spurnej i Hany Vojtovej-Jelínkovej.
Biogram.
Członkini licznych teatrów – Teatru Narodowego w Brnie (1902–1906), Teatru Miejskiego na Vinohradach Królewskich (1907–1909), Teatru Miejskiego w Pilźnie (1906–1907 i 1909–1932), Słowackiego Teatru Narodowego w Bratysławie (1932–1938), Teatru Uránie (1941–1945), Teatru Piątego Maja (1945–1948) oraz Teatru E.F. Buriana w Pradze (1948–1960).
Aktorka ról realistycznych, wymagających podejścia psychologicznego. Grała różne role teatralne, od ról dziecięcych, poprzez kobiety naiwne, po wielkie postaci tragiczne.
W 1952 odznaczona tytułem honorowym „Narodowy Artysta Czechosłowacji”.

</doc>
<doc id="1377199" url="https://pl.wikipedia.org/wiki?curid=1377199" title="Andrzej Olejniczak">
Andrzej Olejniczak

Andrzej Olejniczak (ur. 17 lutego 1954 w Zduńskiej Woli) – jeden z uznanych polskich saksofonistów na arenie międzynarodowej, kompozytor, aranżer, wykładowca. Członek najlepszej w latach 80. elektro-jazzowej grupy String Connection. Cały czas jest aktywny muzycznie. Od 1987 roku uczy studentów muzyki klasycznej na saksofonie w Conservatorio Profesional de Música w Leioa i od 2002 prowadzi klasę jazz combo w Centro Superior de Musica del Pais Vasco – Musikene - w San Sebastian.
Życiorys.
Edukacja muzyczna artysty odbywała się najpierw w rodzinnej Zduńskiej Woli, gdzie uczył się gry na fortepianie w Społecznym Ognisku Muzycznym. Kiedy był w siódmej klasie, rodzice przenieśli go do Łodzi. To miasto dało mu wykształcenie w pełnym tego słowa znaczeniu. Klasę ósmą zaliczył ucząc się na fortepianie w Państwowej Podstawowej Szkole Muzycznej. W Liceum Muzycznym im. H. Wieniawskiego edukował się w klasie klarnetu i poza szkołą rozwijał, grając jako 15-letni chłopak na saksofonie tenorowym w zespole big-bitowym Łodzianie 69. Po maturze rozpoczął studia w Państwowej Wyższej Szkole Muzycznej (potem Akademia Muzyczna w Łodzi im. G. Bacewicz). Szkoły: średnią i wyższą w klasie klarnetu ukończył z wyróżnieniem. Z muzyką nie rozstawał się nigdy, była jego wyborem życiowej i zawodowej drogi.
W roku 1975, na przedostatnim roku studiów, zaprezentował się na Ogólnopolskim Konkursie Improwizacji Jazzowej w Katowicach. Zdobył II nagrodę, pierwszej nie przyznano. Poznał wtedy muzyków studiujących na Wydziale Jazzu i Muzyki Rozrywkowej w Katowicach, m.in. członków Extra Ball: Jarosława Śmietanę, Władysława Sendeckiego, Jana Cichego. 
W 1976 wystąpił na Festiwalu Jazz Nad Odrą we Wrocławiu i otrzymał I nagrodę w kategorii solista instrumentalista, a prowadzony przez niego kwintet zajął III miejsce. Wtedy Extra Ball zwrócił się z propozycją współpracy. W tej formacji grał w latach 1976-1978. Był też członkiem Big Bandu Katowice, z którym w 1978 zdobył Złoty Medal na Międzynarodowym Festiwalu Jazzowym w Pradze.
W roku 1979 grał z zespołem No Smoking Wojciecha Gogolewskiego.
Kiedy Extra Ball rozpadł się, z Władysławem Sendeckim założył zespół Sun Ship.
W późniejszym czasie współpracował praktycznie z wszystkimi orkiestrami, w tym: z Orkiestrą Polskiego Radia pod dyrekcją Andrzeja Trzaskowskiego, Henryka Debicha, Orkiestrą PRiTV Zbigniewa Górnego.
W grudniu 1981 z Krzysztofem Ścierańskim dołączył do skrzypka Krzesimira Dębskiego, pianisty Janusza Skowrona i perkusisty Zbigniewa Lewandowskiego, tworząc kwintet String Connection. Pierwszy koncert odbył się 11 grudnia we wrocławskim Jazz Clubie Rura, drugi nazajutrz na Festiwalu Pianistów Jazzowych w Kaliszu. Stan wojenny wprowadzony 13.12.1981 uniemożliwił koncertowanie tego zespołu, ale od maja 1982 znów był aktywny. Pojechał na festiwal Ost-West do Norymbergi, w drodze powrotnej zagrał w Quasimodo, najsłynniejszym klubie Berlina Zachodniego, wystąpił na festiwalu Jazz nad Odrą.
Nagrody i wyróżnienia:
– 1982-1984, I miejsce w ankiecie pisma „Jazz Forum”, Jazz TOP, w kategorii Grupa Jazzowa.
– 1983, I nagroda na Międzynarodowym Konkursie Jazz Hoeilaart, Bruksela.
– 1983, Nagroda Sekcji Publicystów PSJ.
– 1983-86, I miejsce w kategorii „Najlepszy zespół”, ankieta magazynu „Jazz Forum”.
Zespół dokonał wielu nagrań dla Polskiego Radia, wziął też udział w oprawie muzycznej do filmów:
„Potrzask” – reż. Józef Małocha
„Terrarium” – reż. Andrzej Titkow
„XYZ” – reż. Daniel Szczechura.
Formacja jest bohaterem hasła w telewizyjnym programie pod red. Ryszarda Wolańskiego pt. „Leksykon Polskiej Muzyki Rozrywkowej”, odc. 131.
W Polsce współpracował z wieloma wykonawcami sceny jazzowej lat 70. i 80. Nie zagrał koncertu tylko z Tomaszem Stańko. Grał na stałe z zespołami: Swing Session Henryka Majewskiego, In-Formation Sławomira Kulpowicza, Kwartetem Pawła Perlińskiego, grupą Novi Singers, z zespołem Andrzeja Dąbrowskiego, składami Zbigniewa Lewandowskiego. Koncertował w formacji Saxophone All Stars z Ptaszynem Wróblewskim, Tomaszem Szukalskim i Henrykiem Miśkiewiczem. Nagrywał z ogromną liczbą wykonawców m.in. dla Józefa Skrzeka, Maanamu.
Po wyjeździe w roku 1984 do Hiszpanii brał udział w licznych projektach międzynarodowych występując na wielu festiwalach w Europie, a poza nią w Montrealu, Limie, Marciac, Quito.
W 1987 roku występował u boku Gerry'ego Mulligana na festiwalu jazzowym w San Remo.
W 1989 grał na Festival de Jazz de Lorca-Murcia z Kenny Drew Trío (pianista Johna Coltrane’a).
Przez cztery lata współpracował ze światowej sławy pianistą jazzowym Tete Montoliu.
Na liście solistów, z jakimi koncertował, byli m.in. Kenny Drew, Randy Brecker Group, Hiram Bullock, Joe Newman, Horace Parlan, Lou Blackburn, Oliver Jackson, NHO Pedersen.
Grał na stadionach z wielotysięczną publicznością z popularnymi, hiszpańskimi zespołami muzyki pop i rock: La Orquesta Mondragón, Mecano, Miguel Ríos, Manzanita, Itoiz, Oskorri, Revolver i innymi.
Obok jazzu wykonuje muzykę klasyczną, współpracując z Orkiestrą Symfoniczną z Bilbao (1995, 2006), grając m.in. koncert na saksofon tenorowy i orkiestrę symfoniczną z muzyką Aleca Wildera, muzykę Irvinga Berlina, George’a Gershwina czy Krzysztofa Komedy na kwartet jazzowy w aranżacji Krzesimira Dębskiego. Płytę „Different Choice” (2010) nagrał z kwartetem smyczkowym Apertus String Quartet. 
W 2013 roku wystąpił z Polską Orkiestrą Radiową pod batutą Krzesimira Dębskiego w Studiu Koncertowym im. Witolda Lutosławskiego.
Jest laureatem nagrody hiszpańskiego banku BBK w kategorii Najlepszy Instrumentalista Jazzowy 2011.
W roku 2017 został uhonorowany tytułem „Ambasador Kultury Miasta Zduńska Wola”.
Jako współtwórca lub sideman ma na koncie ponad 70 płyt.
Jego pierwszy autorski album „Catch”, nagrany w 1994 w Hiszpanii, zdobył tytuł Płyty Roku, a „Live at Altxerri” z roku 2004 wysoko został oceniony w magazynie „Jazz Forum”.
Wybrana dyskografia:

</doc>
<doc id="1377202" url="https://pl.wikipedia.org/wiki?curid=1377202" title="Zgrzytanie zębami">
Zgrzytanie zębami



</doc>
<doc id="1377203" url="https://pl.wikipedia.org/wiki?curid=1377203" title="Vendelín Budil">
Vendelín Budil

 Vendelín Budil (ur. 19 października 1847 w Pradze, zm. 26 marca 1928 w Pilźnie) – czeski aktor, reżyser, historyk teatralny i tłumacz.
Życiorys.
W latach 1887–1900 kierował własną grupą teatralną, 1902–12 dyrektor Teatru Miejskiego w Pilźnie.
Inscenizator cyklu dzieł J.K. Tyla, twórczości dramatycznej Aloisa Jiráseka, Jaroslava Vrchlickiego, Juliusza Zeyera oraz Williama Szekspira.
Wychowawca szeregu wybitnych aktorów czeskich (Václav Vydra, Bohuš Zakopal, Miloš Nový, Rudolf Deyl starszy, Bedřich Karen, Eduard Kohout, Otýlie Beníšková, Terezie Brzková).
Autor pamiętników "Z mých hereckých vzpomínek" (1919–23) oraz "Z mých ředitelských vzpomínek" (1920).

</doc>
<doc id="1377204" url="https://pl.wikipedia.org/wiki?curid=1377204" title="Šimon Drgáč">
Šimon Drgáč

Šimon Drgáč (ur. 8 listopada 1892 w Mutěnicach, zm. 30 czerwca 1980 w Pradze) – czeski generał.
Życiorys.
Po egzaminie dojrzałości w gimnazjum klasycznym w Brnie krótko studiował na uniwersytecie papieskim Gregoriana w Rzymie.
W latach 1913-1914 służył jako ochotnik jednoroczny w wojsku austro-węgierskim.
Podczas I wojny światowej dostał się do niewoli na froncie włoskim i w latach 1917-18 był tutaj oficerem Korpusu Czechosłowackiego.
Na początku lat 20. ukończył Wyższą Szkołę Wojskową w Pradze i w latach 1927-28 kurs kryminologii na Fakultecie Pedagogicznym Uniwersytetu Karola w Pradze. Potem zdobył funkcję szefa wydziału wywiadowczego Ziemskiego Dowództwa Wojskowego w Koszycach (1925-27) oraz w Pradze (1927-29).
Stąd dostał się do korpusu dyplomatycznego. W latach 1929-31 czechosłowacki attaché wojskowy we Francji, Belgii i Szwajcarii. Związane to było z działalnością szpiegowską.
Po powrocie do Czechosłowacji kontynuował karierę oficerską – szef Wydziału Nr 2 (wywiadowczego) Sztabu Głównego Wojska Czechosłowackiego (1934-36, jako pułkownik), dowódca pułku pieszego w Hranicach (1936-37) oraz naczelnik Sztabu Inspektoratu Generalnego Wojska Czechosłowackiego (1937-39).
Co było priorytetem generała Drgáča jako szefa wywiadu wojskowego? Możemy cytować część jego dopisku z dnia 18 czerwca 1934 r.:
“…Głównym usiłowaniem wywiadowczym jest zdobywanie doniesień o wojsku niemieckim i jego przygotowaniach wojennych…”
Słowa ta pokazują, iż już w 1934 r. przypuszczał, że największą groźbą dla Czechosłowacji nie jest Austria czy Węgry, no Niemcy. Dlatego założył Specjalną Ekipę Poszukiwawczą B i Specjalne Sprawozdanie Wywiadowcze – sekcję P-1. W 1935 r. prowadził rozmowy nawet z wywiadem radzieckim i miał bezsporną zasługę przy powstaniu wspólnej praskiej agencyjnej centrali czechosłowacko-radzieckiej „VONAPO 20” rok później.
Z marca do sierpnia 1939 r. sekretarz generalny jedynej legalnej partii Národní souručenství. Próbował ukryć oficerów wywiadu w różnych urzędach państwowych w Protektoratu Czech i Moraw, np. w urzędzie propagandowym czy w urzędach powiatowych na stanowiskach sekretarzy prasowych. Pod koniec sierpnia 1939 aresztowany przez Gestapo za udział w ruchu oporu i za poprzednią karierę w wywiadzie czechosłowackim, torturowany i do końca II wojny światowej trzymany w faszystowskich obozach koncentracyjnych.
W 1945 r. awansował na stopień generała (renominacja - 1 maja 1939 generał brygady i 1 maja 1944 generał dywizji) i kontynuował swoją karierę – komendant Akademii Wojskowej w Hranicach (1945-46), pierwszy podnaczelnik (1946-48), zastępca naczelnika (1948) i naczelnik (1948-50) sztabu głównego. Od 1947 generał korpusu i od 1949 generał armii.
W 1951 r. aresztowany przez czechosłowacką Służbę Bezpieczeństwa i trzy lata później skazany na 24 lata więzienia. W 1956 zwolniony i w 1963 r. rehabilitowany.

</doc>
<doc id="1377207" url="https://pl.wikipedia.org/wiki?curid=1377207" title="Otakar Husák">
Otakar Husák

 Otakar Husák (ur. 23 kwietnia 1885 w Nymburku, zm. 12 czerwca 1964 w Pradze) – czeski generał.
Życiorys.
Pierwotnie pracował jako inżynier chemik, przed wybuchem I wojny światowej kierował zakładami chemicznymi w Warszawie.
Na początku wojny został członkiem Drużyny Czeskiej a następnie Korpusu Czechosłowackiego w Rosji, z którym brał udział w bitwie pod Zborowem. Jesienią 1917 r. z częścią Korpusu Czechosłowackiego przeszedł do Francji, gdzie walczył m.in. pod Vouziers i Terron.
W grudniu 1918 r. powrócił do ojczyzny, gdzie był najpierw szefem Kancelarii Wojskowej Prezydenta Republiki Czechosłowackiej (1919–1920) a następnie ministrem obrony narodowej (1920–1921). Od 1920 r. generał brygady.
Później odszedł do rezerwy i działał jako dyrektor Czechosłowackich Zakładów Akcyjnych dla Materiałów Wybuchowych.
W latach 1939–1945 był więźniem obozu koncentracyjnego w Buchenwaldzie.
Po zakończeniu wojny dyrektor firmy Synthesia Semtín niedaleko Pardubic.
W okresie 1950–1956 trzymany w więzieniach na Pankracu i w Mírovie. Po zwolnieniu początkowo nie mógł zdobyć pracy, następnie pracował jako stróż nocny (do 1960 r.). Rehabilitacji nie dożył, został zrehabilitowany pośmiertnie dopiero w 1968 r.

</doc>
<doc id="1377209" url="https://pl.wikipedia.org/wiki?curid=1377209" title="Karel Husárek">
Karel Husárek

 Karel Husárek (ur. 31 stycznia 1893 w Čehovicach, zm. 26 lipca 1972 w Pradze) – czeski generał.
Życiorys.
Po egzaminie dojrzałości w szkole realnej w Prościejówie studiował inżynierię budowlaną na politechnice czeskiej w Brnie.
W czasach I wojny światowej oficer Korpusu Czechosłowackiego w Rosji, gdzie był np. członkiem sztabu armii syberyjskiej (1918-20).
W latach 1920-24 dowódca pułku minierskiego i po studiach na Wyższej Szkole Wojskowej w Paryżu (1924-27) posuwał się w górę po drabinie kariery – naczelnik sztabu Dowództwa Wojsk Lądowych w Bratysławie (1927-31), dowódca wojsk saperskich w Bratysławie (1931-32), pierwszy zastępca naczelnika, ew. podnaczelnika Sztabu Głównego Wojska Czechosłowackiego (1933-38). Od 1932 generał brygady i od 1935 r. generał dywizji. W 1938 r. dyrektor granicznych prac fortyfikacyjnych. Od 4 października do 1 grudnia 1938 r. minister prac publicznych w drugim rządzie gen. Syrovego. Także uczestnik rozmów w sprawie granic między Czechosłowacją i Niemcami po konferencji w Monachium.
W czasach okupacji niemieckiej najpierw dyrektor filii Škoda-Werke w Dubnici nad Váhom (1939-41) i potem pracował w praskiej centrali tej samej firmy.
Po wojnie oskarżony o kolaborację z Niemcami, ponieważ działał w niemieckim przemyśle wojennym, ale przed sądem ludowym został uwolniony od wszystkich zarzutów.
Po komunistycznym zamachu stanu w lutym 1948 r. prześladowany.
Od lat 50. tłumaczył z rosyjskiego dla Państwowego Wydawnictwa Literatury Technicznej.

</doc>
<doc id="1377210" url="https://pl.wikipedia.org/wiki?curid=1377210" title="Sigismund von Schkoppe">
Sigismund von Schkoppe

Sigismund von Schkoppe (ur. 1600 w Lubinie, zm. 1670) – holenderski generał-lejtnant pochodzenia niemieckiego; gubernator generalny holenderskiej Brazylii. 
Pochodził ze Śląska, tytułował się panem na Kresbergu i Gross-Kotzenau (obecnie Raków i Chocianów). W 1629 jako kapitan Kompanii Zachodnioindyjskiej przybył do Brazylii. W szeregach korpusu wojsk lądowych generała Diederika van Waenderburgha, uczestniczył w opanowaniu przez Holendrów Pernambuco. 
W 1633 jako pułkownik objął dowództwo wojsk Kompanii Zachodnioindyjskiej w Brazylii. W 1634 dowództwo nad wojskami zostało powierzone Arciszewskiemu, który powrócił z Niderlandów, gdzie wyjechał w 1633 Brazylii, już w randze pułkownika. Schkoppe chciał wyjechać ale pozostał na prośbę Arciszewskiego, który zrzekł się dowodzenia, pozostając jego podwładnym. Wspólnie przyłączyli do kolonialnych posiadłości Kompanii nowe obszary – kapitanie Rio Grande i Paraíba. W 1638 gubernatorem holenderskiej kolonii został Johan Maurits van Nassau-Siegen, a Schkoppe opuścił Brazylię. W 1644, po dymisji hrabiego, mianowano go generałem lejtnantem wojsk Kompanii Zachodnioindyjskiej oraz nowym gubernatorem generalnym holenderskiej Brazylii. 
Jego rządy przypadły na okres zamieszek i buntów: miejscowi plantatorzy, a oprócz nich niewolnicy i Indianie zorganizowali rebelię przeciwko Holendrom, którzy wycofali się do fortów, a następnie wycofali się do Pernambuco. Dowódca powstańców Andre de Negreios Vidal otoczył miasto i zmusił mieszkańców wraz z gubernatorem do kapitulacji. 26 stycznia 1654 roku Sigismund von Schkoppe podpisał kapitulację, po której powrócił do Holandii. W kraju został postawiony przed sądem wojennym, lecz uzyskał uniewinnienie. 

</doc>
<doc id="1377213" url="https://pl.wikipedia.org/wiki?curid=1377213" title="Zbigniew Maria Horodyński">
Zbigniew Maria Horodyński

Zbigniew Maria Horodyński (ur. 11 lutego 1921 w Zbydniowie, zm. prawdopodobnie 21 lipca 1944 w Warszawie) – malarz, żołnierz AK.
Pochodził z rodziny ziemiańskiej. Był synem właścicieli majątku Zbydniów Zbigniewa Bogusława Horodyńskiego (1887–1943) i Zofii z Gieczewiczów (1892–1943), a wnukiem Zbigniewa Leona Horodyńskiego i bratem Dominika Horodyńskiego. 
W 1938 ukończył gimnazjum w Wilnie. Był także absolwentem Szkoły Podchorążych Rezerwy Kawalerii w Grudziądzu. Wiosną 1943 wstąpił w Zbydniowie do lokalnego oddziału Armii Krajowej. Został ranny w czasie masowego mordu dokonanego przez oddział SS dnia 24 czerwca 1943 na rodzinie Horodyńskich (19 osób, w tym jego rodzice) zgromadzonej z okazji wesela w Zbydniowie. W lipcu 1943 wykonał wyrok śmierci na inspiratorze tej zbrodni, którym był Martin Fuldner.
Jesienią 1943 przeniósł się do Warszawy. Jako żołnierz oddziału Osjan Kierownictwa Dywersji Komendy Głównej Armii Krajowej nosił konspiracyjny pseudonim Fredro. Zmienił również nazwisko na Wacław Olczak, ze względu na bezpieczeństwo swoich najbliższych. Brał udział w akcji na niemieckie lotnisko wojskowe Bielany w Warszawie w nocy 3 maja 1944 oraz w działaniach dywersyjnych przeciwko liniom kolejowym w południowej Polsce. Ciężko ranny 19 lipca 1944 na Cmentarzu Powązkowskim w Warszawie w tzw. akcji „Pawiak”, dostał się w ręce niemieckie. Przewieziony przez Gestapo na teren więzienia na Pawiaku został prawdopodobnie rozstrzelany 21 lipca 1944. 
Jako malarz pozostawał pod wpływem Jerzego Wolffa, a następnie pracował pod kierunkiem Jana Cybisa. Wspólnie z Cybisem zorganizował tajny komplet malarski oraz wystawę malarstwa. Dorobek malarski Horodyńskiego, wynoszący ok. 200 obrazów o różnej tematyce, jak również rozpoczęta powieść autobiograficzna i próby poetyckie spłonęły w czasie powstania warszawskiego. Zachowało się jedynie kilka mniejszych obrazów.

</doc>
<doc id="1377214" url="https://pl.wikipedia.org/wiki?curid=1377214" title="Punk blues">
Punk blues

Punk blues (lub blues punk) – gatunek muzyki rockowej zrodzony z fuzji punk rocka i muzyki bluesowej.

</doc>
<doc id="1377216" url="https://pl.wikipedia.org/wiki?curid=1377216" title="Bohuslav Všetička">
Bohuslav Všetička

 Bohuslav Dimitrij Všetička (ur. 25 września 1893 w Náchodzie; zm. 19 sierpnia 1942 w Berlinie) – czeski generał.
Biogram.
Przed wybuchem I wojny światowej oficer armii austro-węgierskiej; absolwent Technicznej Akademii Wojskowej w Mödling.
We wrześniu 1914 r. w niewoli rosyjskiej. W latach 1915-16 walczył jako ochotnik w armii serbskiej, z którą przeszedł odwrót do Albanii.
Z 1916 r. oficer Korpusu Czechosłowackiego w Rosji. W stopniu pułkownika dowodził w latach 1919-20 sztabem wojska czechosłowackiego w Rosji.
Z 1920 r. pełnił różne funkcje w artylerii wojskowej – komendant brygady lekkiej artylerii (1920-25), komendant polowej brygady artylerii (1925-30), komendant uczelni artyleryjskiej (1930-33), dowódca ziemskiej artylerii w Brnie (1933-37) i dowódca dywizji w Trenczynie (1937-39). Od 1928 r. generał brygady.
Współzałożyciel Obrony Narodu i w latach 1939-40 jej ziemski dowódca na Morawach. W 1940 r. aresztowany przez Gestapo i stracony w Berlinie.

</doc>
<doc id="1377221" url="https://pl.wikipedia.org/wiki?curid=1377221" title="I nie zmienia się nic">
I nie zmienia się nic

I nie zmienia się nic – czwarty album polskiej grupy hip-hopowej Slums Attack wydany w 2000 roku.
W 2010 roku nakładem wytwórni Fonografika ukazała się reedycja płyty. Zachowane zostały oryginalne grafiki, a sam album został poddany remasteringowi.
28 lipca 2017 roku w wydawnictwie RPS Enterteyment ukazała się reedycja, mastering wykonał Marcin Cichy, nadał on nowe brzmienie płycie, ciepłe, przyjemna dla ucha. Płyta ukazała się pierwszy raz w pudełku Super Jewel Box. Została odświeżona oprawa graficzna oraz tracklista.
Lista utworów.
Opracowano na podstawie materiału źródłowego.

</doc>
<doc id="1377222" url="https://pl.wikipedia.org/wiki?curid=1377222" title="Otakar Zahálka">
Otakar Zahálka

Otakar Zahálka (ur. 30 września 1891 w osadzie Brajnerov koło wsi Těšenov – obecnie część miasta Horní Cerekev; zm. 21 czerwca 1942 w Brnie) – czeski generał.
Biogram.
Z zawodu był nauczycielem.
Podczas I wojny światowej oficer Korpusu Czechosłowackiego.
W latach 1927-31 naczelnik sztabu Inspektoratu Generalnego Armii Czechosłowackiej, 1931-34 komendant pułku w Czeskich Budziejowicach oraz 1934-39 komendant Akademii Wojskowej w Hranicach. Od 1935 r. generał brygady.
W okresie okupacji niemieckiej był komendantem oddziału Obrony Narodu (organizacji wojskowego ruchu oporu) na wschodnich Morawach. Na początku maja 1942 r. aresztowany i w czasie stanu wyjątkowego po zamachu na Reinharda Heydricha został skazany na karę śmierci i stracony.
W 1946 r. został pośmiertnie awansowany do stopnia generała dywizji.

</doc>
<doc id="1377224" url="https://pl.wikipedia.org/wiki?curid=1377224" title="Alois Vicherek">
Alois Vicherek

 Alois Vicherek , pseudonim wojskowy Josef Slezák (ur. 20 czerwca 1892 w Pietwałdzie; zm. 15 stycznia 1956 w Pradze) – czeski generał, pilot.
Życiorys.
W czasach I wojny światowej oficer Korpusu Czechosłowackiego w Rosji.
W latach 1924-27 studiował w Wyższej Szkole Lotnictwa Wojskowego w Paryżu. Potem pełnił różne funkcje dowódcze, np. zastępca dowódcy lotnictwa czechosłowackiego (1935-39). Od 1937 generał brygady.
W styczniu 1940 uciekł do Francji, gdzie był od marca do czerwca naczelnikiem wydziału lotniczego Czechosłowackiego Zarządu Wojskowego w Paryżu.
Po wyjeździe do Wielkiej Brytanii bezskutecznie próbował utworzyć samodzielne czechosłowackie lotnictwo za granicą. W latach 1940-41 szef wydziału lotniczego w ministerstwie obrony narodowej na uchodźstwie i od 1941 pracownik Kancelarii Prezydenta Republiki Czechosłowackiej. Później prezes Czechosłowackiego Czerwonego Krzyża w Londynie (1943-45) oraz wiosną 1945 dowódca czechosłowackiego lotnictwa na terytorium wyzwolonym.
Od końca II wojny światowej dowódca czechosłowackiego lotnictwa przy Sztabie Głównym Wojska Czechosłowackiego (1945-50). Od 1945 generał dywizji, od 1948 generał korpusu.
Dojście komunistów do władzy oznaczało dla Vicherka wielką zmianę. Powoli był odsuwany od władzy, funkcja jego traciła znaczenie i w 1950 został usunięty z wojska. W latach następnych był ofiarą dyskryminacji politycznej.

</doc>
<doc id="1377225" url="https://pl.wikipedia.org/wiki?curid=1377225" title="Oleg Svátek">
Oleg Svátek

 Oleg Svátek (ur. 3 lutego 1888 w Domoradicach, zm. 1 października 1941 w Pradze) – czeski generał.
Biogram.
Po studiach w szkole kadetów w Wiedniu był z 1907 r. oficerem wojska austro-węgierskiego.
Podczas I wojny światowej dostał się do niewoli rosyjskiej i wstąpił do Korpusu Czechosłowackiego, gdzie był w latach 1918-20 komendantem pułku.
Do ojczyzny powrócił w lutym 1920 r. W latach 1920-22 zastępca komendanta, w końcu komendant Akademii Wojskowej w Hranicach. Potem często zmieniał stanowiska wojskowe – naczelnik sztabu dywizji pieszej (1923-25), komendant pułku pieszego (1925-28), komendant brygady pieszej (1928-36) i komendant Dwunastej Dywizji w Użhorodzie (1935-38). Od 1928 r. generał brygady.
W okresie okupacji niemieckiej jeden z kierowniczych działaczy Obrony Narodu, organizacji wojskowego ruchu oporu.
4 września 1941 aresztowany przez Gestapo, sądzony w trybie doraźnym i 1 października 1941 stracony w koszarach Ruzyně.

</doc>
<doc id="1377227" url="https://pl.wikipedia.org/wiki?curid=1377227" title="Václav Šára">
Václav Šára

 Václav Šára (ur. 27 marca 1893 w miejscowości Struhaře – obecnie część miasta Spálené Poříčí; zm. 1 października 1941 w Pradze) – czeski generał.
Biogram.
W czasach I wojny światowej oficer Korpusu Czechosłowackiego w Rosji.
W latach 1920-23 studiował w Akademii Wojskowej w Paryżu.
Po powrocie do ojczyzny pełnił różne funkcje sztabowe. Potem komendant pułku artylerii (1929-31), zastępca komendanta Uczelni Artyleryjskiej w Pradze (1931-33), szef oddziału artylerii w ministerstwie obrony narodowej w Pradze (1933-38) oraz komendant korpusu artylerii (1938-39). Od 1934 generał brygady.
Jako członek Obrony Narodu (wojskowego ruchu oporu) został aresztowany przez Gestapo i później stracony.
W 1946 został pośmiertnie awansowany do stopnia generała dywizji.

</doc>
<doc id="1377230" url="https://pl.wikipedia.org/wiki?curid=1377230" title="Czech Link">
Czech Link



</doc>
<doc id="1377231" url="https://pl.wikipedia.org/wiki?curid=1377231" title="Katedra św. Szczepana w Metzu">
Katedra św. Szczepana w Metzu

Katedra św. Szczepana w Metzu (fr. "Cathédrale Saint-Étienne de Metz") – katedra w Metzu, w departamencie Moselle, we Francji, jest siedzibą biskupa Metzu. Powstała w XIV wieku przez połączenie dwóch kościołów: nowszy, zbudowany w XIII wieku, został połączony od północnej strony ze starszym kościołem romańskim. Znajduje się w sercu miasta, na Place d'Armes, gdzie stanowi główny punkt „centre ville”. 
W XV wieku, dodano transept i chór. 
W latach 1898-1903 władze niemieckie dokonały częściowej regotyzacji zachodniej fasady katedry, niszcząc wcześniejsze elementy klasycystyczne z XVIII w.
Nawa katedry jest trzecią najwyższą nawą we Francji, ma 41,41 metrów wysokości i ustępuje tylko katedrom w Beauvais (48,5 m) i w Amiens (42,3 m).

</doc>
<doc id="1377234" url="https://pl.wikipedia.org/wiki?curid=1377234" title="Nico Freriks">
Nico Freriks

Nico Petrus Johannes Freriks (ur. 22 grudnia 1981 roku w Horst) – holenderski siatkarz, grający na pozycji rozgrywającego, reprezentant kraju.
Uczestniczył w Igrzyskach Olimpijskich rozgrywanych w Atenach w 2004 roku, gdzie z holenderskim zespołem zajął 9. miejsce. Poza holenderskimi klubami grał w Belgii i Austrii. W sezonie 2008/2009 był zawodnikiem polskiego zespołu, Jastrzębskiego Węgla.
Rodzina.
Jego rodzice również byli siatkarzami i reprezentowali swój kraj w kategorii juniorskiej. Siostra gra w lidze holenderskiej reprezentantka Holandii i jest rozgrywającą swojego zespołu
Kariera.
Piłkę siatkową zaczął trenować w 1993 roku w rodzinnej miejscowości, Horst. Jego pierwszym klubem był Hovoc Horst, w którym grał przez pięć lat. Profesjonalną karierę rozpoczął w Falopa Weert. Potem był graczem Talent Team/SSS Barnevelo. Następnie wyjechał do Belgii, gdzie występował w . W 2002 roku z tym zespołem wywalczył mistrzostwo, puchar i superpuchar kraju. Jego kolejnymi klubami były: Omniworld Almere (Holandia) i (Austria). W latach 2006-2008 reprezentował barwy belgijskiej drużyny, Knack Randstad Roeselare. W sezonie 2008/2009 był zawodnikiem polskiej drużyny, Jastrzębskiego Węgla, uczestniczącej w PlusLidze. W 2014 roku dołączył do irańskiego klubu Kalleh Mazandaran VC.
Sukcesy klubowe.
Superpuchar Belgii:
Puchar Belgii:
Liga belgijska:
Superpuchar Holandii:
Puchar Holandii:
Liga holenderska:
Puchar Austrii: 
MEVZA:
Liga austriacka: 
Puchar Challenge:
Liga polska: 
Superpuchar Hiszpanii:
Liga hiszpańska:
Liga irańska: 
Klubowe Mistrzostwa Azji:
Sukcesy reprezentacyjne.
Liga Europejska:

</doc>
<doc id="1377239" url="https://pl.wikipedia.org/wiki?curid=1377239" title="Václav Šidlík">
Václav Šidlík

Václav Alexander Šidlík (ur. 23 listopada 1884 w Úhonicach zm. 17 maja 1952 w Unhošťi) – czeski generał i rzeźbiarz.
Biogram.
Ukończył Szkołę Artystyczno-Przemysłową w Pradze u Celdy (Celestýna) Kloučeka.
Przed wybuchem I wojny światowej (od 1909 r.) pracował jako rzeźbiarz przy budowie pomników w Moskwie i Warszawie.
Na początku I wojny światowej wstąpił do Drużyny Czeskiej i w 1917 r. uczestniczył w bitwie pod Zborowem.
Jesienią 1917 r. wyjechał do Francji, gdzie brał udział przy formowaniu Korpusu Czechosłowackiego we Francji i przyczynił się do jego zwycięstwa w bitwie pod Terron.
Po powrocie do Czechosłowacji w 1919 r. brał udział w walkach na Ziemi Cieszyńskiej i Słowacji.
W latach 1920–1925 komendant pułku pieszego, 1925-33 komendant brygady pieszej, 1934-38 komendant brygady górskiej oraz 1938-39 komendant dywizji w Preszowie. Od 1928 r. generał brygady.
Od początku okupacji niemieckiej uczestnik wojskowego ruchu oporu i kwietniowego powstania praskiego.
Latem 1945 r. był przez krótki okres komendantem Pierwszego Korpusu.
Autor statuy marszałka Focha dla miasta Čáslav i dekoracji rzeźbiarskich w pomniku wojskowym w Hranicach.

</doc>
<doc id="1377245" url="https://pl.wikipedia.org/wiki?curid=1377245" title="Eduard Kadlec">
Eduard Kadlec

Eduard Kadlec (ur. 10 marca 1880 w Uściu nad Łabą, zm. 19 sierpnia 1961 w Brnie) – czeski generał.
Życiorys.
W 1900 r. ukończył szkolenie w artyleryjskim korpusie kadetów w Wiedniu i do 1909 r. służył w austro-węgierskiej artylerii fortecznej. Potem przeniesiony do rezerwy, wkrótce zaciągnął się do służby w belgijskim wojsku kolonialnym w Kongu.
Po wybuchu I wojny światowej, która zastała go na urlopie w ojczyźnie, w związku z czym powołany został do wojska austro-węgierskiego w stopniu nadporucznika. Służbę pełnił na przemyskim forcie nr XI „Duńkowiczki” (Twierdza Przemyśl), którego był komendantem. Po kapitulacji Twierdzy 22 marca 1915 r. znalazł się w niewoli rosyjskiej.
Z 1916 r. brał udział w formowaniu Korpusu Czechosłowackiego w Rosji. W 1917 r. zastępował komendanta Siódmego Pułku Strzeleckiego i w marcu 1918 r. objął stanowisko dowódcy Grupy Północnej Korpusu Czechosłowackiego w walkach pod Bachmaczem, gdzie został ranny. Po wyleczeniu dowodził od maja 1918 r. Siódmym Pułkiem Strzeleckim i stał się jednym z komendantów Korpusu Czechosłowackiego w walkach na Syberii (pułkownik). W listopadzie 1918 r. objął stanowisko dowódcy legionu ochotników rumuńskich, który walczył na Syberii wspólnie z Korpusem Czechosłowackim i z nim w 1920 r. wyjechał do Rumunii. Od 1921 r. generał brygady i od 1924 r. generał dywizji.
Pobyt w Rumunii zamienił za powrót do ojczyzny, gdzie funkcjonował dalej w wojsku na różnych stanowiskach – dowódca dywizji pieszej w Banskiej Bystrici (1921-31), dowódca dywizji pieszej w Ołomuńcu (1931-35), dowódca Czwartego Korpusu (1935) oraz dowódca lądowych na Morawach i na Śląsku Cieszyńskim (1935-37). W 1937 r. w stopniu generała armii odszedł na emeryturę.
W 1945 r. listownie poprosił ówczesnego ministra obrony narodowej, Ludvíka Svobodę, o przywrócenie do czynnej służby. Nigdy nie doczekał się odpowedzi.
W 1948 r. został eksmitowany ze swojej willi i wysiedlony do Brna. Wiosną 1950 r. władze komunistyczne zdegradowały go do rangi szeregowca i pozbawiły odznaczeń. Później pracował w muzeum miejskim w Brnie, gdzie m.in. opracował precyzyjny katalog kolekcji broni (jego autorstwa są zarówno rysunki i opisy). Umarł w zapomnieniu 19 sierpnia 1961.
W listopadzie 1989 (po aksamitnej rewolucji) został pośmiertnie zrehabilitowany – przywrócono mu godność generała i odznaczenia.

</doc>
<doc id="1377246" url="https://pl.wikipedia.org/wiki?curid=1377246" title="Vladimír Kajdoš">
Vladimír Kajdoš

 Vladimír Kajdoš (ur. 21 lutego 1893 w Niemczicach nad Haną, zm. 8 lipca 1970 w Frensztacie pod Radhosztiem) – czeski generał.
Biogram.
Studiował filozofię na Uniwersytecie Czeskim w Pradze.
Podczas I wojny światowej oficer Korpusu Czechosłowackiego.
W latach 1923–1928 naczelnik sztabu Dziewiątej Dywizji Pieszej, 1928–1933 szef grupy (w końcu wydziału) sztabu głównego, 1933–1935 dowódca Czterdziestego Pułku Pieszego, 1935–1938 drugi zastępca naczelnika sztabu głównego oraz od 4 października do 1 grudnia 1938 r. minister kolei, poczty i telegrafu. Od 1936 generał brygady.
Na początku okupacji niemieckiej jako likwidator sztabu głównego przelał tajne fundusze finansowe na rzecz ruchu oporu.
W latach 1945–1947 prezes Karnego Komitetu Apelacyjnego.

</doc>
<doc id="1377248" url="https://pl.wikipedia.org/wiki?curid=1377248" title="Katedra w Segowii">
Katedra w Segowii

Katedra w Segowii (hiszp. "Santa Iglesia Catedral de Nuestra Señora de la Asunción y de San Frutos") – katedra znajdująca się w Segowii, w Hiszpanii. Była budowana w latach 1525 – 1768 przez Juana Gil de Hontañóna, a praca była kontynuowana przez jego syna Rodrigo Gil de Hontañóna.
Ta katedra jest nazywana "Damą Katedr" ("La dama de las catedrales españolas"). Znajduje się ona w głównym placu miasta, Plaza Mayor.
Katedrę zbudowano w miejscu wcześniejszej, zniszczonej w wyniku powstania Comuneros. Katedra początkowo budowana była w stylu gotyckim, później w stylu renesansowym. Ze względu na wieloletnią budowę, wnętrza katedry ozdobione są według stylów różnych epok – począwszy od XV-wiecznego chóru, przez XVII-wieczne kaplice aż po XVIII-wieczną nastawę ołtarzową.

</doc>
<doc id="1377250" url="https://pl.wikipedia.org/wiki?curid=1377250" title="Karel Voženílek">
Karel Voženílek

Karel Voženílek (ur. 13 grudnia 1883 w miejscowości Týnišťko; zm. 23 marca 1943 w Pradze) – czeski generał.
Biogram.
Po studiach w gimnazjum i szkole browarniczej wyjechał do Rosji, gdzie w sierpniu 1914 wstąpił do Drużyny Czeskiej. Powstał z niej później Korpus Czechosłowacki, w którym z 1917 r. pełnił różne funkcje dowódcze.
We wrześniu 1918 r. objął funkcję dowódcy w Pierwszym Pułku Strzeleckim po pułkowniku Józefie Jerzym Švecu, który wkrótce potem popełnił samobójstwo, ponieważ żołnierze odmówili powstrzymania ataku bolszewików na jego rozkaz. Z tego stanowiska awansował na stanowisko dowódcy Pierwszej Dywizji Strzeleckiej “Husyckiej” (w październiku 1918).
Po powrocie do ojczyzny w 1920 awansował na stopień generała brygady i został dowódcą dywizji piechoty. Potem działał w sztabie głównym (1921-24 pierwszy zastępca naczelnika). Stąd wyjechał do Francji studiować w Wyższej Szkole Wojskowej (1924-25) i karierę swą zakończył jako szef wydziału ogólnego w ministerstwie obrony narodowej (1925-38). Od 1925 generał dywizji, od 1938 w stanie spoczynku.

</doc>
<doc id="1377255" url="https://pl.wikipedia.org/wiki?curid=1377255" title="Hugo Vojta">
Hugo Vojta

 Hugo Vojta (ur. 11 kwietnia 1885 w Taborzie, zm. 28 września 1941 w Pradze) – czeski generał.
Biogram.
W latach 1904-1906 studiował na czeskiej politechnice w Pradze, a w latach 1907-1914 urzędnik Ziemskiej Dyrekcji Skarbowej w Czechach. Politycznie czynny w masarykowej partii realistycznej oraz zarówno członek i nauczyciel gimnastyki stowarzyszenia Sokół w Pradze-Vinohradach.
W 1916 roku w niewoli rosyjskiej. Tutaj się stał jednym z organizatorów Korpusu Czechosłowackiego. W latach 1918-1919 komendant brygady i 1919-1920 dywizji artylerii na Syberii, gdzie zapewniał obronę transsyberyjskiej kolei.
Po powrocie do ojczyzny był dowódcą brygady artylerii (1920-1922), pracował na ministerstwie obrony narodowej (1922-1925), dowodził artylerii ziemskiej w Koszycach (1925-1930) oraz Bratysławie (1930-1939). W latach 1925-1934 generał brygady, w 1934 roku awansował na generała dywizji.
Obok funkcji w wojsku był także członkiem zarządu spółki akcyjnej Zbrojovka Brno (1926-1939).
Współzałożyciel Obrony Narodu, organizacji wojskowego ruchu oporu (1939) i jej pierwszy dowódca w Czechach. Zdradzony i ujęty w 1940 roku przez Gestapo, rok później stracony.

</doc>
<doc id="1377259" url="https://pl.wikipedia.org/wiki?curid=1377259" title="Debiut Nimzowitscha">
Debiut Nimzowitscha

Debiut Nimzowitscha – otwarcie szachowe, powstające po posunięciach:
Należy do grupy debiutów półotwartych, w Encyklopedii Otwarć Szachowych oznaczone jest symbolem B00.
Nazwa otwarcia pochodzi od nazwiska czołowego w latach 20. XX wieku szachisty świata, Arona Nimzowitscha i choć jest odrębnym systemem debiutowym, w polskiej i rosyjskiej literaturze nosi nazwę debiutu, bądź otwarcia Nimzowitscha (w teorii nazwa obrona Nimzowitscha przypisana jest do otwarcia rozpoczynającego się od posunięć 1.d4 Sf6 2.c4 e6 3.Sc3 Gb4).
System nie jest zbyt popularny wśród grających czarnymi bierkami, z powodu bardzo szybkiego zajęcia przez białe piony centrum szachownicy. Jednak okazjonalnie stosowany jest nawet wśród arcymistrzów (tak grywał m.in. Anthony Miles), chcących zaskoczyć swoich przeciwników rzadko stosowanym otwarciem. Inną zaletą debiutu jest łatwość transpozycji (po przestawieniu posunięć) do innych otwarć, np. partii szkockiej, obrony francuskiej, skandynawskiej, Alechina czy też Pirca z możliwością uniknięcia przez czarne niektórych wariantów.

</doc>
<doc id="1377266" url="https://pl.wikipedia.org/wiki?curid=1377266" title="Estreicherowie">
Estreicherowie

Estreicherowie – rodzina naukowców i humanistów osiadła od 1782 w Krakowie. Według Stanisława Kota „najstarsza rodzina w Polsce, którą by można określić mianem inteligencji miejskiej”. Stefan Grzybowski z kolei nazwał Estreicherów „dynastią profesorsko-uniwersytecką, utrzymującą tradycję kilku pokoleń nauki oraz intelektu” oraz „ostoją politycznej myśli konserwatywnej, wyważonej, inteligentnej, rozumnej i światłej”.
Rodzinnym przedsięwzięciem Estreicherów była czterdziestotomowa "Bibliografia Polska", zapoczątkowana przez Karola Estreichera (st.), kontynuowana przez jego syna Stanisława Estreichera i ukończona po niemal osiemdziesięciu latach przez wnuka – Karola Estreichera (mł.). Estreicherowie byli w większości blisko związani z Uniwersytetem Jagiellońskim – dwóch z nich było rektorami, pięciu profesorami, kilkunastu zaś doktorami tej uczelni. Stanisław Estreicher zmarł w obozie w Sachsenhausen jako ofiara "Sonderaktion Krakau". Karol Estreicher mł. po II wojnie światowej był zaangażowany w rewindykację polskich dzieł sztuki zagrabionych przez Niemców, a następnie był twórcą i przez ponad dwie dekady dyrektorem Muzeum Uniwersytetu Jagiellońskiego.
Przedstawicielka ostatniego pokolenia krakowskiej gałęzi Estreicherów, Krystyna Grzybowska, pozostawiła po sobie nieukończoną "Kronikę rodzinną", przedstawiającą losy rodziny od jej osiedlenia się w Krakowie do końca II wojny światowej i będącą „swoistą syntezą dziejów polskiej inteligencji”.
Początki rodziny w Krakowie i miejsca w mieście z nią związane.
Pierwszym przedstawicielem rodu Estreicherów zamieszkałym w Krakowie był malarz, ebenista i profesor rysunku Szkoły Głównej Krakowskiej (UJ) Dominik Oesterreicher (1750–1809), pochodzący z mieszkającej od co najmniej pierwszej połowy XVII wieku w Igławie na Morawach niemieckojęzycznej rodziny browarników, kupców, lekarzy i malarzy, żonaty w 1782 r. z (Marią) Rozalią Prakesch (1761–1807) również urodzoną w Igławie. Do Krakowa przybył na zaproszenie Hugona Kołłątaja najpierw na krótko w 1778 r., a cztery lala później zamieszkał tu na stałe. Już w następnym pokoleniu rodzina zmieniła nazwisko na Estreicher, a w kolejnym całkowicie się spolonizowała.
W 1784 r. Dominik (wraz z żoną) nabył na licytacji od Uniwersytetu za sumę 5810 złotych polskich zniszczoną kamienicę pojezuicką przy placu Szczepańskim (Gwardii) 2 (zburzoną w 1908 r. – na jej miejscu wzniesiono kamienicę Wolnych), sąsiadującą z gmachem Starego Teatru, której fasadę przebudował na wzór hotelu Grande Albergo w Rovereto (Tyrol), a wnętrza ozdobił ściennymi malowidłami w technice "chiaroscuro". W kamienicy tej na I piętrze rodzina Estreicherów mieszkała do śmierci jego syna Alojzego w 1852 r. (II piętro zajmował zaprzyjaźniony prof. matematyki Karol Hube), gdy sprzedano ją bankowi Kirchmayera. Był też Dominik właścicielem podarowanego mu w 1791 r. przez króla Stanisława Augusta za pośrednictwem Kołłątaja ogrodu (wg niektórych źródeł z dworkiem) o pow. 7 arów na przedmieściu Nowa Wieś pomiędzy ul. św. Piotra a Młynówką Królewską (obecnie niezabudowany teren przed domem przy ul. Łobzowskiej 57) naprzeciw ogrodu Kremera (dziś kościół i klasztor karmelitanek bosych). Alojzy Estreicher, gdy był dyrektorem Ogrodu Botanicznego, czyli do 1843 r., zajmował w lecie służbowe sześciopokojowe mieszkanie na parterze zachodniego skrzydła pałacyku na przedmieściu Wesoła mieszczącego także Obserwatorium Astronomiczne UJ (dziś Collegium Śniadeckiego). Po jego śmierci wdowa, Antonina z Rozbierskich Estreicherowa (1798–1892), nabyła kamiencę przy ul. Podwale (dziś ul. Dunajewskiego 4), nazwaną później Pałacem Dunajewskich od nazwiska jej zięcia Juliana Dunajewskiego żonatego z jej córką Marią (1830-1902). Innymi budynkami w Krakowie związanymi z Estreicherami były: kamienica przy ul. Poselskiej 8 (obecnie 10) będąca w latach 1894-1908 własnością Stefanii z Grabowskich Estreicherowej (1837–1917), córki Ambrożego Grabowskiego, żony Karola Estreichera (st.), i nazywana dlatego Estreicherówką oraz gmach Collegium Maius, gdzie Karol (st.) wraz z rodziną zajmował jako dyrektor Biblioteki Jagiellońskiej na drugim piętrze ośmiopokojowe mieszkanie służbowe w latach 1868–1905, a także kamienica przy ul. Sobieskiego 10-12, gdzie Stanisław Estreicher wraz z żoną Heleną po przeprowadzce z ul. Kilińskiego 5 (obecnie aleja Słowackiego 9) prowadzili w latach 1909–1939 jeden z czołowych krakowskich salonów towarzyskich. Z kolei w przeniesionej z Ojcowa na Wolę Justowską tzw. Nowej Estreicherówce przy ul. Sarnie Uroczysko 15 zaprojektowanej przez Józefa Gałęzowskiego, mieszkał w latach 1948–1984 Karol Estreicher (mł.).
Mniej znaną wspólną rodzinną pasją Estreicherów było szopkarstwo. Karol (st.) jako pierwszy, ok. 1848 r., spisał tekst przedstawienia szopki krakowskiej, a Stanisław i Tadeusz występujący pod wspólnym pseudonimem „dr Jan Krupski” wydali w 1904 r. poświęconą jej książkę, ułożyli tekst przedstawienia grywanego do dziś oraz oferowali Muzeum Etnograficznemu jedne z najstarszych szopek: „matkę wszystkich szopek” Michała Ezenekiera oraz szopkę kukiełkową z Wieliczki. Szopka zbudowana w 1915 r. przez Tadeusza Estreichera grywała we Fryburgu w Szwajcarii dla robotników polskich, a w latach 1922–1939 i w 1948 r. była wystawiana w Polsce, gdzie przedstawienia przygotowywali synowie Tadeusza: Leon i Zygmunt, którzy byli również autorami tekstów, a także jego córki: Irena Estreicherówna (1924–1984) i Maria z Estreicherów Jodłowska (1922 – 2016). Z kolei Karol (mł.) dał piękny opis przedstawienia szopkowego w swej wspomnieniowej książce.
Przedstawiciele rodziny.
Potomkami Dominika i Rozalii byli m.in.:
a także:
Estreicherowie byli blisko spowinowaceni z innymi znanymi krakowskimi rodzinami inteligenckimi, m.in. Dunajewskich, Grabowskich, Grzybowskich, Kopffów, Kremerów, Kulczyńskich i Rosnerów, a także z lwowską rodziną Longchamps de Bérier. W 1882 r. Karol Estreicher (st.) otrzymał szlachectwo w c.k. monarchii z przydomkiem Rozbierski (Antonina Rozbierska, córka Bertranda Antoniego Rosbierskiego (1764–1815), profesora Uniwersytetu Lwowskiego, była żoną Alojzego Estreichera) oraz herbem Zadora i dlatego część członków rodziny używała później, choć rzadko, podwójnego nazwiska Estreicher-Rozbierski.
Gałąź austriacka.
Austriacka gałąź rodziny mieszkała w XIX i XX wieku w różnych rejonach monarchii austro-węgierskiej i utrzymywała kontakt z gałęzią polską. Jej znanymi przedstawicielami byli:
Upamiętnienie i spuścizna.
W Nowej Estreicherówce przy ul. Sarnie Uroczysko 15 na Woli Justowskiej w Krakowie powstało Muzeum Rodu Estreicherów, będące jednym z trzech oddziałów muzealnych Towarzystwa Przyjaciół Sztuk Pięknych. Stowarzyszenie to jest także właścicielem dużego zbioru archiwaliów (w tym listów i zdjęć) związanych z Estreicherami.
Na Wydziale Polonistyki UJ działa Centrum Badawcze Bibliografii Polskiej Estreicherów, kontynuujące wydawanie Bibliografii Polskiej (tzw. "Nowy Estreicher)", również w wersji elektronicznej. Rodzinę upamiętnia ponadto ulica Estreicherów na Woli Justowskiej oraz Zaułek Estreichera (dawniej dziedziniec Huta) między Collegium Maius a Collegium Nowodworskiego UJ. Rodzinny grobowiec Estreicherów znajduje się na Cmentarzu Rakowickim w kwaterze Ba, obok położone są groby Alojzego Estreichera i jego żony Antoniny z Rozbierskich, natomiast w murze cmentarnym zachowały się tablice epitafijne Dominika (pas La) i Rozalii (pas Kb), jedne z najstarszych na cmentarzu, a także Anieli Estreicherówny (1823-1825), córki Alojzego (pas Kb).

</doc>
<doc id="1377267" url="https://pl.wikipedia.org/wiki?curid=1377267" title="Antonín Hasal">
Antonín Hasal

Antonín Hasal (ur. 7 stycznia 1883 w m. Nová Huť pod Nižborem, zm. 22 kwietnia 1960 w Waszyngtonie) – czeski generał.
Biogram.
Po ukończeniu szkoły realnej wyjechał na Wołyń, gdzie w latach 1913–1914 pracował jako księgowy w miejscowej fabryce w Osnikach.
W czasie I wojny światowej oficer Czeskiej Drużyny i Korpusu Czechosłowackiego w Rosji, z którym wziął udział w walkach na Syberii (1919-20 dowódca pułku).
Po powrocie do ojczyzny pełnił różne funkcje dowódcze – komendant pułku pieszego (1920-1925), komendant brygady pieszej (1925-1929), komendant dywizji (1932-35) oraz dowódca III Korpusu Wojskowego w Brnie (1935-1939). Od 1928 r. generał brygady i od 1934 r. generał dywizji.
W okresie 1939-1940 członek wojskowego ruchu oporu, Obrona Narodu. Na początku 1940 r. uciekł do Francji, gdzie objął funkcję naczelnika sztabu Czechosłowackiego Zarządu Wojskowego w Paryżu.
Z 1940 r. działał w Wielkiej Brytanii. W latach 1940–1944 szef Kancelarii Wojskowej Prezydenta Republiki Czechosłowackiej. Pod koniec II wojny światowej dowódca wojskowy obszarów wyzwolonych.
W 1945 r. awansował na stopień generała armii i objął funkcję ministra transportu (do 1946 r.). Potem znów szef Kancelarii Wojskowej Prezydenta Republiki Czechosłowackiej (1946-1948).
Wkrótce po komunistycznym zamachu stanu w lutym 1948 udał się na emigrację, gdzie zmarł w 1960.

</doc>
<doc id="1377268" url="https://pl.wikipedia.org/wiki?curid=1377268" title="Geovanni">
Geovanni

Geovanni Deiberson Maurício Gómez (ur. 11 stycznia 1980 w Acaiaca) – brazylijski piłkarz grający na pozycji ofensywnego pomocnika w amerykańskim klubie San Jose Earthquakes.
Kariera klubowa.
Piłkarską karierę Geovanni rozpoczął w mieście Belo Horizonte w tamtejszym klubie Cruzeiro Esporte Clube. W 1998 roku zadebiutował w Campeonato Brasileiro, ale z początku nie miał miejsca w składzie i w 1999 roku trafił na wypożyczenie do Amériki Belo Horizonte, a w drugiej połowie roku wrócił do Cruzeiro i stał się członkiem wyjściowej jedenastki. Największy sukces w barwach Cruzeiro osiągnął w 2000 roku, kiedy wygrał z nim Copa do Brasil. Z kolei w 2001 roku zdobył Copa Sul-Minas.
Latem 2001 Geovanni został sprzedany do hiszpańskiej Barcelony za sumę 18 milionów euro. W Primera División zadebiutował 26 sierpnia w wygranym 2:1 wyjazdowym meczu z Sevillą. Z kolei we wrześniowym meczu z CD Tenerife (2:0) zdobył pierwszego i jedynego gola dla Barcelony. W drużynie „Blaugrany” był na ogół rezerwowym i spędził tylko półtora roku rozgrywając 26 spotkań.
W trakcie sezonu 2002/2003 Brazylijczyk został wypożyczony do portugalskiej Benfiki. Tam stał się czołowym zawodnikiem i w rozgrywkach Superligi zdobył 3 gole, a lizboński klub został wicemistrzem Portugalii. Latem został wykupiony przez Benfikę za 11 milionów euro. W 2004 roku znów był z nią drugi w lidze, a w 2005 wywalczył swój pierwszy tytuł mistrza kraju w karierze. Natomiast w 2006 roku zakończył sezon na 3. miejscu w tabeli. Ogółem w barwach Benfiki rozegrał 108 meczów i strzelił 18 goli.
W 2006 roku Geovanni wrócił do Cruzeiro, pomimo ofert z takich klubów jak: Arsenal F.C., Everton F.C., RC Lens i Udinese Calcio. W tym samym roku wywalczył z Cruzeiro mistrzostwo stanu Minas Gerais. W Cruzeiro grał do 2007 roku, a w lipcu przebywał na testach w angielskim Portsmouth F.C. Jednak 17 lipca podpisał kontrakt z Manchesterem City. W Premier League zadebiutował 11 sierpnia w wygranym 2:0 meczu z West Ham United, w którym zdobył gola. Do końca sezonu 2007/2008 rozegrał 19 meczów i zdobył 3 gole.
4 lipca 2008 Geovanni podpisał kontrakt z beniaminkiem Premiership, zespołem Hull City. W drużynie tej zadebiutował 16 sierpnia w wygranym 2:1 spotkaniu z Fulham. W meczu tym zdobył także bramkę. Tym samym zapisał się w historii Tygrysów strzelając pierwszego gola w historii występów w Premier League. W debiutanckim sezonie z ośmioma bramkami na koncie Geovanni był najlepszym strzelcem Hull City w lidze.
Kariera reprezentacyjna.
W reprezentacji Brazylii Geovanni zadebiutował 12 lipca 2001 w przegranym 0:1 meczu Copa América 2001 z Meksykiem. Był to jego jedyny jak do tej pory (stan na czerwiec 2008) mecz w kadrze A. Wcześniej w 2000 roku wystąpił z kadrą olimpijską na Igrzyskach Olimpijskich w Sydney.

</doc>
<doc id="1377270" url="https://pl.wikipedia.org/wiki?curid=1377270" title="Geovanni Deiberson Maurício">
Geovanni Deiberson Maurício



</doc>
<doc id="1377272" url="https://pl.wikipedia.org/wiki?curid=1377272" title="Zalaszentgrót">
Zalaszentgrót

Zalaszentgrót – miasto na Węgrzech, w komitacie Zala, siedziba władz powiatu Zalaszentgrót.

</doc>
<doc id="1377275" url="https://pl.wikipedia.org/wiki?curid=1377275" title="Maria Estreicherówna">
Maria Estreicherówna

Maria Estreicherówna (ur. 18 grudnia 1876 w Krakowie, zm. 11 października 1966 tamże) – nauczycielka, pisarka i tłumaczka. 
Życiorys.
Pochodziła ze znanej krakowskiej rodziny Estreicherów, była córką Karola Estreichera (starszego), a siostrą Stanisława i Tadeusza Estreicherów. Była jedną z pierwszych w Polsce kobiet z tytułem doktorskim z filozofii i anglistyki. Znana z działalności społecznej. Publikowała prace historyczne, m.in. książkę "Życie towarzyskie i obyczajowe Krakowa w latach 1848-1863" oraz artykuł "Z dziejów krakowskich konspiracji" ("Rocznik Krakowski", t. XXX). Autorka licznych tłumaczeń, m.in. angielskich poezji. Pochowana na Cmentarzu Rakowickim w Krakowie w grobowcu rodzinnym (kw. BA, rząd południowy).

</doc>
<doc id="1377276" url="https://pl.wikipedia.org/wiki?curid=1377276" title="Na progu raju">
Na progu raju

Na progu raju – album Piotra Fronczewskiego wydany w 1986 roku nakładem wytwórni Polton.

</doc>
<doc id="1377279" url="https://pl.wikipedia.org/wiki?curid=1377279" title="Helena Cierpka">
Helena Cierpka

Helena Cierpka "siostra Maria Gwidona od Miłosierdzia Bożego" (ur. 11 kwietnia 1900 r. w Granowcu, zm. 1 sierpnia 1943 r. pod Nowogródkiem) – polska siostra zakonna ze Zgromadzenia Najświętszej Rodziny z Nazaretu, błogosławiona Kościoła katolickiego.
Życiorys.
17 lutego 1927 r. wstąpiła do nowicjatu w Grodnie i tam złożyła pierwsze śluby zakonne i śluby wieczyste. W 1936 r. przyjechała do Nowogródka. Po wybuchu II wojny światowej sowiecka okupacja sprowadziła na zakonnice represje. Po wkroczeniu Niemców oddała życie za mieszkańców miasta i ich ostatniego kapłana. Została rozstrzelana razem z 10 innymi siostrami zakonnymi.
Beatyfikowana przez papieża Jana Pawła II 5 marca 2000 r. w grupie 11 męczennic z Nowogródka.

</doc>
<doc id="1377282" url="https://pl.wikipedia.org/wiki?curid=1377282" title="Wybory parlamentarne w Słowenii w 2008 roku">
Wybory parlamentarne w Słowenii w 2008 roku

Wybory parlamentarne w Słowenii w 2008 roku odbyły się 21 września 2008. Zgodnie z przewidywaniami główna rywalizacja toczyła się pomiędzy partią premiera Janeza Janšy – Słoweńską Partią Demokratyczną a opozycyjnymi Socjaldemokratami Boruta Pahora. Lokale wyborcze otwarte były w godzinach od 7:00 do 19:00, do głosowania uprawnionych było 1,7 mln obywateli. W głosowaniu wyłonili oni swoich 88 przedstawicieli do Zgromadzenia Państwowego, pozostałe dwa mandaty w parlamencie zarezerwowane pozostawały dla przedstawicieli mniejszości węgierskiej i włoskiej.
W wyborach zwyciężyła opozycyjna SD, wyprzedzając SDS. Po wyborach utworzony został rząd koalicyjny z Borutem Pahorem na czele. Jego zaplecze parlamentarne stanowiły Socjaldemokraci, Demokratyczna Partia Emerytów Słowenii, Liberalna Demokracja Słowenii i Zares. W opozycji pozostały Słoweńska Partia Demokratyczna, Słoweńska Partia Narodowa i Słoweńska Partia Ludowa.

</doc>
<doc id="1377283" url="https://pl.wikipedia.org/wiki?curid=1377283" title="Maria Gwidona od Miłosierdzia Bożego">
Maria Gwidona od Miłosierdzia Bożego



</doc>
<doc id="1377287" url="https://pl.wikipedia.org/wiki?curid=1377287" title="Skyrock">
Skyrock

Skyrock.com – francuski serwis społecznościowy założony w grudniu 2002 roku przez francuskie radio Skyrock FM.
Na początku marca 2007 strona była dostępna w językach: francuskim, angielskim, niemieckim, duńskim i hiszpańskim. W styczniu 2008 uruchomiono wersję norweska, portugalską, włoską, szwedzką, duńską i fińską.

</doc>
<doc id="1377292" url="https://pl.wikipedia.org/wiki?curid=1377292" title="Karta pływacka">
Karta pływacka

Karta pływacka – rodzaj niewymaganego prawem powszechnym, wewnętrznego dokumentu WOPR, poświadczającego umiejętność pływania osoby, której została wydana. Jest w kolorze białym z niebieskim krzyżem w tle. Po zdaniu egzaminu wystawia ją ratownik WOPR w punkcie zdobywania kart pływackich.
Wymagania.
Kartę pływacką może uzyskać osoba, która zda egzamin obejmujący:
Obowiązki posiadacza karty pływackiej.
Posiadacz karty pływackiej zobowiązany jest:

</doc>
<doc id="1377294" url="https://pl.wikipedia.org/wiki?curid=1377294" title="Simontornya">
Simontornya

Simontornya – miasto na Węgrzech, w Komitacie Tolna, w powiecie Tamási.

</doc>
<doc id="1377295" url="https://pl.wikipedia.org/wiki?curid=1377295" title="Zygmunt Hendel">
Zygmunt Hendel

Zygmunt Hendel (ur. 25 kwietnia 1862 w Krakowie, zm. 28 marca 1929 tamże) – polski architekt, historyk architektury i konserwator zabytków.
Życiorys.
Studiował w Wiedniu, praktykował w Krakowie i Paryżu. Po powrocie do Krakowa wykładał w Akademii Sztuk Pięknych. Jako młody architekt działał pod kierownictwem Józefa Sarego i Tadeusza Stryjeńskiego. W latach 1889-1892, dzięki stypendium im. Ledóchowskiej, podróżował po Belgii, Francji, Holandii, Niemczech i Włoszech, zapoznając się z zabytkami i nowymi nurtami w architekturze. Później został konserwatorem okręgów: tarnowskiego i rzeszowskiego, a następnie członkiem Grona Konserwatorów Galicji Zachodniej.
Rozwijał działalność konserwatorską, biorąc udział w pracach różnych komisji i instytucji (Komisja Historii Sztuki Akademii Umiejętności, Centralna Komisja do Badania i Zachowania Pomników Sztuki i Historii w Wiedniu, Towarzystwo Miłośników Historii i Zabytków Krakowa). Prowadził prace konserwatorskie w wielu cennych zabytkach krakowskich (m.in. w kościele i klasztorze dominikanów, kościele Mariackim, Starej Synagodze, a także w katedrze wawelskiej i zamku królewskim na Wawelu) oraz w kościele Świętego Krzyża, kościele św.św. Piotra i Pawła, kościele św. Idziego, kościele św. Wojciecha i w kamienicy Straszewskiej.
Szczególne miejsce w jego pracy konserwatorskiej zajmowała restauracja katedry i zamku na Wawelu. Funkcję pierwszego kierownika tych robót sprawował od sierpnia 1905 do czerwca 1914. Pod kierunkiem Hendla oczyszczono z obmurowań arkadowe krużganki wawelskie oraz przemurowano zwietrzałe fragmenty fundamentów. Ponadto odrestaurowano mury w krużgankach na pierwszym i drugim piętrze, odnowiono fryz w dziedzińcu arkadowym, położono nowy dach o żelaznej konstrukcji nad całym zamkiem, umieszczono nowy hełm na wieży Sobieskiego, odnowiono bramę wjazdową i wykonano nowe obramienia okien I i II piętra na fasadach zewnętrznych. Podczas prac konserwatorskich Hendel osobiście jeździł do kamieniołomów i zebrane próbki kamienia przesyłał do pracowni badawczych, aby wybrać najlepszy materiał. Gromadził dokumentację fotograficzną i rysunkową dokonanych robót. Zbierał także fragmenty ocalałych detali architektonicznych, rzeźbiarskich i ceramicznych. Zbiory te uległy zniszczeniu podczas wojny. 
Prowadził także działalność architektoniczną – zaprojektował m.in. gmach Muzeum Czartoryskich w Krakowie. Wspólnie z Władysławem Marconim zaprojektował również zespół pałacowo-parkowy w Borkowicach. W katedrze na Wawelu znajduje się zaprojektowana przez niego krata w kaplicy Czartoryskich. Był autorem projektu rekonstrukcji zamku Tenczyn i wspólnie z T. Stryjeńskim kierował budową gmachu Powiatowej Kasy Oszczędności przy ul. Pijarskiej. 
Pochowany został na Cmentarzu Rakowickim w Krakowie, w grobowcu rodzinnym, w pasie 2.

</doc>
<doc id="1377296" url="https://pl.wikipedia.org/wiki?curid=1377296" title="Aušra">
Aušra



</doc>
<doc id="1377297" url="https://pl.wikipedia.org/wiki?curid=1377297" title="Specjalna karta pływacka">
Specjalna karta pływacka

Specjalna karta pływacka (popularnie nazywana żółtym czepkiem) – ważna bezterminowo wersja karty pływackiej dająca posiadaczowi dodatkowe uprawnienia.
Wymagania.
Specjalną kartę pływacką może uzyskać osoba, która przedstawi zaświadczenie lekarskie o stanie swojego zdrowia oraz spełni następujące wymagania:
Specjalną kartę pływacką bez konieczności zdawania egzaminu może otrzymać osoba, która ukończyła 12 lat i posiada aktualną klasę sportową w pływaniu, bądź osoba posiadająca stopień co najmniej młodszego ratownika wodnego.
Cena specjalnej karty pływackiej wynosi 40 PLN.
Obowiązki posiadacza specjalnej karty pływackiej.
Posiadacz karty pływackiej zobowiązany jest:

</doc>
<doc id="1377298" url="https://pl.wikipedia.org/wiki?curid=1377298" title="Julia Rapiej">
Julia Rapiej

Julia Rapiej (Maria Sergia od Matki Bożej Bolesnej; ur. 18 sierpnia 1900 w Rogożynie, zm. 1 sierpnia 1943 pod Nowogródkiem) – polska siostra zakonna ze nazaretanka, błogosławiona Kościoła katolickiego.
Życiorys.
25 grudnia 1922 r. wstąpiła do nowicjatu w Grodnie, a w 1923 r. wyjechała do USA. Pierwsze śluby zakonne złożyła w Des Plaines, śluby wieczyste zaś w Filadelfii. W 1933 r. przyjechała do Nowogródka świadoma groźby wybuchu wojny. "„Tego (wojny) się nie boję, bo nie mam nic innego, co mogłabym dać Panu Jezusowi za Jego miłość, więc pragnę oddać Mu swoje życie i męczeństwa też się nie boję.”"Z pierwszymi represjami spotkała się ze strony sowieckiego okupanta zaraz po wybuchu II wojny światowej. Po wkroczeniu Niemców oddała życie za mieszkańców miasta i została rozstrzelana razem z 10 innymi siostrami zakonnymi.
Miejscem szczególnego kultu bł. Marii Sergii od Matki Bożej Bolesnej jest kościół parafialny pw. Matki Bożej Anielskiej Lipsku.
Została beatyfikowana przez papieża Jana Pawła II 5 marca 2000 r. w grupie 11 męczennic z Nowogródka.

</doc>
<doc id="1377299" url="https://pl.wikipedia.org/wiki?curid=1377299" title="Maria Sergia od Matki Bożej Bolesnej">
Maria Sergia od Matki Bożej Bolesnej



</doc>
<doc id="1377302" url="https://pl.wikipedia.org/wiki?curid=1377302" title="Herzog Anton Ulrich-Museum">
Herzog Anton Ulrich-Museum

Herzog Anton Ulrich-Museum (Muzeum księcia Antoniego Ulryka) – muzeum w Brunszwiku, posiada jedne z najstarszych i największych zbiorów sztuki w Niemczech. 
Dzieje.
Założone zostało w 1754 przez księcia Brunszwiku i Wolfenbüttel Antoniego Ulryka pod nazwą "Kunst-und Naturalienkabinett". Pierwszą siedzibą muzeum był dawny klasztor Paulinów, gdzie oprócz zbiorów sztuki mieściła się dawna zbrojownia. Część zbiorów mieściła się w zamku Dankwarderode. Za dyrekcji Hermana Riegela wzniesiono duży, trzykondygnacyjny gmach, którego budowę ukończono w 1887. Neorenesansowy budynek jest dziełem architekta Oskara Sommera. Znalazły się tam oprócz galerii malarstwa zbiory rzeźby brązowej, meblarstwa, wyroby z kości słoniowej, majoliki (największe zbiory włoskiej majoliki na północ od Alp), wyroby z emalii (ponad 200 obiektów) i wyroby rzemiosła artystycznego z Dalekiego Wschodu niegdyś znajdujące się w zamku Salzdahlum w Dolnej Saksonii.
Zbiory.
Obecnie Muzeum księcia Antoniego Ulryka zostało podzielone na dwie sekcje – sztuki średniowiecznej, oraz nowożytnej i nowoczesnej. Średniowieczne dzieła sztuki, przede wszystkim dzieła złotnictwa, wyroby z kości słoniowej, malarstwa i rzeźby znajdują się w zamku Dankwarderode. W 1989 zbiory te wzbogacono o oryginalną rzeźbę Lwa Brunszwickiego, przeniesioną z pobliskiego placu Zamkowego. W głównym gmachu znajduje się na pierwszym piętrze galeria malarstwa (m.in. obrazy Cranacha, Holbeina, van Dycka, Vermeera, Rubensa, Rembrandta, etc), powyżej – zbiory rzemiosła artystycznego.

</doc>
<doc id="1377303" url="https://pl.wikipedia.org/wiki?curid=1377303" title="Nibylandia">
Nibylandia

Nibylandia (ang. "Neverland") – fikcyjna, utopijna wyspa ze świata powieści Piotruś Pan J.M. Barriego, do której udają się dzieci, i z której przybywają. Nibylandia jest krainą Wiecznego Dzieciństwa, Marzeń i Wyobraźni. Trafiają do niej dzieci, które posiadają wiarę, tak zwani Wybrańcy Piotrusia. Nibylandią rządzi Piotruś Pan. W oczach każdego dziecka Nibylandia wygląda inaczej.
Mieszkańcy.
W Nibylandii mieszkają wróżki, piraci, syreny, Zagubieni Chłopcy lepiący swoje domy i inne nienazwane stworzenia. Sporadycznie odwiedza ich władca. Przez pewien czas w Nibylandii gościła Wendy Darling (polska Wandzia) i jej młodsi bracia.
Lokalizacja.
"Druga gwiazda na prawo, i prosto, aż do poranka." Należy "polecieć. Aby polecieć, wystarczy Cudowna Myśl i trochę Wróżkowego pyłu."

</doc>
<doc id="1377304" url="https://pl.wikipedia.org/wiki?curid=1377304" title="Noordwijkerhout">
Noordwijkerhout

Noordwijkerhout − miasto i gmina w południowo-zachodniej Holandii, w prowincji Holandia Południowa. W 2007 roku populacja wyniosła 15299 osób. Miasto jest położone 5 kilometrów od Morza Północnego i jest uzdrowiskiem.

</doc>
<doc id="1377305" url="https://pl.wikipedia.org/wiki?curid=1377305" title="Most Sutong">
Most Sutong

Most Sutong () – most wantowy w Chinach, nad rzeką Jangcy, łączący Nantong i Changshu. Długość całkowita mostu wynosi 8206 m, a jego najdłuższe przęsło o długości 1088 m było najdłuższym przęsłem mostu wantowego na świecie do lipca 2012 roku, kiedy otwarto do użytku Most Rosyjski z przęsłem o długości 1104 m. Koszt budowy wyniósł 6,45 mld RMB. Most został otwarty 30 maja 2008 roku.

</doc>
<doc id="1377306" url="https://pl.wikipedia.org/wiki?curid=1377306" title="Józefa Chrobot">
Józefa Chrobot

Józefa Chrobot CSFN, "siostra Maria Kanuta od Pana Jezusa w Ogrójcu" (ur. 22 maja 1896 w Raczynie, zm. 1 sierpnia 1943 pod Nowogródkiem) – polska siostra zakonna ze Zgromadzenia Najświętszej Rodziny z Nazaretu, błogosławiona Kościoła katolickiego.
21 kwietnia 1921 wstąpiła do nowicjatu w Grodnie i tam złożyła śluby zakonne i śluby wieczyste. W 1931 przyjechała do Nowogródka.
Mistycznym elementem jej biografii jest podawany przez błogosławioną powód wstąpienia do zgromadzenia. Kiedy miała wstąpić w związek małżeński, we śnie usłyszała głos: "„Nie wychodź za Stanisława, twój Oblubieniec czeka na ciebie w Grodnie, a jako prezent ślubny podaruje ci czerwoną sukienkę.”"
Według świadków obdarzona była darem modlitwy kontemplacyjnej "„Gdy wybuchła wojna, codziennie do północy krzyżem leżała w kaplicy i błagała o miłosierdzie i o to, by Królestwo Boże owładnęło światem”."
Z pierwszymi represjami spotkała się ze strony sowieckiego okupanta zaraz po wybuchu II wojny światowej. Po wkroczeniu Niemców oddała życie za mieszkańców miasta i została rozstrzelana razem z 10 innymi siostrami zakonnymi.
Została beatyfikowana przez papieża Jana Pawła II 5 marca 2000 w grupie 11 męczennic z Nowogródka.

</doc>
<doc id="1377308" url="https://pl.wikipedia.org/wiki?curid=1377308" title="Maria Kanuta od Pana Jezusa w Ogrójcu">
Maria Kanuta od Pana Jezusa w Ogrójcu



</doc>
<doc id="1377311" url="https://pl.wikipedia.org/wiki?curid=1377311" title="Homburg">
Homburg

Homburg – miasto powiatowe w Niemczech, w kraju związkowym Saara, siedziba powiatu Saarpfalz. W 2010 liczyło 43 808 mieszkańców.
W mieście rozwinął się przemysł metalowy, gumowy, maszynowy oraz spożywczy.
Współpraca.
Miejscowości partnerskie:

</doc>
<doc id="1377315" url="https://pl.wikipedia.org/wiki?curid=1377315" title="Runnin’ with the Roc">
Runnin’ with the Roc

Runnin’ with the Roc – piąty oficjalny mixtape wydany przez Uncle Murda, razem z DJ'em Selfem.

</doc>
<doc id="1377316" url="https://pl.wikipedia.org/wiki?curid=1377316" title="Landstuhl">
Landstuhl

Landstuhl, Sickingenstadt Landstuhl – miasto w Niemczech, w kraju związkowym Nadrenia-Palatynat, w powiecie Kaiserslautern, siedziba gminy związkowej Landstuhl. Do 30 czerwca 2019 siedziba administracyjna gminy związkowej Landstuhl. W 2009 liczyło 8 599 mieszkańców.
Transport.
W mieście znajduje się stacja kolejowa.
Współpraca.
Miejscowości partnerskie:

</doc>
<doc id="1377317" url="https://pl.wikipedia.org/wiki?curid=1377317" title="Stanisław Kowalczyk (1925–1952)">
Stanisław Kowalczyk (1925–1952)

Stanisław Kowalczyk ps. „Baśka”, „Odwet”, „Karol”, „Edek” (ur. 6 maja 1925 w Gródku Rządowym, zm. 7 sierpnia 1952 w Warszawie) – żołnierz podziemia niepodległościowego.
Życiorys.
W latach 1946-1947 był żołnierzem WiN, placówka Rząśnik (Obwód Ostrów Mazowiecka). 9 kwietnia 1947 ujawnił się w PUBP w Ostrowi Mazowieckiej. Od wiosny 1947 do jesieni 1947 żołnierz oddziału Jana Kmiołka działającego na terenie trójkąta obejmującego miejscowości Nasielsk, Pułtusk, Wyszków. Od jesieni 1947 do wiosny 1948 podjął pozorowaną współpracę z UB jako TW „Grzegorz”, za zgodą i wiedzą dowódcy oddziału Jana Kmiołka, w celu pozyskiwania informacji i dezinformacji przeciwnika.
Wiosną 1948 w wyniku groźby zdekonspirowania i poboru do wojska powrócił do leśnego oddziału Jana Kmiołka i pozostał w nim do aresztowania w 1951. 15 września 1951 aresztowany w Łodzi w Restauracji „Dworcowa” w wyniku prowokacji funkcjonariuszy Ministerstwa Bezpieczeństwa Publicznego w Warszawie. Po brutalnym śledztwie został skazany 3 kwietnia 1952 za działalność antykomunistyczną przez Wojskowy Sąd Rejonowy w Warszawie na czternastokrotną karę śmierci. 9 maja 1952 Sąd Wojskowy utrzymał wyrok w mocy. Został zamordowany przez funkcjonariuszy Ministerstwa Bezpieczeństwa Publicznego 7 sierpnia 1952 w więzieniu przy ul. Rakowieckiej w Warszawie wraz z dowódcą swojego oddziału Janem Kmiołkiem. Miejsce jego pochówku do dziś jest nieznane.
29 października 2009 "za wybitne zasługi dla niepodległości Rzeczypospolitej Polskiej" został pośmiertnie odznaczony Krzyżem Oficerskim Orderu Odrodzenia Polski.

</doc>
<doc id="1377320" url="https://pl.wikipedia.org/wiki?curid=1377320" title="Grünstadt">
Grünstadt

Grünstadt – miasto w Niemczech, w kraju związkowym Nadrenia-Palatynat, w powiecie Bad Dürkheim, siedziba gminy związkowej Grünstadt-Land. W 2009 liczyło 13 029 mieszkańców.
Współpraca.
Miejscowości partnerskie:

</doc>
<doc id="1377322" url="https://pl.wikipedia.org/wiki?curid=1377322" title="Pabieda">
Pabieda



</doc>
<doc id="1377332" url="https://pl.wikipedia.org/wiki?curid=1377332" title="Büdelsdorf">
Büdelsdorf

Büdelsdorf (dolnoniem. "Büdelsdörp", duń. "Bydelstorp") – miasto w Niemczech, w kraju związkowym Szlezwik-Holsztyn, w powiecie Rendsburg-Eckernförde. W 2008 r. liczyło 10 207 mieszkańców.

</doc>
<doc id="1377339" url="https://pl.wikipedia.org/wiki?curid=1377339" title="Thomas Johnston">
Thomas Johnston

Thomas „Tom” Johnston, CH (ur. 2 listopada 1881 w Kirkintilloch, zm. 5 września 1965) – szkocki polityk, członek Partii Pracy, minister w rządach Ramsaya MacDonalda i Winstona Churchilla.
Życiorys.
Wykształcenie odebrał w Lenzie Academy oraz na Uniwersytecie Glasgow. W 1906 był jednym z założycieli lewicowego dziennika „Forward”. W 1922 został wybrany do Izby Gmin jako reprezentant okręgu Stirling and Clackmannan Western. Miejsce w parlamencie utracił po przegranych wyborach powszechnych w październiku 1924, ale odzyskał je po wyborach uzupełniających w okręgu Dundee w grudniu tego roku. W 1929 powrócił do okręgu Stirling and Clakcmannan Western.
Po powrocie Partii Pracy do władzy w 1929 został podsekretarzem stanu w Ministerstwie ds. Szkocji. W marcu 1931 został Lordem Tajnej Pieczęci. Ze stanowiska tego zrezygnował w sierpniu tego roku, w proteście przeciwko utworzeniu rządu narodowego. W październiku przegrał wybory parlamentarne i ponownie znalazł się poza Izbą Gmin. Do jej ław powrócił po wyborach 1935. Wcześniej, w 1932, bez powodzenia startował w wyborach uzupełniających w okręgu Dunbartonshire. W kwietniu 1939 został mianowały komisarzem obrony cywilnej w Szkocji. 12 lutego 1941 otrzymał tekę ministra ds. Szkocji i pozostał na tym stanowisku do maja 1945.
Johnston zrezygnował z miejsca w Izbie Gmin w 1945. W późniejszych latach był przewodniczącym wielu szkockich organizacji, m.in. Szkockiej Narodowej Komisji Leśnictwa (1945–1948) i Rady Elektrowni Wodnych Północnej Szkocji (1946–1959). Od 1951 do końca życia był również kanclerzem Uniwersytetu Aberdeen. Zmarł w 1965.

</doc>
<doc id="1377343" url="https://pl.wikipedia.org/wiki?curid=1377343" title="Tomasz Fiałkowski">
Tomasz Fiałkowski

Tomasz Fiałkowski, ps. Lektor (ur. 18 lipca 1955 w Krakowie) – polski dziennikarz, krytyk literacki, publicysta i edytor.
Życiorys.
Był początkowo współpracownikiem miesięcznika „Znak”. Od 1990 dziennikarz i publicysta „Tygodnika Powszechnego” (m.in. do zmian w piśmie, w 2007, zastępca redaktora naczelnego), gdzie publikuje recenzje książek (rubryka „Wśród książek”, pod ps. „Lektor”) oraz redaguje dodatek „Książki w Tygodniku”. Autor kilkuset wywiadów z pisarzami, tekstów krytycznoliterackich i recenzji, poświęconych polskiej i światowej literaturze. Edytor lub współautor książek Stanisława Lema i Andrzeja Wajdy. Zajmuje się życiem i twórczością Jerzego Turowicza (m.in. od 1999 stale współpracuje z Archiwum Jerzego Turowicza w Krakowie). Publikował okazjonalnie w innych czasopismach kulturalnych (m.in. w „Zeszytach Literackich”). W 2015 otrzymał Nagrodę Specjalną Ministra Kultury i Dziedzictwa Narodowego za wybitne zasługi dla kultury polskiej.
Mieszka w Krakowie.

</doc>
<doc id="1377345" url="https://pl.wikipedia.org/wiki?curid=1377345" title="Okręg wyborczy Stirling and Clackmannan Western">
Okręg wyborczy Stirling and Clackmannan Western

Okręg wyborczy Stirling and Clackmannan Western powstał w 1918 r. i wysyłał do brytyjskiej Izby Gmin jednego deputowanego. Okręg położony był w zachodniej części hrabstwa Stirlingshire. Został zlikwidowany w 1945 r.

</doc>
<doc id="1377348" url="https://pl.wikipedia.org/wiki?curid=1377348" title="Kururu">
Kururu



</doc>
<doc id="1377351" url="https://pl.wikipedia.org/wiki?curid=1377351" title="Ropucha olbrzymia">
Ropucha olbrzymia



</doc>
<doc id="1377352" url="https://pl.wikipedia.org/wiki?curid=1377352" title="Bufo marinus">
Bufo marinus



</doc>
<doc id="1377358" url="https://pl.wikipedia.org/wiki?curid=1377358" title="Nowa Katedra w Linzu">
Nowa Katedra w Linzu

Koncepcja Nowej Katedry w Linzu została podniesiona w 1855 przez biskupa Franciszka Józefa Rudigiera (1811-1884) w liście pasterskim, w którym wezwał wiernych do zbudowania w Linzu kościoła dla uczczenia ustanowionego 8 grudnia 1854 dogmatu o niepokalanym poczęciu NMP. Budowa rozpoczęła się w 1862, a w 1924 biskup Johannes Maria Gföllner konsekrował gotowy budynek Katedry Najświętszej Marii Panny. Projekt autorstwa głównego budowniczego archidiecezji kolońskiej, Vincenza Statza, został wykonany w stylu neogotyku francuskiego. Koszt budowy wyniósł 28 mln koron w złocie.
Katedra ma 20 tys. miejsc stojących dla wiernych, co czyni ją największym, choć nie najwyższym kościołem w Austrii. Pierwotnie planowano budowę wyższej wieży, ale plany te nie zostały zrealizowane, ponieważ w czasach Austro-Węgier budynek nie mógł być wyższy niż Wieża Południowa z Katedry św. Szczepana w Wiedniu. Wieża o wysokości 135 m jest o 2 m niższa niż ta w Wiedniu.
Katedra słynie ze swych witraży. Jeden z nich ukazuje historię Linzu, inne przedstawiają portrety fundatorów budowy kościoła. Podczas II wojny światowej część okien, zwłaszcza w południowej części katedry, uległa zniszczeniu. W miejsce zniszczonych witraży, zamiast odtwarzać dawne wzory, wstawiono nowe, stworzone w duchu sztuki współczesnej. Warta uwagi jest także znajdująca się w krypcie szopka z figurami autorstwa S. Osterriedera oraz wystawa insygniów władzy biskupa Rudigiera.

</doc>
<doc id="1377362" url="https://pl.wikipedia.org/wiki?curid=1377362" title="Gustavo de Simone">
Gustavo de Simone

Gustavo de Simone (ur. 23 kwietnia 1948 w Montevideo) - piłkarz urugwajski, obrońca. Później trener.
Będąc graczem klubu Defensor Sporting wziął udział wraz z reprezentacją Urugwaju w finałach Mistrzostw Świata w 1974 roku, gdzie Urugwaj odpadł już w fazie grupowej. De Simone nie zagrał w żadnym meczu.
Nigdy nie wziął udziału w turnieju Copa América.
Po zakończeniu kariery piłkarskiej został trenerem - pracował m.in. w Salwadorze, w klubie Luis Ángel Firpo Usulután oraz w Gwatemali, w klubie CD Jalapa.

</doc>
<doc id="1377364" url="https://pl.wikipedia.org/wiki?curid=1377364" title="E-zdrowie">
E-zdrowie

e-zdrowie – wykorzystanie technologii informacyjnych i telekomunikacyjnych do wspomagania działań związanych z ochroną zdrowia.
Są to narzędzia lub rozwiązania obejmujące produkty, systemy i usługi dla organów i pracowników służby zdrowia oraz dostosowane do indywidualnych potrzeb systemy opieki zdrowotnej dla pacjentów i obywateli, na przykład sieci informacji o zdrowiu, elektroniczne książeczki zdrowia, usługi świadczone w ramach opieki telemedycznej, osobiste przenośne systemy komunikacji, portale poświęcone zdrowiu oraz wiele innych narzędzi na bazie technologii informacyjno-komunikacyjnych, pomagających zapobiegać, diagnozować i leczyć choroby, monitorować stan zdrowia, prowadzić odpowiedni tryb życia.
Pojęcie „e-zdrowie” obejmuje swoim zakresem wiele terminów, np.:
Oprócz aplikacji komputerowych e-zdrowie obejmuje też poznawcze przetwarzanie informacji i zadania komunikacyjne dla praktyki medycznej, edukacji i badań. Istotą e-zdrowia jest to, że powinno ono wspomagać transformację procesów służby zdrowia z korzyścią dla pacjentów i systemu opieki zdrowotnej.
Czynniki sukcesu i porażki.
Możliwe jest zidentyfikowanie pewnej liczby czynników, które mogą być warunkiem wstępnym dla porażki lub sukcesu. Do czynników sukcesu można zaliczyć m.in.:
Ważne czynniki mogące spowodować porażkę projektu:
Chociaż niektóre z czynników mogą być ważne w danych okolicznościach, ale nieprzydatne w innych, można jednak wyodrębnić kilka wspólnych czynników, które mogą być powszechnie uważane za podstawy dobrych praktyk:
e-zdrowie w Europie.
W roku 2006 większość krajów członkowskich Unii Europejskiej stworzyła strategie narodowe na rzecz e-zdrowia jako oddzielne strategie e-zdrowia lub włączając je do narodowych strategii zdrowotnych, lub narodowych strategii technologii informacyjno-komunikacyjnych.
Organizacja i finansowanie różni się pomiędzy krajami, ponieważ odpowiedzialność za opiekę zdrowotną ponoszona jest różnie – na poziomie regionalnym lub krajowym. W ten sam sposób różnią się sposoby użycia technologii informacyjno-komunikacyjnych i aplikacji e-zdrowia. W krajach skandynawskich i w Wielkiej Brytanii, stworzono krajowe sieci opieki zdrowotnej. W rosnącej liczbie regionów w Europie istnieją regionalne sieci opieki zdrowotnej, które wspomagają używanie międzyszpitalnych aplikacji e-zdrowia, systemów danych pacjentów oraz komunikację medyczną.
e-zdrowie w Polsce.
W Polsce nacisk położony jest na kluczowe technologie, oprogramowanie wspomagające praktyków w procesie podejmowania najlepszych możliwych decyzji przy zachowaniu bezpieczeństwa pacjenta oraz tworzenie sieci współpracy naukowej w zakresie bioinformatyki, genomiki oraz neuroinformatyki w celu stworzenia nowej generacji systemów e-zdrowia wspomagających ‘indywidualizację’ diagnozy oraz leczenia.
Inicjatywy działające w Polsce postawiły przed sobą pewne strategiczne cele, których osiągnięcie pozwoli na zbudowanie nowoczesnego systemu działania sektora zdrowotnego. Wśród nich wyróżnić można:
Aplikacje, które służyć mają osiągnięciu tych celów to głównie:

</doc>
<doc id="1377365" url="https://pl.wikipedia.org/wiki?curid=1377365" title="Chlamydosaurus kingii">
Chlamydosaurus kingii



</doc>
<doc id="1377370" url="https://pl.wikipedia.org/wiki?curid=1377370" title="Żółw kolczasty">
Żółw kolczasty



</doc>
<doc id="1377376" url="https://pl.wikipedia.org/wiki?curid=1377376" title="Fertőd">
Fertőd

Fertőd – miasto na Węgrzech, w Komitacie Győr-Moson-Sopron, w powiecie Sopron-Fertőd.
Znajduje się w nim dawne międzynarodowe drogowe przejście graniczne z Austrią.
Zabytki.
Znajduje się tu zamek Esterháza, którego budowę rozpoczęto w latach 70. XVIII wieku.

</doc>
<doc id="1377378" url="https://pl.wikipedia.org/wiki?curid=1377378" title="CAcert.org">
CAcert.org



</doc>
<doc id="1377379" url="https://pl.wikipedia.org/wiki?curid=1377379" title="1300 gramów">
1300 gramów

1300 gramów – amerykański serial telewizyjny.
Serial poświęcony neurologii i neurochirurgii.

</doc>
<doc id="1377380" url="https://pl.wikipedia.org/wiki?curid=1377380" title="Wydział Chemiczny Politechniki Gdańskiej">
Wydział Chemiczny Politechniki Gdańskiej

Wydział Chemiczny – jeden z dziewięciu wydziałów Politechniki Gdańskiej, kształcący w zakresie nauk technicznych i przyrodniczych. Formalnie powstał w roku 1904. Wydział Chemiczny PG należy do najlepszych jednostek akademickich w Polsce, kształci polskich i zagranicznych studentów na studiach I i II stopnia oraz studiach doktorskich. W 2017 uzyskał akredytację w najwyższej kategorii A+, nadaną przez Komitet Ewaluacji Jednostek Naukowych.
Lokalizacja.
Wydział Chemiczny Politechniki Gdańskiej mieści się w budynku Stara Chemia, który obecnie oznaczony jest jako budynek nr 6 w kampusie Politechniki Gdańskiej. Budynek ten wraz z Gmachem Głównym, Budynkiem Wydziału Elektrycznego oraz Laboratorium Technologii Maszyn były pierwszymi obiektami wzniesionymi na terenie kampusu Politechniki Gdańskiej.
Historia.
Otwarcie i pierwsza inauguracja dla czterech wydziałów (okrętowego, budownictwa, mechaniczno-elektrycznego i chemicznego) odbyła się 6 października 1904 roku. Do 1918 roku Politechnika funkcjonowała jako pruska uczelnia, podporządkowana władzom w Berlinie (Kӧnigliche Technische Hochschule Danzig - 1904-1918).
Po I Wojnie Światowej w ramach Wolnego Miasta Gdańsk przyjęła nazwę Technische Hochschule zu Danzig - 1918-1921, a później Technische Hochschule der Freien Stadt Danzig 1921-1939, ale już wtedy Polacy nazywali ją Politechnika Gdańska. Obok studentów narodowości niemieckiej na uczelni studiowali również Łotysze, Ukraińcy, Litwini oraz znaczna grupa Polaków (od 14 do 36% ogółu studentów Politechniki). W latach 1941-1945 uczelnia funkcjonowała jako wyższa szkoła rządowa Reichshochschule. Dopiero po II wojnie światowej, dekretem Rządu Tymczasowego z dnia 24 maja 1945 roku, ustanowiono Politechnikę Gdańską jako polską państwową szkołę akademicką.
Wydział Chemiczny jest jednym z sześciu wydziałów, które rozpoczęły działalność naukowo-dydaktyczną w roku 1945, w wyniku realizacji dekretu rządu RP przekształcającego działającą od 1904 wyższą uczelnię techniczną w polską Politechnikę Gdańską. Od samego początku na Wydziale Chemicznym pracowało wielu wybitnych naukowców reprezentujących różne dziedziny nauk przyrodniczych i technicznych. Oprócz chemików i technologów chemicznych w skład kadry naukowo-dydaktycznej wchodzili fizycy, matematycy, geolodzy, mineralodzy i botanicy. Na kartach historii wydziału szczególnie zapisali się profesorowie-pionierzy, którzy po II wojnie światowej przybyli do Gdańska (głównie ze Lwowa) i którzy tworzyli Wydział Chemiczny. Byli to: Ignacy Adamczewski, Leon Kamieński, Stefan Minc, Tadeusz Pompowski, Włodzimierz Rodziewicz, Tadeusz Sulma, Ernest Sym i Włodzimierz Wawryk.
Na przestrzeni lat zmieniała się struktura organizacyjna wydziału. W latach 1945–1969 podstawowymi jednostkami organizacyjnymi były katedry, które mogły mieć w swej strukturze wewnętrznej zakłady. W okresie tym na Wydziale Chemicznym funkcjonowało szesnaście katedr. Po tzw. „wypadkach marcowych” w 1968 roku i kampanii prasowej „feudałowie i wasale”, skierowanej przeciwko profesorom, władze zarządziły likwidację katedr i wprowadzenie struktury instytutowej we wszystkich polskich uczelniach. W tym czasie na Wydziale Chemicznym utworzono trzy instytuty (w skład których weszło 13 zakładów), w wyniku restrukturyzacji w 1979 r. liczba instytutów zmalała do dwóch (z 12 zakładami). Do podziału na katedry powrócono w 1991 r. tworząc 12 katedr.
Wydział chemiczny należał do pierwszych wydziałów "Królewskiej Wyższej Szkoły Technicznej w Gdańsku", działających nieprzerwanie w przedwojennej niemieckiej politechnice od momentu jej założenia. Do dziś funkcjonuje w pomieszczeniach, zaprojektowanych specjalnie dla potrzeb kształcenia chemików, od 1904 działają tu laboratoria, zachowało się zabytkowe audytorium, którego oryginalne wyposażenie jest ewenementem na skalę światową.
Wydział Chemiczny jest jedynym wydziałem Politechniki Gdańskiej, który od 1945 nie zmienił nazwy, nie uległ podziałowi ani połączeniu z innymi wydziałami.
Od roku 1945 do 2010 dyplomy absolwentów Wydziału Chemicznego uzyskało przeszło 5000 magistrów inżynierów i ponad 2700 inżynierów. Stopień naukowy doktora nadano 628, a doktora habilitowanego – 102 osobom.
Działalność naukowa.
Na wydziale realizowane są m.in. projekty finansowane przez Komitet Badań Naukowych i Komisję Europejską oraz w ramach działalności statutowej i badań własnych. Zespoły naukowe wydziału współpracują z zagranicznymi ośrodkami z kilkunastu krajów. Na wydziale działa Centrum Doskonałości ("Centre of Excellence in Environmental Analysis and Monitoring").

</doc>
<doc id="1377381" url="https://pl.wikipedia.org/wiki?curid=1377381" title="E-Recepta">
E-Recepta

E-recepta (elektroniczna recepta) – elektroniczna wersja recepty, umożliwiająca przekazanie informacji na temat leku przepisanego pacjentowi od lekarza do farmaceuty w aptece i innych instytucji, np. instytucji refundacyjnej (w Polsce do NFZ). Umożliwia kontrolę nad refundacją i prawidłowością działań medycznych.
E-recepta w Polsce.
Elektroniczna recepta jest wprowadzana w Polsce w wyniku informatyzacji systemu opieki zdrowotnej. 
W 2011 r. w Lesznie i powiecie leszczyńskim wprowadzono prototypowe wdrożenie systemu e-Recepta. Prototyp prowadzony jest w ramach „Elektronicznej Platformy Gromadzenia, Analizy i Udostępniania zasobów cyfrowych o zdarzeniach medycznych” (P1). Za jego realizację odpowiada Centrum Systemów Informacyjnych Ochrony Zdrowia. Na podstawie wniosków z wdrożenia prototypu w Lesznie zostanie przygotowany projekt systemu docelowego dla całego kraju.
Serwisy elektronicznej obsługi recept funkcjonują już w wielu krajach, m.in. w Anglii, Szwecji i Norwegii, przynosząc tamtejszym systemom opieki zdrowotnej całą gamę korzyści zarówno na poziomie mikro, jak i makro.
Pilotaż e-Recepty
Pilotaż e-Recepty miał ruszyć w połowie lutego 2018 roku. Konieczność usunięcia problemów technicznych spowodowała przesunięcie startu o kilka tygodni. Jedną z istotniejszych zmian było objęcie programem e-Recepty również leków refundowanych, które początkowo się w nim nie znalazły. Dodatkowy czas pozwala również na wprowadzenie w pilotażu rozwiązania, które umożliwi zatwierdzanie e-Recepty z użyciem certyfikatów ZUS. Do powszechnego użytku recepta weszła od 8 stycznia 2020 roku. Od tego dnia stare druki recept przestały być ważne. Papierową postać zachowają recepty dla osoby wystawiającej (pro auctore) oraz recepty pro familiae, definiowane jako recepty wystawione dla małżonka, wstępnego, zstępnego lub rodzeństwa osoby wystawiającej.

</doc>
<doc id="1377383" url="https://pl.wikipedia.org/wiki?curid=1377383" title="Spowodowanie uszkodzenia ciała dziecka poczętego">
Spowodowanie uszkodzenia ciała dziecka poczętego

Spowodowanie uszkodzenia ciała dziecka poczętego lub rozstroju zdrowia zagrażającego jego życiu – występek polegający na spowodowaniu:
Jest to przestępstwo przeciwko życiu i zdrowiu, skutkowe (materialne), które może być popełnione przez działanie lub zaniechanie, umyślnie w zamiarze bezpośrednim lub ewentualnym.
Występek określony w art 157a § 1 Kodeksu karnego, zagrożony grzywną, ograniczenia wolności albo pozbawienia wolności do lat dwóch.
Nie popełnia przestępstwa lekarz, jeżeli skutek czynu jest następstwem działań leczniczych, koniecznych dla uchylenia niebezpieczeństwa grożącego zdrowiu lub życiu kobiety ciężarnej albo dziecka poczętego (§ 2).
Nie podlega karze matka dziecka poczętego (klauzula niekaralności, § 3).

</doc>
<doc id="1377384" url="https://pl.wikipedia.org/wiki?curid=1377384" title="Rynek Starego Miasta w Brunszwiku">
Rynek Starego Miasta w Brunszwiku

Rynek Starego Miasta ("Altstadtmarkt") – historyczny plac na terenie brunszwickiego Starego Miasta ("Altstadt"). Jeden z ważniejszych zespołów zabytkowych w mieście.
Stare Miasto (Altstadt) zajmuje zachodnią część historycznego Brunszwiku. W centrum powstał prostokątny rynek, znany już w XII w. Znany później ze śródeł jako "forum Brunswicense" (1206), "de market in der oldenstat" (1268). Przez całe średniowiecze Stare Miasto było centrum brunszwickiego mieszczaństwa, które stanowiło opozycję dla księcia, który rezydował na wyspie na rzece Oker w rezydencji zamkowej. Rynek stał się centrum handlowym tej części miasta. Podczas ostatniej wojny zabudowa rynku uległa poważnym zniszczeniom. Odbudowa przywróciła jej dawną świetność.

</doc>
<doc id="1377387" url="https://pl.wikipedia.org/wiki?curid=1377387" title="New Zealand Knights FC">
New Zealand Knights FC

New Zealand Knights FC (założony jako Football Kingz FC) – nieistniejący nowozelandzki, profesjonalny klub piłkarski z siedzibą w Auckland, założony w 1999 roku. Pierwszy zespół z Nowej Zelandii, który występował w lidze australijskiej – początkowo w National Soccer League (1999–2004), a następnie w A-League (2005–2007). 
Historia.
National Soccer League.
Klub piłkarski Football Kingz FC został założony w 1999 roku i przystąpił do australijskiej ligi National Soccer League (NSL) od sezonu 1999/2000. Debiut w lidze miał miejsce 1 października 1999 roku na stadionie North Harbour Stadium w meczu przeciwko Carlton SC; spotkanie zakończyło się porażką Football Kingz 0:3. Football Kingz FC dołączył do ligi NSL na 5 sezonów. Osiągając najlepsze wyniki w trakcie pierwszego sezonu, klub zakończył sezon zasadniczy na 8. miejscu z dorobkiem 50 punktów. Klub w swojej historii występów w NSL nigdy nie awansował do serii finałowej rozgrywek. Pierwszym trenerem zespołu został Wynton Rufer, który prowadził Football Kingz w latach 1999 – 2001. Wynton Rufer był zarazem trenerem, jak i zawodnikiem klubu. Klub dwukrotnie kończył rozgrywki w NSL na ostatnim miejscu w sezonach: 2001/2002 i 2003/2004. Football Kingz zakończył występy w NSL wraz z likwidacją ligi, do której przyczyniły się problemy związane z kwestiami finansowymi i organizacyjnymi ligi. W 2003 roku został opublikowany Report of the Independent Soccer Review Committee (pol. "Raport Niezależnej Piłkarskiej Komisji Lustracyjnej", określany również jako Raport Crawforda), który przyczynił się do powstania nowej krajowej ligi A-League, która jest rozgrywana od 2005 roku.
Przekształcenie Football Kingz FC w New Zealand Knights FC.
Football Kingz po likwidacji NSL zgłosił chęć przystąpienia do rozgrywek A-League. Tym samym klub w 2005 roku zmienił nazwę na New Zealand Knights FC. Badania rynku przeprowadzone na zlecenie klubu w celu określenia przyjęcia nowej tożsamości zespołu wykazały, że 76% respondentów opowiadało się za zmianą nazwy. W grupie wiekowej osób do 35 roku życia za zmianą nazwy klubu było 90% respondentów. Ponadto, spośród proponowanych nazw dla klubu, opcja "Knights" (pol. "Rycerze") uzyskała największe poparcie wśród ankietowanej grupy, uzyskując o 30% więcej głosów od kolejnej proponowanej nazwy.
Dyrektorem naczelnym New Zealand Knights został Guy Hedderwick (pełnił również tę funkcję w Football Kingz). Obok niego przewodniczącym w trakcie procesy przekształcania zespołu był Anthony Lee. Głównym udziałowcem klubu został Brian Katzen (później dołączył do niego partner Maurice Cox), który posiadał 60% udziału klubu; pozostałe udziały przypadły: Anthony'emu Lee (20%), Chrisowi Turnerowi (10%), sieci telewizyjnej SKY TV (5%) i związkowi piłkarskiemu New Zealand Soccer (5%).
W czerwcu 2004 roku do Football Federation Australia (FFA) wpłynęło 20 wniosków o przyznanie licencji na grę w A-League. Klub New Zealand Knights otrzymał licencje od FFA 1 listopada 2004 roku.
A-League.
New Zealand Knights FC zainaugurował rozgrywki A-League 28 sierpnia 2005 roku w wyjazdowym spotkaniu przeciwko Queensland Roar FC. Mecz ten zakończył się porażką New Zealand Knights 0:2. Zespół w pierwszym sezonie 2005/2006 zdołał wygrać tylko jeden mecz i zajął ostatnie miejsce w sezonie zasadniczym. New Zealand Knights uzyskał w sezonie 2005–2006 najgorszy wynik punktowy w historii zarówno NSL i A-League po rozegraniu wszystkich spotkań sezonu zasadniczego. Następny sezon 2006/2007 New Zealand Knights ponownie okazał się fatalny, klub drugi raz z rzędu zajął ostatnie miejsce po zakończeniu sezonu zasadniczego.
W październiku 2006 roku pojawiły się pierwsze informacje, że zespół New Zealand Knights może nie uzyskać licencji na występowanie w rozgrywkach A-League w sezonie 2007/2008. Ostatecznie decyzja o nieprzyznaniu licencji klubowi New Zealand Knights została podana przez FFA w dniu 14 grudnia 2006 roku. FFA podjęła taką decyzję w oparciu o słabe wyniku osiągane przez klub, niską frekwencję (średnia widzów w sezonie 2005/2006 wyniosła 3 909 widzów, a w sezonie 2006/2007 – 3 011 widzów), złą sytuacje finansową klubu (zadłużenie w tamtym okresie wynosiło około 800 000 AUD) oraz posiadanie małej liczby krajowych zawodników w składzie. Klub rozegrał ostatnie spotkanie 21 stycznia 2007 roku przeciwko Perth Glory FC, które zakończyło się zwycięstwem New Zealand Knights 2:0.
19 marca 2007 roku licencja na grę w A-League w sezonie 2007/2008 została przyznana nowozelandzkiej drużynie Wellington Phoenix FC.

</doc>
<doc id="1377392" url="https://pl.wikipedia.org/wiki?curid=1377392" title="Shakedown (album)">
Shakedown (album)

Shakedown – debiutancki album duetu didżejskiego Freemasons wydany w 2007 roku nakładem wytwórni Loaded Records.
Lista utworów.
Źródła:
CD 1
CD 2

</doc>
<doc id="1377393" url="https://pl.wikipedia.org/wiki?curid=1377393" title="Antoni Olszewski (minister)">
Antoni Olszewski (minister)

Antoni Olszewski (ur. 1879 w Sankt Petersburgu, zm. w grudniu 1942 w Pustkowie) – polski inżynier, minister przemysłu i handlu, dyplomata.
Życiorys.
Urodził się w polskiej rodzinie inteligenckiej. Ukończył Petersburski Instytut Technologiczny. W czasie studiów działał w "Zecie", później związany z Ligą Narodową. Przed I wojną światową członek Rady Stowarzyszenia Techników (m.in. w 1913 członek tzw. Delegacji Informacyjnej, sprawdzającej kwalifikacje kandydatów na członków Stowarzyszenia). W 1914 krótko więziony w Cytadeli w Warszawie. Członek Zarządu Głównego Komitetu Ratunkowego (1918).
Minister przemysłu i handlu w rządzie Leopolda Skulskiego (13 grudnia 1919 – 9 czerwca 1920) i kierownik tego ministerstwa w pierwszym rządzie Władysława Grabskiego (od 23 czerwca 1920 do chwili powołania ministra Wiesława Chrzanowskiego 26 czerwca 1920).
W latach 1921–1922 prezes delegacji polskich w Komisji Mieszanej Reewakuacyjnej i Specjalnej Komisji Mieszanej, utworzonych w Moskwie na podstawie art. XII, XIV i następnych traktatu ryskiego, w randze posła nadzwyczajnego i ministra pełnomocnego. Znawca problematyki odszkodowań i międzynarodowych rewindykacji. W latach 1932–1939 kierował warszawską delegaturą Unii Polskiego Przemysłu Górniczo-Hutniczego. Członek Zarządu Centralnego Związku Przemysłu Polskiego „Lewiatan” (1932).
Inicjator utworzenia początku listopada 1939 konspiracyjnej komisji dokumentującej poniesione w wyniku działań wojennych przez państwo polskie strat. Komisja spotykała się w mieszkaniu Olszewskiego przy al. Szucha 8/12. Komisja ta stała się później (na początku 1941) częścią tajnego Departamentu Likwidacji Skutków Wojny (pod kierownictwem Olszewskiego) w ramach Delegatury Rządu na Kraj i raportowała do Londynu wszelkie udokumentowane doniesienia o zniszczeniach i rabunkach okupanta na terenach polskich.
W 1942 wyjechał do Krakowa, by podjąć starania o uwolnienie aresztowanego przez Niemców brata; sam został aresztowany i osadzony w obozie w Pustkowie k. Dębicy, gdzie zmarł. Pochowany na cmentarzu Powązkowskim (kwatera 50-1-15,16).

</doc>
<doc id="1377394" url="https://pl.wikipedia.org/wiki?curid=1377394" title="Wilhelm August Hanowerski">
Wilhelm August Hanowerski

Wilhelm August Hanowerski, 1. książę Cumberland KG, KB (ur. 26 kwietnia 1721 w Londynie, zm. 31 października 1765 tamże) – młodszy syn Jerzego II, króla Wielkiej Brytanii, i Karoliny Ansbach. W latach 1726 – 1765 nosił tytuł księcia Cumberland.
Młodość.
Wilhelm August urodził się w londyńskim Leicester House, gdzie mieszkał z rodzicami, gdy królem był jego dziadek – Jerzy I Hanowerski. Rodzicami chrzestnymi księcia była pruska para królewska – Fryderyk Wilhelm I i Zofia Dorota Hanowerska. 27 lipca 1726 r. otrzymał tytuły parowskie księcia Cumberland, markiza Berkhamstead, hrabiego Kennington, wicehrabiego Trematon i barona Isle of Alderney. Młody książę otrzymał staranne wykształcenie, m.in. od Andrew Fountaine'a, faworyta królewskiej pary. W pałacu Hampton Court znajdował się specjalnie dlań zaprojektowany pokój autorstwa Williama Kenta.
Wojna o sukcesję austriacką.
Już w młodości książę wykazywał się odwagą i zdolnościami bojowymi. Rodzice wyznaczyli mu karierę wojskową na stanowisku Lorda Wielkiego Admirała. W 1740 r., jako ochotnik, służył w Royal Navy pod komendą sir Johan Norrisa. Służba w marynarce nie satysfakcjonowała jednak Wilhelma i w 1742 r. przeniósł się do wojsk lądowych. Już w grudniu otrzymał stopień generała-majora.
W 1743 r. wziął udział w wojnie o sukcesję austriacką i został ranny w bitwie pod Dettingen, gdzie walczył u boku swego ojca. Do kraju powrócił jako bohater i otrzymał awans na stopień generała-porucznika.
Rok 1745 przyniósł młodemu księciu kolejny awans. Cumberland został dowódcą brytyjskich sił lądowych i otrzymał możliwość wykazania się w boju. Został wysłany do Flandrii jako wódz naczelny tzw. "Armii Pragmatycznej", składającej się z kontyngentów brytyjskich, hanowerskich, austriackich i holenderskich. Książę walczył tam przeciwko francuskiemu marszałkowi, hrabiemu Maurycemu Saskiemu.
11 maja 1745 r., idąc na odsiecz oblężonemu Tournai, poniósł z rąk Maurycego ciężką klęskę pod Fontenoy. Była to największa klęska koalicji antyfrancuskiej (Anglia, Hanower, Austria, Holandia) w Niderlandach, której konsekwencją było opanowanie całych Niderlandów Austriackich przez wojska francuskie.
Powstanie jakobickie.
Pod koniec 1745 r. książę Cumberland został wyznaczony na głównodowodzącego wojsk tłumiących powstanie jakobickie Karola Edwarda Stuarta, "Młodszego Pretendenta". Odwołany z Flandrii, od razu ruszył na przeciwnika, który w tym czasie dotarł do Derby. Do generalnej bitwy jednak nie doszło, gdyż armia pretendenta rozpoczęła odwrót na północ. Cumberland udał się w pościg, ale po porażce swojej straży przedniej pod Clifton Moor wstrzymał dalszy pościg na czas zimy.
Po zdobyciu Carlisle Cumberland wyjechał do Londynu, jednak powrócił do swych wojsk na wieść o klęsce Henry'ego Hawleya pod Falkirk. 30 stycznia 1746 r. Cumberland przybył do Edynburga, gdzie poświęcił się przygotowywaniu swoich wojsk do walki w specyficznych warunkach północnej Szkocji, przy okazji odbudowując morale i nadszarpniętą klęskami wiarę żołnierzy w swoje własne możliwości.
8 kwietnia wymaszerował z Aberdeen w kierunku Inverness i 16 kwietnia pod Culloden stoczył decydującą dla całego powstania bitwę. Siły jakobickich powstańców zostały całkowicie rozbite, a książę Cumberland rozkazał żołnierzom rozstrzelać każdego rannego lub wziętego do niewoli powstańca. Śmierć poniosło ponad 120 jeńców. Ok. 1150 osób deportowano do kolonii, los prawie 700 pozostał nieznany. Cumberland ścigał również wszystkich powstańców, którym udało się zbiec z placu boju.
Z powodu brutalnych represji książę zyskał wśród Szkotów przydomki "Rzeźnika Cumberlanda" lub "Rzeźnika Williama". Brutalność księcia przyniosła z jednej strony zakończenie powstania (nie licząc drobnych działań partyzanckich w górach), z drugiej jednak wzbudziła wrogość w starszym bracie, księciu Walii.
Dalsza kariera.
Za stłumienie powstania Cumberland otrzymał pensję w wysokości 40 000 funtów rocznie. W 1747 r. powrócił na front wojny o sukcesję austriacką i po raz kolejny jego przeciwnikiem został Maurycy Saski, który 2 lipca 1747 r. ponownie zadał brytyjskiemu księciu ciężką klęskę w bitwie pod Lauffeldt.
Po zakończeniu wojny w 1748 r. Cumberland pozostał głównodowodzącym armii. Po śmierci księcia Walii w 1751 r. Cumberland starał się uzyskać prawo opieki na jego małoletnim synem Jerzym, jednak przypadło ono jego bratowej, księżnej Auguście.
Wojna siedmioletnia.
Po wybuchu wojny siedmioletniej w 1757 r. książę Cumberland został wysłany do Europy jako główny dowódca sił sprzymierzonych, by bronić zagrożonego przez Francuzów Hanoweru. W lipcu stoczył pierwszą poważną bitwę od czasów Culloden. Bitwa pod Hastenbeck zakończyła się jednak porażką koalicjantów, spowodowaną przewagą liczebną wroga. Decydującym momentem dla dalszych losów Wilhelma była jego kapitulacja z głównymi siłami pod Zeven i ewakuacja Hamburga we wrześniu 1757 r. W Wielkiej Brytanii przyjęto te działania jako hańbę narodową i zakończyły one karierę Wilhelma w Europie. Sam książę jeszcze przez pewien czas walczył na kontynencie, ale już jako podkomendny księcia Ferdynanda Brunszwickiego.
Ostatnie lata.
Po powrocie do Anglii hańbę Wilhelma dopełniła odmowna odpowiedź ojca na prośbę pogodzenia się z synem. Rozczarowany książę Cumberland podał się do dymisji i poświęcił życiu osobistemu. Kilka lat spędził w swoich włościach na pograniczu szkockim i w Londynie, rzadko angażując się w politykę. Niespodziewanie jednak opinia publiczna przyjęła go w Londynie przychylnie do tego stopnia, że cieszył się popularnością niemal jak w czasach młodości.
Gdy w 1760 r. tron objął Jerzy III, który już niebawem zaczął zdradzać objawy choroby psychicznej, Wilhelm jako jego stryj ogłosił, że w razie potrzeby może zostać regentem.
Krótko przed swoją śmiercią książę Cumberland podjął rozmowy z premierem Pittem na temat swojego powrotu do czynnej polityki. Nie dały one jednak rezultatu.
Wilhelm zmarł nagle w Londynie 31 października 1765 roku, mając 44 lata. Przyczyną śmierci była prawdopodobnie genetycznie uwarunkowana otyłość. Został pochowany w Kaplicy Dziewicy Marii Henryka VII w Westminster Abbey.

</doc>
<doc id="1377395" url="https://pl.wikipedia.org/wiki?curid=1377395" title="Őriszentpéter">
Őriszentpéter

Őriszentpéter − miasto na Węgrzech, w Komitacie Vas, siedziba władz powiatu Őriszentpéter.

</doc>
<doc id="1377396" url="https://pl.wikipedia.org/wiki?curid=1377396" title="Plac Władysława Reymonta w Łodzi">
Plac Władysława Reymonta w Łodzi

Plac im. Władysława Reymonta w Łodzi (pierwotnie "Górny Rynek") – plac w Łodzi znajdujący się po parzystej stronie ulicy Piotrkowskiej (po numerze 286) w dzielnicy Górna (obszarze Górniak).
Opis.
Placem Reymonta rozpoczynają się ulice: Przybyszewskiego (biegnie na wschód) i Rzgowska (biegnie na południe).
Plac został utworzony jako targowisko w 1825, na skrzyżowaniu dróg, nazwano go wówczas Górnym Rynkiem. Kiedy w pobliżu powstała fabryka oraz pałac Ludwika Geyera, nazwę zmieniono na Rynek Geyera. Po przeprowadzeniu linii tramwajowej plac utracił swoje znaczenie i został przebudowany na skwer. Jego funkcję od 1904 przejął "plac Leonarda" (dziś pl. Niepodległości).
W 1925, po śmierci Władysława Stanisława Reymonta, plac nazwano jego imieniem. W czasie niemieckiej okupacji przemianowano go na "Friesenplatz", a po wojnie przywrócono wcześniejszą nazwę.
W obrębie placu znajdują się punkty handlowo-usługowe, apteka, a także wieżowiec banku Pekao S.A.
Plac jest ważnym węzłem komunikacyjnym, wszystkimi ulicami przyległymi do placu kursują pojazdy łódzkiego MPK.
Pomnik Władysława Reymonta.
We wrześniu 1976 podjęto uchwałę, że z okazji 150-lecia cechu ufundowany zostanie pomnik pisarza. Pomysł zaakceptował Komitet Łódzki Polskiej Zjednoczonej Partii Robotniczej. W następnym roku ogłoszono konkurs na projekt pomnika. Zgłoszono wówczas pięć prac, a wybrano projekt przedstawiony przez Wacława Wołosewicza. Współcześnie, otoczony kwiatami pomnik, do którego prowadzi alejka od ulicy Piotrkowskiej, jest centralnym punktem placu.

</doc>
<doc id="1377399" url="https://pl.wikipedia.org/wiki?curid=1377399" title="Hastings Lees-Smith">
Hastings Lees-Smith

Hastings Bertrand Lees-Smith (ur. 6 stycznia 1878, zm. 18 grudnia 1941) – brytyjski polityk, członek Partii Liberalnej i Partii Pracy, minister w drugim rządzie Ramsaya MacDonalda.
Pochodził z rodziny wojskowej – jego ojciec był majorem Królewskiej Artylerii. Hastings kształcił się w Aldenham School, w Royal Military Academy w Woolwich oraz w Queen’s College na Uniwersytecie Oksfordzkim. W 1906 r. został wykładowcą administracji publicznej w London School of Economics. W latach 1907-1909 był przewodniczącym Komitetu Wykonawczego oksfordzkiego Ruskin College. W 1909 r. wyjechał do Indii, gdzie wykładał ekonomię w Bombaju. Po powrocie napisał "Studies in Indian Economics".
W styczniu 1910 r. został wybrany liberalnym deputowanym do Izby Gmin z okręgu Northampton. W 1918 r. wystartował w wyborach w okręgu Don Valley, ale wybory te przegrał. Startował w nich jako niezależny radykalny deputowany. W 1919 r. wstąpił do Partii Pracy. W 1922 r. wygrał wybory w okręgu Keighley i powrócił do Izby Gmin. Zajmował się głównie bankowością oraz reformą Izby Lordów. Temu zagadnieniu poświęcił kilka opracowań, m.in. "Second Chambers in Theory and Practice" z 1923 r.
Lees-Smith przegrał przedterminowe wybory 1923 r. z kandydatem liberałów. Z tego powodu nie otrzymał stanowiska w pierwszym laburzystowskim gabinecie, który powstał w styczniu 1924 r. Spadające notowania Partii Liberalnej umożliwiły Leesowi-Smithowi „odzyskanie” miejsca w okręgu w wyborach 1924 r. Po powrocie Partii Pracy do władzy w 1929 r. został poczmistrzem generalnym. W marcu 1931 r. został przewodniczącym Rady Edukacji. W sierpniu 1931 r. sprzeciwił się decyzji MacDonalda o powołaniu rządu narodowego i wraz z większością laburzystowskich deputowanych przeszedł do opozycji.
Podobnie jak większość opozycyjnych laburzystów również Lees-Smith przegrał wybory 1931 r. Miejsce w parlamencie odzyskał w 1935 r. Należał do grona czołowych polityków Partii Pracy, ale nie został powołany do rządu wojennego Churchilla w 1940 r. Jako jedyny z prominentnych laburzystów niepiastujący żadnego stanowiska rządowego został Liderem Opozycji i przewodniczącym Parlamentarnej Partii Pracy. Pozostał na tych stanowiskach aż do swojej śmierci w 1941 r.

</doc>
<doc id="1377400" url="https://pl.wikipedia.org/wiki?curid=1377400" title="Władysław Sawrycki">
Władysław Sawrycki

Władysław Sawrycki (ur. 1 listopada 1937 w Baranowiczach) – polski filolog i pedagog.
Życiorys.
W 1954, bezpośrednio po ukończeniu liceum, podjął pracę instruktora kulturalnego w Powiatowym Domu Kultury w Starogardzie Gdańskim. W 1962 ukończył studia na Wydziale Filologii Polskiej UMK, tematem jego pracy magisterskiej było "Słowotwórstwo w powieści "Nienasycenie" Stanisława Ignacego Witkiewicza". Po studiach pracował jako nauczyciel języka polskiego w Technikum Mechaniczno-Elektrycznym. 
W 1973 podjął pracę na UMK. W 1980 uzyskał stopień doktora, promotorem jego pracy był Konrad Górski. 23 czerwca 1993 na podstawie pracy "Wiedza o literaturze w szkolnej refleksji polonistycznej w latach 1869–1939" uzyskał stopień doktora habilitowanego nauk humanistycznych w zakresie pedagogiki. 
Od 1993 jest kierownikiem Zakładu Metodyki Nauczania Literatury i Języka Polskiego Instytutu Literatury Polskiej UMK.
W 2016 odznaczony Krzyżem Wolności i Solidarności.

</doc>
<doc id="1377403" url="https://pl.wikipedia.org/wiki?curid=1377403" title="Émilie Simon">
Émilie Simon

Émilie Simon (ur. 17 lipca 1978 w Montpellier) – francuska piosenkarka, wokalistka, producentka, multiinstrumentalistka, przedstawicielka nurtu elektro-pop. W swojej twórczości łączy żywe instrumenty z elektronicznymi brzmieniami. 
Kariera.
Posiada gruntowne przygotowanie muzyczne, studiowała muzykologię na paryskiej Sorbonie, a potem muzykę elektroniczną w Paryskim Instytucie Muzyki i Dźwięku (IRCAM). 
Światowy rozgłos zyskała za sprawą ścieżki dźwiękowej do filmu dokumentalnego "Marsz pingwinów", której jest kompozytorką i na której także wykonuje kilka utworów. Jest dwukrotną laureatką prestiżowych nagród Victoires de la Musique, a jej muzyka do "Marszu pingwinów" została nominowana do Cezara.
Émilie Simon wydała dotąd pięć studyjnych albumów. W 2006 ukazała się jej płyta pt. "Végétal", będąca surrealistyczną bajką, której bohaterami są kwiaty i rośliny. Na płycie głos Simon uzupełniają tradycyjne instrumenty: flet, harfa czy wiolonczela.

</doc>
<doc id="1377405" url="https://pl.wikipedia.org/wiki?curid=1377405" title="Miguel Pereira Forjaz Coutinho Barreto de Sá">
Miguel Pereira Forjaz Coutinho Barreto de Sá

Miguel Pereira Forjaz Coutinho Barreto de Sá, książę da Feira (ur. 1 listopada 1769 w Lizbonie, zm. 6 listopada 1827 w Santa Engrácia). Był politykiem portugalskim. 
Jego ojcem był Diogo Pereira Forjaz Coutinho (1726-?), a matką Luisa Teresa Antónia da Camara e Menezes (ur. ok. 1745).
Miguel Pereira Forjaz Coutinho Barreto de Sá czterokrotnie pełnił urząd Sekretarza Stanu Spraw Zagranicznych i Wojny Królestwa Portugalii (26 IX 1807-12 III 1808, następnie na krótko we wrześniu 1808, potem 25 X 1809-13 I 1810 i ostatecznie 17 IX 1810-28 I 1812. Prowadził politykę wrogą Francji i przyjazną Wielkiej Brytanii. 
W maju 1799 roku w Alenquer poślubił Marię do Patrocínio Freire de Andrade e Castro (1767-1800). Po śmierci pierwszej żony poślubił w Lizbonie w 1803 roku Joanę Eulália Freire de Andrade (1763-1823). Z pierwszego z tych związków miał córkę. Była nią Maria José Pereira Forjaz Coutinho de Lencastre urodzona w 1800 roku żyła jednak tylko 4 miesiące (czerwiec-październik).

</doc>
<doc id="1377408" url="https://pl.wikipedia.org/wiki?curid=1377408" title="Kościany Przyjemniaczek">
Kościany Przyjemniaczek

Kościany Przyjemniaczek () – debiut irlandzkiego dramatopisarza Dereka Landy'ego, opublikowany w 2007. Jest to seria książek (dotąd wydano dwie, planowanych jest dziewięć). Opowieść łączy cechy horroru, komedii i science-fiction. Książka zdobyła nagrodę Red House Children's Book Award.
Części serii.
Kościany Przyjemniaczek.
Gdy umiera wujek Stephanie Edgley, powieściopisarz, dziewczyna otrzymuje spadek po wujku, wliczając w to jego posiadłość i prawa do jego bestsellerów. Gdy Stephanie nocuje w domu wuja, nagle zostaje zaatakowana przez tajemniczego nieznajomego, jednak wkrótce przybywa poznany po pogrzebie Kościany Przyjemniaczek. Stephanie odkrywa, że Przyjemniaczek tak naprawdę jest szkieletem maga zabitego podczas wieloletniej wojny magów. Przyjemniaczek prowadzi śledztwo związane z jego dawnym wrogiem - Nefarianem Serpine'em. Podejrzewa, że Gordon Edgley miał coś, czego potrzebował Serpine i dlatego go zabił. Stephanie namawia Przyjemniaczka do współpracy.
Stephanie dowiaduje się, że każdy mag posiada trzy imiona: własne (prawdziwe), nadane (od innych) i przybrane (które sam przybiera); gdy czarownik pozna imię nadane, posiada pewną kontrolę nad tym, kto je nosi. Imię przybrane ma przed tym chronić. Poznaje także przyjaciół Przyjemniaczka: Chinę Smętek ("China Sorrows"), Ohyda Namiarę ("Ghastly Bespoke") i Tanitę Niż ("Tanith Low") oraz posępnego dżentelmena i najsilniejszego człowieka na Ziemi w jednym, pana Błogiego ("Mr. Bliss").
Wkrótce dowiadują się, że Serpine szuka broni o nazwie Berło Pradawnych ("The Sceptre of the Ancients"), z pomocą których pierwsi magowie wygnali złych bogów, Tych Bez Twarzy ("The Faceless Ones"). Po kilku starciach i włamaniach, Przyjemniaczek zostaje porwany, jednak Stephanie (przyjmując nowe imię, Walkiria Kain) wraz z przyjaciółmi uwalnia go. Dowiedziawszy się, gdzie jest Berło, chcą je zabrać przed Serpine'em, lecz spóźniają się; zostają zdradzeni przez Błogiego i zmuszeni do ukrycia się.
W międzyczasie wychodzi na jaw prawdziwy plan Serpine'a: chce użyć Berła, aby zabić Starszych, chroniących Księgę Imion. Gdy uda mu się ją zdobyć, będzie władał każdym na Ziemi. Stephanie odkrywa, że jej rodzina to potomkowie Pradawnych, a ona sama również posiada zdolności magiczne.
Wkrótce dochodzi do ostatecznej konfrontacji. Tanita zostaje ciężko ranna przez sługę Serpine'a, Białego Rębacza ("White Cleaver"), w czasie walki jednak Przyjemniaczek niszczy Księgę i używa Berła przeciwko Serpine'owi, zabijając go. Stephanie wraca do domu, pokazując Przyjemniaczkowi, czego się nauczyła. Przyjemniaczek komentuje to jednym słowem: "Magia".
Kościany Przyjemniaczek: Zabawa z ogniem.
Życie Stephanie i Przyjemniaczka upływa spokojnie, dopóki jeden z trzech generałów Mevolenta (głównego przywódcy sił zła w wojnie magów) - Baron Mściwiec ("Baron Vengeous") - nie przybywa, aby ożywić starodawnego potwora, zwanego Groteską, stworzonego ze szczątków Tych Bez Twarzy. Ostatnim elementem jego planu jest krew Stephanie. Dziewczyna i Przyjemniaczek starają się go pokonać, zanim zdoła dokonać swoich planów.
Kościany Przyjemniaczek: Ci Bez Twarzy.
W trzeciej części Przyjemniaczek i Walkiria starają się powstrzymać Diablarię - sekretną organizację, która manipulowała Baronem Mściwcem i próbuje doprowadzić do otwarcia portalu, co sprowadzi Tych Bez Twarzy - starożytnych bogów, którzy będą chcieli przejąć władzę nad całym światem.Nie zostanie jednak przetłumaczona na język polski.
Kościany Przyjemniaczek: Dark Days.
4 część nosi nazwę Dark Days (Ciemne Dni) została wydana w 2010 roku. Niestety, nie zostanie przetłumaczona na język polski. Kościany został uwięziony w innym wymiarze. Nie ma żadnego, zatwierdzonego przez Sanktuarium planu, aby go ocalić. Ale Walkiria jakoś nigdy nie miała czasu na plany...
Kościany Przyjemniaczek: Mortal Coil.
5 Książka nazywa się Mortal Coil (Cielesna Powłoka), została wydana w 2010 roku i również nie będzie przetłumaczona na język polski. Tym razem Walkiria, starająca się utrzymać w tajemnicy swój mroczny sekret, razem z Przyjemniaczkiem będą musieli odeprzeć plagę przejmujących ciało duchów (w oryginale: "Remnants"), oraz ataki zabójcy, potrafiącego zabić nawet Kościanego Przyjemniaczka...
Kościany Przyjemniaczek. Death Bringer.
6 część cyklu. Została wydana w 2011 r. Nie będzie tłumaczona na język polski. "Death Bringer" pojawił się. Kościany i Walkiria mają siedem dni na odkrycie tajemnicy Nekromantów, zanim będzie za późno. Co gorsza, Lord Vile jest znów na wolności...
"Skulduggery Pleasant: Kingdom Of The Wicked".
Nowa książka zapowiedziana na blogu Dereka Landy. Tym razem na świecie rozpęta się epidemia... magii. Zwykli ludzie zyskają nadnaturalne zdolności, zagrażając w ten sposób sobie i ludziom w swoim otoczeniu. Książka została wydana 24 czerwca w Nowej Zelandii i Australii, a w Wielkiej Brytanii 30 sierpnia.

</doc>
<doc id="1377411" url="https://pl.wikipedia.org/wiki?curid=1377411" title="Okręg wyborczy Keighley">
Okręg wyborczy Keighley

Okręg wyborczy Keighley powstał w 1885 r. i wysyła do brytyjskiej Izby Gmin jednego deputowanego. Okręg obejmuje miasto Keighley w zachodnim Yorkshire.

</doc>
<doc id="1377412" url="https://pl.wikipedia.org/wiki?curid=1377412" title="Emilie Simon">
Emilie Simon



</doc>
<doc id="1377413" url="https://pl.wikipedia.org/wiki?curid=1377413" title="Mirosław Kowalik">
Mirosław Kowalik



</doc>
<doc id="1377415" url="https://pl.wikipedia.org/wiki?curid=1377415" title="Klin (powieść)">
Klin (powieść)

Klin – powieść sensacyjna Joanny Chmielewskiej z 1964 roku, debiut literacki autorki. Została sfilmowana ("Lekarstwo na miłość", reż. Jan Batory, 1966), a także przetłumaczona na język rosyjski.
Opis fabuły.
Główną bohaterką powieści jest Joanna, która zakochała się nieszczęśliwie w swoim znajomym, Januszu. Wiedziała, że przyjechał on do Warszawy, i niepokoiła się, że jeszcze do niej nie zadzwonił. Wstydziła się jednak zadzwonić do hotelu i postanowiła zwrócić się o pomoc do swojej przyjaciółki, Haliny. Zadzwoniła do niej i poprosiła, żeby ta zatelefonowała do hotelu i zorientowała się, czy przebywa tam Janusz, opowiadając zmyśloną historię, ale przyjaciółka miała przed tym opory. Tymczasem w telefoniczną rozmowę pań włączył się przypadkowy człowiek, proponując, że on załatwi tę sprawę. Po chwili oddzwonił do Joanny i poinformował ją, że Janusz przebywa w hotelu, ale zrobił na nim tak negatywne wrażenie, że odradza kobiecie kontynuowanie znajomości i uważa, że najlepszą metodą, aby się odkochać, jest zakochanie się w kimś innym – "klin klinem". Joanna spontanicznie stwierdziła, że może on sam mógłby stać się takim klinem i w ten sposób nawiązał się romans. Joanna spotkała się z mężczyzną, spędzili miły wieczór, jednak wyszło na jaw, że człowiek ten jest bardzo tajemniczy. Po kilku dniach ponownie zadzwonił do Joanny i okazało się, że kontakt telefoniczny jest w tym wypadku lepszy.
Mężczyzna ów nie chciał powiedzieć na swój temat nic bliższego, nawet podać prawdziwego imienia i nazwiska. Joanna postanowiła więc za wszelką cenę go rozszyfrować. Przeżywając nieszczęśliwą miłość i zajmując się zdobywaniem informacji o nowym znajomym, kobieta nie zauważyła niepokojących wydarzeń wokół siebie. Pewnego dnia zadzwonił jej telefon, a treść rozmowy była co najmniej dziwna. Sytuacja powtórzyła się wielokrotnie. Zamiast zbagatelizować sprawę i uznać pomyłkę telefoniczną Joanna zaczęła odpowiadać tajemniczym rozmówcom. Po kolejnych rozmowach bohaterka doszła do wniosku, że seria telefonów jest związana z działalnością przestępczą kilku osób (akcją "Szkorbut"), a ona sama znalazła się nie z własnej woli w środku intrygi. Tym razem kobieta również postąpiła nielogicznie – postanowiła bowiem rozwikłać tę zagadkę. Z czasem zaczęła się domyślać, że sprawa ma związek z wykorzystywaniem aparatury nagłośnieniowej, a być może także podsłuchowej. Przypuszczała, że afera ma charakter szpiegowski. W dodatku przyszło jej na myśl, iż właśnie ów tajemniczy osobnik ma związek z całą historią, a ona została w nią wplątana w momencie, kiedy on omyłkowo podał komuś jej numer telefonu zamiast innego.
Efektem prywatnego śledztwa Joanny było przesłuchanie, podczas którego kobieta opowiedziała całą historię. Wkrótce bohaterka spotkała się z tajemniczym mężczyzną (jak się okazało, miał on na imię Janusz) i z trudem przekonała, że cała akcja była najzupełniej legalnymi działaniami wywiadu. Tym razem znajomość zaczęła się zapowiadać na romans nie tylko telefoniczny.
Powstanie powieści.
W "Autobiografii" napisanej przez Joannę Chmielewską pisarka wspomniała, jak doszło do powstania "Klina". Chmielewska od dawna nosiła się z zamiarem napisania powieści. Do zrealizowania tego zamiaru zainspirowała ją znajomość z pewnym mężczyzną, Januszem, w którym zakochała się bez wzajemności. Szukając sposobu sprawdzenia, czy przebywa on w jednym z warszawskich hoteli poprosiła swoją przyjaciółkę Halinę, by tam zadzwoniła. Podczas rozmowy koleżanek faktycznie włączył się do niej przypadkowy rozmówca. Prawdą jest również, że pisarka chciała dowiedzieć się, kim ów mężczyzna jest, a także to, że zajmowała się wówczas pracą w charakterze architekta oraz pisaniem artykułów o domach kultury.
Pierwotnie powstała tylko pierwsza część powieści. Chmielewska – za namową znajomych, którzy przeczytali jej dzieło – doszła do wniosku, że może warto je wydać. Pokazała maszynopis Marianowi Eilemu, który ocenił tekst pozytywnie i zaprotegował młodą pisarkę w wydawnictwie "Czytelnik". Tam polecono Chmielewskiej dopisać dalszy ciąg, gdyż uznano, że objętościowo tekstu jest za dużo na nowelę, a za mało na powieść.
Do napisania drugiej części powieści, związanej z tajemniczą akcją "Szkorbut", zainspirowało Chmielewską inne zdarzenie – ktoś zadzwonił do jej szwagra i powiedział takie hasło. Sytuacja powtórzyła się kilkakrotnie i zostało to zgłoszone na milicję. Wkrótce do szwagra pisarki przestano dzwonić z hasłem "szkorbut" i innymi intrygującymi informacjami, jednak Chmielewska i jej rodzina nigdy nie poznali przyczyny serii dziwnych telefonów.
"Klin" został wydany po raz pierwszy w 1964 roku przez Spółdzielnię Wydawniczą "Czytelnik" w nakładzie 20 290 egzemplarzy jak jedna z powieści z serii powieści kryminalnych i sensacyjnych Z jamnikiem.

</doc>
<doc id="1377416" url="https://pl.wikipedia.org/wiki?curid=1377416" title="Objaw Oppikofera">
Objaw Oppikofera

Objaw Oppikofera – przemieszczenie dolnej małżowiny nosowej ku górze wywołane przez rosnącą torbiel, rozwijającą się nad górnymi siekaczami i penetrującą w kierunku jamy nosowej, co powoduje zniszczenie jej dna. Objaw opisał szwajcarski otorynolaryngolog Ernst Oppikofer.

</doc>
<doc id="1377417" url="https://pl.wikipedia.org/wiki?curid=1377417" title="Ibeji">
Ibeji

Ìbejì – w wierzeniach Jorubów z Nigerii bóstwo opiekuńcze bliźniąt, bóstwo życia. Lud Joruba wierzył, że ludzie mają swoje bliźniacze dusze, z czego jedna jest nienarodzona, natomiast w przypadku bliźniąt uważano, że obie dusze urodziły się na ziemi. Gdy z jakiegokolwiek powodu zmarł jeden z nich, matka zlecała artystom wykonanie dwóch figurek, także noszących nazwę "ìbejì". Według wierzeń Jorubów, zapewniało to dalszą egzystencję zmarłemu dziecku, które mieszkając w drewnianej figurce mogło współuczestniczyć w życiu swego lustrzanego odbicia. Z figurką bliźniaka obchodzono się zatem w taki sam sposób, jak z żyjącym dzieckiem – myto ją, żywiono, ubierano, nacierano olejem.

</doc>
<doc id="1377418" url="https://pl.wikipedia.org/wiki?curid=1377418" title="Doll Domination">
Doll Domination

Doll Domination – drugi album studyjny nagrany przez amerykański girlsband Pussycat Dolls. Album wyprodukowany m.in. przez Timbalanda, ukazał się na rynku muzycznym dnia 22 września 2008 nakładem wytwórni Universal Music. Płyta zadebiutowała na 4. miejscu notowania Billboard 200 z liczbą 79 tys. sprzedanych egzemplarzy w pierwszym tygodniu.
Informacje o albumie.
MTV początkowo poinformowało, że album będzie nosił nazwę "To Those Who Wait" ale później zespół w wywiadzie oznajmił, że ze względu na wiele wiadomości od fanów tytuł zmieniono na "Doll Domination". Oficjalnym singlem promującym płytę jest utwór "When I Grow Up" wydany w systemie digital download dnia 27 maja 2008 w Stanach Zjednoczonych. Jest to pierwsza kompozycja zespołu nagrana bez udziału Carmit Bachar, wieloletniej członkini grupy, jednej z założycielek girlsbandu.
Reedycje.
Australijska reedycja – Doll Domination 2.0.
Doll Domination 2.0 to reedycja płyty Doll Domination zespołu Pussycat Dolls wydana wyłącznie w Australii, 24 kwietnia 2009, nakładem Interscope Records. Płyta zawiera 10 utworów, 6 z oryginalnego albumu oraz remiks Hush Hush, Jai Ho (You Are My Destiny), Top of the World i Painted Windows.
Brytyjska reedycja – Doll Domination 3.0.
Doll Domination 3.0 to ostatnia wersja albumu, która została wydana 10 sierpnia 2009, wyłącznie w Wielkiej Brytanii, nakładem Polydor. Na albumie znajdują się wszystkie utwory z Doll Domination a ponadto Painted Windows, Jai Ho (You Are My Destiny) a także Hush Hush; Hush Hush
Polska reedycja.
Polska reedycja płyty została wydana 24 kwietnia 2009, nakładem Universal Music Polska. Album zawiera 15 utworów z Doll Domination oraz trzy dodatkowe utwory takie jak: Jai Ho (You Are My Destiny), "Top Of The World" a także Painted Windows.

</doc>
<doc id="1377422" url="https://pl.wikipedia.org/wiki?curid=1377422" title="Arkadiusz Pawełczyk">
Arkadiusz Pawełczyk

Arkadiusz Pawełczyk (ur. 1959) – nadinspektor Policji (od 2007), w latach 2007–2009 I Zastępca Komendanta Głównego Policji.
Jest mgr inż. Akademii Górniczo-Hutniczej w Krakowie oraz Łódzkiego Ośrodka Doskonalenia Kadr Kierowniczych. Podczas studiów w Krakowie pracował w studenckim radiu.
W Policji od 1987 roku. Służbę rozpoczął w Piotrkowie Trybunalskim w sekcji do walki z przestępczością gospodarczą, przechodząc poprzez kolejne szczeble kariery zawodowej w pionach kryminalnym i prewencyjnym. Następnie pełnił tam funkcję komendanta miejskiego. Awansował do stopnia zastępcy Komendanta Wojewódzkiej Policji w Łodzi, w latach 2003–2006 pełnił funkcję Komendanta Wojewódzkiego Policji w Kielcach, od 2006 w Radomiu, a od 8 stycznia do 20 sierpnia 2007 roku taką samą funkcję w Katowicach. 21 sierpnia 2007 roku objął stanowisko I Zastępcy Komendanta Głównego Policji. 8 listopada 2007 został mianowany na stopień nadinspektora Policji. W sierpniu 2009 roku podał się do dymisji. W 2011 był kandydatem Polskiego Stronnictwa Ludowego do Senatu w okręgu nr 28 (zajął ostatnie, piąte miejsce).

</doc>
<doc id="1377426" url="https://pl.wikipedia.org/wiki?curid=1377426" title="Martim Afonso de Sousa">
Martim Afonso de Sousa

Martim Afonso de Sousa (ur. 1500 w Vila Viçosa, zm. 1571) – portugalski podróżnik, gubernator Goa, generalny kapitan Brazylii, założyciel miasta São Paulo.
Martim Afonso de Sousa miał być potomkiem z nieprawego łoża króla Alfonsa III. Został mianowany przez króla Joao III generalnym kapitanem floty i ziem w Brazylii. W 1529 wypłynął do przydzielonych mu ziem wraz z flotą składającą się z jednego galeonu, dwóch karawel, i z 500 osadnikami. 30 stycznia dopłynął do brzegów kontynentu, gdzie zniszczył trzy francuskie nawy oraz zlikwidował faktorię. Sam poprowadził karawele na północny zachód, by zbadać wybrzeża aż do Amazonki, a swojego brata, pera Lopeza de Souse, wysłał na południe do dzisiejszej La Platy. Podczas swojego pobytu w Brazylii Martim Afonso de Sousa zdobył francuską kolonię São Vincente, rozbudował ją, założył osiedle Piratininga (późniejsze São Paulo) oraz fort w Rio de Janeiro. Całą ówczesną Brazylię w 1534 roku podzielił na 12 kapitanii. W jednej z nich - Sao Vincenta (stan São Paulo) swojego brata mianował donatariuszem. W 1532 roku zaczął sprowadzać niewolników do prac na plantacjach trzciny cukrowej.
W 1542 roku został powołany na gubernatora Goa w Indiach a następnie na królewskiego doradcę. W 1548 roku został zastąpiony przez Tome de Sousa pierwszego gubernatora generalnego Brazylii.

</doc>
<doc id="1377428" url="https://pl.wikipedia.org/wiki?curid=1377428" title="Schlesiengrube">
Schlesiengrube



</doc>
<doc id="1377430" url="https://pl.wikipedia.org/wiki?curid=1377430" title="Józef Targowski">
Józef Targowski

Józef Targowski (ur. 28 maja 1883 w Winiarach, zm. 22 maja 1952 w Sulejówku) – polski polityk i dyplomata, poseł na Sejm II kadencji i senator III kadencji w II Rzeczypospolitej.
Życiorys.
Pochodził z rodziny ziemiańskiej. Był synem Juliusza Franciszka (1850–1929) i Ireny z Trzetrzewińskich, a wnukiem właściciela Rudy Kościelnej Józefa Targowskiego h. Rogala i Anny z Herniczków h. Kotwicz. Ukończył Gimnazjum św. Anny w Krakowie (1897–1901) i w latach 1902–1906 Wyższą Szkołę Rolniczą w Wiedniu. Podczas I wojny światowej był działaczem Centralnego Komitetu Obywatelskiego. W 1917 był członkiem Rady Departamentu Spraw Politycznych i Rady Komisji Rolnictwa Tymczasowej Rady Stanu. Mianowany członkiem Rady Stanu w 1918. Jesienią 1919 wyjechał na Daleki Wschód jako minister pełnomocny i wysoki komisarz RP na Syberię z misją rządu polskiego do walczącego z bolszewikami generała Aleksandra Kołczaka. Jednak nim dotarł na miejsce, armia Kołczaka została rozbita, a jej dowódca stracony przez bolszewików. Na Targowskiego spadł obowiązek otoczenia opieką Polaków uciekających z Syberii, bądź już wcześniej przebywających na Dalekim Wschodzie, oraz ich repatriacji. Współorganizował polskie placówki w Harbinie, Władywostoku i Chabarowsku.
W latach 1919–1921 był pierwszym oficjalnym przedstawicielem Polski w Japonii, z jednoczesną akredytacją w Chinach (polskie poselstwo w Tokio zostało podniesione do rangi ambasady w 1937).
W latach 1928–1930 był posłem na Sejm RP, a w latach 1930–1935 senatorem RP z listy Bezpartyjnego Bloku Współpracy z Rządem. Należał do ugrupowania konserwatystów Stronnictwo Prawicy Narodowej, stanowiącego zinstytucjonalizowaną postać ruchu i myśli krakowskich Stańczyków. Był bliskim współpracownikiem innego konserwatywnego polityka, Janusza Radziwiłła.
Był prezesem oraz członkiem wielu towarzystw (m.in. prezesem Towarzystwa Przyjaźni Polsko-Japońskiej i członkiem polskiego Komitetu Organizacyjnego Unii Paneuropejskiej, opowiadającej się za ścisłą integracją europejską).
W jego pałacu w Czyżowie bywały wybitne osobistości ze świata kultury i polityki. W okresie międzywojennym odwiedzali Czyżów m.in. pisarze Władysław Reymont, Witold Gombrowicz i Ludwik Hieronim Morstin, malarze Władysław Skoczylas, Karol Frycz, Leon Wyczółkowski, i prezydenci RP Stanisław Wojciechowski i Ignacy Mościcki.
W okresie okupacji był przez kilka miesięcy więziony przez Gestapo. Po wojnie mieszkał z rodziną w Sulejówku, gdzie zarabiał na życie jako tłumacz. W tym czasie publikował w pismach katolickich („Tygodnik Powszechny”, „Dziś i Jutro”, „Słowo Powszechne”), głównie na tematy Azji Południowo-Wschodniej.
Był dwukrotnie żonaty: od 1908 z Koletą Descours (1888–1925), córką Kazimierza i Marii z Badenich, a od 1929 z Jadwigą Skibniewską (1906–1971), córką Zygmunta Skibniewskiego i Zofii z Kotkowskich.
Pochowany w Warszawie na cmentarzu Powązkowskim (kwatera II-5-24,25).

</doc>
<doc id="1377440" url="https://pl.wikipedia.org/wiki?curid=1377440" title="John Pendry">
John Pendry

John Brian Pendry (ur. 1944) – angielski fizyk teoretyczny.
Jest znany z publikacji dotyczących plazmonów, ujemnego współczynnika refrakcji w materiałach, oraz maskowania optycznego. Od 1975 do 1981 pracował w Daresbury Laboratory, Cheshire. Pracuje w Imperial College London of Science and Technology, w Londynie od 1981. Był dziekanem wydziału fizyki w latach 1998 – 2001.

</doc>
<doc id="1377448" url="https://pl.wikipedia.org/wiki?curid=1377448" title="Mirosław Kowalik (muzyk)">
Mirosław Kowalik (muzyk)

Mirosław Kowalik (ur. 13 marca 1965 w Wałbrzychu) – polski muzyk, basista zespołu Raz, Dwa, Trzy.
Studiował wychowanie muzyczne na WSP w Zielonej Górze. Był także członkiem kabaretu Potem w pierwszych latach jego istnienia. Jest również producentem muzycznym i autorem tekstów, muzyki do utworów znajdujących się na płytach "Betlejemska Nowina" zespołu Tabasco Club (2009), "Góry w Sercu" Jana Trebuni-Tutki (2010), "Święta z JazGotem" zespołu JazGot (2011), "Kiedy Bóg się rodzi" (2011), "Muzyko siłę daj" zespołu Jazgot (2013). W 2013 Edycja Św. Pawła wydała tomik poezji Mirosława Kowalika z płytą, na której znalazły się ilustracje muzyczne również przez niego skomponowane. Teksty czytają: Ernest Bryll, Jerzy Trela, Marcin Styczeń. Tom nosi tytuł "Między chmurami a niebem" (2013)

</doc>
<doc id="1377450" url="https://pl.wikipedia.org/wiki?curid=1377450" title="Płaszczowina magurska">
Płaszczowina magurska

Płaszczowina magurska – najwyższa jednostka tektoniczna Beskidów. Biegnie ona łukiem od Lasu Wiedeńskiego przez Morawy, polskie Beskidy, wschodnią Słowację i wyklinowuje się na Ukrainie. Pod względem litologii płaszczowina magurska różni się znacznie od jednostek zewnętrznych.
Brzeg płaszczowiny magurskiej zatacza łuk wpisany w jednostki zewnętrzne. Na terenie Beskidu Niskiego tworzy po obu stronach Gorlic dwa „półwyspy” Łużnej i Harklowej. Na północ od „półwyspu” Harklowej znajdują się płaty Kluczowej, Skołyszyna, Lipnicy oraz płat Sowiny. W części płaszczowiny na wschód od Dunajca wyróżniono od północy ku południowi cztery strefy tektoniczne: harklowską, gorlicko-sądecką oraz krynicka. Pomiędzy tymi strefami występują różnice tektoniczne oraz facjalne.
Płaszczowina magurska jest sfałdowana w liczne siodła i łęki, w niektórych miejscach rozwinęły się nasunięcia o niewielkim rozmiarze. Siodła są zwykle wąskie i ścieśnione, natomiast łęki, z reguły wypełnione piaskowcem magurskim, są szerokie i płaskie. Ich skrzydła południowe są zwykle nachylone ku północy, a nieraz tak dalece zredukowane, że łęki stają się monoklinalnie zapadającymi płatami piaskowca magurskiego.
Ogólny profil litofacjalny płaszczowiny magurskiej rozpoczyna się od górnokredowo-paleoceńskich warstw inoceramowych (ropianieckich), lokalnie przechodzących w paleoceńskie warstwy ze Świątkowej. Eocen jest reprezentowany w części północnej przez pstre łupki, a w części południowej przez warstwy hieroglifowe (piaskowce cienkoławicowe i łupki). Na granicy eocenu i oligocenu rozpoczyna się sedymentacja piaskowców magurskich, które lokalnie przykryte są młodszym ogniwem – oligoceńskimi warstwami nadmagurskimi.
Osady budujące płaszczowinę magurską pierwotnie wypełniały jeden z dwóch basenów sedymentacyjnych, które powstały w wyniku rozdzielenia jednego większego basenu. Rozdzielenie basenu, powstałego prawdopodobnie w jurze, następowało w ciągu albu, cenomanu i turonu poprzez wypiętrzającą się kordylierę dzielącą zbiornik na dwa baseny - północny (większy) i południowy (mniejszy). W basenie północnym znalazły się osady przyszłej płaszczowiny skolskiej, śląskiej i podśląskiej. Z basenu południowego pochodzą osady płaszczowiny magurskiej. Wielkość nasunięcia wynosi ok. 20 km.

</doc>
<doc id="1377452" url="https://pl.wikipedia.org/wiki?curid=1377452" title="Wacław Dziendziel">
Wacław Dziendziel

Wacław Alojzy Dziendziel (ur. 26 września 1952 w Bielsku-Białej) – polski samorządowiec, były wicewojewoda wałbrzyski i dolnośląski.
Życiorys.
Syn Alojzego i Teresy. Absolwent (1980) Wydziału Zootechnicznego Akademii Rolniczej w Krakowie. Ukończył też studia podyplomowe z zakresu samorządu terytorialnego i gospodarki lokalnej na Uniwersytecie Wrocławskim.
Związany z Polskim Stronnictwem Ludowym, był członkiem władz regionalnych tej partii. W latach 1990–1994 pełnił funkcję wiceprzewodniczącego rady miasta Piława Górna, od 1998 do 2001 był burmistrzem tego miasta. Zasiadał w radach nadzorczych różnych przedsiębiorstw, m.in. Wałbrzyskiej Giełdy Rolno-Spożywczej.
Zajmował stanowisko wicewojewody wałbrzyskiego (1994–1997). W rządzie Leszka Millera w 2001 powołano go na urząd wicewojewody dolnośląskiego. Został zdymisjonowany w 2003 po wyjściu PSL z koalicji rządowej. Po odwołaniu zajął się działalnością w zakresie doradztwa rolnego. Do 2007 zajmował stanowisko zastępcy dyrektora w Dolnośląskim Ośrodku Doradztwa Rolniczego.
W wyborach parlamentarnych w 2001, 2005 i 2019 bez powodzenia kandydował do Sejmu, w wyborach uzupełniających w 2003 do Senatu, a w wyborach samorządowych w 2006 na urząd burmistrza Piławy Górnej. W 2010 został radnym powiatu dzierżoniowskiego, utrzymywał mandat również w 2014 i 2018. W 2018 powołany na członka zarządu powiatu VI kadencji.
Odznaczenia.
Odznaczony Złotym Krzyżem Zasługi (1999). W 2010 otrzymał Srebrną Odznaką „Zasłużony dla Ochrony Przeciwpożarowej”.

</doc>
<doc id="1377453" url="https://pl.wikipedia.org/wiki?curid=1377453" title="Léon M'ba">
Léon M'ba



</doc>
<doc id="1377459" url="https://pl.wikipedia.org/wiki?curid=1377459" title="Sao Mateus">
Sao Mateus



</doc>
<doc id="1377467" url="https://pl.wikipedia.org/wiki?curid=1377467" title="Otwarcie Rétiego">
Otwarcie Rétiego

Otwarcie Rétiego – otwarcie szachowe, rozpoczynające się od posunięcia:
Należy do grupy debiutów zamkniętych, w Encyklopedii Otwarć Szachowych oznaczone jest symbolami od A04 do A09.
W ten sposób po raz pierwszy zaczął grać w 1923 r. Richard Réti, wówczas zawodnik ścisłej światowej czołówki, od posunięcia 1.Sf3 rozpoczynając kilka swoich partii w turniejach międzynarodowych rozegranych w Karlowych Warach, Morawskiej Ostrawie oraz Wiedniu. Pozycja nowego wówczas otwarcia ugruntowana została po słynnym zwycięstwie Rétiego nad mistrzem świata Jose Raulem Capablanką w Nowym Jorku w 1924 r.
W zależności od wyboru czarnych, gra może rozwijać się zgodnie z prawie wszystkimi debiutami z grupy debiutów zamkniętych, jak również półotwartych (np. obrona sycylijska, po 1...c5 2.e4) czy nawet otwartych (np. partia hiszpańska, po 1...Sc6 2.e4 e5 3.Gb5). Dzięki temu, debiut ten jest doskonałym przykładem szachowej transpozycji. Z powodu mnogości ewentualnych kontynuacji, z biegiem lat przyjęto, iż klasyczne otwarcie Rétiego powstaje po posunięciach:
Ideą systemu jest jak najwcześniejsza kontrola centrum szachownicy za pomocą lekkich figur (skoczki z pól c3 i f3, natomiast gońce z pól b2 i/lub g2). Białe podejmują decyzję o fianchettowaniu obu gońców, ewentualnie tylko biało- lub czarnopolowego w zależności od gry przeciwnika, co jest kolejnym dowodem na wyjątkową elastyczność tego debiutu.

</doc>
<doc id="1377468" url="https://pl.wikipedia.org/wiki?curid=1377468" title="Otwarcie Retiego">
Otwarcie Retiego



</doc>
<doc id="1377469" url="https://pl.wikipedia.org/wiki?curid=1377469" title="Ędward Ącki">
Ędward Ącki

Ędward Ącki – fikcyjna postać wymyślona i wykreowana przez Szymona Majewskiego, którą był polityk, założyciel fikcyjnej partii „ĘĄ – Szczerzy do bólu”. Jego asystentami była Ągelika Radziwił (grana przez parodystkę Aldonę Jankowską) i Ądrzej Chłodek (Michał Zieliński). Ącki zadebiutował w mediach w 2007 roku, gdy na rogu ulic Marszałkowskiej i Królewskiej w Warszawie odsłonił billboard wyborczy swojej partii. W latach 2007–2009 był postacią obecną na różnych platformach medialnych w Polsce.
Kolejne akty działalności Ąckiego prezentowane były w "Szymon Majewski Show". 13 października 2007 roku zorganizował wiec partyjny „Wielkie pranie brudów” pod Pałacem Kultury w Warszawie, pod hasłem „Wypierzmy lepszą Polskę”. W spotkaniu wzięli udział Ewelina Flinta, Edyta Górniak, Michał Wiśniewski, Anna Świątczak, Marcin Meller, Kinga Rusin, Kazimiera Szczuka i Iwan Komarenko (wykonawca hymnu partii). Ącki gościł w programach, takich jak "Dzień dobry TVN" i "Studio Złote Tarasy". Do zasilenia szeregów partii najpierw zapraszał Andrzeja Leppera i Tadeusza Cymańskiego, a także Zbigniewa Wassermana, Ryszarda Kalisza, Leszka Millera i Bronisława Komorowskiego – na antenie programu "Kawa na ławę".
Wziął udział w kręceniu teledysku Grupy Operacyjnej „Mieszko”. W 2009 roku razem ze swoją matką i ciotką nagrał diss na Peję, Liroya oraz Tedego.
Publiczne wystąpienia.
Źródło: 
W sierpniu 2007 roku Ędward Ącki pojawił się w trakcie happeningu „zawisł na bilbordzie” w Warszawie, gdzie zawisł, nie tylko w przenośni, ale też dosłownie, na tablicy reklamowej. Część ogólnopolskich mediów podała wtedy, że Ącki, „zwany niegdyś jako Szymon Majewski” razem z jego partią ĘĄ „wkracza do polityki”. Od tamtego czasu Ącki zaczął pojawiać się spontanicznie w wielu różnych miejscach, takich jak:
Ącki brał też udział z zorganizowanych specjalnie happeningach, takich jak „wielkie narodowe pranie brudów”, w którym byli zaangażowani ludzie show biznesu, m.in.: aktor i artysta estradowy Bohdan Łazuka, polsko-rosyjski piosenkarz Iwan Komarenko i piosenkarka Ewelina Flinta. Z kolei w ramach akcji w serwisie sympatia.pl „Ącki szuka żony” zamieszczono jego profil. W ramach kampanii wyborczej był w telewizji gościem m.in. programu "Kawa na ławę" (TVN), podczas którego prowadził rozmowy z kilkoma politykami (Ryszard Kalisz, Bronisław Komorowski, Roman Giertych, Zbigniew Wassermann, Leszek Miller). W październiku 2007 roku ogólnopolskim dzienniku „Gazecie Wyborczej” dodatkiem był plakat jego partii. W 2008 roku Ącki wystąpił w drużynie posłów w meczu charytatywnym, w którym wystąpiły drużyny przedstawicieli Sejmu i Gwiazd TVN-u (3:0). Spotkanie, transmitowane na antenie głównego kanału stacji TVN, zorganizowała Fundacja TVN Nie jesteś sam.
W 2009 roku, gdy miało miejsce zamieszanie w sprawie zmiany na stanowisku prezesa zarządu TVP S.A., przed siedzibą TVP pojawił się Ącki i oświadczył, że w obliczu sporu Bogusława Szwedy z Piotrem Farfałem potrzebna jest trzecia siła we władzach państwowej telewizji. Przed kamerami i dziennikarzami poinformował, że obejmuje fotel prezesa i jednocześnie przedstawił zaświadczenie lekarskie o tym, że jest „w pełni zdolny do pracy w niebezpiecznych warunkach” z załączonym listem od jego matki. W ramach protestu przeciwko decyzji o niewpuszczeniu go do budynku Ącki położył się przed drzwiami wejściowymi do siedziby TVP.
Interakcja z publicznością.
Uczestnicy konkursu, który zorganizowano w celu ukucia hasła partii ĘĄ, mieli za zadanie przyklejenie plakatu wyborczego za szybą swojego samochodu oraz przesłanie propozycji sloganu przez usługę SMS-u. W całym przedsięwzięciu Ąckiego powiązano z marką chipsów Crunchips, której logotyp umieszczono po wewnętrznej stronie plakatów, a także na karoserii samochodu Fiat 125p, który był główną nagrodą w tym konkursie (miał ją wręczyć Ącki). Ta nietypowa nagroda dla zwycięzcy spowodowała, że w "Faktach" na kanale TVN dwa razy podano informację o przekazaniu pojazdu.
Oprócz aktywnego uczestnictwa fanów, którego zakres wyznaczany był przez media masowe oraz sponsorów, też sami widzowie wymyślali różnego rodzaju inicjatywy związane z postacią Ąckiego. Utworzono wówczas wiele stron internetowych, takie jak blogi, ale też prywatne profile w serwisach społecznościowych, których treść była poświęcona liderowi partii ĘĄ i niej samej. Internauci zamieszczali w sieci materiały wideo i fotografie ich autorstwa, które ilustrowały happeningi, a także tworzyli parodie. To wszystko pomagało większej popularności postaci Ąckiego. Dzięki całej tej otoczce osoby biorące udział w tych przedsięwzięciach, ale też twórcy programu telewizyjnego i poświęconego Ąckiemu serwisu internetowego, przestały być tylko świadkami zjawiska, ale stały się aktywnymi współtwórcami programu i przedsięwzięcia skupionego wokół Ąckiego.
W 2009 roku w trwającym dwa tygodnie głosowaniu na polskich kandydatów do Parlamentu Europejskiego, przeprowadzonym przez portal epuls.pl z udziałem polskich nastolatków, 2. miejsce zajął Ędward Ącki (1.: Czesio, postać fikcyjna z "Włatców móch"). 
W prasie.
W 2007 roku w wywiadzie udzielonym dziennikarzowi Piotrowi Najsztubowi, w cyklu „Najsztub pyta” na łamach tygodnika „Przekrój”, Ącki stwierdził:
Zjawisko medialne.
Materiały wideo, które realizowano podczas odbywających się happeningów z udziałem Ąckiego, emitowano w programie telewizyjnym, a także zamieszczano na stronie internetowej. Razem z Edwardem Miszczakiem (dyrektorem programowym stacji) i Andrzejem Sołtysikiem (członkiem działu programowego, a wcześniej rzecznikiem prasowym TVN-u) poprowadził konferencję prasową prezentującą nową ramówkę stacji TVN. Podczas pokazów z udziałem Ąckiego supertekst tworzyły, oprócz samej jego postaci, takie elementy wizualne, jak logo partii widoczne na mównicy oraz logo stacji TVN na ekranie, które stanowiło tło sceny. W mediach dostrzegalne było, że ta stacja identyfikuje się z – powstałą dzięki niej – fikcyjną partią ĘĄ, tak jak partia Ąckiego z TVN-em.
Niespodziewana obecność Ąckiego zawsze prowadziła do konsternacji u odbiorców. Jednak zawsze będące w jego pobliżu osoby były częścią tych wydarzeń, które w pewnym stopniu były improwizowane. Pojawienie się tego lidera partyjnego w przestrzeni miejskiej powodowało, że dochodziło do interakcji między nim a przypadkowymi ludźmi, w tym z politykami. Podczas wiecu politycznego obecne osoby składały swoje podpisy, dzięki którym możliwy miał być start partii ĘĄ w ogólnopolskich wyborach. Uczestnicy bezzwłocznie komentowali te wydarzenia i poczynania Ąckiego na internetowym blogu, który był poświęcony jemu i jego partii ĘĄ.
Przepływ tych treści w mediach generowany był przez twórców telewizyjnego programu "Szymon Majewski Show", ale także przez widzów, którzy działali na zasadzie spontaniczności. Kiedy Ącki poprosił ich o stawienie się pod Pałacem Kultury i Nauki, by dokonać „Wielkiego narodowego prania brudów”, pojawili się tam w dużej liczbie. Widzom telewizyjnego show umożliwiono umieszczanie komentarzy na internetowych stronach tego programu i blogu partii; osoby zainteresowane mogły też przesyłać swoje materiały wideo, które w ramach stałej części przedstawienia "Szymon Majewski Show", „Końca nie widać”, mogły być wyemitowane. Z kolei poprzez forum internetowe zapraszano gości do studia TVN-u.
Dzięki ogółowi działań związanych z konkursem zorganizowanym w celu wymyślenia hasła partii ĘĄ, z którym powiązano markę Crunchips i nagrodę w postaci Fiata 125p, wykorzystano efekt mediowej synergii – telewizja TVN, jako dostawca treści, i właściciel marki Crunchips, jako sponsor, razem stworzyli przykład rozrywkowego „pakietu”.
Osoby udzielające się w tej medialnej kampanii jako prosumenci, byli uczestnikami wyreżyserowanej fikcji. Ta grupa napędzała, poprzez środki medialne, wydarzenia, które później były częścią przekazu mediów. Ta społeczność środowiska internetowego, która skupiała oglądających program online telewidzów, komentatorów, forumowiczów, autorów wiadomości e-mail i SMS, a także klienci nabywający np. dzwonki telefoniczne, była aktywnym uczestnikiem medialnej sieci, której centralnym punktem był Ędward Ącki. W celu znalezienia m.in. nowych informacji i gadżetów fani Ąckiego wykorzystywali też inne serwisy. W całym przedsięwzięciu istotne były towarzyszące mu działania reklamowe oraz public relations.
Ta grupa prosumentów, współtwórców ostatecznych treści trafiających do ogólnodostępnych mediów, stała się częścią rzeczywistości skonwergowanych mediów (m.in. urządzenia mobilne, Internet). Osoby te współdecydowały o strukturze udostępnianych treści, a w dalszej perspektywie dokonywali konsumpcji tego produktu medialnego.
Wyróżnienia.
Ędward Ącki został laureatem Świrów 2008 w kategorii „Osobowość TV”. Wyróżnienie w tej samej kategorii odebrał także w kolejnym roku.

</doc>
<doc id="1377472" url="https://pl.wikipedia.org/wiki?curid=1377472" title="Człowiek śmiechu">
Człowiek śmiechu

Człowiek śmiechu (fr. "L’homme qui rit") – powieść Wiktora Hugo opublikowana w 1869.
Treść.
Utwór rozpoczyna opis życia Ursusa, samotnika i brzuchomówcy, zarabiającego na życie występami na jarmarkach ludowych. Jego jedynym przyjacielem jest udomowiony wilk imieniem Homo. Następnie akcja przenosi się na wybrzeże angielskie, gdzie grupa nieznanych ludzi porzuca na brzegu dziesięcioletniego chłopca, po czym odpływa w kierunku wybrzeży Bretanii. W czasie sztormu ich łódź tonie, chociaż czynią wszelkie wysiłki, by ją ocalić. Przed śmiercią zapisują na papierze wrzuconym do butelki swoją historię i wyrzucają go w fale. Tymczasem porzucony chłopiec błądzi dalej po wybrzeżu, gdzie najpierw widzi szubienicę i wisielca, a następnie martwe ciało kobiety, która zamarzła w śniegu. Jest z nią maleńka, żywa jeszcze niewidoma dziewczynka, którą dziesięciolatek zabiera ze sobą. Przez burzę śnieżną dociera do wozu, w którym mieszka Ursus. Mimo początkowych obiekcji ten dotychczasowy mizantrop postanawia zaopiekować się obojgiem dzieci. Z przerażeniem odkrywa, że twarz chłopca, o imieniu Gwynplaine, jest celowo zdeformowana, imituje ciągły śmiech.
Piętnaście lat później Ursus, Gwynplaine i Dea (takie imię otrzymała szesnastoletnia obecnie dziewczyna) nadal żyją razem w wozie, zarabiając na życie poprzez wystawianie przedstawień komediowych. Gwynplaine jest skromnym i uczynnym młodzieńcem. Z wzajemnością zakochuje się w Dei. Tymczasem na jedno z ich przedstawień przychodzi znudzona życiem dworskim księżniczka Jozjana, dla której postawa i kalectwo Gwynplaine'a stanowią niezwykle podniecające połączenie i która jawnie okazuje młodzieńcowi swoje względy. Nie wiedząc, co o tym myśleć, Gwynplaine początkowo ją ignoruje, chociaż dostrzega jej niezwykłą urodę.
Po przedstawieniu Gwynplaine zostaje wezwany na dwór królowej Anny. Zostaje zabrany do Tower, gdzie więzień nazwiskiem Hardquanonne, po torturach, wyznaje, iż 23 lata wcześniej przeprowadził na nim operację zmiany rysów twarzy, zamieniając twarz dziecka w wiecznie uśmiechniętą maskę. Okazuje się, że dotąd nieznający swojego pochodzenia chłopak jest Fermainem, synem lorda Clancharlie, który ongiś popadł w niełaskę u króla i został na jego rozkaz zamordowany. Kierujący zamachem Hardquanonne sprzedał dziecko bandzie tzw. Comprachicos. Trudnili się oni dokonywaniem u kilkuletnich dzieci operacji, które prowadziły do nieodwracalnych deformacji twarzy, a następnie zmuszali okaleczone dzieci do występów na jarmarkach lub żebrania. Cała historia mogła wyjść na jaw dzięki odnalezionej wiadomości z butelki, wyrzuconej ongiś z tonącej łodzi tych, którzy porzucili Gwynplaine'a na wybrzeżu.
Gwynplaine jest odtąd nazywany lordem Fermainem Clancharlie, otrzymuje prawo uczestniczenia w obradach Izby Lordów i ma ożenić się z Jozjaną. Ta jednak nie chce nawet słyszeć o takim związku – odkąd Gwynplaine nie jest już w jej oczach plebejuszem, przestaje być dla niej atrakcyjny. Jeszcze gorszy zawód spotyka Gwynplaine'a w Izbie, gdzie usiłuje wygłosić poważne przemówienie o nędzy ludu, ale zostaje wyśmiany z powodu zdeformowanej twarzy. Młodzieniec zdaje sobie sprawę z tego, że jego miejsce jest w wozie Ursusa, gdzie czeka na niego zapomniana Dea. Wraca, tylko po to, by odkryć, że dziewczyna, przed którą nie udało się ukryć jego nieobecności, ciężko choruje na serce. Nagły powrót ukochanego okazuje się być za ciężkim szokiem; Dea umiera na łodzi. Gwynplaine popełnia samobójstwo.
Okoliczności powstania i cechy utworu.
Hugo pisał książkę w czasie swojego wygnania na Guernsey. Początkowo miała ona nosić tytuł "Na rozkaz króla" i dodatkowo podkreślać tym samym jej zasadniczą treść. Tytułowy człowiek śmiechu stanowi, podobnie jak wcześniejsze hugoliańskie „potwory”, symbol całego ludu, utrzymywanego w ciemnocie, lecz z natury szlachetnego, obdarzonego pięknymi uczuciami w większym stopniu niż klasy rządzące. Ponownie Hugo eksploatuje motyw człowieka odepchniętego przez społeczeństwo, jak i człowieka, który dobrowolnie wybrał samotność. Rażącą różnicę między oceną takich ludzi przez społeczeństwo i z punktu widzenia moralności podkreślają imiona nadane bohaterom, zwłaszcza imię ślepej dziewczyny, Dei (łac. bogini). Scena, w której Gwynplaine w parlamencie usiłuje przybliżyć nędzę ludu arystokratom, ostrzega ich przed możliwymi konsekwencjami przewrotu społecznego i zostaje wyśmiany, jest zarówno aluzją do sytuacji we Francji przed rewolucją, jak i ostrzeżeniem skierowanym od autora do rządzących krajem. Nieprzypadkowo bowiem akcja utworu toczy się w Anglii przedrewolucyjnej, a jej główną osią jest radykalna opozycja między ludem (reprezentowanym przez szlachetnego Ursusa i prostego, lecz szczerego Gwynplaine'a) a arystokracją, której uosobieniem jest przewrotna, perwersyjna i próżna Jozjana.

</doc>
<doc id="1377475" url="https://pl.wikipedia.org/wiki?curid=1377475" title="Grunty leśne">
Grunty leśne

Grunty leśne – zgodnie z ustawą z dnia 3 lutego 1995 o ochronie gruntów rolnych i leśnych są to grunty określone jako: 1) lasy w przepisach o lasach, 2) zrekultywowane na potrzeby gospodarki leśnej, 3) pod drogami dojazdowymi do gruntów leśnych.

</doc>
<doc id="1377478" url="https://pl.wikipedia.org/wiki?curid=1377478" title="Oriszentpeter">
Oriszentpeter



</doc>
<doc id="1377483" url="https://pl.wikipedia.org/wiki?curid=1377483" title="Ugo Ferrante">
Ugo Ferrante

Ugo Ferrante (ur. 18 lipca 1945 w Vercelli; zm. 29 października 2004) – włoski piłkarz. Występował na pozycji obrońcy. W czasie kariery piłkarskiej mierzył 182 cm wzrostu, a ważył 75 kg.
Kariera klubowa.
Ferrante pochodzi z Vercelli. Swoją zawodową karierę piłkarską rozpoczął w 1963 r. we włoskiej Fiorentine. Miał wtedy 18 lat. Przez pierwsze dwa sezony tam spędzone był rezerwowym zawodnikiem. Jednak z czasem zaczął występować w podstawowej jedenastce. W sezonie 1965/66 jego zespół zdobył Puchar Włoch a sam Ferrante wystąpił w wygranym 2-1 finałowym spotkaniu z F.C. Catanzaro. W roku 1996 zdobył także wraz z klubem Puchar Mitropa i Torneo di Viareggio. W sezonie 1968/69 wystąpił w 30 meczach i strzelił jednego gola. Bardzo się wtedy przyczynił do zdobyciea przez ekipę "La Viola" tytułu Mistrza Włoch. Koszulkę Fiorentiny zakładał na 179 spotkaniach ligowych. W 1972 r. przeszedł do innego klubu z Serie A - Lanerossi Vicenza. Przez 4 sezony grania w tej drużynie nie osiągnął wielkich sukcesów. Po zakończeniu sezonu 1975/76 zakończył karierę.
Kariera reprezentacyjna.
Ferrante w reprezentacji swojego kraju zadebiutował w 1970 r. W tym samym roku został powołany przez selekcjonera Ferruccio Valcareggiego na mundial. Na meksykańskich boiskach Włosi dotarli do finału, w którym ulegli 4-1 Brazylii. A sam Ferrante nie zagrał w żadnym meczu. Łącznie w barwach narodowych rozegrał 3 spotkania.
Sukcesy.
Fiorentina

</doc>
<doc id="1377484" url="https://pl.wikipedia.org/wiki?curid=1377484" title="Ciężkość uprawy gleby">
Ciężkość uprawy gleby



</doc>
<doc id="1377492" url="https://pl.wikipedia.org/wiki?curid=1377492" title="Andrzej Wieczorek">
Andrzej Wieczorek

Andrzej Wieczorek (ur. 24 października 1948 w Toruniu) – polski inżynier, działacz opozycji w okresie PRL, były wicewojewoda mazowiecki.
Życiorys.
Ukończył w 1980 studia na Wydziale Ekonomii Politechniki Świętokrzyskiej. W latach 1967–1995 był zatrudniony w Warszawskich Zakładach Telewizyjnych.
W 1980 wstąpił do NSZZ „Solidarność”. Wchodził w skład Komitetu Założycielskiego. Po wprowadzeniu stanu wojennego działał w podziemiu, kolportował prasę drugiego obiegu. Został internowany na okres od 14 maja do 12 lipca 1982. Po zwolnieniu kontynuował współpracę z opozycją demokratyczną.
W 1988 został członkiem Komitetu Obywatelskiego. Uczestniczył w obradach jednego z podzespołów Okrągłego Stołu. W latach 90. prowadził działalność związkową, był m.in. członkiem zarządu Regionu Mazowsze NSZZ „S”. W latach 1998–2000 zajmował stanowisko w zarządzie dzielnicy Wola, następnie przez rok sprawował urząd I wicewojewody mazowieckiego. Od 2003 przez kilka lat pełnił funkcję zastępcy dyrektora Mazowieckiego Centrum Polityki Społecznej.
W latach 1991–1992 był członkiem Porozumienia Centrum, później należał do Ruchu Społecznego AWS. W 2004 wstąpił do Partii Centrum (wyrejestrowanej w 2008).
W 2012 prezydent Bronisław Komorowski odznaczył go Krzyżem Oficerskim Orderu Odrodzenia Polski. W 2021 otrzymał Krzyż Wolności i Solidarności.

</doc>
<doc id="1377493" url="https://pl.wikipedia.org/wiki?curid=1377493" title="Trudność uprawy roli">
Trudność uprawy roli

Trudność uprawy roli - cecha gleby ustalana na podstawie nachylenia terenu, ciężkości gleby w uprawie oraz zakamienienia warstwy ornej. Graniczne nachylenie stoku, na którym możliwe jest stosowanie uprawy mechanicznej, wynosi 12 stopni.
Trudność uprawy roli określa się w 10-stopniowej skali. Gleby o stopniach trudności uprawy 7–8 wymagają stosowania specjalnych maszyn o wzmocnionej konstrukcji. Utwory wyjątkowo trudne – zakamienione, na stokach o znacznych spadkach – powinny być wykluczone z użytkowania ornego.

</doc>
<doc id="1377497" url="https://pl.wikipedia.org/wiki?curid=1377497" title="Bażyńscy">
Bażyńscy

Bażyńscy (Baysen) – ród szlachecki znany z opozycyjnej działalności wobec zakonu krzyżackiego. Przedstawiciele rodu należeli do Związku Jaszczurczego i Związku Pruskiego oraz działali na rzecz włączenia państwa krzyżackiego do Korony.

</doc>
<doc id="1377498" url="https://pl.wikipedia.org/wiki?curid=1377498" title="Fertod">
Fertod



</doc>
<doc id="1377499" url="https://pl.wikipedia.org/wiki?curid=1377499" title="Katedra Chemii Nieorganicznej Politechniki Gdańskiej">
Katedra Chemii Nieorganicznej Politechniki Gdańskiej

Katedra Chemii Nieorganicznej Politechniki Gdańskiej – jedna z 13 katedr Wydziału Chemicznego Politechniki Gdańskiej usytuowana w budynku „Chemia A”.
Historia.
Katedra została powołana w 1904 na Wydziale Chemii w nowo powstałej Königliche Technische Hochschule zu Danzig (Królewskiej Wyższej Szkole Technicznej w Gdańsku, obecnie Politechnika Gdańska). Jej założycielem i pierwszym kierownikiem był Otto Ruff współpracownik noblisty Hermanna Emila Fischera.
Działalność.
Kierunki badań.
Obecnie badania Katedry skupiają się na związkach metaloorganicznych, krzemoorganicznych i kompleksowych zawierających ligandy "S"-. i "P"-donorowe. Szczególnie jest to synteza, badanie struktury i właściwości tri("tert"-butoksy)silanotiolanów oraz fosfanofosfinidenów metali bloku d, ale i innych zawierających wiązanie Si-S, polisilanów, sililenów, czy disilenów (silany).
Dydaktyka.
Katedra kształci w zakresie chemii nieorganicznej, chemii kwantowej i teoretycznej, chemii bionieorganicznej, fizykochemii ciała stałego, krystalografii, czy nanotechnologii.
W 2017 roku główna pracownia studencka z 1904 roku została ponownie odnowiona (z zachowaniem oryginalnej stolarki). Remont poprawił komfort pracy zarówno studentów, jak i pracowników Wydziału Chemicznego.
Laboratorium Badań Strukturalnych.
Dzięki uzyskanemu w 2014 roku grantowi MNiSW (5 mln zł) stało się możliwe doposażenie aparaturowe i stworzenie Laboratorium Badań Strukturalnych.
Obecnie na stanie laboratorium znajdują się:
SSOGPTChem „Hybryda”.
Pod opieką dr. inż. Andrzeja Okuniewskiego pracuje Sekcja Studencka Oddziału Gdańskiego Polskiego Towarzystwa Chemicznego „Hybryda” działająca na zasadach koła naukowego. Członkowie Sekcji rokrocznie organizują wiele imprez, np. w ramach "Politechniki Otwartej", czy "Bałtyckiego Festiwalu Nauki" prezentując ciekawe doświadczenia. Sekcja wraz z Zarządem OG PTChem organizuje konkurs "Chemicznym Okiem" oraz konferencje dla nauczycieli wraz z uczniami "Chemia z bliska".
Samodzielni pracownicy naukowi.
emerytowani:

</doc>
<doc id="1377501" url="https://pl.wikipedia.org/wiki?curid=1377501" title="Grunstadt">
Grunstadt



</doc>
<doc id="1377502" url="https://pl.wikipedia.org/wiki?curid=1377502" title="André Hainault">
André Hainault

André Hainault (ur. 17 czerwca 1986 w Montrealu, Quebec, Kanada) – kanadyjski piłkarz grający na pozycji obrońcy w niemieckim klubie 1. FC Kaiserslautern.
Hainault był zawodnikiem FK SIAD Most, gdzie po dwóch udanych sezonach został wypożyczony do Sparty Praga. Do FK SIAD Most powrócił po zakończeniu sezonu 2007/2008. Hainault dotychczas wystąpił 9 razy w reprezentacji Kanady.

</doc>
<doc id="1377503" url="https://pl.wikipedia.org/wiki?curid=1377503" title="Gruenstadt">
Gruenstadt



</doc>
<doc id="1377507" url="https://pl.wikipedia.org/wiki?curid=1377507" title="Zalaszentgrot">
Zalaszentgrot



</doc>
<doc id="1377509" url="https://pl.wikipedia.org/wiki?curid=1377509" title="Antonin Hasal">
Antonin Hasal



</doc>
<doc id="1377513" url="https://pl.wikipedia.org/wiki?curid=1377513" title="Badpixel">
Badpixel



</doc>
<doc id="1377514" url="https://pl.wikipedia.org/wiki?curid=1377514" title="Karel Vozenilek">
Karel Vozenilek



</doc>
<doc id="1377516" url="https://pl.wikipedia.org/wiki?curid=1377516" title="Vladimir Kajdos">
Vladimir Kajdos



</doc>
<doc id="1377517" url="https://pl.wikipedia.org/wiki?curid=1377517" title="Ithor">
Ithor



</doc>
<doc id="1377518" url="https://pl.wikipedia.org/wiki?curid=1377518" title="Vaclav Sidlik">
Vaclav Sidlik



</doc>
<doc id="1377519" url="https://pl.wikipedia.org/wiki?curid=1377519" title="Vaclav Sara">
Vaclav Sara



</doc>
<doc id="1377520" url="https://pl.wikipedia.org/wiki?curid=1377520" title="Oleg Svatek">
Oleg Svatek



</doc>
<doc id="1377521" url="https://pl.wikipedia.org/wiki?curid=1377521" title="Bohuslav Vseticka">
Bohuslav Vseticka



</doc>
<doc id="1377522" url="https://pl.wikipedia.org/wiki?curid=1377522" title="Hallux">
Hallux



</doc>
<doc id="1377524" url="https://pl.wikipedia.org/wiki?curid=1377524" title="Karel Husarek">
Karel Husarek



</doc>
<doc id="1377525" url="https://pl.wikipedia.org/wiki?curid=1377525" title="Otakar Husak">
Otakar Husak



</doc>
<doc id="1377526" url="https://pl.wikipedia.org/wiki?curid=1377526" title="Haluks">
Haluks



</doc>
<doc id="1377527" url="https://pl.wikipedia.org/wiki?curid=1377527" title="Simon Drgac">
Simon Drgac



</doc>
<doc id="1377529" url="https://pl.wikipedia.org/wiki?curid=1377529" title="WEB 2.0">
WEB 2.0



</doc>
<doc id="1377530" url="https://pl.wikipedia.org/wiki?curid=1377530" title="Otylie Beniskova">
Otylie Beniskova



</doc>
<doc id="1377531" url="https://pl.wikipedia.org/wiki?curid=1377531" title="Aszod">
Aszod



</doc>
<doc id="1377532" url="https://pl.wikipedia.org/wiki?curid=1377532" title="The Big Boy Game 10">
The Big Boy Game 10

The Big Boy Game 10 to kolejny mixtape z serii "Big Boy Game" amerykańskiego rapera Big Mike'a. Wydany w 2006 roku. Na okładce można zobaczyć między innymi Jaya-Z.

</doc>
<doc id="1377534" url="https://pl.wikipedia.org/wiki?curid=1377534" title="Dylatacja">
Dylatacja

Dylatacja – przekształcenie geometryczne, przeprowadzające dowolną prostą na prostą do niej równoległą. Inaczej mówiąc, jest to kolineacja, w której każda prosta jest równoległa do swojego obrazu.
Własności.
Z własności tych wynika klasyfikacja dylatacji ze względu na liczbę punktów stałych:
Zbiór dylatacji jest grupą ze względu na ich składanie i podgrupą grupy podobieństw parzystych.
Niezmiennik definiujący grupę dylatacji:
Ważniejsze niezmienniki dylatacji:

</doc>
<doc id="1377538" url="https://pl.wikipedia.org/wiki?curid=1377538" title="Verisakeet">
Verisakeet



</doc>
<doc id="1377539" url="https://pl.wikipedia.org/wiki?curid=1377539" title="Little Fighter Online">
Little Fighter Online



</doc>
<doc id="1377541" url="https://pl.wikipedia.org/wiki?curid=1377541" title="Motivation EP">
Motivation EP

Motivation EP – minialbum grupy muzycznej Sum 41 wydany 12 marca 2002 roku.

</doc>
<doc id="1377542" url="https://pl.wikipedia.org/wiki?curid=1377542" title="Wskaźnik odziedziczalności">
Wskaźnik odziedziczalności



</doc>
<doc id="1377543" url="https://pl.wikipedia.org/wiki?curid=1377543" title="Eleonora Aniela Jóźwik">
Eleonora Aniela Jóźwik

Eleonora Aniela Jóźwik CSFN, "siostra Maria Daniela od Jezusa i Maryi Niepokalanej" (ur. 25 stycznia 1895 w Poizdowie koło Kocka, zm. 1 sierpnia 1943 pod Nowogródkiem) – polska siostra zakonna ze Zgromadzenia Najświętszej Rodziny z Nazaretu, błogosławiona Kościoła katolickiego.
21 stycznia 1920 roku wstąpiła do nowicjatu w Grodnie i tam złożyła śluby zakonne i śluby wieczyste. W 1932 roku przyjechała do Nowogródka.
Nie zdobywszy wykształcenia zajmowała się sprzątaniem, praniem i pracą w kuchni.
Pierwsze represje spotkały siostrę ze strony sowieckiego okupanta zaraz po wybuchu II wojny światowej. Po wkroczeniu Niemców oddała życie za mieszkańców miasta i została rozstrzelana razem z 10 innymi siostrami zakonnymi.
Została beatyfikowana przez papieża Jana Pawła II 5 marca 2000 roku w grupie 11 męczennic z Nowogródka.

</doc>
<doc id="1377545" url="https://pl.wikipedia.org/wiki?curid=1377545" title="Certãozinho">
Certãozinho



</doc>
<doc id="1377546" url="https://pl.wikipedia.org/wiki?curid=1377546" title="Cipriano Ribeiro Freire">
Cipriano Ribeiro Freire

Cipriano Ribeiro Freire (ur. 1749 w Coimbra w dzielnicy São Martinho do Bispo, zm. 4 czerwca 1824 w Lizbonie) – polityk portugalski.
Jego ojcem był Antonio Ribeiro Freire, a matką Teresa Maria Rosa.
Cipriano Ribeiro Freire był z wykształcenia lekarzem. Dwukrotnie pełnił funkcję sekretarza stanu spraw zagranicznych i wojny Królestwa Portugalii (20 IX 1808 – X 1809 i 13 I 1810 – 17 IX 1810). Miał też dworską funkcję "Fidalgo da Casa Real".
W Londynie poślubił Angielkę Agnes Frances Hudson. Małżeństwo było bezdzietne.

</doc>
<doc id="1377550" url="https://pl.wikipedia.org/wiki?curid=1377550" title="Stropy o konstrukcji zespolonej">
Stropy o konstrukcji zespolonej

W konstrukcjach zespolonych współpracują ze sobą elementy z różnych materiałów, z których normalnie wykonuje się samodzielne pracujące elementy konstrukcyjne: stalowe, betonowe, drewniane i inne. Konstruując tego rodzaju elementy budowlane jako zespolone uzyskuje się cechy stropów, które byłyby bardzo trudne lub niemożliwe przy wykorzystaniu standardowego rozwiązania.
W tego rodzaju rozwiązaniu wykorzystuje się stal w postaci blach fałdowych o różnym profilu, a także stalowe walcowane na gorąco. Stropy o konstrukcji zespolonej na blachach fałdowych znalazły powszechne zastosowanie w budynkach wysokich, w tym w obiektach zaliczanych do grupy najwyższych budynków wzniesionych na świecie. 
W rewaloryzacji stropów drewnianych, tam gdzie stan techniczny belek umożliwia dalsze ich wykorzystanie, została opracowana metoda wzmacniania tych stropów przez zespolenie belek z płytą żelbetową. Łączenie belek drewnianych z płytą żelbetową uzyskuje się za pośrednictwem łączników, zapewniających współpracę łączonych elementów.

</doc>
<doc id="1377552" url="https://pl.wikipedia.org/wiki?curid=1377552" title="Sertaozinho">
Sertaozinho



</doc>
<doc id="1377553" url="https://pl.wikipedia.org/wiki?curid=1377553" title="Maria Daniela od Jezusa i Maryi Niepokalanej">
Maria Daniela od Jezusa i Maryi Niepokalanej



</doc>
<doc id="1377555" url="https://pl.wikipedia.org/wiki?curid=1377555" title="Câmara de Lobos">
Câmara de Lobos

Câmara de Lobos − miasto na portugalskiej wyspie Madera. Według danych szacunkowych na rok 2013 liczy 34 484 mieszkańców Prawa miejskie otrzymało w 1996. Drugie co do wielkości miasto Madery.
Historia.
Uważa się, że lokalizacja obecnego miasta jest pierwotnym miejscem lądowania portugalskiego odkrywcy João Gonçalvesa Zarco, któremu przypisuje się odkrycie Madery. Kiedy odkrywca wylądował w tym obszarze (w 1419 roku), zauważył wąski skalny półwysep, który rozciągał się do oceanu, i inny w pobliżu, który utworzył naturalny port podobny do amfiteatru, który mógł chronić statki przed sztormami atlantyckimi. Tam Zarco i jego ludzie znaleźli również dużą kolonię zwierząt morskich, która stała się powodem nadania temu obszarowi nazwy Câmara de Lobos.
O miejscowości zrobiło się głośniej po wizycie Winstona Churchilla w tym miejscu 8 stycznia 1950 roku. Krótka obecność byłego premiera Wielkiej Brytanii wpłynęła na popularność Câmara de Lobos i wzrost znaczenia w turystyce tego miasteczka. Obecnie można często spotkać się z nazwiskiem Winstona Churchilla na terenie miejscowości, wobec którego mieszkańcy wyrażają wdzięczność za popularyzację Câmara de Lobos w powszechnej świadomości.
Geografia.
Câmara de Lobos jest drugą co do wielkości miejscowością na Maderze pod względem liczby ludności z największym (45%) udziałem młodzieży poniżej 25 roku życia. Położona jest w strefie metropolitalnej Funchal, od wschodu ograniczona jest przez Funchal (przez parafię Estreito de Câmara de Lobos); od zachodu przez gminę Ribeira Brava i strome klify Cabo Girão (mylnie określany jako drugi co do wysokości klif w Europie, sięgający ok. 580 m n.p.m.); a na północy gminy Santana i São Vicente (oraz górę Pico de Arieiro); od południa graniczy z Oceanem Atlantyckim.
Gospodarka.
Chociaż rolnictwo i rybołówstwo są nadal uważane za główne źródła dochodów, obszar ten rozrósł się jako rozszerzenie przemysłu turystycznego w sąsiednich gminach. Jej lokalne perspektywy rozwoju związane są z rozwijającym się rynkiem turystycznym, a od sześciu wieków historii związany jest z rybołówstwem i rolnictwem, w szczególności z bananami i innymi owocami występującymi na wyspie. Ponadto wino Madera, ważny przemysł na wyspie, nadal napędza uprawę lokalnych winnic.
Sport.
Miasto ma klub piłkarski CSD Câmara de Lobos, obecnie rywalizujący w Campeonato de Portugal. Swoje mecze rozgrywa na Estádio Municipal de Câmara de Lobos (Stadion Miejski w Câmara de Lobos) o pojemności 2500 miejsc.

</doc>
<doc id="1377558" url="https://pl.wikipedia.org/wiki?curid=1377558" title="Maksim Mamin (ur. 1988)">
Maksim Mamin (ur. 1988)

Maksim Eduardowicz Mamin (ros. Максим Эдуардович Мамин; ur. 17 maja 1988 w Marneuli, Gruzińska SRR) – rosyjski hokeista, młodzieżowy reprezentant Rosji.
Kariera.
Od początku kariery do 2011 związany z Mietałłurgiem Magnitogorsk. W pierwszym zespole Mietałłurga Mamin zadebiutował w sezonie 2006/2007, w którym sięgnął wraz z klubem po mistrzostwo Rosji. W barwach Mietałłurga w sezonie zasadniczym rozegrał 37 spotkań, strzelił 1 gola, zaliczył 5 asyst i przesiedział 8 minut na ławce kar. W play-off rozegrał 13 spotkań, strzelił 1 gola i przesiedział 2 minuty na ławce kar.
Od 2011 do 2012 zawodnik Traktora Czelabińsk. Od maja 2012 hokeista Sibiru Nowosybirsk. Od połowy 2013 zawodnik Witiazia Podolsk. Z klubu odszedł w maju 2015. Od czerwca 2015 do końca stycznia 2017 zawodnik Admirała Władywostok.
Niedozwolony doping.
2 stycznia 2008 po meczu Rosji z Czechami podczas mistrzostw świata juniorów w Pardubicach Mamin został poddany kontroli antydopingowej, która dała wynik pozytywny. Próbka A i próbka B wykryły norandrosteron, anaboliczny steryd, wynik przemian metabolicznych nandrolonu. Rada Decyzyjna IIHF dnia 16 czerwca 2008 zawiesiła go w prawach zawodnika na dwa lata, a kara dotyczyła wszystkich rozgrywek pod egidą IIHF i państw członkowskich IIHF.

</doc>
<doc id="1377559" url="https://pl.wikipedia.org/wiki?curid=1377559" title="Caniço">
Caniço

 
Caniço – miasto w Portugalii (Madera). Według danych szacunkowych na rok 2008 liczy 13 536 mieszkańców Prawa miejskie otrzymało w 2005. Trzecie co do wielkości miasto Madery.

</doc>
<doc id="1377560" url="https://pl.wikipedia.org/wiki?curid=1377560" title="In Bruges">
In Bruges



</doc>
<doc id="1377561" url="https://pl.wikipedia.org/wiki?curid=1377561" title="Drake (zespół muzyczny)">
Drake (zespół muzyczny)

Drake – zespół szantowo-folkowy z Częstochowy, grający głównie własne kompozycje, muzycznie czerpiący z folk rocka i muzyki country.
Historia.
Zespół Drake wyewoluował z dawniejszej formacji szantowej o nazwie Sir Francis Drake stworzonej na początku lat 90. przez grupę znajomych z częstochowskiego podwórka. Pod tą nazwą koncertował m.in. na Bałtyckim Festiwalu Piosenki Morskiej w Gdyni, Yapie czy Nocy Folkowej. Okres ten zakończyło odejście skrzypaczki Izabeli Puklewicz do zespołu Cztery Refy. Zespół zmienił instrumentarium na bardziej rockowe i grał jeszcze 2 lata, później jednak nastąpiła przerwa.
Drake jako taki powstał w styczniu 2004 roku, by zagrać koncert z okazji Dnia Świętego Patryka w Częstochowie. Sześcioosobowy wówczas skład postanowił jednak kontynuować działalność grając na zmianę stare piosenki Sir Francisa Drake'a oraz aranżacje tradycyjnych utworów irlandzkich. Skład powiększył się wkrótce o dwie osoby i zespół zaczął startować w przeglądach i konkursach.
Pierwszym sukcesem było zwycięstwo na festiwalu "Morskie Opowieści" w Morsku w 2004 roku, później przyszły kolejne – tytuł laureata na Shanties 2005 w Krakowie, drugie miejsce na Szantach we Wrocławiu w 2005 roku i pierwsze w 2006.

</doc>
<doc id="1377562" url="https://pl.wikipedia.org/wiki?curid=1377562" title="Woda chlorowa">
Woda chlorowa

Woda chlorowa – nasycony roztwór wodny chloru, zawierający ok. 7 g /dm3 (temp 20 °C), tj. o stężeniu ok. 0,1 M. 
Rozpuszczalność chloru w wodzie zależy od temperatury i spada od ok. 10 g/dm3 w 0 °C do 0 w 100 °C. Rozpuszczalność jest znacząco niższa w solance, np. w 25% roztworze NaCl wynosi ok. 0,5 g/dm3 w 20 °C, natomiast w kwasie solnym rozpuszczalność wzrasta, np. do ok. 12 g/dm3 w 20 °C w 25% HCl. Punkt poczwórny układu chlor–woda występuje przy 28,7 °C.
Właściwości chemiczne.
W wodzie chlorowej chlor ulega dysproporcjonowaniu, w wyniku czego znajduje się w równowadze z kwasem podchlorawym i kwasem solnym:
Powstający HClO rozkłada się na świetle z wydzieleniem tlenu:
Podobnemu rozkładowi ulega brom w wodzie bromowej, jednak jego reakcja przebiega wolniej.
Hydraty chloru.
W temperaturze &lt;10 °C z wody chlorowej krystalizują żółtozielone hydraty. Pierwotnie kryształy te uważano za stały chlor, dopiero w roku 1823 Michael Faraday określił ich rzeczywisty charakter (a po ogrzaniu w zatopionej fiolce uzyskał z nich po raz pierwszy chlor w stanie ciekłym). Pierwsi badacze (Faraday i M. Maumené) opisywali bardzo zróżnicowany skład uzyskanych przez siebie hydratów, od do . Dokładniejsze badania, które w roku 1884 opisał H. W. Bakhuis Roozeboom, wykazały, że czyste kryształy mają skład i tak są one opisywane zazwyczaj współcześnie. W rzeczywistości zawartość wody nie jest ściśle zdefiniowana, gdyż hydraty mają charakter klatratów.
Zastosowanie.
Woda chlorowa stosowana jest jako utleniacz, środek dezynfekujący i odczynnik chemiczny. W niektórych przypadkach może zastępować chlor gazowy. 
W analizie jakościowej może służyć do wykrywania bromków i jodków. Dodaje się ją kroplami do badanego roztworu energicznie mieszając. Do środowiska reakcji dodaje się rozpuszczalnik organiczny taki jak benzen, chloroform, czy tetrachlorometan. Obecne w roztworze bromki lub jodki są utleniane zgodnie z równaniem:
2Br− + Cl2 → 2Cl− + Br2
2I− + Cl2 → 2Cl− + I2
Powstający brom lub jod ekstrahowany jest do fazy organicznej, zmieniając jej zabarwienie na żółte (brom) lub różowe (jod).

</doc>
<doc id="1377564" url="https://pl.wikipedia.org/wiki?curid=1377564" title="Machico">
Machico

Machico − miasto w Portugalii (Madera). Według danych szacunkowych na rok 2013 liczy 12 589 mieszkańców Prawa miejskie otrzymało w 1996.

</doc>
<doc id="1377566" url="https://pl.wikipedia.org/wiki?curid=1377566" title="Porto Nacional">
Porto Nacional

Porto Nacional − miasto i gmina w Brazylii, w stanie Tocantins.
Miasto położone jest w centralnej części stanu, w odległości około 60 km od stolicy stanu – Palmas, na prawym brzegu rzeki Tocantins. W 2007 roku ludność wynosiła 45 289 mieszkańców. Powierzchnia Porto Nacional wynosi 4450 km².

</doc>
<doc id="1377567" url="https://pl.wikipedia.org/wiki?curid=1377567" title="Zalalövő">
Zalalövő

Zalalövő − miasto na Węgrzech, w Komitacie Zala, w powiecie Zalaegerszeg.

</doc>
<doc id="1377569" url="https://pl.wikipedia.org/wiki?curid=1377569" title="Roberto Regazzi">
Roberto Regazzi

Roberto Regazzi (ur. 20 sierpnia 1956 w Bolonii) – włoski lutnik, poeta i pacyfista.

</doc>
<doc id="1377570" url="https://pl.wikipedia.org/wiki?curid=1377570" title="Santa Cruz (Madera)">
Santa Cruz (Madera)

Santa Cruz (Madera) − miasto w Portugalii (Madera). Według danych szacunkowych na rok 2013 liczy 5 780 mieszkańców Prawa miejskie otrzymało w 1996.

</doc>
<doc id="1377571" url="https://pl.wikipedia.org/wiki?curid=1377571" title="El dópa">
El dópa



</doc>
<doc id="1377572" url="https://pl.wikipedia.org/wiki?curid=1377572" title="Dar Es Salaam">
Dar Es Salaam



</doc>
<doc id="1377573" url="https://pl.wikipedia.org/wiki?curid=1377573" title="Halak chan">
Halak chan



</doc>
<doc id="1377574" url="https://pl.wikipedia.org/wiki?curid=1377574" title="Krzysztof Szymański">
Krzysztof Szymański



</doc>
<doc id="1377576" url="https://pl.wikipedia.org/wiki?curid=1377576" title="Ribeira Brava (Madera)">
Ribeira Brava (Madera)

Ribeira Brava − miasto w Portugalii (Madera). Według danych szacunkowych na rok 2013 liczy 5 692 mieszkańców Prawa miejskie otrzymało w 1914.

</doc>
<doc id="1377577" url="https://pl.wikipedia.org/wiki?curid=1377577" title="Dévaványa">
Dévaványa

Dévaványa – miasto na Węgrzech, w Komitacie Békés, w powiecie Szeghalom.

</doc>
<doc id="1377579" url="https://pl.wikipedia.org/wiki?curid=1377579" title="Canico">
Canico



</doc>
<doc id="1377581" url="https://pl.wikipedia.org/wiki?curid=1377581" title="Camacha">
Camacha

 
Camacha – portugalskie miasto na Maderze.
Według danych szacunkowych, w roku 2010 liczyło 9563 mieszkańców. .

</doc>
<doc id="1377582" url="https://pl.wikipedia.org/wiki?curid=1377582" title="Strop odcinkowy">
Strop odcinkowy

Strop odcinkowy – stropy tego rodzaju stosuje się nad piwnicami oraz w budynkach gospodarczych.
Składa się z dwuteowych belek stalowych i łukowatego sklepienia z cegieł. Gdy obciążenia użytkowe w danym budynku są niewielkie, zamiast belek stalowych można użyć prefabrykowanych belek żelbetowych. Przestrzeń między płytą a podłogą wypełnia się najczęściej posypką z lekkiego materiału o dobrych właściwościach izolacyjnych.

</doc>
<doc id="1377584" url="https://pl.wikipedia.org/wiki?curid=1377584" title="Juan Carlos Franco">
Juan Carlos Franco

Juan Carlos Franco (ur. 17 kwietnia 1973 w Asunción) – paragwajski piłkarz występujący na pozycji obrońcy lub pomocnika.
Kariera klubowa.
Juan Carlos Franco całą zawodową karierę spędził w zespole Club Olimpia. W jego barwach występował łącznie przez czternaście sezonów. W tym czasie razem z drużyną paragwajski zawodnik odnosił wiele sukcesów. Sześć razy zdobył mistrzostwo kraju - w 1993, 1995, 1997, 1998, 1999 i 2000 roku. Oprócz tego w 2002 roku zwyciężył w rozgrywkach Copa Libertadores, a rok później zwyciężył w Recopa Sudamericana. W 2005 roku Franco postanowił zakończyć karierę.
Kariera reprezentacyjna.
W reprezentacji swojego kraju Franco zadebiutował w 1997 roku. W 2002 roku szkoleniowiec Paragwajczyków - Cesare Maldini powołał go do 23-osobowej kadry na Mistrzostwa Świata. Na turnieju tym ekipa „Guarani” dotarła do 1/8 finału, gdzie przegrała z Niemcami 0:1. Na boiskach Korei Południowej i Japonii Franco pełnił rolę rezerwowego, jednak wystąpił w dwóch spotkaniach. W zremisowanym 2:2 meczu z Republiką Południowej Afryki w 86 minucie zastąpił Estanislao Struwaya, a w wygranym 3:1 pojedynku przeciwko Słowenii w 92 minucie zmienił Nelsona Cuevasa.

</doc>
<doc id="1377586" url="https://pl.wikipedia.org/wiki?curid=1377586" title="Szeghalom">
Szeghalom

Szeghalom – miasto na Węgrzech, w Komitacie Békés, w powiecie Szeghalom.
Urodziła się tutaj Anna Bondár, węgierska tenisistka.

</doc>
<doc id="1377588" url="https://pl.wikipedia.org/wiki?curid=1377588" title="Krzysztof Szymański (ur. 1954)">
Krzysztof Szymański (ur. 1954)

Krzysztof Szymański (ur. 22 października 1954 w Gdyni) – polski polityk, były wicewojewoda płocki, poseł na Sejm II kadencji.
Ukończył w 1979 studia na Wydziale Technologii Żywności Akademii Rolniczo-Technicznej w Olsztynie.
Od 1980 pracował w Okręgowej Spółdzielni Mleczarskiej w Krośniewicach, dochodząc do funkcji wiceprezesa zarządu. W 1992 był doradcą prezesa Rady Ministrów.
W latach 1992–1993 zajmował stanowisko wicewojewody płockiego. Sprawował następnie mandat posła na Sejm II kadencji wybranego z listy Polskiego Stronnictwa Ludowego w okręgu płockim. W 1997 bez powodzenia ubiegał się o reelekcję.
Przez rok pracował jako dyrektor w zakładach mięsnych w Grodzisku Mazowieckim. Od 1999 związany ze spółką akcyjną „RUCH”. Był m.in. dyrektorem oddziału mazowieckiego, w 2003 objął stanowisko członka zarządu tej spółki.
W 2000 otrzymał Złoty Krzyż Zasługi.

</doc>
<doc id="1377593" url="https://pl.wikipedia.org/wiki?curid=1377593" title="Füzesgyarmat">
Füzesgyarmat

Füzesgyarmat – miasto na Węgrzech, w Komitacie Békés, w powiecie Szeghalom.

</doc>
<doc id="1377594" url="https://pl.wikipedia.org/wiki?curid=1377594" title="Arnegunda">
Arnegunda



</doc>
<doc id="1377596" url="https://pl.wikipedia.org/wiki?curid=1377596" title="Metoda pest">
Metoda pest



</doc>
<doc id="1377598" url="https://pl.wikipedia.org/wiki?curid=1377598" title="Körösladány">
Körösladány

Körösladány – miasto na Węgrzech, w Komitacie Békés, w powiecie Szeghalom.

</doc>
<doc id="1377602" url="https://pl.wikipedia.org/wiki?curid=1377602" title="Ponta do Sol (Madera)">
Ponta do Sol (Madera)

Ponta do Sol (Madera) − miasto w Portugalii (Madera). Według danych szacunkowych na rok 2013 liczy 4132 mieszkańców Prawa miejskie otrzymało w 1501.

</doc>
<doc id="1377603" url="https://pl.wikipedia.org/wiki?curid=1377603" title="Vésztő">
Vésztő

Vésztő − miasto na Węgrzech, w Komitacie Békés, w powiecie Szeghalom.

</doc>
<doc id="1377608" url="https://pl.wikipedia.org/wiki?curid=1377608" title="Wiśniowa (gmina w województwie tarnobrzeskim)">
Wiśniowa (gmina w województwie tarnobrzeskim)

Wiśniowa (także "Wiśniewa") – dawna gmina wiejska istniejąca do 1954 roku oraz w latach 1973-1977 w woj. kieleckim, a następnie w woj. tarnobrzeskim (dzisiejsze woj. świętokrzyskie). Siedzibą władz gminy była Wiśniowa.
Za Królestwa Polskiego gmina Wiśniowa należała do powiatu sandomierskiego w guberni radomskiej. 13 stycznia 1870 do gminy przyłączono pozbawioną praw miejskich Bogorię.
W okresie międzywojennym gmina Wiśniowa należała do powiatu sandomierskiego w woj. kieleckim. Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 15 gromad: Bogoria Kolonia, Bogoria os., Czajków, Dobra, Kopanina, Łaziska Grocholskie, Maławieś, Mostki, Poddębowiec, Podmaleniec, Rosołówka, Sztombergi, Wiśniowa, Wola Wiśniowska i Zimnowoda. Jednostka została zniesiona 29 września 1954 roku wraz z reformą wprowadzającą gromady w miejsce gmin.
Gminę Wiśniowa reaktywowano 1 stycznia 1973 roku, lecz w powiecie staszowskim w woj. kieleckim. 1 czerwca 1975 roku gmina weszła w skład nowo utworzonego woj. tarnobrzeskieego. 1 września 1977 roku gmina została zniesiona przez połączenie z dotychczasową gminą Staszów w nową gminę Staszów.

</doc>
<doc id="1377609" url="https://pl.wikipedia.org/wiki?curid=1377609" title="Nadleśnictwo Chocianów">
Nadleśnictwo Chocianów

Nadleśnictwo Chocianów – nadleśnictwo położone w województwie dolnośląskim w większości w powiecie bolesławieckim (11603 ha - obręb Wierzbowa) i częściowo w powiecie polkowickim (8654 ha - obręb Chocianów). Pod względem geograficznym Nadleśnictwo to leży w mezoregionie Borów Dolnośląskich, w V Śląskiej Krainie Przyrodniczo-leśnej i w I Dzielnicy Równiny Dolnośląskiej. W wybitnej większości teren Nadleśnictwa wchodzi w zakres Przemkowskiego Parku Krajobrazowego utworzonego w 1997 r.
Główny ośrodek administracyjny znajduje się w Chocianowie, który podlega pod Regionalną Dyrekcję Lasów Państwowych (RDLP) we Wrocławiu. 
Nadleśnictwo to powstało w roku 1945, i obejmowało terytorium w większości pokrywające się z teraźniejszym obrębem Chocianów. W roku 1973 zlikwidowano sąsiednie Nadleśnictwo Wierzbowa i włączono do Nadleśnictwa Chocianów. W tym samym roku do Nadleśnictwa Chocianów włączono obszar likwidowanego Nadleśnictwa Przemków. Od tego czasu Nadleśnictwo Chocianów składało się z trzech obrębów: Wierzbowa, Przemków, Chocianów.
W roku 1992 od Nadleśnictwa Chocianów odłączono Obręb Przemków i utworzono ponownie samodzielne Nadleśnictwo Przemków, podlegające RDLP we Wrocławiu. Na podobne rozstrzygnięcie czeka też Obręb Wierzbowa (reaktywacja Nadleśnictwa Wierzbowa w pow. bolesławieckim).
Obecnie, po wielokrotnej reorganizacji, Nadleśnictwo Chocianów dzieli się na dwa obręby gospodarcze, tj. większy Obręb Wierzbowa – 11 603 ha i mniejszy Obręb Chocianów – 8654 ha.
Obręb Wierzbowa.
W skład Obrębu Leśnego Wierzbowa wchodzą następujące Leśnictwa:
Obręb Chocianów.
W skład Obrębu Leśnego Chocianów wchodzą następujące Leśnictwa:

</doc>
<doc id="1377610" url="https://pl.wikipedia.org/wiki?curid=1377610" title="Matyca Hałycko-Ruska">
Matyca Hałycko-Ruska

Matyca Hałycko-Ruska (Macierz Halicko-Ruska) – galicyjska organizacja kulturalno-oświatowa, założona 16 lipca 1848 we Lwowie przez działaczy ukraińskich, na wzór powstałych wcześniej podobnych organizacji słoweńskich, chorwackich i czeskich.
Głównym celem organizacji było prowadzenie działalności oświatowej (w tym rozwijanie sieci szkół) i wydawniczej. 
Pierwszym przewodniczącym Matycy był Mychajło Kuzemśkyj, a jednym z założycieli Wenedykt Łewyćkyj.
W latach 60. XIX wieku władza w Matycy przeszła w ręce ukraińskich działaczy moskalofilskich – Antonija Petruszewycza, Jakiwa Hołowackiego, Bohdana Didyćkiego, którzy zaprzeczali istnieniu narodu ukraińskiego, zwalczali rozwój języka ukraińskiego, usiłując zamiast niego wprowadzić "jazyczije".
Działalność wydawnicza Matycy rozwijała się do połowy lat 80. XIX wieku, do tego czasu wydano ponad 80 książek (poradniki rzemieślnicze i rolnicze, książki pedagogiczne i naukowe, podręczniki szkolne). Później działalność organizacji stopniowo zamierała, aż do lat 30. XX wieku, kiedy ją zlikwidowano.
Organem organizacji był „Naukowyj Sbornyk”, który ukazywał się z przerwami i pod różnymi nazwami w latach 1865–1908.

</doc>
<doc id="1377613" url="https://pl.wikipedia.org/wiki?curid=1377613" title="Charzewice (gmina)">
Charzewice (gmina)

Charzewice – dawna gmina wiejska istniejąca w latach 1934–1954 i 1973–1977 w woj. lwowskim, rzeszowskim i tarnobrzeskim (dzisiejsze woj. podkarpackie). Siedzibą władz gminy były Charzewice (obecnie dzielnica Stalowej Woli).
Historia.
Gminę Charzewice utworzono 1 sierpnia 1934 roku w województwo lwowskim, w powiecie tarnobrzeskim, z dotychczasowych drobnych gmin wiejskich: Brandwica, Charzewice, Dąbrowa Rzeczycka, Jastkowice, Pilchów, Rzeczyca Długa, Rzeczyca Okrągła i Turbia.
W 1939 wójtem gminy był Stanisław Kochan.
Po wojnie gmina Charzewice weszła w skład woj. rzeszowskiego (nadal w powiecie tarnobrzeskim). Według stanu z dnia 1 lipca 1952 roku gmina składała się z 12 gromad: Brandwica, Charzewice, Chłopska Wola, Dąbrowa Rzeczycka, Jastkowice, Kępa Rzeczycka, Obojna, Pilchów, Rzeczyca Długa, Rzeczyca Okrągła, Szwedy i Turbia. Gmina została zniesiona 29 września 1954 roku wraz z reformą wprowadzającą gromady w miejsce gmin.
Gminę Charzewice reaktywowano w dniu 1 stycznia 1973 roku w woj. rzeszowskim (powiat tarnobrzeski). 1 czerwca 1975 roku gmina znalazła się w nowo utworzonym woj. tarnobrzeskim. 1 września 1977 roku gmina została zniesiona a jej obszar włączony do gmin Pysznica, Zaleszany i Radomyśl "(nad Sanem)" oraz do Stalowej Woli (wieś Charzewice).

</doc>
<doc id="1377614" url="https://pl.wikipedia.org/wiki?curid=1377614" title="Zendra (powieść)">
Zendra (powieść)

Zendra – powieść Krzysztofa Krupińskiego, która ukazała się w październiku 1999 roku nakładem wydawnictwa Nowy Świat w serii Biblioteki Magazynu Literackiego.
Sytuuje się w tym samym obszarze literatury, co "Pod wulkanem" i "Moskwa-Pietuszki". Główny bohater, tytułowy Krzysztof Zendra, aktor, stały bywalec warszawskiego SPATiFu i „Ścieku”, wędruje przez wiele realnych i irrealnych światów, zmagając się z chorobą psychiczną i alkoholizmem. Tłem tych wydarzeń jest świat stołecznej bohemy lat 80. XX wieku.

</doc>
<doc id="1377616" url="https://pl.wikipedia.org/wiki?curid=1377616" title="Vila Baleira (Porto Santo)">
Vila Baleira (Porto Santo)

Vila Baleira (Porto Santo) – miasto w Portugalii (Region Autonomiczny Madera), na wyspie Porto Santo. Według danych szacunkowych na rok 2008 liczyło 4 296 mieszkańców. Prawa miejskie otrzymało w 1996.

</doc>
<doc id="1377617" url="https://pl.wikipedia.org/wiki?curid=1377617" title="Michał Dunajecki">
Michał Dunajecki

Michał Dunajecki (ur. 18 stycznia 1882 w Czarnym Dunajcu, zm. 2 sierpnia 1933 w Sierszy Wodnej koło Trzebini) – inżynier górnik, naczelny dyrektor (od 1919 do śmierci) Galicyjsko-Akcyjnych Zakładów Górniczych w Sierszy.
Życiorys.
Gimnazjum ukończył (jeszcze przed zmianą nazwiska) w Krakowie, potem studiował w Leoben w prestiżowej uczelni górniczej, a następnie elektrotechnikę w Wiedniu.
W 1905 został „inżynierem-asystentem” w kopalni „Artur” w Sierszy, potem w Trzebionce koło Trzebini kierował kopalnią rud cynku i ołowiu. Odznaczył się m.in. udziałem w ratowaniu górników podczas katastrofy (zatopienia kurzawką) kopalni „Artur” w 1910: uratował wówczas życie dwóm maszynistom. W kolejnych latach awansował aż do stanowiska dyrektora naczelnego kopalni „Artur”, w której zasłużył się w działaniach na rzecz jej mechanizacji i poprawy organizacji.
Zabiegał, zwłaszcza w okresie kryzysu gospodarczego w latach 20., o wzrost znaczenia własnej kopalni oraz kopalni Zagłębia Krakowskiego na rynku krajowym (wraz z dyr. Zymuntem Szczotkowskim z kopalni w Libiążu i inż. Ludwikiem Oelweinem z kopalni w Jaworznie-Borach) podpisał skierowany w 1927 do ministra Eugeniusza Kwiatkowskiego memoriał w tej sprawie pt. .

</doc>
<doc id="1377618" url="https://pl.wikipedia.org/wiki?curid=1377618" title="Marley Shelton">
Marley Shelton

Marley Eve Shelton (ur. 12 kwietnia 1974 w Los Angeles w Kalifornii, USA) – amerykańska aktorka filmowa i telewizyjna. Grała m.in. w filmach: "Walentynki" ("Valentine"), "Ten pierwszy raz" ("Trojan War"), "Balonowy chłopak" ("Bubble Boy"), "Słodkie i ostre" ("Sugar &amp; Spice") i ' ("Sin City"). Pojawiła się też jako dr Dakota Block-McGraw w filmach ' i "".
Życiorys.
Córka nauczycielki Carol Shelton oraz producenta i reżysera filmowego Christophera Sheltona. Żona aktora Beau Flynna i siostra aktorki Samanthy Shelton.

</doc>
<doc id="1377627" url="https://pl.wikipedia.org/wiki?curid=1377627" title="Tarnobrzeg (gmina)">
Tarnobrzeg (gmina)

Tarnobrzeg – dawna gmina wiejska istniejąca w latach 1934–1954 i 1973–1976 w woj. lwowskim, rzeszowskim i tarnobrzeskim (dzisiejsze woj. podkarpackie). Siedzibą władz gminy był Tarnobrzeg, który stanowił odrębną gminę miejską.
Gminę zbiorową Tarnobrzeg utworzono 1 sierpnia 1934 roku w województwo lwowskim, w powiecie tarnobrzeskim, z dotychczasowych jednostkowych gmin wiejskich: Dzików, Kajmów, Machów, Miechocin, Mokrzyszów, Ocice, Sielec, Sobów, Stale, Zakrzów i Żupawa.
Po wojnie gmina Tarnobrzeg weszła w skład woj. rzeszowskiego (nadal w powiecie tarnobrzeskim). Według stanu z dnia 1 lipca 1952 roku gmina składała się z 11 gromad: Dzików, Kajmów, Machów, Miechocin, Mokrzyszów, Ocice, Sielec, Sobów, Stale, Zakrzów i Żupawa. Gmina została zniesiona 29 września 1954 roku wraz z reformą wprowadzającą gromady w miejsce gmin.
Gminę Tarnobrzeg reaktywowano w dniu 1 stycznia 1973 roku w woj. rzeszowskim (powiat tarnobrzeski). 1 czerwca 1975 roku gmina znalazła się w nowo utworzonym woj. tarnobrzeskim. 1 października 1976 roku gmina została zniesiona a jej obszar włączony do gmin Baranów Sandomierski, Grębów i Nowa Dęba oraz do Tarnobrzega.

</doc>
<doc id="1377633" url="https://pl.wikipedia.org/wiki?curid=1377633" title="Zbigniew Koźliński">
Zbigniew Koźliński

Zbigniew Koźliński, ps. "Gryf" (ur. w 1922 w Krasnym Grodnie nad Niemnem, zm. w 2016) – żołnierz i kurier Związku Walki Zbrojnej i Armii Krajowej, autor wierszy i piosenek oraz głośnej relacji o zbrodni katyńskiej odnoszącej się do lat 1940–1941.
Relacja Zbigniewa Koźlińskiego o zbrodni katyńskiej została opublikowana po raz pierwszy w 1990 roku w Londynie w kwartalniku "Puls" jako wywiad przeprowadzony przez Jacka Trznadla. 21 kwietnia 1991 roku Zbigniew Koźliński wystąpił w programie telewizyjnym "Rewizja nadzwyczajna" Dariusza Baliszewskiego. W 1994 roku rozszerzona wersja jego relacji została opublikowana przez Jacka Trznadla w książce "Powrót rozstrzelanej armii". W 1997 roku Zbigniew Koźliński wydał na ten temat własną książkę, zatytułowaną "Czas Wernyhory". O jego relacjach pisał obszernie Tadeusz A. Kisielewski w książkach "Katyń. Zbrodnia i kłamstwo" (2008) i "Gibraltar i Katyń: co kryją archiwa rosyjskie i brytyjskie" (2009).
Wskazywano, że relacje Zbigniewa Koźlińskiego na temat zbrodni katyńskiej mogą świadczyć o tym, że polskie władze emigracyjne dowiedziały się o niej już kilka tygodni po zamordowaniu polskich jeńców wojennych przez radzieckie NKWD wiosną 1940 roku. Niektórzy historycy i publicyści uznają te relacje za wiarygodne, jednak nie zostały one jak dotąd potwierdzone przez źródła archiwalne (nie są znane teksty oryginalnych meldunków z lat 1940–1941 i brak pewności, czy meldunki te rzeczywiście dotarły do polskich władz).
Udział Zbigniewa Koźlińskiego w II wojnie światowej.
We wrześniu 1939 roku, w okresie kampanii wrześniowej, Zbigniew Koźliński brał udział w obronie przed Sowietami lotniska Karolin koło Grodna. Potem wstąpił do Związku Walki Zbrojnej i był kurierem między strefą sowiecką a niemiecką. Dostarczał meldunki wywiadowi ZWZ w Warszawie, skąd następnie były przekazywane do polskich władz na Zachodzie. Później służył w stopniu kaprala w I Batalionie "Lecha" 77 Pułku Piechoty AK Ziemi Nowogródzkiej. W 1943 roku stracił nogę podczas walk partyzanckich z SS.
Relacja o Katyniu z 1940 roku.
W 1940 roku Zbigniew Koźliński uzyskał od swojego ojca, rotmistrza Edwarda Koźlińskiego, przedrewolucyjnego właściciela Gniezdowa i Iwiszczy leżących koło Katynia, relację na temat zbrodni katyńskiej. Edward Koźliński został aresztowany przez sowieckie NKWD w lutym 1940 roku i umieszczony w więzieniu w Smoleńsku, gdzie oficerowie wywiadu próbowali wyciągnąć od niego informacje na temat białogwardyjskiej kasy pułkowej ze złotem zakopanej w jego dawnym rodzinnym majątku w 1918 roku. Na początku maja dwaj oficerowie NKWD, jeden w stopniu generała, a drugi pułkownika, zabrali Edwarda Koźlińskiego na "wizję lokalną" do Lasu Katyńskiego, by pokazał w terenie miejsce zakopania skarbu. Wtedy przypadkowo z wyszli na dużą polanę, gdzie Koźliński zobaczył dwie wielkie zbiorowe mogiły, jedną otwartą, w której znajdowały się ciała w polskim mundurach z widocznymi dystynkcjami oficerskimi. Funkcjonariusze NKWD stwierdzili, że w tym rejonie panuje "epidemia", po czym zamknęli Koźlińskiego w areszcie na stacji kolejowej w Gniezdowie, skąd uciekł, uwolniony przez przekupioną sprzątaczkę. Po kilku dniach dotarł do Białegostoku, a następnie przekazał informacje o tym, co widział, synowi, Zbigniewowi Koźlińskiemu, który był wtedy kurierem Związku Walki Zbrojnej. Według przypuszczeń niektórych historyków relacja ta mogła zostać przesłana w 1940 roku polskim władzom na Zachodzie (Zbigniew Koźliński nie wiedział, czy tak się stało). Edward Koźliński próbował przedostać się na Zachód, lecz zaginął w drodze.
Relacja o Katyniu z 1941 roku.
Relacja dotycząca 1941 roku opisuje własne doświadczenia Zbigniewa Koźlińskiego. W tym czasie, już po zajęciu Smoleńszczyzny przez Niemców, trzy razy na rozkaz polskiego podziemia udawał się wraz z trzema innymi żołnierzami Związku Walki Zbrojnej na miejsce zbrodni w Katyniu. Pierwsze dwie wyprawy zakończyły się niepowodzeniem, lecz w trakcie trzeciej, pod kryptonimem "Wernyhora", w grudniu 1941 roku żołnierzom ZWZ udało się dotrzeć na miejsce zbrodni i uzyskać potwierdzające ją dowody w postaci relacji rosyjskich świadków spośród miejscowej ludności. Następnie przekazano o tym meldunek polskim władzom konspiracyjnym. 
Książki i patenty Zbigniewa Koźlińskiego.
Książki
Patenty

</doc>
<doc id="1377634" url="https://pl.wikipedia.org/wiki?curid=1377634" title="Feliks Kozubowski (pisarz)">
Feliks Kozubowski (pisarz)

Feliks Kozubowski (ur. 11 sierpnia 1842 w Warszawie, zm. 20 października 1907 w Krakowie) – polski literat, powieściopisarz i publicysta, uczestnik powstania styczniowego. 

</doc>
<doc id="1377639" url="https://pl.wikipedia.org/wiki?curid=1377639" title="Gądkowice (gmina)">
Gądkowice (gmina)

Gądkowice – dawna gmina wiejska istniejąca w latach 1945–1954 i 1973–1977 w woj. wrocławskim (dzisiejsze woj. dolnośląskie). Siedzibą władz gminy były Gądkowice.
Gmina Gądkowice powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu milickiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 18 gromad: Bartniki, Borzynowo, Gądkowice, Henrykowice, Jankowa, Kolęda, Latkowa, Młodzianów, Ostrowąsy, Potasznia, Tworzymirki, Tworzymirki Górne, Wielgie Milickie, Wodników Górny, Wrocławice, Wróbliniec, Wziąchowo Małe i Wziąchowo Wielkie. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego (mniejszego) woj. wrocławskiego. 1 września 1977 gmina została zniesiona przez połączenie z dotychczasową gminą Milicz w nową gminę Milicz.

</doc>
<doc id="1377641" url="https://pl.wikipedia.org/wiki?curid=1377641" title="Towarzystwo Ewangelickie Oświaty Ludowej">
Towarzystwo Ewangelickie Oświaty Ludowej

Towarzystwo Ewangelickie Oświaty Ludowej – organizacja założona w Cieszynie w 1881 roku z inicjatywy Franciszka Michejdy i Jana Kubisza. Jej działaczem był Jerzy Kotula. Zadaniem Towarzystwa było wydawanie polskich książek ewangelickich i świeckich.

</doc>
<doc id="1377643" url="https://pl.wikipedia.org/wiki?curid=1377643" title="Władysław Węglowski">
Władysław Węglowski

Władysław Węglowski (ur. 14 lipca 1904 w Zawadzie, zm. w listopadzie 1941 w Oświęcimiu) – nauczyciel, pedagog, opiekun Męskiej Drużyny Harcerskiej, organizator Szarych Szeregów na terenie Sędziszowa Małopolskiego.
Uczył się w Państwowym Gimnazjum im. Wł. Jagiełły w Dębicy, gdzie zdał egzamin dojrzałości w maju 1926 roku. Następnie uczył się w Pedagogium Rowida w Krakowie, gdzie uzyskał prawo do nauki w szkołach powszechnych.
Początkowo uczył w Gnojnicy. We wrześniu 1939 roku zatrudnił się w Szkole Podstawowej w Sędziszowie Małopolskim.
W połowie lat 30. XX wieku został opiekunem Męskiej Drużyny Harcerskiej.
W 1936 roku ożenił się z Felicją Muż. W 1937 roku urodziła mu się córka Krystyna.
Po wybuchu II wojny światowej pracował nadal jako nauczyciel sędziszowskiej szkoły. Wczesną wiosną 1940 roku zorganizował na terenie miasta grupę Szarych Szeregów, która w połączeniu z konspiracyjnymi działaczami z Dębicy, tworzyła pierwszą siatkę konspiracyjną Ziemi Sędziszowskiej. Siatka ta kolportowała wśród ludności odezwy i gazetki.
Na skutek donosu 23 kwietnia 1941 roku, w trakcie prowadzenia lekcji języka niemieckiego w klasie 6, Węglowski został aresztowany. Był przesłuchiwany w placówce gestapo w Dębicy, następnie na zamku w Rzeszowie i w więzieniu Montelupich w Krakowie. Ostatecznie 12 sierpnia 1941 roku trafił do obozu koncentracyjnego w Oświęcimiu, gdzie zmarł w listopadzie 1941 roku na skutek uremii, jak podały władze okupacyjne.
Dnia 15 maja 1982 roku, podczas zebrania Rady Pedagogicznej Szkoły Podstawowej nr 2, postanowiono nadać szkole imię Władysława Węglowskiego. Uroczystość nadania imienia odbyła się 9 maja 1983 roku. Podobizna Władysława Węglowskiego umieszczona w centrum krzyża harcerskiego, widnieje na rewersie sztandaru Szkoły Podstawowej nr 2, który został uroczyście poświęcony 9 maja 2005 roku.
Miasto Sędziszów Małopolski nadało także jednej z ulic imię Węglowskiego.

</doc>
<doc id="1377644" url="https://pl.wikipedia.org/wiki?curid=1377644" title="Krzelów (gmina)">
Krzelów (gmina)

Krzelów – dawna gmina wiejska istniejąca w latach 1945–1954 i 1973–1977 w woj. wrocławskim (dzisiejsze woj. dolnośląskie). Siedzibą władz gminy był Krzelów.
Gmina Krzelów powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu wołowskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 15 gromad: Boraszyn, Budków, Buszkowice Małe, Gryżyce, Iwno, Konary, Kozowo, Krzelów, Łazy, Małowice, Moczydlnica Klasztorna, Orzeszków, Rajczyn, Tarchalice i Wyszęcice. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego (mniejszego) woj. wrocławskiego. 1 września 1977 gmina została zniesiona a jej obszar włączony do gmin Wińsko i Wołów.

</doc>
<doc id="1377645" url="https://pl.wikipedia.org/wiki?curid=1377645" title="Kopyto (histologia)">
Kopyto (histologia)



</doc>
<doc id="1377647" url="https://pl.wikipedia.org/wiki?curid=1377647" title="Sułów (gmina w województwie wrocławskim)">
Sułów (gmina w województwie wrocławskim)

Sułów – dawna gmina wiejska istniejąca w latach 1945–1954 i 1973–1977 w woj. wrocławskim (dzisiejsze woj. dolnośląskie). Siedzibą władz gminy był Sułów (do 1945 miasto).
Gmina Sułów powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu milickiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 17 gromad: Baranowice, Brzezina Sułowska, Dunkowa, Grabówka, Gruszeczka, Łąki, Miłosławice, Niezgoda, Olsza, Piotrkosice, Poradów, Ruda Sułowska, Słączno, Sulimierz, Sułów, Węgrzynów i Wilkowo. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego (mniejszego) woj. wrocławskiego. 1 września 1977 gmina została zniesiona, a jej obszar włączony do gmin Milicz, Trzebnica i Żmigród.

</doc>
<doc id="1377649" url="https://pl.wikipedia.org/wiki?curid=1377649" title="Lubiąż (gmina)">
Lubiąż (gmina)

Lubiąż (do 1954 "Mojęcice") – dawna gmina wiejska istniejąca w latach 1973–1977 w woj. wrocławskim (dzisiejsze woj. dolnośląskie). Siedzibą władz gminy był Lubiąż.
Gmina Lubiąż została utworzona 1 stycznia 1973 w powiecie wołowskim w woj. wrocławskim. 1 czerwca 1975 gmina weszła w skład nowo utworzonego (mniejszego) woj. wrocławskiego.
31 sierpnia 1977 gmina została zniesiona, a jej obszar włączono do gmin Brzeg Dolny i Wołów.

</doc>
<doc id="1377654" url="https://pl.wikipedia.org/wiki?curid=1377654" title="Łozina (gmina w województwie wrocławskim)">
Łozina (gmina w województwie wrocławskim)

Łozina (do 1954 "Skarszyn") – dawna gmina wiejska istniejąca w latach 1973–1977 w woj. wrocławskim (dzisiejsze woj. dolnośląskie). Siedzibą władz gminy była Łozina.
Gmina Łozina została utworzona 1 stycznia 1973 w powiecie trzebnickim w woj. wrocławskim. Gmina składała się z 15 sołectw: Bierzyce, Boleścin, Bukowina, Głuchów Górny, Godzieszowa, Kałów, Krakowiany, Łozina, Pasikurowice, Piersno, Pruszowice, Siedlec Trzebnicki, Skarszyn, Węgrów i Zaprężyn. 1 czerwca 1975 gmina weszła w skład nowo utworzonego (mniejszego) woj. wrocławskiego.
31 sierpnia 1977 gmina została zniesiona, a jej obszar włączony głównie do gminy Długołęka, oprócz sołectw Boleścin, Głuchów Górny, Piersno i Skarszyn, które włączono do gminy Trzebnica.

</doc>
<doc id="1377658" url="https://pl.wikipedia.org/wiki?curid=1377658" title="Dar es Salam">
Dar es Salam



</doc>
<doc id="1377664" url="https://pl.wikipedia.org/wiki?curid=1377664" title="Gyrinus natator">
Gyrinus natator



</doc>
<doc id="1377666" url="https://pl.wikipedia.org/wiki?curid=1377666" title="Nokia N95 8GB">
Nokia N95 8GB

Nokia N95 8GB – smartfon z systemem operacyjnym Symbian, wyprodukowany przez firmę Nokia. Telefon dostępny jest w jednym kolorze – czarnym.

</doc>
<doc id="1377668" url="https://pl.wikipedia.org/wiki?curid=1377668" title="Miasta na Krymie">
Miasta na Krymie

Według danych oficjalnych pochodzących z 2001 roku Krym posiadał 18 miast. Na terenie Krymu znajdują się 4 miasta z ludnością 100÷500 tys., 2 miasta z ludnością 50÷100 tys., 4 miasta z ludnością 25÷50 tys., 6 miast z ludnością 10÷25 tys. i 2 miasta z ludnością 5÷10 tys.
Miasta na Krymie według liczebności mieszkańców (stan na 01.01.2013):

</doc>
<doc id="1377670" url="https://pl.wikipedia.org/wiki?curid=1377670" title="Nowy Wiśnicz-Lipnica (gmina)">
Nowy Wiśnicz-Lipnica (gmina)

Nowy Wiśnicz-Lipnica (1934–54 i od 1982 gminy "Nowy Wiśnicz" i "Lipnica Murowana") – dawna gmina wiejska istniejąca w latach 1976-1982 w woj. tarnowskim (dzisiejsze woj. małopolskie). Siedzibą władz gminy był Nowy Wiśnicz.
Gmina została utworzona w dniu 1 lipca 1976 roku w woj. tarnowskim przez połączenie gmin Nowy Wiśnicz i Lipnica Murowana.
1 października 1982 gmina Nowy Wiśnicz-Lipnica została zlikwidowana. Z części gminy Nowy Wiśnicz-Lipnica utworzono gminę Lipnica Murowana, a pozostałe tereny gminy przemianowano na "gminę Nowy Wiśnicz". Tak więc w praktyce obie gminy sprzed komasacji w 1976 roku ("Nowy Wiśnicz" i "Lipnica Murowana") zostały w 1982 roku odtworzone, jednakże tylko gmina Nowy Wiśnicz zachowała prawną ciągłość po gminie Nowy Wiśnicz-Lipnica.

</doc>
<doc id="1377673" url="https://pl.wikipedia.org/wiki?curid=1377673" title="Parafia Nawiedzenia Najświętszej Maryi Panny w Świętej Lipce">
Parafia Nawiedzenia Najświętszej Maryi Panny w Świętej Lipce

Parafia Nawiedzenie Najświętszej Maryi Panny w Świętej Lipce – rzymskokatolicka parafia w dekanacie Kętrzyn I.
Historia parafii.
Parafia w Świętej Lipce formalnie powstała w 1816 r., lecz jej udokumentowana historia jako miejsca kultu Matki Bożej sięga XV w.
Utworzenie parafii i jej zasięg.
Brewe kasacyjne zakonu jezuitów papieża Klemensa XIV na terenie Prus ogłoszone zostało w 1780 r. Wówczas biskup warmiński Ignacy Krasicki natychmiast powołał o. superiora Franciszka Rymkiewicza na proboszcza, a pozostałych ojców jezuitów uczynił jego pomocnikami. Jednak parafia nie została formalnie zatwierdzona przez władze pruskie. W roku 1810 władze pruskie zamierzały przejąć sanktuarium w Świętej Lipce. Dzięki zabiegom biskupa Józefa von Hohenzollerna do tego nie doszło. Parafia w Świętej Lipce formalnie została zatwierdzona w 1816 r.
W roku 1798 księża ze Świętej Lipki prowadzili misje w następujących miejscowościach: Barciany, Ełk, Gąbin, Gierdawa, Giżycko, Gołdap, Kętrzyn, Mikołajki, Mrągowo, Nordenbork, Ryn, Olecko, Orzysz, Pisz, Srokowo i Węgorzewo.
W roku 1816 do parafii należały miejscowości: Bezławki, Stąpławki, Stachowizna, Łazdoje, Wilkowo, Grabno, Pieckowo, Pudwągi, Siemki, Jurkowo, Krakotyn (niem. Krakotin – nieistniejący majątek na południe od Jurkowa), Skatniki (niem. Skatnick – nieistniejący folwark na wschód od Pasterzewa), Pasterzewo, Widryny, Lembruk, Śpiglówka, Pilec i miasto Pisz.
Koronacja obrazu Matki Bożej.
Największym wydarzeniem religijnym w historii sanktuarium była koronacja obrazu Matki Bożej Świętolipskiej.
Koronacja odbyła się 11 sierpnia 1968 roku, na ołtarzu polowym ustawionym na podium przed krużgankami. Obraz o godzinie 8:00 przeniesiono w procesji do ołtarza polowego. O godz 9:00 przyjechali dwaj kardynałowie: Stefan Wyszyński i Karol Wojtyła, oraz biskup Józef Drzazga. Odczytane zostały telegramy papieża Pawła VI oraz generała zakonu jezuitów Piotra Arrupe. Aktu koronacji dokonał prymas Stefan Wyszyński. Uroczystą sumę odprawił kardynał Karol Wojtyła, a kazanie wygłosił prymas. W uroczystości wzięło udział 33 biskupów i rzesze wiernych, rozdano 40 tys. Komunii św. Szacowano, że w uroczystości wzięło udział ok. 100 tys. osób. Biorąc pod uwagę ówczesne zaludnienie najbliższych okolic, możliwości dojazdu (brak samochodów prywatnych, do Świętej Lipki dochodzono pieszo z Reszla i Kętrzyna, a pasażerowie pociągów dojeżdżających do tych miast, jechali także na parowozach) liczbę tę można porównać z kilku milionową frekwencją w Częstochowie. Tłumy wiernych zgromadzonych na uroczystości przedstawione są na obrazach w klasztornym holu.
Obsługa duszpasterska i odpusty.
Ojcowie jezuici obsługują także kaplice filialne w Pilcu i Siemkach.
Msza św. zimą Świętej Lipce odprawiana jest w kaplicy znajdującej się w domu pielgrzyma, znajdującym się na terenie posesji jezuitów.
W okresie uroczystości odpustowych odbywają się nocne czuwania. Główne Msze św. odprawiane są przy ołtarzu polowym przed krużgankami.

</doc>
<doc id="1377674" url="https://pl.wikipedia.org/wiki?curid=1377674" title="Mopreme shakur">
Mopreme shakur



</doc>
<doc id="1377675" url="https://pl.wikipedia.org/wiki?curid=1377675" title="Mopreme Shakur">
Mopreme Shakur



</doc>
<doc id="1377676" url="https://pl.wikipedia.org/wiki?curid=1377676" title="Critérium du Dauphiné Libéré 2008">
Critérium du Dauphiné Libéré 2008

60. edycja Critérium du Dauphiné Libéré odbyła się w dniach 8 - 15 czerwca 2008. Wyścig rozpoczął się w Le Pontet koło Awinionu, a zakończył w Grenoble. Zwycięzcą został Hiszpan, Alejandro Valverde.

</doc>
<doc id="1377682" url="https://pl.wikipedia.org/wiki?curid=1377682" title="Ilion (powieść)">
Ilion (powieść)

Ilion – powieść Dana Simmonsa napisana w 2003 roku. 
Fabuła.
Akcja składa się z trzech wątków. Pierwszym jest opowieść o losach Thomasa Hockenberry’ego, specjalisty od dziejów starożytnej Grecji oraz wojny trojańskiej. Po śmierci pod koniec XX wieku został ponownie ożywiony przez greckich bogów aby nadzorować i sprawozdawać bogom przebieg oblężenia Troi.
Drugim wątkiem są losy społeczności ulepszonych za pomocą nanotechnologii ludzi, żyjących na opustoszałej Ziemi, bez wiedzy o swojej historii oraz pochodzeniu.
Trzecim wątkiem jest opis wyprawy dwóch morawców Mahnmuta i Orphu na Marsa w celu zbadania tajemniczych anomalii kwantowych, które stanowią zagrożenie dla całego Układu Słonecznego a nawet Wszechświata.

</doc>
<doc id="1377684" url="https://pl.wikipedia.org/wiki?curid=1377684" title="Prekursorzy">
Prekursorzy

Prekursorzy. W stulecie narodzin ruchu zawodowego nauczycieli polskich na Śląsku Cieszyńskim – popularnonaukowa książka autorstwa Leona Miękiny wydana w 1988 roku. Autor przedstawia w niej rozwój polskiego szkolnictwa na Śląsku Cieszyńskim od początku do 1918 roku. Książka składa się ze wstępu, sześciu rozdziałów, posłowia, bibliografii oraz chronologicznego zestawienia najważniejszych wydarzeń w dziejach ziemi cieszyńskiej zatytułowanego "Fakty i ludzie".
Książka była dziewięćdziesiątą szóstą publikacją wydaną przez Macierz Ziemi Cieszyńskiej. Recenzentem był Kazimierz Szczurek.
"Prekursorzy" są jedynym zwartym opracowaniem poświęconym polskiemu szkolnictwu na Śląsku Cieszyńskim w latach 1848–1918.

</doc>
<doc id="1377685" url="https://pl.wikipedia.org/wiki?curid=1377685" title="Hryhorij Maciejko">
Hryhorij Maciejko

Hryhorij Maciejko, ukr. Григорій Мацейко, ps. „Honta” („Гонта”) (ur. 7 sierpnia 1913 w Szczercu, zm. 11 sierpnia 1966 w Lanús) – działacz Organizacji Ukraińskich Nacjonalistów, zabójca ministra Bronisława Pierackiego.
Był synem biednych chłopów, ukończył szkołę powszechną i trzyletni kurs rzemieślniczy. Do OUN wstąpił w 1929, w 1933 został aresztowany przez polską policję. 
W 1934 z rozkazu "prowidnyka" krajowego OUN na Polskę, Stepana Bandery, został wyznaczony do dokonania zamachu na ministra spraw wewnętrznych II Rzeczypospolitej, Bronisława Pierackiego. W tym celu przybył do Warszawy i pod fałszywą tożsamością jako Włodzimierz Olszewski przez pewien czas obserwował tryb życia Pierackiego. Po dokonaniu zamachu 15 czerwca 1934 zbiegł z miejsca zdarzenia, przez pewien czas przebywał we Lwowie, po czym zbiegł za granicę - najpierw do Czechosłowacji, a potem do Argentyny, gdzie żył pod przybraną tożsamością jako Petr Knysz. Zmarł 11 lub 13 sierpnia 1966 w Lanús (Buenos Aires).
Upamiętnienie.
Decyzją rady miejskiej w Konotopie w obwodzie sumskim podjętą na posiedzeniu 1 grudnia 2015 roku jedna z ulic miasta będzie nosić imię Hryhorija Maciejki (wcześniej nosiła nazwę Października).

</doc>
<doc id="1377686" url="https://pl.wikipedia.org/wiki?curid=1377686" title="Songs About Fucking">
Songs About Fucking

Songs About Fucking – drugi album noiserockowej grupy Big Black, wydany w 1987 roku.
Zawiera cover "The Model" Kraftwerk, a w wersji na CD dodatkowo "He's a Whore" Cheap Trick.

</doc>
<doc id="1377687" url="https://pl.wikipedia.org/wiki?curid=1377687" title="Euro2008">
Euro2008



</doc>
<doc id="1377689" url="https://pl.wikipedia.org/wiki?curid=1377689" title="Fłaryjan Żdanowicz">
Fłaryjan Żdanowicz

Flaryjan Żdanowicz, biał. "Фларыян Паўлавіч Ждановіч", ps. "Aleś Kresik", "Iwan Karaś" (ur. 28 października 1884 w Mińsku, zm. 1937) - białoruski aktor i reżyser, teatrolog, jeden z twórców profesjonalnego teatru na Białorusi, brat Antona. 
W 1902 roku ukończył warszawską szkołę dramatu, po czym pracował jako aktor w polskich teatrach na terenie zaboru rosyjskiego. Zaangażowany w białoruski postęp kulturalny wystawił w 1913 roku w Radoszkowiczach "Paulinkę" Janka Kupały, przygotowywał też m.in. program "Biełaruski kirmasz" oraz spektakl "Pa rewizii" M. Kropiwnickiego w Starym Siole pod Mińskiem. Za wystawienie tej ostatniej sztuki groził mu areszt carski, w wyniku czego wyjechał na Krym - występował tam m.in. w rosyjskim teatrze. 
Wkrótce powrócił do Mińska, gdzie do rewolucji lutowej pracował w lokalnym magistracie, został też m.in. dyrektorem artystycznym Pierwszego Towarzystwa Dramatu i Komedii w Mińsku. Po zakończeniu wojny polsko-radzieckiej w 1920 roku organizował w Mińsku Białoruski Teatr Państwowy (obecnie Teatr Kupały), którego został dyrektorem. Podjął pracę w narkomacie oświaty Białoruskiej SRR, z ramienia którego sprawował zarząd nad państwowymi teatrami na obszarze Białoruskiej SRR. 
19 lipca 1930 roku został aresztowany przez NKWD jako rzekomy członek Związku Wyzwolenia Białorusi i wkrótce skazany na pięć lat łagru - pracował przy budowie kanału białomorskiego. W 1937 roku został ponownie aresztowany i rozstrzelany. W 1958 roku rehabilitowany decyzją Sądu Najwyższego ZSRR. 

</doc>
<doc id="1377691" url="https://pl.wikipedia.org/wiki?curid=1377691" title="Jacob Timpano">
Jacob Timpano

Jacob Timpano (ur. 3 stycznia 1986 w Wollongong) - australijski piłkarz, grający na pozycji środkowego obrońcy.
Jako junior grał w klubach Fernhill, Illawarra i Wollongong Wolves. W 2002 roku ukończył New South Wales Institute of Sport. W Wollongong Wolves rozpoczął swoją "dorosłą" karierę. W 2005 roku przeszedł do Sydney FC. Reprezentant młodzieżowej reprezentacji Australii do lat 17, później odpowiednio do lat 20 i 23.

</doc>
<doc id="1377692" url="https://pl.wikipedia.org/wiki?curid=1377692" title="Notacja EBNF">
Notacja EBNF

Rozszerzona notacja Backusa-Naura () – sposób wyrażenia gramatyki bezkontekstowej, czyli opisem języków formalnych. Jest rozszerzeniem notacji BNF.
Początkowo rozwijana przez Niklausa Wirtha, obecnie jest w użyciu wiele jej wariantów.
Międzynarodowa Organizacja Normalizacyjna (ISO) przyjęła standard ISO/IEC 14977.
Podstawy.
Słowo opisywanego języka składa się z symboli terminalnych, czyli widocznych znaków, w tym cyfr, znaków interpunkcyjnych czy spacji.
EBNF określa reguły produkcji gdzie do symboli nieterminalnych przypisane są sekwencje symboli:
 cyfra bez zera = "1" | "2" | "3" | "4" | "5" | "6" | "7" | "8" | "9" ;
 cyfra = "0" | cyfra bez zera ;
Ta reguła produkcji definiuje symbol nieterminalny "cyfra", Znak "|" oddziela alternatywy, którymi są symbole terminalne w cudzysłowach a średnik kończy definicję.
Reguła może także zawierać sekwencję symboli terminalnych lub nieterminalnych, oddzielonych przecinkami:
 dwanaście = "1" , "2" ;
 dwieście jeden = "2" , "0" , "1" ;
 trzysta dwanaście = "3" , dwanaście ;
 dwanaście tysięcy dwieście jeden = dwanaście , dwieście jeden ;
Wyrażenia które mogą być pomijane lub powtarzane można reprezentować biorąc je w nawiasy klamrowe "{" ... "}":
 liczba naturalna = cyfra bez zera , { cyfra } ;
W tym wypadku ciągi "1", "2", ...,"10"...,"12345"... są poprawnymi wyrażeniami. Cokolwiek znajduje się w nawiasach klamrowych może być powtarzane dowolną liczbę razy, w tym ani razu (występuje zero lub wiele razy).
Wyrażenie opcjonalne (występuje jeden raz, lub nie występuje) reprezentujemy przez wzięcie je w nawiasy kwadratowe "[" ... "]":
 liczba całkowita = "0" | [ "-" ] , liczba naturalna ;
Stąd "liczba całkowita" może być cyfrą zero lub ciągiem określonym przez "liczba naturalna" opcjonalnie poprzedzony znakiem minus.
Rozszerzenia zgodnie z normą ISO.
Zgodnie z normą ISO 14977 standard EBNF ma być rozszerzalny. Wspomniano o dwóch udogodnieniach. Pierwsze jest częścią gramatyki EBNF, specjalną sekwencja, którą jest dowolny tekst ograniczony znakami zapytania, którego interpretacja jest poza zakresem standardu EBNF. Na przykład spacja może być zdefiniowana za pomocą następującej reguły:
 spacja = ? US-ASCII character 32 ?;
Drugim jest wykorzystanie faktu, że nawiasy nie mogą występować za identyfikatorem. Następująca definicja nie ma poprawnej składni EBNF:
 something = foo ( bar );
Więc ta notacja może być użyta do rozszerzenia EBNF. Na przykład w gramatyce Lispa funkcja application może być definiowana następująco:
 function application = list( symbol , [ { wyrażenie } ] );
Motywacja rozszerzenia BNF.
Problemem BNF jest to, że nie można wyrazić bezpośrednio powtórzeń i wystąpień opcjonalnych. Zamiast tego mamy pośrednie reguły i rekurencyjny sposób definiowania powtórzeń i opcji. Możliwość takiego sposobu definicji mamy również w EBNF.
Opcja:
 liczba ze znakiem = [ znak , ] liczba ;
może być zdefiniowana w stylu BNF:
 liczba ze znakiem = znak , liczba | liczba ;
lub
 liczba ze znakiem = znak warunkowy , liczba ;
 znak warunkowy = ε | znak ; (* epsilon jest tu użyty do zaznaczenia pustej produkcji *)
Powtórzenia:
 liczba = { cyfra } ;
mogą być zdefiniowane w stylu BNF:
 liczba = cyfra | liczba cyfra;
Tabela symboli.
Poniżej przedstawiono symbole użyte w standardzie. 
Dodatki i modyfikacje.
Notacja EBNF eliminuje kilka wad BNF:
EBNF rozwiązuje te problemy:
Ponadto istnieją mechanizmy ulepszenia definiujące liczbę powtórzeń, wyłączanie (np. wszystkie znaki bez cudzysłowów), komentarze.
Pomimo ulepszeń EBNF nie jest "silniejszy" w rozumieniu języka, który może definiować. Gramatyka zdefiniowana w EBNF może być również reprezentowana w BNF.
Przykład.
Prosty język programowania, który pozwala jedynie na przypisywanie, może być zdefiniowany w EBNF następująco:
 (* a simple program in EBNF − Wikipedia *)
 program = 'PROGRAM' , white space , identifier , white space ,
 'BEGIN' , white space ,
 { assignment , ";" , white space } ,
 'END.' ;
 identifier = alphabetic character , { alphabetic character | digit } ;
 number = [ "-" ] , digit , { digit } ;
 string = '"' , { all characters − '"' } , '"' ;
 assignment = identifier , ":=" , ( number | identifier | string ) ;
 alphabetic character = "A" | "B" | "C" | "D" | "E" | "F" | "G"
 | "H" | "I" | "J" | "K" | "L" | "M" | "N"
 | "O" | "P" | "Q" | "R" | "S" | "T" | "U"
 | "V" | "W" | "X" | "Y" | "Z" ;
 digit = "0" | "1" | "2" | "3" | "4" | "5" | "6" | "7" | "8" | "9" ;
 white space = ? white space characters ? ;
 all characters = ? all visible characters ? ;
Syntaktycznie poprawnym programem będzie:
 PROGRAM DEMO1
 BEGIN
 A0:=3;
 B:=45;
 H:=-100023;
 C:=A;
 D123:=B34A;
 BABOON:=GIRAFFE;
 TEXT:="Hello world!";
 END.

</doc>
<doc id="1377694" url="https://pl.wikipedia.org/wiki?curid=1377694" title="LORETA">
LORETA

LORETA - metoda obrazowania pracy mózgu, bazująca na zapisie elektroencefalograficznym EEG lub magnetoencefalograficznym MEG. Pozwala na lokalizowanie w trójwymiarowej przestrzeni, obrazującej model mózgu, źródeł aktywności poszczególnych komponent fal mózgowych.

</doc>
<doc id="1377698" url="https://pl.wikipedia.org/wiki?curid=1377698" title="San Marino Stadium">
San Marino Stadium

San Marino Stadium – wielofunkcyjny stadion położony w mieście Serravalle w San Marino.
Stadion jest ulokowany tuż przy drodze SS72 - głównej arterii San Marino. Służy również jako stadion narodowy i jest obecnie używany głównie dla meczów piłki nożnej. Swoje mecze rozgrywają na nim reprezentacja San Marino w piłce nożnej oraz drużyna piłkarska San Marino Calcio, która występuje we włoskim systemie ligowym. Stadion może pomieścić 6664 widzów.
Do 2014 roku obiekt nosił nazwę Stadion Olimpijski w Serravalle (wł. "Stadio Olimpico di Serravalle").

</doc>
<doc id="1377701" url="https://pl.wikipedia.org/wiki?curid=1377701" title="USS Wyoming (BB-32)">
USS Wyoming (BB-32)

USS Wyoming (BB-32) – amerykański pancernik, okręt główny swojego typu. Był trzecim okrętem United States Navy noszącym tę nazwę, ale drugim upamiętniającym 44 stan.
Okręt zamówiono 3 marca 1909. Stępkę jednostki położono 9 lutego 1910 w Filadelfii w stoczni William Cramp and Sons. Wodowanie odbyło się 25 maja 1911, matką chrzestną była pani Dorothy Eunice Knight, córka byłego szefa Sądu Najwyższego Stanu Wyoming. Do służby wszedł 25 września 1912 w Philadelphia Navy Yard. Pierwszym dowódcą został komandor Frederick L. Chapin.
Okres przed I wojną światową.
6 października opuścił Filadelfię i ukończył proces wyposażania jednostki w New York Navy Yard. Następnie dołączył do innych jednostek floty w Hampton Roads. 30 grudnia 1912 osiągnął rejon Tidewater i wkrótce został okrętem flagowym kontradmirała Charles J. Badger – dowódcy Floty Atlantyku. 6 stycznia 1913 wypłynął w rejs, w trakcie którego odwiedził Kanał Panamski, który był wtedy bliski ukończenia. Następnie uczestniczył w zimowych manewrach floty w pobliżu Kuby i 4 marca wrócił do zatoki Chesapeake.
Po ćwiczeniach artyleryjskich w pobliżu Virginia Capes na południowym obszarze szkolnym pomiędzy 18 kwietnia i 7 maja „Wyoiming” przeszedł naprawę i zmiany w New York Navy Yard. Następnie od 7 do 24 maja uczestniczył w grach wojennych w pobliżu Block Island. Miał w tym okresie awarię maszynowni, którą usunięto w Newport między 9 a 19 maja i jeszcze później inne usterki. W dniach 28–31 maja był w Nowym Jorku w trakcie uroczystości odsłonięcia pomnika ku czci pancernika „Maine”, który został zniszczony przez wybuch w hawańskim porcie 15 lutego 1898.
4 czerwca przeszedł do Annapolis, gdzie załadował podchorążych Akademii Morskiej. Później wziął młodych kandydatów na oficerów na letni rejs, który trwał do drugiej połowy sierpnia w pobliżu wybrzeża Nowej Anglii. Po wyładowaniu kadetów w Annapolis w dniach 24–25 sierpnia „Wyoming” przeprowadził ćwiczenia torpedowe i strzeleckie na południowym obszarze szkolnym w pobliżu Hampton Roads. Odbywało się to późnym latem. Pomiędzy 16 września i 2 października został zadokowany w Nowym Jorku na naprawy. Później przeszedł próby pod pełnym obciążeniem maszynowni, kierując się w stronę Norfolk. 26 października przed podróżą do Europy wznowił ćwiczenia w pobliżu Virginia Capes.
8 listopada dotarł do Valletta na Malcie. Następnie w czasie swojego śródziemnomorskiego rejsu odwiedził Neapol i Villefranche. Ostatniego listopada opuścił wody francuskie i 15 grudnia dotarł do Nowego Jorku.
Później przeszedł naprawy w New York Navy Yard, gdzie pozostawał do końca 1913. W morze ponownie wyszedł 6 stycznia 1914, dotarł do Hampton Roads, gdzie spędził następne trzy dni, konieczne do załadowania węgla i przygotowań do corocznych ćwiczeń floty na ciepłych wodach karaibskich.
Pomiędzy 26 stycznia i 15 marca „Wyoming” ćwiczył z flotą w pobliżu zatoki Guantanamo i Guacanayabo. Później popłynął na północ do przylądka Henry. Następnie przeprowadził ćwiczenia artyleryjskie z flotą w pobliżu Virginia Capes i cieśniny Tangier. Uczestniczył w ćwiczeniach do 3 kwietnia, a potem popłynął do New York Navy Yard na przegląd.
Po okresie napraw, które trwały od 4 kwietnia do 9 maja, „Wyoming” załadował na pokład żołnierzy i 13 maja opuścił Hampton Roads, kierując się na wody meksykańskie. Dotarł do Veracruz 18 maja, gdy port był już okupowany przez prawie miesiąc przez amerykańskich marynarzy i marines.
W Veracruz pozostawał do późnego lata 1914 po czym wrócił na północ. Po przeprowadzeniu po drodze ćwiczeń w pobliżu Virginia Capes 6 października wszedł do stoczni nowojorskiej i przeszedł naprawy i przebudowę, która trwała do 17 stycznia 1915.
21 stycznia po wyjściu ze stoczni okręt opuścił Hampton Roads i popłynął na doroczne ćwiczenia floty na wodach kubańskich i karaibskich. Wrócił w rejon Tidewater 7 kwietnia i przeprowadził ćwiczenia taktyczne i manewry wzdłuż wschodniego wybrzeża USA, głównie w rejonie Block Island i na wschodnim obszarze szkolnym. Pod koniec lata wszedł ponownie do stoczni nowojorskiej na przegląd.
Po naprawach, które trwały od 20 grudnia do 6 stycznia 1916 „Wyoming” wyszedł w rejs, kierując się w stronę obszaru szkolnego, na którym miała się odbyć gra wojenna. Następnie popłynął dalej na południe i 16 stycznia dotarł do Culebra w Puerto Rico. 27 stycznia odwiedził Port-au-Prince na Haiti, a 28 stycznia wszedł do zatoki Guantanamo. Następnie do 10 kwietnia operował na wodach kubańskich w pobliżu zatok Guantanamo i Guacanayabo oraz portu Manzanillo, po czym popłynął do Nowego Jorku.
W New York Navy Yard pozostawał od 16 kwietnia do 26 czerwca przechodząc remont. Następnie operował w pobliżu wybrzeża Nowej Anglii, w pobliżu Newport i na wodach otaczających Virginia Capes. Trwało to do końca 1916 roku. Nowy Jork opuścił 9 stycznia 1917 i do połowy marca przeprowadził rutynowe manewry w regionie zatoki Guantanamo. Karaiby opuścił 27 marca. 6 kwietnia 1917. gdy Stany Zjednoczone weszły do I wojny światowej. był w Yorktown w Wirginni,
I wojna światowa.
W następnych miesiącach „Wyoming” służył w rejonie zatoki Chesapeake. 13 listopada 1917 kontradmirał Hugh Rodman podniósł swój proporczyk na „New York” (BB-34) jako dowódca 9 Dywizjonu Pancerników. 25 listopada po przygotowaniach do „służby zamorskiej” „Wyoming”, „New York”, „Delaware” i „Florida” popłynęły do Wysp Brytyjskich. 7 grudnia 1917 dotarły do Scapa Flow na Orkadach. Pomimo tego, że według amerykańskich oznaczeń pozostawały w składzie 9 Dywizjonu Pancerników stały się po dotarciu na wody brytyjskie Szóstą Eskadrą Bojową brytyjskiej Grand Fleet.
„Wyoming” przeprowadzał manewry i ćwiczenia taktyczne w składzie Grand Fleet do 6 lutego 1918. Tego dnia wyszedł w podróż wraz z innymi okrętami 6 Eskadry Bojowej i ośmioma brytyjskimi pancernikami, by osłaniać konwój płynący do Stavaner w Norwegii. 8 lutego uniknął trafienia torpedą w pobliżu norweskiego portu Stavanger i dotarł do Scapa Flow dwa dni później. W ciągu następnych miesięcy brał udział w patrolach w pobliżu Wysp Brytyjskich, osłaniając przybrzeżne linie komunikacyjne przed zagrożeniem ze strony niemieckiej Hochseeflotte.
Pomiędzy 30 czerwca i 2 lipca 1918 pancernik operował wraz z 6 Eskadrą Liniową i dywizją brytyjskich niszczycieli, osłaniając alianckie stawiacze min, które ustawiały Zaporę Minową Morza Północnego (ang. North Sea Mine Barrage). Później okręt wrócił do Firth of Forth, gdzie przeszedł inspekcję przeprowadzoną przez króla Wielkiej Brytanii Jerzego V, który w tym czasie wizytował także inne jednostki Grand Fleet.
Pomimo tego, że amerykańskie i niemieckie okręty liniowe nigdy nie spotkały się w boju na morzach, brały udział w niezwykłym spotkaniu. 21 listopada 1918, dziesięć dni po podpisaniu rozejmu kończącego I wojną światową New York, „Texas” (Battleship No. 35), i „Arkansas” (Battleship No. 33) w składzie Grand Fleet spotkały się z niemiecką Hochseeflotte i eskortowały ją do Firth of Forth, gdzie miały zostać internowane zgodnie z ustaleniami rozejmowymi.
Okres międzywojenny.
Później „Wyoming”, z podniesionym proporczykiem kontradmirała William S. Sims, dowódcy 6 Dywizji Pancerników, popłynął 12 grudnia 1918 z Isle of Portland do Francji. Następnego dnia rankiem, okręt wraz z innymi pancernikami spotkał się z transportowcem „George Washington” (Id. No. 3018) w pobliżu Brestu. Na pokładzie okrętu transportowego znajdował się prezydent Stanów Zjednoczonych Woodrow Wilson zmierzający na konferencję pokojową w Wersalu.
Po spełnieniu obowiązku zapewnienia honorowej eskorty dla prezydenta i jego świty „Wyoming” wrócił z admirałem Simsem do Plymouth wraz z nowo wyznaczonym ambasadorem USA w Wielkiej Brytanii. 14 grudnia pancernik wysadził swoich ważnych pasażerów, załadował 381 worków z pocztą i w ciągu kilku następnych godzin wypłynął z portu w kierunku Stanów Zjednoczonych. W Boże Narodzenie 1918 dotarł do Nowego Jorku i pozostawał tam do Nowego Roku 1919. 18 stycznia 1919 został jednostką flagową 7 Dywizjonu Pancerników w składzie 3 Eskadry. Na jego pokładzie proporczyk podniósł kontradmirał Robert E. Coontz.
1 lutego okręt opuścił Nowy Jork i 14 kwietnia po w zimowych manewrach na wodach kubańskich wrócił do tego portu. Wkrótce jednak wyszedł w morze ponownie aby 12 maja służyć jako jedna z części łańcucha okrętów ustawionego w poprzek Atlantyku, by pomagać łodziom latającym Curtiss NC w ich transatlantyckim locie. Ostatniego maja, po zakończeniu zadania, w trakcie którego pełnił rolę okrętu nadzoru i stacji meteorologicznej, wrócił do Hampton Roads.
Następnie załadował podchorążych (ang. midshipmen) i wziął ich na rejs na teren zatoki Chesepeake – Virginia Capes. 1 lipca wszedł do Norfolk Navy Yard, aby przejść przygotowania do służby na Pacyfiku. Tego dnia stał się jednostką nowo sformowanej Floty Pacyfiku i miał pełnić rolę okrętu flagowego 6 Dywizji Pancerników (4 Eskadra). Rankiem 19 lipca flota, prowadzona przez okręt flagowy „New Mexico” (BB-40) wyszła w rejs kończący się na Pacyfiku. Wkrótce okręty przeszły przez Kanał Panamski i 6 sierpnia flota osiągnęła San Diego w Kalifornii.
Trzy dni później przeszedł do San Pedro. Jesienią operował poza portem. Po przeglądzie od 15 września 1919 do 19 kwietnia 1920 w Puget Sound Navy Yard (w Bremerton) 4 maja wrócił do bazy w San Pedro. Przez następne kilka miesięcy pancernik ćwiczył w pobliżu wybrzeża południowej Kalifornii. 17 lipca 1920 został przeklasyfikowany z „Battleship No. 32” na BB-32.
Ostatniego dnia sierpnia 1920 opuścił San Diego, popłynął na wody hawajskie i przeprowadził tam ćwiczenia i manewry, które trwały do września. 8 października wrócił do San Diego, a później przeprowadził ćwiczenia taktyczne wzdłuż zachodniego wybrzeża USA aż do Seattle. 5 stycznia 1921 opuścił San Francisco w Kalifornii, w ciągu kilku następnych tygodni przeprowadzał kolejne ćwiczenia, szkolenia i manewry na terenie od zatoki Panama do Valparaiso. 8 lutego okręt odwiedził prezydent Chile, Arturo Alessandri Palma. Potem skierował się na północ, odwiedził po drodze Panama Bay oraz San Pedro i 18 marca dotarł do Puget Sound Navy Yard, gdzie pozostał przez lato.
Po zakończeniu napraw popłynął na południe i 2 sierpnia dotarł do Balboa w strefie Kanału Panamskiego. Tam na pokład wszedł kontradmirał Hugh Rodman i członkowie komisji peruwiańskiej. Zadaniem okrętu było przewieść ich do Nowego Jorku. Pancernik dotarł tam 19 sierpnia, wyładował pasażerów, a tego samego dnia wieczorem na pokład wszedł admirał Hilary P. Jones, dowódca Floty Atlantyku.
Przez następne 41 miesięcy „Wyoming” operował przeważnie na Atlantyku, wzdłuż wschodniego wybrzeża USA. Brał udział w manewrach Floty Atlantyku odbywających się głównie od Nowej Anglii do Virginia Capes. Uczestniczył także w dorocznych zimowych manewrach na wodach karaibskich i kubańskich, służąc kilka razy jako okręt flagowy wiceadmirała Johna D. McDonalda, dowódcy Battleship Force, później dowódcy Floty Zwiadowczej. Służył także jego następcom wiceadmirałom Newton A. McCully’emu i Josiah S. McKeanowi. W tym okresie okręt przechodził rutynowe naprawy i przebudowy w stoczni New York Navy Yard. Wypłynął także na szkoleniowy rejs letni z podchorążymi w 1924. Odwiedził wtedy Torbay, Rotterdam, Gibraltar i Azory.
Opuszczając Nowy Jork 26 stycznia 1926, uczestniczył w ćwiczeniach bojowych na wodach kubańskich w pobliżu zatoko Guantanamo, a 14 lutego przeszedł przez Kanał Panamski, by dołączyć do Battle Fleet i uczestniczyć z nią w ćwiczeniach w pobliżu wybrzeża Kalifornii. Następnie popłynął na wody hawajskie i operował tam od końca kwietnia do początku czerwca. Po wizycie w San Diego w dniach 18–22 czerwca pancernik wrócił na wschodnie wybrzeże USA. Przeszedł przez kanał panamski i 17 lipca dotarł do Nowego Jorku, by podjąć operacje wzdłuż wybrzeża Nowej Anglii. Od 23 listopada 1925 do 26 stycznia 1926 po przejściu tych szkoleń i po rejsie na Kubę i Haiti przeszedł przegląd w New York Navy Yard. W czasie gdy okręt stał w stoczni na jego pokładzie zameldował się Commander „Bull” Halsey. Przyszły admirał floty służył na pancerniku do 4 stycznia 1927.
„Wyoming” wziął udział w dorocznych zimowych manewrach floty na Karaibach, a później wrócił na północ, docierając do Annapolis 29 maja, by załadować podchorążych na ich letni rejs szkoleniowy. 27 sierpnia po odwiedzinach w Newport, Marblehead, Portland, Charleston i zatoce Guantanamo wrócił do Annapolis i po przybyciu wyładował kandydatów na oficerów. Następnie udał się do Philadelphia Navy Yard na modernizację.
Na okręcie zmieniono kotły z opalanych węglem na opalane ropą. Otrzymał także m.in. nowe turbiny, bąble przeciwtorpedowe ulepszające zabezpieczenie przeciw torpedom. Przebudowa zakończyła się 2 listopada 1927 i okręt ruszył do Norfolk. Zanim wrócił do Filadelfii 7 grudnia, przeszedł, w czasie rejsu na Kubę i Wyspy Dziewicze, szkolenie potrzebne po długim okresie remontów. Dwa dni później na pokładzie podniesiono proporzec dowódcy Floty Zwiadowczej, wiceadmirała Ashleya H. Robertsona.
Przez kilka następnych lat „Wyoming” operował z Norfolk i Bostonu, odbywając rejsy szkoleniowe z członkami Naval Reserve Officer Training Corps (NROTC) pochodzącymi z Uniwersytetu Yale, Uniwersytetu Harvarda, Instytutu Technicznego Georgii i Uniwersytetu Północno-Zachodniego. W związku z tymi obowiązkami odwiedzał obszary od Zatoki Meksykańskiej do Nowej Szkocji i Morze Karaibskie, a także Azory. 12 listopada 1928 w trakcie tych rejsów opuścił Hampton Roads i w nocy z 13 na 14 listopada wyłowił ośmiu rozbitków z zatopionego parowca brytyjskiego „Vestris”, których wyładował 16 listopada w Norfolk.
19 września 1930 zwolniony z obowiązków okrętu flagowego Floty Zwiadowczej pancernik został okrętem flagowym kontradmirała Wat T. Cluverius, dowódcy 2 Dywizji Pancerników. Pełnił tę służbę do 4 listopada. Później podniósł proporzec kontradmirała H. H. Christy, dowódcy Eskadry Szkolnej Floty Zwiadowczej (ang. Training Squadron, Scouting Fleet). Później odbył rejs szkolny na wodach Zatoki Meksykańskiej, w trakcie którego odwiedził Nowy Orlean.
1 stycznia 1931 po tej podróży został umieszczony w ograniczonej służbie (ang. reduced commission) w Philadelphia Navy Yard, w celu przygotowania go do demilitaryzacji i konwersji na okręt szkolny zgodnie z ustaleniami londyńskiego traktatu morskiego o ograniczeniach i limitach z 1930 roku. W trakcie tego procesu okręt stracił swoje bąble przeciwtorpedowe, boczny pancerz i zdjęto z niego działa oraz urządzenia wież artyleryjskich z trzech wież artylerii głównej (z łącznie sześciu wież). 21 maja został zastąpiony w roli okrętu flagowego Floty Zwiadowczej przez „Augusta” (CA-31), a w roli okrętu flagowego Eskadry Szkolnej przez „Arkansas” (BB-33).
Po ukończeniu procesu demilitaryzacji odwiedził Annapolis i pomiędzy 29 maja i 5 czerwca 1931 załadował na pokład podchorążych (ang. midshipmen), z którymi miał odbyć rejs na wody europejskie. Wypłynął 5 czerwca i dziesięć dni później znajdował się w połowie Atlantyku, gdy podążył na pomoc okrętowi podwodnemu „Nautilus” dowodzonemu przez znanego brytyjskiego badacza Arktyki, Sir Huberat Wilkinsa. „Wyoming” wziął uszkodzony okręt na hol i doholował go do Queenstown w Irlandii Północnej. Później odwiedził Kopenhagę, Greenock, Kadyks i Gibraltar, 13 sierpnia wrócił do Hampton Roads. 1 lipca 1931 w czasie tego rejsu został przeklasyfikowany z pancernika (BB-32) na pomocniczy okręt (AG-17).
Przez następne cztery lata okręt kontynuował letnie rejsy szkolne z kadetami Akademii Marynarki i rejsy z członkami NROTC z różnych uniwersytetów. Służba ta wymagała od niego odwiedzania rejonów Karaibów i Zatoki Meksykańskiej, a także portów północnej Europy oraz portów śródziemnomorskich.
Staremu weteranowi przydzielano także inne zadania. 18 stycznia 1935 w Norfolk na pokład okrętu załadowano 2 batalion 4 Pułku Marines (ang. 2nd Battalion, 4th Marine Regiment), który miał przeprowadzić ćwiczebne lądowanie w ramach zimowo-wiosennych manewrów w Puerto Rico i Strefie Kanału Panamskiego. Prawie każdego następnego roku „Wyoming” brał udział w ćwiczeniach desantu amfibijnego jako element "Fleet Marine Force" oraz w ramach rozwijania przez marynarkę taktyki walk potrzebnych w przyszłych konfliktach.
5 stycznia 1937 „Wyoming” opuścił Norfolk, przeszedł przez kanał panamski i udał się do San Diego. Następne tygodnie spędził na ćwiczeniach desantowych i artyleryjskich niedaleko wyspy San Clemente w pobliżu wybrzeża Kalifornii. 18 lutego 1937, podczas kulminacyjnej fazy ćwiczeń połączonych rodzajów wojsk (lądowych, morskich i powietrznych), szrapnel zaciął się w lufie działa kal. 127 mm i eksplodował. Sześciu marines zostało zabitych, a 11 rannych. Natychmiast po wypadku „Wyoming” popłynął do San Pedro, gdzie przekazał rannych marines do statku szpitalnego „Relief” (AH-1).
3 marca po zakończeniu ćwiczeń i gier wojennych toczących się w pobliżu kalifornijskiego wybrzeża okręt wyszedł z portu w Los Angeles i udał się na wschodnie wybrzeże USA. Wszedł do Norfolk 23 marca i stał się tymczasowym (15 kwietnia–3 czerwca) okrętem flagowym kontradmirała Wilsona Browna, dowódcy Eskadry Szkolnej. Działo się to w trakcie przygotowań do następnego letniego rejsu szkolnego z kadetami. 4 czerwca okręt wyszedł z Hampton Roads i 21 czerwca 1937 dotarł do Kilonii, gdzie był wizytowany przez oficerów z niemieckiego „pancernika kieszonkowego” „Admiral Graf Spee”. Zanim „Wyoming” wypłynął w rejs do domu 29 czerwca amerykańscy kadeci odwiedzili Berlin, następnie Torbay i Funchal na Maderze. Do Norfolk zawinął 3 sierpnia.
26 sierpnia w Annapolis po lokalnych ćwiczeniach okręt wyładował midshipmenów. Przez następnych kilka miesięcy kontynuował swoją służbę okrętu szkolnego, zabierając na pokład członków Naval Reserve, a następnie Merchant Marine Reserve. Rejsy z nimi odbywały się od Bostonu do Wysp Dziewiczych i od Nowego Jorku do Kuby. Pomiędzy 16 października 1937 a 14 stycznia 1938 okręt przeszedł przegląd w Norfolk Navy Yard.
Przez następne trzy lata „Wyoming” kontynuował swoją służbę z wykorzystaniem portów w Norfolk, Bostonie i Nowym Jorku. Odwiedzał wody kubańskie oraz Puerto Rico i Nowy Orlean. W 1938 wyszedł z podchorążymi Akademii Morskiej w rejs na wody europejskie, w trakcie którego odwiedził Le Havre, Kopenhagę i Portsmouth. 2 stycznia 1941 został okrętem flagowym kontradmirała Randalla Jacobsa, dowódcy szkolenia Sił Patrolowych (ang. Training, Patrol Force) i pełnił swoją rolę okrętu szkolnego przez jesienne miesiące.
W listopadzie 1941 wszedł w kolejną fazę służby – tym razem jako szkolny okręt artyleryjski. 25 listopada 1941 opuścił Norfolk na ćwiczenia artyleryjskie w pobliżu Newport. Gdy Japonia zaatakowała Pearl Harbor, 7 grudnia 1941 okręt znajdował się w pobliżu Platt’s Bank.
II wojna światowa.
Okręt przebywał w Norfolk od 28 stycznia 1942 do 5 lutego, po czym wypłynął na obszar zatoki Chesapeake, by rozpocząć długi okres nieustannych kursów szkoleniowych dla artylerzystów, które trwały przez całą II wojnę światową. Stał się tak zwyczajnym widokiem w tej okolicy, że zyskał przydomek „Chesapeake Raider”. Przydzielony do "Operational Training Command" Floty Atlantyku okazał się dobrym miejscem do wyszkolenia tysięcy artylerzystów obsługujących broń o kalibrach od 12,7 do 127 mm. Stał się wówczas pierwszym okrętem wyposażonym w wyprodukowany w USA na licencji Boforsa poczwórny zestaw Bofors 40 mm.
Między 12 stycznia i 3 kwietnia 1944 okręt przeszedł w Norfolk przebudowę. Zyskał dzięki temu nowy wygląd: wszystkie pozostające jeszcze działa kal. 305 mm zostały zdjęte i zastąpione podwójnie sprzężonymi działami kal. 127 mm. Dodatkowo zainstalowano nowe modele radarów prowadzenia ognia. 10 kwietnia 1944 jednostka wznowiła szkolenia artylerzystów, operując ponownie w tym samym rejonie co poprzednio. Rozmiar działań widać na przykładzie pojedynczego miesiąca: w listopadzie 1944 wyszkolił 133 oficerów i 1329 podoficerów i marynarzy w obsłudze artylerii przeciwlotniczej; wystrzelił 3033 pociski kal. 127 mm, 849 pociski kal. 76 mm, 10076 pocisków kal. 40 mm, 32231 pocisków kal. 20 mm i 66270 pocisków kal.7,62 mm oraz 360 pocisków kal. 28 mm. Pancernik zgłosił wystrzelenie największej ilości pocisków wśród wszystkich okrętów floty. Wyszkolił około 35 000 artylerzystów na siedmiu różnych typach dział.
30 czerwca 1945 „Wyoming” zakończył swoją służbę jako „Chesapeake Raider”, opuścił Norfolk by udać się w celu przeróbek do New York Navy Yard. Wychodząc ze stoczni 13 lipca 1945 wszedł wkrótce potem do zatoki Casco. Zameldował się tam dowódcy "Composite Task Force 69", wiceadmirałowi Willisowi A. Lee. Okręt przeprowadził pierwsze, eksperymentalne strzelanie do holowanych i latających celów kontrolowanych przez radio. Największym zadaniem zespołu było przestudiowanie metod i taktyk prowadzących do poradzenia sobie z japońskimi samolotami kamikaze. Następnie, 31 sierpnia 1945, Task Force 69 stał się Operational Development Force floty amerykańskiej. Po śmierci admirała Lee dowództwo przeszło w ręce kontradmirała R.P. Briscoe.
Nawet po poszerzeniu zakresu prac zespołu, by zebrać wszystkie dane na temat nowych systemów kontroli ognia, „Wyoming” pozostawał w 1946 kręgosłupem jednostki. 11 lipca 1947 wszedł do stoczni Norfolk Naval Shipyard, a 1 sierpnia 1947 został wycofany ze służby. Jego załoga oraz materiały wojskowe zostały przekazane na „Mississippi” (AG-128, ex-BB-41).
Nazwa pancernika została skreślona z rejestru okrętów 16 września 1947, a jego kadłub sprzedany na złom 30 października 1947, został dostarczony nabywcy, firmie Lipsett, Incorporated w Nowym Jorku 5 grudnia 1947.

</doc>
<doc id="1377702" url="https://pl.wikipedia.org/wiki?curid=1377702" title="USS Florida (BB-30)">
USS Florida (BB-30)

USS Florida (BB-30) – amerykański pancernik typu "Florida", piąty okręt US Navy noszący nazwę pochodzącą od stanu Floryda.
Okręt zwodowano 12 maja 1910 w New York Navy Yard, matką chrzestną była córka byłego gubernatora Florydy. Wszedł do służby 15 września 1911, pierwszym dowódcą został komandor H. S. Knapp.
Po długotrwałym szkoleniu na Karaibach i wodach przybrzeżnych stanu Maine, 29 marca 1912 pancernik dotarł do Hampton Roads, by dołączyć do Floty Atlantyku jako okręt flagowy 1 Dywizjonu. Uczestnictwo w manewrach, szkoleniach floty i ćwiczeniach artyleryjskich oraz szkoleniach podchorążych (ang. "midshipmen") powodowało, że „Florida” odwiedził wiele amerykańskich i karaibskich portów. Na początku 1914 coraz większe tarcia pomiędzy USA i Meksykiem spowodowały w końcu, że 16 lutego 1914 „Florida” zawinął do Veracruz i pozostawał tam podczas okupacji miasta. Jeden z członków załogi, Harry Beasley, otrzymał Medal Honoru. Pancernik odpłynął do Nowego Jorku w lipcu i podjął zwykłe działania w ramach Floty. W październiku został przeniesiony do 2 Dywizjonu.
Po przystąpieniu USA do I wojny światowej „Florida” odbył ćwiczenia na zatoce Chesapeake i udał się z 9 Dywizjonem Pancerników na wody europejskie, by dołączyć do brytyjskiej Grand Fleet w Scapa Flow. Spotkanie nastąpiło 7 grudnia 1917. Pancernik brał udział w manewrach i rejsach Grand Fleet oraz wypełniał obowiązki eskorty konwoju, wchodząc w skład 6 Eskadry Bojowej. W tej formacji doczekał do końca wojny. 20 listopada 1918 razem z Grand Fleet spotkał się z Hochseeflotte, by odeskortować poddające się okręty niemieckie do brytyjskich portów.
12 i 13 grudnia 1918 brał udział w eskortowaniu statku „George Washington”, na pokładzie którego do Europy na konferencję w Wersalu płynął prezydent Woodrow Wilson. Później okręt brał udział w wielkim zwycięskim przeglądzie Floty (ang. Victory Naval Review) na North River w Nowym Jorku pod koniec grudnia. 4 stycznia 1919 wrócił do Norfolk, by podjąć służbę pokojową. W maju popłynął na Azory i zbierał informacje pogodowe potrzebne do pierwszego przelotu wodnosamolotów marynarki amerykańskiej nad Atlantykiem, jakiego w tym miesiącu dokonali piloci Marynarki.
Na służbę okrętu w kolejnych latach, poza zwyczajnymi czynnościami, składały się m.in. obchody 300-lecia lądowania pielgrzymów w Provincetown, podroż do portów południowoamerykańskich i karaibskich z sekretarzem stanu R. Lansingiem, obowiązki okrętu flagowego dowódcy Control Force, operacje amfibijne z marines na Karaibach i rejsy szkoleniowe z podchorążymi.
Od 1 kwietnia 1925 do 1 listopada 1926 w Boston Navy Yard „Florida” był modernizowany. Pogrubiono pancerz pokładu, zastosowano bąble przeciwtorpedowe, zmieniono także układ artylerii średniego kalibru. Kotły opalane węglem zmieniono na kotły White-Forster opalane ropą. Dwa kominy połączono w jeden. Tylny maszt kratownicowy zmieniono na niższy maszt palowy i przeniesiono pomiędzy III i IV wieżę artylerii głównej. Cztery z szesnastu dział kal. 127 mm zamontowanych na sponsonach kadłuba zdjęto. Usunięto także dwie podwodne wyrzutnie torpedowe kal. 533 mm. Okręt służył jeszcze przez kilka lat, ale został usunięty ze służby zgodnie z ustaleniami londyńskiego traktatu morskiego z 1930.
16 lutego 1931 w Philadelphia Naval Yard pancernik został wycofany ze służby. Skreślono go z listy okrętów 6 kwietnia 1932 i złomowano w Filadelfii. Złomowanie ukończono 29 września 1932.
Srebrna zastawa z okrętu jest obecnie wystawiana na stałej ekspozycji w State Dining Room w rezydencji gubernatora Florydy. Dzwon okrętowy jest na wystawie w Ben Hill Griffin Stadium, na University of Florida.

</doc>
<doc id="1377704" url="https://pl.wikipedia.org/wiki?curid=1377704" title="USS Delaware (BB-28)">
USS Delaware (BB-28)

USS Delaware (BB-28) – amerykański pancernik typu "Delaware", okręt główny tego typu.
Jednostka została zwodowana 6 lutego 1909 w stoczni Newport News Shipbuilding Company. Matką chrzestną była pani A. P. Cahall, krewna gubernatora stanu Delaware. Okręt wszedł do służby 4 kwietnia 1910, pierwszym dowódcą został komandor C. A. Gove.
Odwiedziwszy miasto Wilmington w dniach 3–9 października 1910, okręt otrzymał w prezencie od władz stanu srebrną zastawę. 1 listopada popłynął z Hampton Roads, wraz z 1 Dywizją Floty Atlantyku, na wody europejskie. Odwiedził Weymouth, Cherbourg. Później przeprowadził ćwiczenia bojowe w zatoce Guantánamo na Kubie i 18 stycznia 1911 wrócił do Norfolk. Port opuścił 31 stycznia, by przewieźć szczątki chilijskiego ministra Cruza do Valparaíso. Po drodze zawinął do Rio de Janeiro i Punta Arenas. Do Nowego Jorku wrócił 5 maja. 4 czerwca popłynął do Portsmouth w Anglii, gdzie od 19 do 28 czerwca brał udział w przeglądzie floty towarzyszącym koronacji króla Jerzego V.
W latach 1912–1917 w ramach działań Floty „Delaware” uczestniczył w ćwiczeniach i szkoleniach torpedowych w Rockport i Provincetown. Był zaangażowany w specjalne eksperymentalne ćwiczenia artyleryjskie w Lynnhaven Roads. Szkolił się na wodach kubańskich, uczestnicząc w ćwiczeniach floty. Brał na letnie rejsy szkoleniowe podchorążych (ang. "midshipman") z Akademii Marynarki. 14 października 1912 uczestniczył w przeglądzie floty przeprowadzonym przez prezydenta Tafta i Sekretarza Marynarki. Następnego roku odwiedził Villefranche-sur-Mer we Francji. Znalazł się tam wraz z pancernikami „Wyoming” (BB-32) i „Utah” (BB-31). W 1914 i 1916 pływał w pobliżu Veracruz z powodu zaostrzających się stosunków pomiędzy Stanami Zjednoczonymi i Meksykiem.
Wraz z wybuchem w Europie I wojny światowej „Delaware” wrócił do Hampton Roads na zimowe manewry na Karaibach. Szkolił artylerzystów i mechaników. 25 listopada 1917 wypłynął z Lynnhaven Roads wraz z 6 Dywizją, kierując się w stronę Scapa Flow. Po przejściu w złej pogodzie Północnego Atlantyku okręt dołączył jako część 6 Eskadry Bojowej do brytyjskiej Grand Fleet.
6 Eskadra Bojowa wyszła w rejs 6 lutego 1918 wraz z eskortą ośmiu brytyjskich niszczycieli, by osłaniać duży, składający się ze statków handlowych konwój płynący do Norwegii. Dwa dni później w pobliżu Stavangeru „Delaware” został zaatakowany dwukrotnie przez okręt podwodny, ale za każdym razem udało mu się uniknąć torped. 10 lutego eskadra wróciła do portu w Scapa Flow. W marcu i kwietniu pancernik uczestniczył w dwóch kolejnych konwojach, 24 kwietnia odpłynął z Grand Fleet, by wzmocnić 2 Eskadrę Bojową Krążowników, która osłaniała konwój. Spodziewano się wtedy kontaktu z wrogiem. Doszło jedynie do kontaktu wysuniętych osłon, natomiast siły główne nie spotkały się.
Od 30 czerwca do 2 lipca 1918 6 Eskadra Bojowa, wraz z dywizją brytyjskich niszczycieli jako eskortą, przebywała na morzu, osłaniając amerykańskie stawiacze min, które ustawiały zaporę minową na Morzu Północnym. 22 lipca w Rosyth okręty Grand Fleet odwiedził król Jerzy V. Osiem dni później po tym, jak został zastąpiony w składzie Eskadry przez pancernik „Arkansas” (BB-33) „Delaware” popłynął do Hampton Roads. Do Stanów Zjednoczonych dotarł 12 sierpnia.
„Delaware” pozostał na rzece York do 12 listopada 1918, a później popłynął do Boston Navy Yard na przegląd. 11 marca 1919 dołączył do Floty przeprowadzającej ćwiczenia na wodach kubańskich. Do Nowego Jorku wrócił 14 kwietnia, a później uczestniczył w ćwiczeniach dywizji, eskadry i floty. Wziął udział także w prezydenckim przeglądzie floty 28 kwietnia 1921 w Hampton Roads. Odbył dwa rejsy szkoleniowe z kadetami: w pierwszym pomiędzy 5 czerwca a 31 sierpnia 1922 odwiedził Colón w Panamie, Martynikę i inne porty na Karaibach oraz Halifax (Nowa Szkocja). Drugi rejs został przeprowadzony na wodach europejskich. W dniach 9 lipca-29 sierpnia 1923 okręt odwiedził Kopenhagę, Greenock, Kadyks i Gibraltar.
30 sierpnia 1923 „Delaware” wszedł do Norfolk Naval Shipyard, a jego załoga została przeniesiona na USS „Colorado”, świeżo wprowadzony do służby pancernik mający zastąpić „Delaware” w składzie Floty. Stary pancernik przeszedł do Boston Navy Yard we wrześniu, został pozbawiony sprzętu wojskowego i wycofany ze służby 10 listopada 1923. 5 lutego 1924 został sprzedany i złomowany zgodnie z ustaleniami traktatu waszyngtońskiego.

</doc>
<doc id="1377705" url="https://pl.wikipedia.org/wiki?curid=1377705" title="USS North Dakota (BB-29)">
USS North Dakota (BB-29)

USS North Dakota (BB-29) – amerykański pancernik typu "Delaware". Był pierwszym okrętem United States Navy noszącym nazwę pochodzącą od stanu Dakota Północna. Stępkę okrętu położono 16 grudnia 1907 w Fore River Shipbuilding Company w Quincy (Massachusetts). 10 listopada 1908 został zwodowany, matką chrzestną była pani Mary Benton. Jednostka weszła do służby 11 kwietnia 1910 w Bostonie. Pierwszym dowódcą został komandor Charles P. Plunkett.
8 września 1910 okręt ucierpiał w wyniku eksplozji zbiornika z ropą i wywołanego tym zdarzeniem pożaru. Sześciu członków załogi otrzymało Medal Honoru za „wybitne bohaterstwo w czasie wykonywania obowiązków” (ang. „for extraordinary heroism in the line of his profession”).
W pierwszych latach służby „North Dakota” operował w składzie Floty Atlantyku wzdłuż wschodniego wybrzeża USA i na Morzu Karaibskim. Pierwszy raz na europejskie wody wypłynął 2 listopada 1910. Odwiedził wtedy Anglię i Francję, po czym wrócił na zimowo-wiosenne manewry na Karaibach. W 1912 i 1913 w lecie brał podchorążych (ang. midshipmen) United States Naval Academy na rejsy szkoleniowe na wody Nowej Anglii. 1 stycznia 1913 dołączył do honorowej eskorty „Natal”, gdy ten brazylijski statek wchodził do portu w Nowym Jorku, mając na pokładzie ciało Whitelawa Reida, ambasadora amerykańskiego w Brazylii.
Gdy nieporozumienia i tarcia pomiędzy USA i Meksykiem narastały, „North Dakota” popłynął do Veracruz. Okręt zawinął tam 26 kwietnia 1914, pięć dni po tym jak amerykańscy marynarze rozpoczęli okupację miasta. 16 października wrócił do Norfolk. Z powodu zagrożenia wojną wprowadzono intensywniejszy program szkoleniowy dla okrętów. Gdy Stany Zjednoczone przystąpiły do I wojny światowej pancernik przebywał na ćwiczeniach artyleryjskich w zatoce Chesapeake.
W czasie wojny pancernik operował głównie na rzece York w Wirginii i w pobliżu Nowego Jorku, szkoląc artylerzystów i mechaników do rozrastającej się floty. 13 listopada 1919 wyszedł z Norfolk, by przewieźć do Włoch szczątki ambasadora tego kraju w USA. Gdy był na Morzu Śródziemnym, odwiedził Ateny, Konstantynopol, Walencję i Gibraltar, po czym wrócił na Karaiby na doroczne wiosenne manewry. W lecie w 1921 wziął udział w testach bombowych armii i marynarki amerykańskiej. W czasie testów, które odbyły się w pobliżu Virginia Capes, zatopiono eksniemieckie okręty „Frankfurt” i „Ostfriesland” by zademonstrować możliwości samolotów w walce z okrętami. W ciągu następnych dwóch lat pancernik ponownie odbywał letnie rejsy szkoleniowe z kadetami. Podróż w 1923 zakładała postoje w Skandynawii, Szkocji i Hiszpanii.
„North Dakota” został wycofany ze służby w Norfolk 22 listopada 1923 wraz z innymi pancernikami, zgodnie z ustaleniami traktatu waszyngtońskiego. Jego nazwę skreślono z rejestru 7 stycznia 1931, a okręt został sprzedany na złom 16 marca 1931. Turbiny parowe z tej jednostki zamontowano na pancerniku USS „Nevada” (BB-36).
Model pancernika znajduje się na wystawie w North Dakota Heritage Center na terenie stanowego kapitolu w Bismarck.

</doc>
<doc id="1377706" url="https://pl.wikipedia.org/wiki?curid=1377706" title="Pancerniki typu Delaware">
Pancerniki typu Delaware

Pancerniki typu Delaware – typ amerykańskich pancerników z okresu I wojny światowej. Był drugim typem drednotów służących w United States Navy. Okręt był uzbrojony w 10 dział kal. 305 mm i mógł płynąć z prędkością przekraczającą 20 węzłów. W skład typu wchodziły dwa okręty: USS „Delaware” (BB-28) i USS „North Dakota” (BB-29).
Założenia.
Zaskoczone wodowaniem brytyjskiego HMS „Dreadnought” i mając zbyt mało dobrych informacji na temat tego okrętu US Navy i Kongres doszły do wniosku, że jest on znacznie lepszym pancernikiem, niż dwa okręty typu "South Carolina", będące w tym czasie w końcowej fazie budowy. Był to ostatni przypadek, gdy Kongres narzucił limity tonażu okrętu, poza limitami wynikającymi z traktatów. W rzeczywistości nowe okręty amerykańskie ustępowały głównie pod względem prędkości. Zamówienie na nowe okręty opiewało na pancernik „wyposażony w ciężki pancerz i tak silne uzbrojenie, jakie ma jakikolwiek okręt tej klasy na świecie. Ma mieć także największą możliwą prędkości i największy promień działania”.
Projekt.
Pancernik typu "Delaware" był znacząco lepiej uzbrojony w porównaniu ze swoimi poprzednikami. Jedynym ograniczeniem ze strony Kongresu były koszty: kadłub i maszyny napędowe nie mogły kosztować więcej niż 6 milionów dolarów. Okręty miały dwa dodatkowe działa kal. 305 mm, artylerię średniego kalibru złożoną z dział 127 mm zamiast 76 mm. Był także szybszy o 2,5 węzła. W ramach eksperymentu okręty otrzymały różne maszyny: „Delaware” był wyposażony w maszynę potrójnego rozprężania, „North Dakota” w turbiny Curtissa (początkowo projektu bezprzekładniowego, następnie wymieniono je na turbiny z przekładniami). Okazało się, że USS „North Dakota” (BB-29) ma o 30% krótszy zasięg (5000 mil morskich kontra 7000 mil) w porównaniu z USS „Delaware” (BB-28). Duży promień działania był wymagany we wszystkich projektach okrętów amerykańskich. Wszystkie amerykańskie pancerniki miały być projektowane w taki sposób, by mogły przepłynąć Pacyfik i walczyć z siłami morskimi Japonii. Nowe pancerniki miały jednopokładową konstrukcję (przywrócono pełny pokład na rufie) i kubryk, by zredukować wrażliwość na stan morza.
Doświadczenie z okrętami tego typu potwierdziło, że pokład okrętu był zalewany falami w każdym stanie morza poza spokojnym morzem. Głównym uzbrojeniem przeciw niszczycielom były działa kal. 127 mm/50 zamontowane na sponsonach. Działa te były najbardziej efektywne w odległości 5000 m, co było głównym czynnikiem decydującym o zainstalowaniu akurat ich. Czternaście takich dział było zamontowanych w następujący sposób: 2 z przodu na głównym pokładzie, 10 na sponsonach po bokach i 2 na rufie w pobliżu wieży głównej nr 5. Wieże z przodu zostały przeniesione na nadbudówkę po próbach morskich. Sponsony na których zamontowano artylerię średniego kalibru znajdowały się jeden pokład poniżej głównego. Miały wady i zaburzały przepływ fal, co powodowało dodatkowe komplikacje i opóźnienia w projektowaniu. Tak jak na innych wczesnych drednotach pancerz pokładu był bardzo cienki: miał 1,5 cala, a nad maszynownią i magazynami 2 cale. Oceniano, że ogień będzie prowadzony z odległości mniejszej niż 10 000 metrów. Na takich odległościach trafienie w pokład byłoby rzadkie. Zmiany w technologii konstruowania pancerników były tak szybkie, że drednoty po 10 latach od zwodowania były już jednostkami przestarzałymi.
Służba operacyjna.
USS „Delaware” płynął w czasie prób z prędkością 21 węzłów przez 24 godziny, by udowodnić, że ma prędkość i sprawność porównywalną z systemem potrójnego rozprężania pary. Doświadczenia operacyjne z wszystkimi silnikami tego typu na służbie na Pacyfiku były zniechęcające, więc US Navy chciała wprowadzić nową technologię. Okręty często pływały do Europy, były częścią Szóstej Eskadry Bojowej (ang. "Sixth Battleship Squadron") brytyjskiej Grand Fleet w czasie I wojny światowej. W 1919 oba okręty miały niedostateczne uzbrojenie – nowsze pancerniki używały dział kal. 342 mm, 356 mm, 381 mm. Oba okręty pod koniec służby były trzymane w pobliżu amerykańskich wód terytorialnych i używane jako okręty szkolne. USS „Delaware” został zezłomowany w 1924, a USS „North Dakota” w 1931. Turbiny z tego ostatniego zostały przeniesione na USS „Nevada” (BB-36), którego maszyny były już zużyte.

</doc>
<doc id="1377707" url="https://pl.wikipedia.org/wiki?curid=1377707" title="USS South Carolina (BB-26)">
USS South Carolina (BB-26)

USS South Carolina (BB-26) – amerykański pancernik, okręt główny typu "South Carolina". Czwarty okręt United States Navy noszący nazwę ósmego stanu USA. Był pierwszym pancernikiem na świecie, który wszedł do służby z wieżami artylerii głównej znajdującymi się w superpozycji (na osi symetrii) lub mogącymi strzelać na obie burty.
Stępkę okrętu położyła firma William Cramp and Sons 18 grudnia 1906 w Filadelfii. Pancernik został zwodowany 1 lipca 1908, matką chrzestną była Frederica Ansel (córka Martina F. Ansela – gubernatora stanu Karolina Południowa). Do służby wszedł 1 marca 1910, pierwszym dowódcą został komandor Augustus F. Fechteler.
"South Carolina” opuścił Filadelfię 6 marca. W rejsie odbiorczym odwiedził Zachodnie Indie Holenderskie i Kubę, następnie w dniach 10-15 kwietnia odwiedził Charleston. 17-18 czerwca, po przejściu prób w pobliżu Virginia Capes i Provincetown odwiedził Nowy Jork w związku z uroczystościami ku czci byłego prezydenta USA Theodore'a Roosevelta. Naprawy w Norfolk, szkolenia i manewry Floty Atlantyku w pobliżu Provincetown i Virginia Capes zajęły pancernikowi czas od końca czerwca do początku listopada. Pomiędzy 1 listopada 1910 a 12 stycznia 1911 okręt odbył podróż do Europy z 2 Dywizją Pancerników (ang. "Second Battleship Division"). Odwiedził Cherbourg (Francja) i Isle of Portland (Wielka Brytania). Po powrocie do Norfolk wszedł do stoczni na naprawy, a następnie przeprowadził ćwiczenia taktyczne i manewry w pobliżu wybrzeża Nowej Anglii.
Po krótkiej wizycie w Nowym Jorku wraz z 2DP popłynął na wschód. Odwiedził Kopenhagę (Dania), Sztokholm (Szwecja) i Kronsztad (Rosja). W czasie powrotu z Kronsztadu zawinął 21 czerwca do Kilonii, gdzie uczestniczył w Kieler Woche, którego patronem był cesarz Wilhelm II. 13 lipca 1911 dotarł do Provincetown i zaangażował się w ćwiczenia bojowe w pobliżu wybrzeża na zatoce Chesapeake.
Pod koniec 1911 wziął udział w przeglądzie morskim w Nowym Jorku, a 3 stycznia 1912 w manewrach z 1 Eskadrą w pobliżu Newport. Następnie wziął udział w zimowych manewrach na wodach zatoki Guantánamo. 13 marca wrócił do Norfolk i do końca czerwca pływał w pobliżu wschodniego wybrzeża USA na południe od Newport. W lipcu dołączył do innych jednostek witających w Hampton Roads niemiecką eskadrę składającą się z krążownika liniowego SMS „Moltke” i dwóch małych krążowników SMS „Bremen” i SMS „Stettin”. 30 czerwca wszedł do stoczni w Norfolk na przegląd.
Ponad trzy miesiące później popłynął do Nowego Jorku na czterodniową wizytę (11-15 października). Następnie przez miesiąc ćwiczył w pobliżu Nowej Anglii i Virginia Capes. Od połowy listopada do połowy grudnia pływał z Dywizją Specjalnego Przeznaczenia (ang. "Special Service Division"), odwiedzając w tym czasie Pensacolę, Nowy Orlean, Galveston i meksykański port Veracruz. Wrócił do Norfolk 20 grudnia i pozostał tam do 6 stycznia 1913, kiedy to popłynął do Colón, gdzie załoga okrętu miała szansę odwiedzić nowo otwarty Kanał Panamski. 22 marca po manewrach w rejonie zatoki Guantánamo ponownie wszedł do Norfolk. Później popłynął na północ do Newport, zatrzymując się w Nowym Jorku od 28 marca do 31 maja w ramach odsłonięcia pomnika ku czci załogi pancernika „Maine”.
Po krótkim okresie szkoleń podchorążych (ang. "midshipman") w rejonie Virginia Capes, „South Carolina” wyruszył na 16-miesięczny okres służby na Zatoce Meksykańskiej i Morzu Karaibskim. Był to okres narastających tarć pomiędzy USA i Meksykiem. Od końca września 1913 do początku stycznia 1914 okręt przeszedł przegląd w Norfolk, a następnie udał się na manewry w pobliżu wyspy Culebra. 
28 stycznia wysadził marines w Port-au-Prince na Haiti, którzy mieli chronić amerykańskie interesy i zainstalować stację radiową w tym kraju. Opuścił port 14 kwietnia po przywróceniu porządku przez generała Oreste Zamora, nowego haitańskiego prezydenta. Nabrał węgla w Key West i popłynął do Veracruz, gdzie wysadził oddział, by wesprzeć okupację tego miasta. Lato 1914 spędził, przebywając w rejonie Santo Domingo i Haiti.
Zanim okręt wrócił do Norfolk 24 września, I wojna światowa trwała już od prawie dwóch miesięcy. 14 października pancernik wszedł do stoczni w Filadelfii. Wyszedł z niej 20 lutego 1915 i udał się na południe na ćwiczenia w rejonie Kuby. Ćwiczenia nabrały nowego znaczenia, gdyż działy się w chwili, gdy Niemcy zadeklarowały obszar wokół Wysp Brytyjskich strefą wojny. Jednak Stany Zjednoczone przez prawie dwa lata pozostawały oficjalnie poza konfliktem. „South Carolina” w tym czasie prowadziła zimowe i letnie ćwiczenia w zatoce Guantanamo, operacje w pobliżu Newport i przechodziła okresowe remonty w Filadelfii.
Przystąpienie Stanów Zjednoczonych do wojny po stronie Ententy w kwietniu 1917 nie spowodowało dramatycznych zmian w działaniach ciężkich okrętów marynarki wojennej. Poza zagrożeniem ze strony U-bootów i okazjonalnych rajdów krążowników pomocniczych, Royal Navy oczyściła już morza z dużych okrętów niemieckich po bitwach jutlandzkiej i falklandzkiej. Pancernik operował w pobliżu wschodniego wybrzeża USA w 1917 i pierwsze osiem miesięcy 1918.
9 września 1918 okręt dołączył do eskorty konwoju płynącego do Francji. Tydzień późnej na środku oceanu pozostawił konwój innym okrętom eskorty i wrócił do USA. Po krótkim okresie napraw w Filadelfii wrócił do ćwiczeń artylerii i prowadził je do zawieszenia walk 11 listopada 1918.
Od połowy lutego do końca lipca 1919 „South Carolina” odbył 4 pełne podróże pomiędzy USA i Brestem (Francja). Do 26 lipca, gdy wszedł do Hampton Roads, kończąc ostatnią z podróży, przewiózł ponad 4000 weteranów I wojny światowej z Europy do USA. Po przeglądzie w Norfolk Navy Yard zaokrętował kadetów w Annapolis na rejs na Pacyfik. Opuścił Annapolis 5 czerwca 1920, przeszedł przez Kanał Panamski, popłynął na Hawaje, a stamtąd na zachodnie wybrzeże USA. W czasie rejsu na południe odwiedził San Francisco i San Diego. 11 sierpnia opuścił San Diego, przeszedł przez Kanał Panamski i 2 września dotarł do Annapolis. Następnie udał się do Filadelfii, gdzie pozostał przez kolejne siedem miesięcy.
Na początku kwietnia 1921 okręt popłynął do wyspy Culebra na obszarze Indii Zachodnich na trening, a następnie operował na zatoce Chesapeake. 29 maja pancernik zaokrętował w Annapolis kolejny rocznik kadetów. Popłynął do Kristiania (Norwegia), Lizbony (Portugalia, a później udał się w rejon zatoki Guantánamo, gdzie dalej szkolił przyszłych oficerów. Kadetów wysadził w Annapolis 30 sierpnia i popłynął do Filadelfii, gdzie dotarł następnego dnia.
"South Carolina” został wycofany ze służby w Filadelfii 15 grudnia 1921 i pozostał tam do czasu, gdy jego nazwa została skreślona z rejestru okrętów czyli do 10 listopada 1923. 24 kwietnia 1924 jego kadłub został sprzedany na złom zgodnie z ustaleniami traktatu waszyngtońskiego.
Srebrna zastawa z okrętu znajduje się obecnie na wystawie w South Carolina Governor's Mansion.

</doc>
<doc id="1377708" url="https://pl.wikipedia.org/wiki?curid=1377708" title="USS Michigan (BB-27)">
USS Michigan (BB-27)

USS Michigan (BB-27) – amerykański pancernik typu "South Carolina", drugi okręt United States Navy noszący nazwę pochodzącą od the 26 stanu USA.
Budowę okrętu zatwierdzono 3 marca 1905. Stępkę położono 17 grudnia 1906 w stoczni New York Shipbuilding Corporation w Camden. Jednostkę zwodowano 26 maja 1908, matką chrzestną była pani F. W. Brooks, córka sekretarza marynarki Trumana Newberry’ego. Pancernik wszedł do służby 4 stycznia 1910, pierwszym dowódcą został komandor N. R. Usher.
Okręt został przydzielony do Floty Atlantyku. Rejs odbiorczy, który trwał do 7 czerwca 1910, odbył w pobliżu wschodniego wybrzeża USA i na wschodnim Morzu Karaibskim. 29 lipca wyszedł z portu nowojorskiego na manewry i udał się na wody okalające Nową Anglię i środkowe wybrzeże atlantyckie. 2 listopada opuścił Boston i popłynął w rejs szkoleniowy do zachodniej Europy. 8 grudnia po wizycie w Isle of Portland (Anglia) dotarł do Cherbourga (Francja). 30 grudnia wypłynął na Karaiby i 10 stycznia 1911 dopłynął do bazy w zatoce Guantánamo na Kubie. 14 stycznia dotarł do Norfolk.
„Michigan” operował wzdłuż atlantyckiego wybrzeża USA do 15 listopada 1912, do wyjścia z rejonu Virginia Capes na rejs do Zatoki Meksykańskiej. 12 grudnia po odwiedzinach w Pensacola, Nowym Orleanie i Galveston dotarł do Veracruz w Meksyku. Dwa dni później odpłynął do domu i 20 grudnia dotarł do Hampton Roads. Operował w tym rejonie do momentu opuszczenia Quincy 6 lipca, po czym wrócił ponownie do Zatoki Meksykańskiej na wody Meksyku, by bronić interesów amerykańskich. 15 lipca zakotwiczył w pobliżu Tampico i pozostawał w pobliżu meksykańskiego wybrzeża do 13 stycznia 1914, potem odpłynął do Nowego Jorku. 20 stycznia zawinął do Brooklyn Navy Yard.
14 lutego wypłynął z Norfolk do zatoki Guantánamo, 19 marca wrócił do Hampton Roads. W rejs wyszedł ponownie 16 kwietnia i dołączył do amerykańskich sił w Veracruz. Do tego meksykańskiego miasta dotarł 22 kwietnia, wysadził batalion marines, który miał stanowić część głównych sił okupacyjnych. Następnie operował w pobliżu wybrzeża Meksyku. Do macierzystego portu udał się 20 czerwca, 16 kwietnia przeszedł przez Delaware Capes.
11 października 1914 wyszedł ponownie w morze i od tego czasu do momentu przystąpienia USA do I wojny światowej operował z portów wschodniego wybrzeża Stanów Zjednoczonych. 6 kwietnia 1917 został przydzielony do Battleship Force 2 do eskortowania konwojów i szkolenia rekrutów, uczestniczył w manewrach floty i ćwiczeniach bojowych. 15 stycznia 1918, w czasie rejsu w formacji floty w pobliżu Cape Hatteras, ażurowa konstrukcja przedniego masztu załamała się podczas ciężkiego sztormu i maszt został zmyty za burtę. Sześciu członków załogi zginęło, a 13 zostało rannych (5 ciężko). „Michigan” udał się do Norfolk, gdzie następnego dnia przekazał ofiary wypadku na „Solace”. 22 stycznia wszedł na remont do Philadelphia Navy Yard. Na początku kwietnia okręt wznowił operacje w pobliżu wschodniego wybrzeża USA i szkolił artylerzystów w Zatoce Chesapeake do końca I wojny światowej.
Pod koniec grudnia 1918 otrzymał przydział do sił krążowniczych i transportowych (ang. "Cruiser and Transport Force"). Odbył dwie podróże do Europy (18 stycznia-3 marca i 18 marca-16 kwietnia 1919), w drodze powrotnej zabrał 1052 żołnierzy do Stanów Zjednoczonych.
Po przejściu przeglądu w Filadelfii w maju i czerwcu „Michigan” wznowił ćwiczenia na Atlantyku i prowadził je do 6 sierpnia, wtedy został umieszczony w ograniczonej służbie (ang. "limited commission") w Philadelphia Navy Yard. Następnie 19 maja 1919 wyszedł w morze, popłynął do Annapolis, by wziąć na pokład podchorążych (ang. "midshipman") na rejs szkolny przez Kanał Panamski do Honolulu, dokąd dotarł 3 lipca. Następnie udał się do głównych portów zachodniego wybrzeża USA i zatoki Guantánamo, 5 września wrócił do portu w Filadelfii i został umieszczony w stanie „in ordinary”. 4 kwietnia 1921 wypłynął na Karaiby. Do Hampton Roads dotarł 23 kwietnia, a do Annapolis 18 maja. Tam rozpoczął kolejny letni rejs szkolny. 4 czerwca wyszedł w rejs do Europy, w trakcie którego odwiedził Kristianię (Norwegia), Lizbonę (Portugalia) i Gibraltar. Do Hampton Roads wrócił 11 sierpnia przez Guantánamo.
Po raz ostatni wyszedł w morze 31 sierpnia, by odbyć podróż w górę rzeki Delaware do Filadelfii. Tam dotarł 1 września. 11 lutego 1922 został wycofany ze służby w Philadelphia Navy Yard, a 10 listopada 1923 skreślony z listy okrętów. Zgodnie z ustaleniami traktatu waszyngtońskiego okręt, wraz z czterema innymi pancernikami został zezłomowany w stoczni filadelfijskiej w 1924. Stal z ich kadłubów została sprzedana do czterech różnych hut.

</doc>
<doc id="1377709" url="https://pl.wikipedia.org/wiki?curid=1377709" title="Pancerniki typu South Carolina">
Pancerniki typu South Carolina

Pancerniki typu South Carolina – typ amerykańskich pancerników z okresu sprzed I wojny światowej składający się z dwóch jednostek: USS "South Carolina" (BB-26) i USS "Michigan" (BB-27); pierwszy typ amerykańskich drednotów. Koncepcja obu okrętów powstała zgodnie z zasadą "all-big-gun" (pancernika uzbrojonego wyłącznie w liczne działa największego kalibru) jeszcze przed HMS "Dreadnought", ale ich projektowanie posuwało się zbyt wolno i w efekcie "Dreadnought" został zbudowany przed ich rozpoczęciem, stając się pierwszym pancernikiem nowej generacji.
Projekt.
Idea nowego, możliwie dużego typu pancernika dla marynarki amerykańskiej, była omawiana na łamach "Proceedings" (oficjalnej publikacji U.S. Naval Institute) od 1900 roku. Głównymi entuzjastami postępu w tej dziedzinie byli oficerowie marynarki William Sims, doradca prezydenta Theodore Roosevelta do spraw marynarki i Homer Poundstone, który już w 1902 roku zaproponował pancernik, uzbrojony w liczną jednolitą artylerię głównego kalibru, zamiast stosowanych na przełomie wieków dwóch głównych kalibrów, większego i mniejszego. W 1903 roku Poundstone z własnej inicjatywy sporządził projekt wstępny takiej jednostki, uzbrojonej w 12 dział 305 mm, o roboczej nazwie USS "Possible" ("możliwy"). Pomimo oporu konserwatywnych kół kierujących konstrukcją okrętów, skupionych wokół Rady Konstrukcyjnej ("Board of Construction") i Biura Konstrukcji i Napraw ("Bureau of Construction and Repairs", BC&amp;R), rósł nacisk na realizację nowych projektów. W 1904 roku, po interwencji Rady Głównej Marynarki ("General Board") – ciała doradczego Sekretarza Marynarki, a także samego prezydenta Roosevelta, BC&amp;R przystąpiło do projektowania nowego rodzaju pancernika, lecz szczegółowe prace trwały długo. Głównym projektantem okrętów był szef BC&amp;R kontradmirał Washington Capps. 
Nowe pancerniki stanowiły pod względem projektu i charakterystyk ewolucję poprzedniego typu "Connecticut". Było to odmienne podejście do projektowania, niż prezentowane przez Brytyjczyków, którzy zaprojektowali swój okręt od początku. Projekt amerykański miał cechy wszystkich wczesnych okrętów liniowych (przeddrednotów) US Navy. Jedną z wymaganych cech był duży zasięg operacyjny. Parametry okrętów zostały ograniczone przez limit 16 000 ton narzucony przez Kongres na podstawie wielkości typu "Connecticut". To spowodowało, że Amerykanie musieli skonstruować silniejszą niż dotychczas jednostkę o wyporności 16 000 ton, podczas gdy zagraniczni projektanci mieli nawet problemy z utrzymaniem wyporności 18 000 ton. Z zadania tego projektanci się wywiązali, kosztem bardziej zwartego upakowania siłowni i ogólnej ciasnoty w pomieszczeniach. Okręt został obniżony o jeden pokład na rufie, a artyleria średniego kalibru została ograniczona do dział kalibru 3 cali (76 mm). Prędkość została określona na 18,5 węzła, podobnie, jak wcześniejszych typów – istotnym warunkiem (jak się okazało, nieperspektywicznym) było wymaganie, aby nowe okręty mogły działać we wspólnych zespołach z dotychczasowymi pancernikami, dysponując podobną prędkością i manewrowością. Okręty miały bardzo małą wolną burtę, przez co ich pokłady były często zalewane przez fale. Następny typ pancerników amerykańskich "Delaware" miał już wyporność większą o ponad 4000 ton, by zlikwidować błędy powstałe przy projektowaniu okrętów typu "South Carolina" na skutek ograniczeń projektantów.
Maszynownia.
Z powodu wymogu dużego zasięgu, nowe okręty miały klasyczne maszyny parowe potrójnego rozprężania, o mniejszej mocy, ale bardziej ekonomiczne od nowych i zapewniających dużą prędkość turbin parowych zamontowanych na "Dreadnought". Taki układ maszynowni został powtórzony jedynie na czterech kolejnych okrętach amerykańskich (USS "Delaware" (BB-28), USS "New York" (BB-34), USS "Texas" (BB-35) i USS "Oklahoma" (BB-37)).
W praktyce, główną słabością okrętów i powodem, dla których czasami nie określa się ich jako "pełnych" drednotów, okazała się niska prędkość, skazująca je na działania wspólne ze starszymi przeddrednotami.
Pancerz.
Okręty otrzymały pancerz zapewniający lepsze zabezpieczenie w stosunku do swojego brytyjskiego rówieśnika. Miały grubszy pancerz boczny, a wszystkie magazyny zostały przesunięte dalej od burt. Pomimo tego, ten typ pancerników miał takie same problemy z cienkim pancerzem pokładowym i dachami wież artyleryjskich, jak wszystkie inne wczesne drednoty.
Uzbrojenie.
Typ "South Carolina" początkowo miał być jedynie modyfikacją "Connecticut" pod względem uzbrojenia i oprócz podwójnej wieży dział kalibru 305 mm (12 cali) na dziobie i rufie, miał otrzymać pojedyncze boczne wieże dział tego kalibru w miejsce podwójnych wież 203 mm (8 cali) na rogach nadbudówki. Działa 7 calowe (178 mm), jako słabo spisujące się, miały być w ogóle usunięte. Jednak odrzut dział w wieżach bocznych okazał się zbyt wielkim problemem i działa 305 mm umieszczono po raz pierwszy w wieżach ustawionych wzdłuż linii symetrii, jedne ponad drugimi (w superpozycji). Na taki niestosowany wcześniej układ zdecydowano się już w kwietniu 1905. Taki układ zastosowano na wszystkich kolejnych amerykańskich pancernikach, a później także na okrętach innych państw. Pozwalał on na oddanie salwy burtowej ze wszystkich czterech wież oraz na ograniczenie wyporności do zadanej przez Kongres, przez zmniejszenie długości okrętu. Okręty miały w efekcie taką samą salwę burtową, jak "Dreadnought", posiadając jedną wieżę mniej i uniknięto zastosowania wież położonych w pobliżu burt kadłuba. Pojawiały się wątpliwości dotyczące siły podmuchu działającej na dolne wieże w momencie, gdy działa miałyby strzelać na wprost przed dziób, ale okazało się, że nie jest to poważnym problemem. Testy takiego rozmieszczenia prowadzono w marcu 1907 na monitorze USS "Florida". Wieże umieszczone w superpozycji okazały się satysfakcjonujące w służbie i wszystkie przyszłe pancerniki amerykańskie były w taki system wyposażone. Brytyjskie okręty otrzymały takie wieże (tylko na rufie) dopiero przy projekcie HMS "Neptune", który został zbudowany w 1911, a na dziobie i rufie – w typie "Orion" zbudowanym w 1912. Oprócz zwiększenia liczby dział, w porównaniu z przeddrednotami znacząco wzrosła liczba pocisków kalibru 305 mm, z 60 do 100 na działo. Po raz pierwszy na amerykańskich pancernikach zastosowano dwustopniowe podajniki amunicji, lecz z powodu wadliwości zastosowanych podajników, krokiem wstecz okazało się zastąpienie ich przez napędzane ręcznie mechanizmy dźwigi do transportu amunicji z komór amunicyjnych i ładowania dział.
Działania.
W czasie pierwszej wojny światowej oba okręty operowały wraz z przeddrednotami z powodu małej prędkości. Oba zostały zezłomowane zgodnie z ustaleniami traktatu waszyngtońskiego.

</doc>
<doc id="1377710" url="https://pl.wikipedia.org/wiki?curid=1377710" title="Hermann Campe">
Hermann Campe

Hermann Campe (ur. 8 listopada 1910 w Köbbelitz, zm. 31 grudnia 1950) – zbrodniarz hitlerowski, jeden z funkcjonariuszy SS pełniących służbę w obozach koncentracyjnych oraz SS-Obersturmführer.
Był członkiem SS o numerze identyfikacyjnym 49126. Od września 1941 Campe pełnił służbę w obozie Sachsenhausen. W 1943 przeniesiono go do Dachau. 15 kwietnia 1943 objął stanowisko "Schutzhaftlagerführera" (kierownika obozu i zastępcy komendanta) w Bergen-Belsen. 25 marca 1944 Campe przydzielony został do służby w Buchenwaldzie. Na przełomie lutego i marca 1945 skierowany został na front wschodni, gdzie walczył w ramach 10 Dywizji Pancernej "SS-Frudsberg".
Po zakończeniu wojny zaginął. W 1954 francuski Sąd w Metz skazał Campego "in absentia" na karę śmierci. W późniejszym czasie został uznany za zmarłego, a dzień 31 grudnia 1950 przyjęto jako datę jego śmierci.

</doc>
<doc id="1377711" url="https://pl.wikipedia.org/wiki?curid=1377711" title="USS Vermont (BB-20)">
USS Vermont (BB-20)

USS Vermont (BB-20) – amerykański pancernik typu "Connecticut", drugi okręt United States Navy noszący nazwę pochodzącą od 14 stanu.
Stępkę okrętu położono 21 maja 1904 w Quincy (Massachusetts), przez firmę Fore River Shipbuilding Company. Pancernik zwodowano 31 sierpnia 1905, matką chrzestną była pani Jennie Bell, córka gubernatora stanu Vermont Charlesa J. Bella. Jednostka weszła do służby w Boston Navy Yard 4 marca 1907. Pierwszym dowódcą został komandor William P. Potter.
Po rejsie odbiorczym w rejonie Bostonu i Hampton Roads „Vermont” uczestniczył w manewrach 1 Dywizjonu Floty Atlantyku, a później 1 i 2 Eskadry. Od 30 sierpnia do 5 września pomiędzy Hampton Roads i Provincetown odbywał ostatnią podróż wchodzącą w skład prób. 7 września dotarł do Boston Navy Yard i przeszedł naprawy trwające do końca listopada 1907.
30 listopada opuścił Boston, nabrał węgla w Bradford, zapasów w Newport i amunicji w Tompkinsville, po czym 8 grudnia dotarł do Hampton Roads.
Tam przeszedł końcowe przygotowania do podróży najpierw na zachodnie wybrzeże USA (dookoła przylądka Horn), a później dalej w podróż dookoła świata. Wielka Biała Flota (ang. "Great White Fleet"), nosząca taką nazwę z powodu schematu barw, w jaki były pomalowane okręty, składała się z 16 pancerników-przeddrednotów. Formacja wypłynęła z Hampton Roads żegnana 16 grudnia przez prezydenta USA Theodore’a Roosevelta, który chciał w ten sposób przekazać ostrzeżenie Japonii – rosnącej potędze na Pacyfiku.
„Vermont” płynął jako część 1 Dywizji. Głównym dowódcą całej formacji był kontradmirał Robley D. „Fighting Bob” Evans, ówczesny dowódcą floty. W ciągu następnych miesięcy pancernik odwiedził porty Chile, Peru, Meksyku, Kalifornii, Hawajów, Nowej Zelandii, Australii, Filipin, Japonii, Chin i krajów śródziemnomorskich, 22 lutego 1909 (dzień urodzin Waszyngtona) wrócił do Hampton Roads. W dniu dotarcia do USA uczestniczył w przeglądzie floty ponownie dokonanym przez prezydenta Roosevelta. W czasie podróży dowódca „Vermont”, komandor Potter został awansowany do stopnia flagowego i został dowódcą dywizji. Jego miejsce zajął komandor (później admirał) Frank Friday Fletcher.
Od 9 marca do 23 czerwca „Vermont” przeszedł remont w Boston Navy Yard. Później dołączył do floty w pobliżu Provincetown. 4 lipca wszedł do Bostonu jako część 1 Dywizji Floty. Od 7 lipca do 4 sierpnia uczestniczył w ćwiczeniach Floty Atlantyku. Następnie nabrał węgla w Hampton Roads i przeprowadził ćwiczenia artyleryjskie w pobliżu Virginia Capes na terenie znanym jako Southern Drill Grounds.
Do końca 1909 „Vermont” uczestniczył w ćwiczeniach i manewrach, między 22 września a 9 października odwiedził Stamford na obchody Dnia Kolumba i Nowy Jork na obchody Święta Hudson-Fulton. Święta Bożego Narodzenia spędził w Nowym Jorku zakotwiczony na North River.
Na zimę popłynął na południe i 12 stycznia 1910 dotarł do zatoki Guantánamo. Przez następne dwa miesiące ćwiczył na wodach karaibskich, na wiosnę dopłynął do Hampton Roads i Virginia Capes na podstawowe ćwiczenia artyleryjskie. 29 kwietnia dotarł do Bostonu i przeszedł w tamtejszej stoczni remont trwający do połowy lipca. Wtedy na pokład weszli członkowie "Naval Militia", z którymi pancernik operował pomiędzy Bostonem i Provincetovn od 22 do 31 lipca.
Następnie jednostka odwiedziła Newport, a 22 sierpnia popłynęła do Hampton Roads. Później przygotowywała się do ćwiczeń artyleryjskich (25–27 września) i odwiedziła Nowy Jork z innymi okrętami Floty Atlantyku.
1 listopada po drobnych naprawach w Philadelphia Navy Yard pancernik popłynął na wody europejskie. Dotarł do Wysp Brytyjskich dwa tygodnie później, od 16 listopada do 7 grudnia wraz z innymi okrętami wchodzącymi w skład 3 Dywizji Floty Atlantyku odwiedził Gravesend w Anglii. Następnie popłynął do Brestu, gdzie pozostał do 30 grudnia. Wtedy popłynął do Indii Zachodnich.
Od 13 stycznia do 13 marca 1911 został zaangażowany w zimowe manewry i ćwiczenia w pobliżu zatoki Guantánamo. Później odpłynął do Hampton Roads. W ciągu następnych tygodni pancernik operował na południowym obszarze treningowym i w pobliżu wyspy Tangier na zatoce Chesapeake, gdzie prowadził ćwiczenia artyleryjskie. 8 kwietnia, po pozostawieniu materiałów wojskowych w Hampton Roads, „Vermont” popłynął tego samego dnia do Filadelfii i 10 kwietnia po zawinięciu do portu wszedł do suchego doku.
Pod koniec wiosny wznowił operacje i ćwiczył wraz z innymi przeddrednotami z Trzeciej Dywizji. Operował w pobliżu Pensacoli i Zatoki Meksykańskiej, od 7 do 12 czerwca odwiedził Galveston, 12 czerwca wrócił do Pensacoli.
4 lipca 1911, wracając na północ, znalazł się w Bar Harbor w stanie Maine. Później ćwiczył wraz z innymi okrętami Floty w Cape Cod Bay i w pobliżu Provincetown. Operował w pobliżu wybrzeża Nowej Anglii do połowy sierpnia, przeplatając okres ćwiczeń na morzu z wizytą w Salem i przeróbkami w Boston Navy Yard. Później popłynął na południe, by przeprowadzić eksperymentalne strzelania artyleryjskie. Następnie uczestniczył w jesiennych ćwiczeniach od cieśniny Tangier do "Southern Drill Grounds".
Od 12 września do 9 października, po naprawach w Norfolk Navy Yard, „Vermont” dołączył do Floty w Hampton Roads, potem uczestniczył wraz z nią w przeglądzie morskim na North River w Nowym Jorku pomiędzy 24 października i 2 listopada. Następnie brał udział w manewrach i ćwiczeniach z 1 Eskadrą Floty, po czym wrócił do Hampton Roads.
7-8 grudnia zatrzymał się na chwilę w Tompkinsville, następnego dnia osiągnął New York Navy Yard i pozostał tam do 2 stycznia 1912. Wtedy odpłynął na Morze Karaibskie i uczestniczył w dorocznych zimowych manewrach. Do 9 marca operował na wodach kubańskich, w pobliżu zatoki Guantánamo i Cape Cruz, następnie popłynął do Norfolk Navy Yard, gdzie przeszedł przegląd trwający do jesieni.
Z Norfolk wypłynął 8 października i dwa dni później dotarł do Nowego Jorku. Uczestniczył w przeglądzie floty odbywającym się w tym porcie w dniach 10–15 października. Później, w dniach 16–18 października na pokładzie przebywał dowódca Drugiej Dywizji Floty Atlantyku. Okręt stał wtedy w Hampton Roads.
„Vermont” wypłynął później z tego portu i do grudnia uczestniczył w ćwiczeniach przeprowadzanych w pobliżu Virginia Capes i "Southern Drill Grounds". W tym czasie przeprowadził ćwiczenia artyleryjskie i dwa razy uczestniczył w akcjach ratowniczych. Po raz pierwszy 2 listopada pomagał parowcowi SS „Noruega”, po raz drugi 13–15 grudnia pomagał okrętowi podwodnemu „B-2”.
Boże Narodzenie 1912 spędził w Norfolk Navy Yard, po czym popłynął na Kubę i zimowe manewry. W drodze odwiedził Colon w Panamie, gdzie w pobliżu kończono budowę Kanału Panamskiego. Do zatoki Guantánamo dotarł 19 stycznia 1913. Następnie operował w tym rejonie do 12 lutego, czyli do dnia rozpoczęcia rejsu na wody meksykańskie.
17 lutego dotarł do Veracruz i pozostał w tym porcie do 29 kwietnia, broniąc amerykańskich interesów. Wtedy odpłynął na północ by dotrzeć do innych okrętów Floty w Hampton Roads. Przeprowadził też letni rejs szkolny z podchorążymi (ang. "midshipman"). 6 czerwca zaokrętował kadetów w Annapolis. Po dołączeniu do Floty „Vermont” popłynął do Block Island Sound i odwiedził Newport.
Pancernik przeszedł okresowy przegląd w Norfolk od lipca do października, a potem udał się na ćwiczenia artyleryjskie na "Southern Drill Grounds". „Vermont” następnie odbył swoją drugą podróż do Europy. 25 października opuścił Hampton Roads i udał się do Francji. 8 listopada dotarł do Marsylii. 1 grudnia wypłynął z tego śródziemnomorskiego portu i przybył do Norfolk Navy Yard 5 dni przed Bożym Narodzeniem. Do samego portu wszedł na holu, ponieważ w czasie sztormu uszkodził śrubę.
Wkrótce po zakończeniu napraw odbył szkolenie odświeżające umiejętności załogi. Później uczestniczył w wiosennych ćwiczeniach Floty na "Southern Drill Grounds", gdy tarcia pomiędzy Meksykiem a USA wzrosły. 15 kwietnia opuścił Hampton Roads i dotarł do Veracruz wcześnie rano 22 kwietnia wraz z pancernikami USS „Arkansas”, USS „New Hampshire”, USS „South Carolina” i USS „New Jersey”.
“Batalion” złożony z 12 oficerów i 308 marynarzy zszedł na brzeg rankiem tego samego dnia, gdy siły amerykańskie okupowały port, by zablokować transport broni dla meksykańskiego dyktatora Victoriano Huerty. Dwóch członków załogi zasłużyło w trakcie walk na odznaczenie Medalem Honoru, byli to Lt. Julius C. Townsend – dowódca batalionu i Surgeon Cary DeVall Langhorne chirurg drugiego regimentu marynarzy (ang. "Second Seaman Regiment"). Załoga pancernika „Vermont” poniosła jedną ofiarę śmiertelną – zginął szeregowy z oddziału marines, zabity 23 kwietnia. Po wizycie w Tampico (21 września – 10 października) pancernik pozostawał w meksykańskim porcie do końca października.
Przez następne dwa i pół roku „Vermont” pozostawał w rutynowej służbie, na którą składały się operacje przeprowadzane w pobliżu wschodniego wybrzeża USA na obszarze od Newport do zatoki Guantánamo. Od 1 października do 21 listopada 1916 okręt został umieszczony w rezerwie w Filadelfii. Następnie od 29 listopada 1916 do 6 lutego 1917 wspierał siły ekspedycyjne marines (ang. "Marine Corps Expeditionary Force") na Haiti. Następnie przeprowadził ćwiczenia bojowe w pobliżu zatoki Guantánamo. Do Norfolk wrócił 29 marca 1917.
4 kwietnia 1917 „Vermont” wszedł do Philadelphia Navy Yard na naprawy. Dwa dni później Stany Zjednoczone przystąpiły do I wojny światowej. 26 sierpnia 1917 pancernik wyszedł ze stoczni i wypłynął z Hampton Roads. Miał pełnić rolę okrętu szkolnego dla maszynistów w regionie zatoki Chesapeake. Pełnił tę rolę przez prawie cały okres walk. Zakończył ten przydział 4 listopada 1918, tydzień przed zakończeniem wojny.
Przydział okrętu szkolnego został tylko raz przerwany na wiosnę 1918, gdy 29 maja na okręt zabrano ciało chilijskiego ambasadora w USA. 3 czerwca na pokład wszedł amerykański ambasador w Chile J. H. Shea i dotarł do Norfolk tego samego dnia. 10 czerwca pancernik przeszedł przez Kanał Panamski i 24 czerwca dotarł do Port Tongoy. Rankiem 27 czerwca dotarł do Valparaíso.
Później szczątki ambasadora zostały przetransportowane na brzeg. Towarzyszył temu admirał William B. Caperton i ambasador Shea. 2 lipca „Vermont” opuścił port. po drodze odwiedził Callao w Peru (7 lipca), przeszedł przez Kanał Panamski i wrócił do bazy na York River.
5 listopada wszedł do Philadelphia Navy Yard i został przerobiony na transportowiec wojska. 9 stycznia 1919 wypłynął z Norfolk na pierwszą z czterech wypraw do Europy po żołnierzy amerykańskich. W czasie służby jako transportowiec pancernik przewiózł około 5000 weteranów I wojny światowej ze Starego Kontynentu do USA. Ostatnią podróż zakończył 20 czerwca 1919.
Okręt został przygotowany w Philadelphia Navy Yard do dezaktywacji. 18 lipca opuścił wschodnie wybrzeże USA, wypływając z Hampton Roads i kierując się na zachodnie wybrzeże. Po przejściu przez Kanał Panamski pancernik zawinął do San Diego, San Pedro, Monterey, Long Beach, Astoria i San Francisco, 18 września dotarł do Mare Island Naval Shipyard w Vallejo. Tam jednostka została wycofana ze służby 30 czerwca 1920. 17 lipca tego samego roku okręt otrzymał numer klasyfikacyjny BB-20. Wcześniej był znany jako „Battleship #20".
„Vermont” pozostał zdezaktywowany w Mare Island, 10 listopada 1923 jego nazwa została skreślona z rejestru okrętów. 30 listopada 1923, został sprzedany na złom, zgodnie z ustaleniami traktatu waszyngtońskiego.

</doc>
<doc id="1377712" url="https://pl.wikipedia.org/wiki?curid=1377712" title="USS Louisiana (BB-19)">
USS Louisiana (BB-19)

USS Louisiana (BB-19) – amerykański pancernik typu "Connecticut", trzeci okręt United States Navy noszący nazwę pochodzącą od stanu Luizjana.
Stępkę położono 7 lutego 1903 w stoczni Newport News Shipbuilding &amp; Dry Dock Company w Newport News. Okręt został zwodowany 27 sierpnia 1904, matką chrzestną była pani Juanita LaLande. 2 czerwca 1906 wszedł do służby, pierwszym dowódcą został komandor Albert R. Couden.
15 września po rejsie odbiorczym w pobliżu wybrzeża Nowej Anglii okręt popłynął do Hawany w odpowiedzi na apel kubańskiego prezydenta Estrady Palmy o amerykańską pomoc w zdławieniu powstania. Pancernik przewoził komisję pokojową składającą się z sekretarza wojny Williama Tafta i asystenta sekretarza stanu Roberta Bacona, która ustanowiła rząd tymczasowy na wyspie. Okręt pozostawał w pobliżu, gdy tworzono rząd, a następnie wrócił z komisją do Fort Monroe w Wirginii.
8 listopada w Piney Point na pokład wszedł prezydent Theodore Roosevelt, po czym okręt udał się w rejs do Panamy, by prezydent mógł zobaczyć postęp prac przy budowie Kanału Panamskiego. W drodze powrotnej pancernik na krótko odwiedził Portoryko, gdzie prezydent studiował strukturę administracyjną rządu Commonwealthu. Roosevelt zszedł z pokładu jednostki 26 listopada w Piney Point.
W latach 1906 i 1907 pancernik odwiedził Nowy Orlean, Hawanę i Norfolk. Przeprowadził także ćwiczenia w zatoce Guantánamo i był zaangażowany w ćwiczenia bojowe wzdłuż wybrzeża Nowej Anglii. 16 grudnia 1907 opuścił Hampton Roads jako jeden z 16 pancerników wchodzących w skład Wielkiej Białej Floty wysłanej przez prezydenta Roosevelta najpierw na zachodnie wybrzeże USA, a później w dalszy rejs dookoła świata. Rejs ten miał na celu prezentację siły, zwiększenie amerykańskiego prestiżu jako globalnego mocarstwa morskiego i przekonanie Kongresu, że krajowi potrzebna jest silna marynarka wojenna i większa flota handlowa. W czasie rejsu pancernik odwiedził Port-of-Spain, Rio de Janeiro, Punta Arenas i Valparaíso (Chile), Callao (Peru), San Diego i San Francisco, Honolulu, Auckland, Sydney, Tokio, Manilę, Xiamen (Chiny), Hongkong, Manilę, Kolombo, Kanał Sueski i Port Said, Izmir i Gibraltar zanim wrócił do USA 22 lutego 1909.
1 listopada 1910 po przeglądzie i manewrach dołączył do 2 Dywizji Floty Atlantyckiej i popłynął na wody europejskie, by na wiosnę 1911 przed powrotem do USA odwiedzić porty angielskie i francuskie. Latem uczestniczył w formalnych wizytach w portach północnej Europy: Kopenhagi, Trälhavet (Szwecja), Kronsztad (Rosja) i Kilonii (Niemcy). W tym czasie przechodził inspekcje przeprowadzane przez duńskiego króla Fryderyka VIII, szwedzkiego króla Oskara II, niemieckiego cesarza Wilhelma II i rosyjskiego cesarza Mikołaja II.
Pomiędzy 6 czerwca 1913 i 24 września 1915 „Louisiana” odbył trzy podróże pomiędzy portami wschodniego wybrzeża USA a meksykańskimi wodami. W czasie pierwszej (6 lipca – 29 września 1913) chronił życie i mienie amerykańskich obywateli; pomagał wcielać w życie doktrynę Monroe’a i embargo na broń ustanowione dla zmniejszenia niepokojów rewolucyjnych w Meksyku. Druga podróż (14 kwietnia – 8 sierpnia 1914) przypadła na okres, gdy tarcia pomiędzy Meksykiem i USA osiągnęły najwyższy punkt – w czasie ostrzeliwania i okupacji miasta Veracruz przez Amerykanów. Celem trzeciej była obrona amerykańskich interesów w dniach 17 sierpnia – 24 września 1915.
Po powrocie z Zatoki Meksykańskiej okręt został umieszczony w rezerwie w Norfolk i do momentu przystąpienia Stanów Zjednoczonych do I wojny światowej służył jako okręt szkolny dla podchorążych i członków rezerwy marynarki w letnich rejsach.
W czasie I wojny światowej pełnił rolę okrętu szkolnego dla obsługi maszyn i dział, do 25 września 1918 pływał w pobliżu atlantyckiego środkowego wybrzeża USA. Wtedy to wszedł w skład eskorty konwoju do Halifaksu na Nowej Szkocji. Od 24 grudnia pełnił rolę transportowca wojska, odbywając cztery pełne podróże pomiędzy USA i Brestem, przywożąc na kontynent północnoamerykański żołnierzy Stanów Zjednoczonych.
20 października 1920 po odbyciu ostatniej podróży powrotnej z Brestu okręt zameldował się w Philadelphia Navy Yard, gdzie został wycofany ze służby, a 1 listopada 1923 sprzedany na złom.

</doc>
<doc id="1377713" url="https://pl.wikipedia.org/wiki?curid=1377713" title="USS Rhode Island (BB-17)">
USS Rhode Island (BB-17)

USS Rhode Island (BB-17) – amerykański pancerniki typu "Virginia". Drugi okręt United States Navy noszący nazwę pochodzącą od stanu Rhode Island.
Okręt został zwodowany 17 maja 1904 w stoczni Fore River Shipbuilding Company. Matką chrzestną była pani F. C. Dumaine. Pierwszym dowódcą został komandor Perry Garst. Pancernik wszedł do służby 19 lutego 1906.
1 stycznia 1907, po przejściu prób i rejsu odbiorczego w pobliżu wschodniego wybrzeża USA pomiędzy Hampton Roads i Bostonem został przydzielony do 2 Dywizjonu 1 Eskadry Floty Atlantyku. 9 marca 1907 opuścił Hampton Roads i udał się w rejon zatoki Guantánamo, by uczestniczyć w ćwiczeniach artyleryjskich i szkoleniu w składzie eskadry. Następnie wrócił w rejon Hampton Roads i Zatoki Cape Cod.
8 września 1907 dołączył do 15 innych pancerników eskadry torpedowców i transportowców i uczestniczył w wielkim przeglądzie Floty Atlantyku rozpoczynającym jej podróż na zachodnie wybrzeże (później dookoła świata). Przeglądu Wielkiej Białej Floty dokonał prezydent Theodore Roosevelt 16 grudnia, po czym wysłał ją w pierwszą część długiej podróży. „Rhode Island” zawinął do Trynidadu, Rio de Janeiro, Punta Arenas, Callao i Zatoki Magdaleny, 14 kwietnia 1908 dotarł do San Diego.
W lipcu „Rhode Island” popłynął na północ w rejon Puget Sound. Cała flota opuściła San Francisco 7 lipca i udała się w rejs, w czasie którego odwiedziła Honolulu, Auckland, Sydney, Melbourne i Manilę, 2 października dotarła na Filipiny. Z Manili pancernik popłynął do Jokohamy i wrócił do Olongapo na Filipinach pod koniec października. 1 grudnia opuścił Cavite i odwiedził Kolombo, Suez, Marsylię i Gibraltar, 22 lutego 1909 dotarł do Hampton Roads.
8 marca 1909 wszedł do New York Navy Yard na przegląd. Został przydzielony do 3 Dywizjonu 1 Eskadry. W 1910 kontynuował służbę we Flocie Atlantyku. uczestnicząc w ćwiczeniach, m.in. na Karaibach (w lutym 1910). 20 października 1910 został przydzielony do 4 Dywizjonu 1 Eskadry. 2 listopada 1910 „Rhode Island”, wraz z innymi jednostkami floty, przeszedł przegląd w Bostonie przeprowadzony przez prezydenta Howarda Tafta. Następnie jednostka udała się na wody europejskie. Wykonując szkolenia bojowe i zwiadowcze flota prowadziła ćwiczenia w drodze do Gravesend w Anglii. 13 stycznia 1911 pancernik wrócił do zatoki Guantánamo.
Do wybuchu I wojny światowej kontynuował zadania w ramach Floty Atlantyku. W czerwcu i lipcu popłynął na południe do Key West, Hawany i zatoki Guantánamo, ale poza tym pozostawał w pobliżu wschodniego wybrzeża USA, operując pomiędzy Hampton Roads i Rockland. 17 lipca 1912 został przeniesiony do 3 Dywizjonu 1 Eskadry i stał się okrętem flagowym. 1 sierpnia przekazał proporzec jednostki flagowej pancernikowi „New Jersey” w ramach okresowej rotacji obowiązków pomiędzy poszczególnymi jednostkami dywizjonu.
Dowódca 3 Dywizjonu 1 Eskadry przeniósł swój proporczyk z „Virginii” na „Rhode Island” 28 czerwca 1913 i pozostawał na pokładzie do 18 stycznia 1914. Pod koniec 1913 pancernik popłynął bronić amerykańskich interesów w pobliżu wybrzeża Meksyku. 4 listopada 1913 dotarł do Veracruz. Do lutego 1914 operował niedaleko Tampico i Tuxpan. Po dwóch tygodniach spędzonych w zatoce Guantánamo wrócił na północ, na wody Wirginii.
Do 1916 odbywał okresowe przeglądy w stoczni, ćwiczenia artyleryjskie i formacje. Pozostawał głównie w pobliżu wschodniego wybrzeża USA, ale okazjonalnie udawał się na wody położone bardziej na południe. Od października 1914 do marca 1915 i od stycznia do lutego 1916 przebywał w okolicach karaibskich portów. Od 19 lutego 1914 do 20 stycznia 1915 pełnił rolę okrętu flagowego 4 Dywizjonu 1 Eskadry.
15 maja 1916 został przydzielony do ograniczonej służby w rezerwie (ang. "reduced commission in reserve") w Boston Navy Yard i został tego dnia wydzielony z Floty Atlantyku. Pancernik był jednostką flagową dowódcy Sił Rezerwowych od 24 czerwca 1916 do 28 września.
27 marca 1917 w Hampton Roads pancernik wrócił do pełnej służby. 3 maja 1917, krótko po tym jak Stany Zjednoczone przystąpiły do I wojny światowej, na okręcie podniesiono proporzec dowódcy 3 Dywizjonu Pancerników Floty Atlantyku i rozpoczęto intensywne szkolenia artyleryjskie oraz alarmowe, by osiągnąć gotowość bojową. „Rhode Island” został przydzielony do pełnienia służby przeciw okrętom podwodnym w pobliżu Tangier Island. W 1918 po powrocie do bazy w Hampton Roads został przeniesiony do 2 Dywizjonu Pancerników. W czerwcu, pozostając gotowym do zamorskiego przydziału, podjął specjalne ćwiczenia torpedowe.
Po zakończeniu wojny w listopadzie 1918 został przydzielony do transportu żołnierzy amerykańskich z Europy do USA. Na pokład załadowano kilkaset dodatkowych łóżek i pancernik odbył pięć podróży do Europy i z powrotem, przewożąc pomiędzy 18 grudnia 1918 i 4 lipca 1919 ponad 5000 ludzi.
17 lipca 1919 w Bostonie okrętowi przydzielono rolę jednostki flagowej 1 Dywizjonu Pancerników. Pancernik opuścił Boston Navy Yard 24 lipca i udał się w rejon Kanału Panamskiego i Balboa. Później wrócił do Mare Island Navy Yard w celu otrzymania nowego przydziału. Pozostawał tam do 20 czerwca 1920, kiedy to został wycofany ze służby i umieszczony w rezerwie.
4 października 1923 uznany za niepotrzebny w przyszłych konfliktach, 1 listopada 1923, zgodnie z ustaleniami traktatu waszyngtońskiego, Amerykanie musieli pozbyć się m.in. 13 pancerników, głównie predreadnoughtów. Równocześnie, amerykański senator ze stanu Meryland, Joseph Irwin France stworzył projekt ustawy, na mocy której Amerykanie przekazaliby Polsce aż 5 z tych okrętów – USS „Virginia”, USS „Nebraska”, USS „Georgia”, USS „New Jersey” i USS „Rhode Island”. W swoim czasie były to całkiem potężne jednostki, jednak podczas I wojny światowej były już całkowicie przestarzałe. Okręty miały być przekazane za darmo, natomiast polskie władze miały pokryć kolosalne koszty ich podróży do Europy. Projekt jednak upadł, zapewne z powodu kosztów, których Polska nie mogła wówczas pokryć.
Dzwon okrętowy znajduje się na wystawie w Rhode Island State House w Providence.
„Rhode Island” został uwieczniony na znaczku pocztowym wydanym na Wyspach Marshalla w 1997.

</doc>
<doc id="1377717" url="https://pl.wikipedia.org/wiki?curid=1377717" title="Alaksandr Burbis">
Alaksandr Burbis

Alaksandr Burbis, biał. "Аляксандр (Алесь) Лаўрэнавіч Бурбіс", ps. „Stary Pilip” (ur. 20 października 1885 w Wilnie, zm. 20 marca 1923 w Mińsku) – białoruski działacz społeczny i polityczny, teatrolog, historyk i etnograf.
W czasach carskich zakładał w Wilnie Białoruską Rewolucyjną Hramadę, od 1903 roku był członkiem KC Białoruskiej Socjalistycznej Hramady. Podczas rewolucji 1905 roku jeden z przywódców ruchu socjalistycznego na Kowieńszczyźnie, za działalność lewicową aresztowany i represjonowany przez władze carskie. Aktywny w białoruskim ruchu narodowym, drukował swoje teksty w "„Naszej Niwie”".
Podczas I wojny światowej przebywał w Moskwie, gdzie stworzył i stał na czele lokalnej komórki Białoruskiej Socjalistycznej Hramady. Po powstaniu Białoruskiej Republiki Ludowej w 1918 roku pełnił początkowo funkcję jej przedstawiciela dyplomatycznego w Moskwie, później stał się jej politycznym przeciwnikiem. W 1920 roku wziął udział w rokowaniach ryskich jako członek tzw. komisji Marchlewskiego. Był wicekomisarzem ludowym spraw zagranicznych Białoruskiej SRR, współredagował "„Sowiecką Biełaruś”". W grudniu 1922 roku złożył swój podpis pod aktem powołującym ZSRR.

</doc>
<doc id="1377718" url="https://pl.wikipedia.org/wiki?curid=1377718" title="Zespół Evansa">
Zespół Evansa

Zespół Evansa – choroba z grupy niedokrwistości immunohemolitycznych, spowodowana obecnością przeciwciał przeciwko antygenom erytrocytów, trombocytów i granulocytów. Przebiega z niedokrwistością, małopłytkowością i często neutropenią.

</doc>
<doc id="1377720" url="https://pl.wikipedia.org/wiki?curid=1377720" title="Marek Sztolcman">
Marek Sztolcman

Marek Sztolcman (ur. 1953 w Częstochowie, zm. 28 września 2002 w Miedźnie) – polski urzędnik państwowy i samorządowy, w latach 2001–2002 wicewojewoda śląski.
Życiorys.
Ukończył studia historyczne na Wydziale Nauk Społecznych Uniwersytetu Śląskiego. Początkowo pracował jako nauczyciel. W latach 80. został sekretarzem Urzędu Gminy Miedźno, następnie naczelnikiem miasta i gminy Kłobuck. Działał w Polskiej Zjednoczonej Partii Robotniczej. Był zatrudniony w Komitecie Gminnym PZPR w Miedźnie, a następnie Komitecie Wojewódzkim PZPR w Częstochowie.
Pracował później jako zastępca kierownika urzędu rejonowego w Kłobucku, a w latach 1995–1999 jako dyrektor wydziału w częstochowskim urzędzie wojewódzkim. Od 1999 do 2001 zajmował stanowisko starosty powiatu kłobuckiego. W listopadzie 2001 z ramienia Sojuszu Lewicy Demokratycznej objął urząd I wicewojewody śląskiego, który sprawował do czasu swojej śmierci.
Działał w ochotniczej straży pożarnej. W 1997 otrzymał Srebrny Krzyż Zasługi. Odznaczony pośmiertnie Krzyżem Kawalerskim Orderu Odrodzenia Polski (2002)oraz Złotym Medalem za Zasługi dla Policji.
Był bratem Grzegorza Sztolcmana.

</doc>
<doc id="1377722" url="https://pl.wikipedia.org/wiki?curid=1377722" title="Naczelna Rada Wychowania Fizycznego i Przysposobienia Wojskowego">
Naczelna Rada Wychowania Fizycznego i Przysposobienia Wojskowego

Naczelna Rada Wychowania Fizycznego i Przysposobienia Wojskowego − doradczy organ do spraw wychowania fizycznego i Przysposobienia Wojskowego powołany przy Ministerstwie Wyznań Religijnych i Oświecenia Publicznego, działający w latach 1925–1927.
W 1927 r. utworzono Państwowy Urząd Wychowania Fizycznego i Przysposobienia Wojskowego.

</doc>
<doc id="1377724" url="https://pl.wikipedia.org/wiki?curid=1377724" title="Sylvester Graham">
Sylvester Graham

Sylvester Graham (ur. 5 lipca 1794, zm. 11 września 1851) – amerykański pastor prezbiteriański, wędrowny kaznodzieja i propagator diety wegetariańskiej, propagator stosowania w żywieniu produktów przetwarzanych prymitywnymi metodami oraz wykorzystania części roślin uznawanych za odpadowe (np. otrąb), twórca mąki typu 1850, zwanej mąką Grahama służącej do wyrobu pieczywa typu graham, autor "Lectures on the Science of Human Life" i nieukończonego "The Philosophy of Sacred History".
Życiorys.
Jego ojciec i dziadek również byli pastorami. Urodził się jako 17 z rodzeństwa gdy jego ojciec miał 70 lat. Ojciec zmarł gdy Sylvester miał dwa lata. Dzieciństwo spędził u różnych krewnych, często przenosząc się z miejsca na miejsce. Początkowo nie uczęszczał do szkoły, z powodu złego zdrowia lub dlatego, że był zmuszany przez krewnych do pracy m.in. w tawernie. Po tych doświadczeniach miał postanowić, że nie będzie pił alkoholu (pijaństwo wśród młodzieży było wówczas w Ameryce powszechne). Dzięki temu, że w odróżnieniu od rówieśników nie pił, szybko nadrobił zaległości w nauce. Studiował teologię w Amherst Academy jednak nie ukończył jej z powodu skandalu wywołanego przez niewłaściwe zachowanie Grahama w stosunku do kobiety. Po rezygnacji z nauki pracował na farmie, jako sprzątacz i nauczyciel. Pastorem został 1828 roku. Nauczał i propagował zmianę nawyków żywieniowych w latach 1829-1851.
Graham został propagatorem wegetarianizmu na skutek paniki jaka wybuchła w Ameryce po ujawnieniu europejskiej epidemii cholery 1831-1838. Przyczyna cholery została odkryta dopiero w 1883 roku a w czasach Grahama powszechna była opinia, iż cholera była plagą, którą Bóg zesłał, aby ukarać ludzi. Akceptowanym przez XIX medycynę (medycynę heroiczną) było zalecenia, by jeść duże ilości mięsa, unikać warzyw a także nie pić wody (pić wyłącznie alkohole np. wino). Graham zgadzał się z poglądem o tym, że cholera jest karą bożą i proponował rozwiązanie w postaci stworzonej przez siebie ideologii i diety, które utrzymywała w czystości, zdrowiu rodziny i społeczeństwo. Zalecenia były przeciwne do rozwiązań ówczesnej medycyny i obejmowały picie czystej wody, stosowanie diety wegetariańskiej, stosowanie prostych metod przetwarzania produktów spożywczych, spożywania pieczywa wykonanego całkowicie w domu (również mielenie powinno być wykonywane w domu), unikanie przypraw i innych dodatków oraz surowy styl życia, który obejmował spanie na twardych posłaniach i unikanie ciepłych kąpieli.
Szczególny nacisk Graham położył na mielenie i pieczenie chleba w domu a także wykonywanie przez kobiety lub rodziny innych prostych procesów przetwarzania produktów spożywczych. Wiązało się to z obrazem nowego społeczeństwa Ameryki, w której kobiety pozostawały w domu i zaspakajały podstawowe potrzeby swojej rodziny oraz utrzymywały więzi społeczne. Graham uważał, że wychowanie według tej ideologii zapobiegałoby posiadaniu nieczystych myśli a tym samym eliminowałoby zachowania seksualne uznawane przez pastorów za niepożądane (rozmowy o seksie, zbyt częste stosunki seksualne, seks przedmałżeński, masturbację). Graham głosił pogląd, że masturbacja prowadzi do ślepoty i przedwczesnej śmierci. Głosił również, że młodzieńcza masturbacja jest niebezpieczna dla zdrowia, z powodu niedojrzałości narządów rozrodczych i może rzekomo prowadzić do tego, że potomek osoby masturbującej się będzie upośledzony. Jego artykuł o tym, że masturbacja jest aktem samozniszczenia, opublikowany w 1834 roku, przyczyniły się do wzrostu w Ameryce strachu przed rzekomymi chorobami wywołanymi przez masturbację, również przedwczesną śmiercią.

</doc>
<doc id="1377728" url="https://pl.wikipedia.org/wiki?curid=1377728" title="Kaczka Pchnięta Nożem">
Kaczka Pchnięta Nożem

Kabaret Kaczka Pchnięta Nożem – polski kabaret założony w 1996 w Rzeszowie. Nazwa grupy pochodzi od pierwszego programu kabaretu, a ten od okładki płyty zespołu The Residents.
Historia kabaretu.
Pomysł założenia kabaretu związany jest z radiowęzłem akademików i nadawaną tam satyryczną audycją "Kaczka pchnięta nożem" autorstwa Andrzeja Rozmusa. Kabaret założyli Andrzej Rozmus, Leszek Fila i Dariusz Popek. Pierwszy występ odbył się 21 marca 1996 w klubie studenckim "Pod Palmą" w Rzeszowie. W następnym roku akademickim do zespołu dołączył Łukasz Błąd. W 1997 roku kabaret wystąpił w eliminacjach konkursowych PaKI, nie zdobył jednak żadnej nagrody. Po dwóch latach z kabaretu odeszli Leszek Fila i Dariusz Popek, a na ich miejsce (poprzez casting) zostały przyjęte: Beata Zając, Aneta Wójtowicz i Marta Wojtowicz. Trzeci program kabaretu: "I młotkiem możesz sobie coś wybić z głowy, czyli jeden dzień z życia androida" pojawił się na antenie Radia Rzeszów S.A. W listopadzie 1998 roku na I Festiwalu Teatrów i Kabaretów Studenckich w Gdańsku „"Wyjście z cienia"” Kaczka Pchnięta Nożem została wyróżniona Nagrodą Specjalną dla kabaretu o najbardziej mięsnej nazwie (nagrodą było 5 kg salami). W tym roku do zespołu został przyjęty również Tomasz Kapała.
W 1999 roku kabaret wziął bez sukcesów udział w kolejnych eliminacjach do PaKI oraz w Mól-latce w Gołdapi. W październiku 1999 roku grupa zdobyła Nagrodę Jurora IV Rybnickiej Jesieni Kabaretowej Ryjek. W listopadzie - I miejsce na festiwalu "Wyjście z cienia" w Gdańsku. Od tego czasu kabaret zaczyna regularnie brać udział w warsztatach kabaretowych i kabaretonach, m.in. Mazurskiej Nocy Kabaretowej, Kabaretonie Mulatka, Lidzbarskich Biesiadach Humoru i Satyry, Ryjku etc.
W 1999 roku kabaret Kaczka Pchnięta Nożem utworzył Polską Ligę Kabaretową, która - na wzór meczów piłkarskich - jest pojedynkiem kabaretów o Nagrodę Publiczności.
W 2000 roku kabaret wygrał:
a w 2001 - II nagrodę na Kabaretonie Mulatka oraz Nagrodę Jurora, Nagrodę Kabaretów, Nagrodę Publiczności na Rybnickiej Jesieni Kabaretowej Ryjek.
W 2002 kabaret Kaczka Pchnięta Nożem zdobył III Nagrodę PAKI i zaczął regularnie pojawiać się w audycjach radiowych (np. "Powtórka z rozrywki "w radiowej Trójce, "Strefa Kabaret" w Radio Rzeszów) oraz telewizyjnych ("Kabaretowa Liga Dwójki", "Tygodnik Moralnego Niepokoju", "HBO na stojaka" czy "Bombonierka" w TVN 7).
W 2003 i 2005 radiowe audycje satyryczne Łukasza Błąda i Andrzeja Rozmusa zostały wyróżnione na Lidzbarskich Biesiadach Humoru i Satyry.
W 2006 roku ukazała się płyta z radiowymi skeczami Kaczki Pchniętej Nożem wydana przez Radio Rzeszów.

</doc>
<doc id="1377729" url="https://pl.wikipedia.org/wiki?curid=1377729" title="Kabaret Kaczka Pchnięta Nożem">
Kabaret Kaczka Pchnięta Nożem



</doc>
<doc id="1377731" url="https://pl.wikipedia.org/wiki?curid=1377731" title="Val McDermid">
Val McDermid

Val McDermid (ur. 4 czerwca 1955) - szkocka pisarka, specjalizująca się w pisaniu powieści kryminalnych. 
Życiorys.
McDermid pochodzi z miejscowości Kirkcaldy w Szkocji. 
Po zakończeniu nauki pracowała jako dziennikarka, odnotowała także pewne sukcesy jako dramaturg. Zadebiutowała w 1987 r. powieścią "Report for Murder: The First Lindsay Gordon Mystery", która stała się dużym sukcesem czytelniczym. 
McDermid jest lesbijką. Wraz ze swą byłą partnerką opiekują się synem Cameronem (poczętym w wyniku sztucznego zapłodnienia) Mieszka w Manchesterze oraz w Northumberland.
Twórczość.
Powieści autorstwa McDermid podzielić można na trzy serie, w których głównymi bohaterami są kolejno: dziennikarka, lesbijka Lindsay Gordon, prywatny detektyw Kate Brannigan, oraz psycholog Tony Hill i detektyw Carol Jordan. Największym uznaniem wśród krytyków cieszą się te ostatnie.
Powieści, w których występują Tony Hill i Carol Jordan stały się kanwą serialu telewizyjnego, zatytułowanego "Wire in the Blood". McDermid pisuje także do brytyjskich czasopism oraz audycji radiowych BBC.
Na język polski zostało przełożonych dotychczas siedem powieści McDermid. Wszystkie z serii, w której pojawiają się Tony Hill oraz Carol Jordan. Dwie pierwsze powieści ukazały się nakładem wydawnictwa Pol-Nordica. Zostały one wznowione przez wydawnictwo Prószyński i S-ka, które wydało również, po raz pierwszy w Polsce, książkę "Gorączka kości".
Nagrody.
Twórczość McDermid została dostrzeżona przez specjalistyczną krytykę. Jest laureatką następujących nagród literackich:

</doc>
<doc id="1377733" url="https://pl.wikipedia.org/wiki?curid=1377733" title="ALSTOM">
ALSTOM



</doc>
<doc id="1377734" url="https://pl.wikipedia.org/wiki?curid=1377734" title="Transavia">
Transavia



</doc>
<doc id="1377737" url="https://pl.wikipedia.org/wiki?curid=1377737" title="David Cross (aktor)">
David Cross (aktor)

David Cross (ur. 4 kwietnia 1964 w Atlancie) – amerykański aktor filmowy i telewizyjny, komik i scenarzysta.
Życiorys.
Wystąpił w drugoplanowych rolach w popularnych komediach: "Straszny film 2" ("Scary Movie 2", 2001) i "Ona to on" ("She's the Man", 2006), a także w nominowanym do Oscara komediodramacie "Ghost World" (2001). Gra rolę Iana Hawke’a w filmach "Alvin i wiewiórki", "Alvin i Wiewiórki 2" i "Alvin i wiewiórki 3".

</doc>
<doc id="1377741" url="https://pl.wikipedia.org/wiki?curid=1377741" title="Johnny Warren Medal">
Johnny Warren Medal

Johnny Warren Medal – nagroda przyznawana dla najlepszego gracza w australijskiej lidze. Po raz pierwszy nagroda została przyznana w National Soccer League w 1990 roku. Dziś przyznawana jest w A-League. Nazwa nagrody pochodzi od imienia i nazwiska kapitana reprezentacji Australii jak i promotora gry w tym kraju Johnny Warren. Nagroda wybierana jest poprzez głosy zawodników.

</doc>
<doc id="1377742" url="https://pl.wikipedia.org/wiki?curid=1377742" title="Bromek potasu">
Bromek potasu

Bromek potasu, KBr – nieorganiczny związek chemiczny z grupy bromków, sól kwasu bromowodorowego i potasu. Związek jest stosowany m.in. w medycynie jako źródło jonu bromkowego () oraz w spektroskopii IR do wytwarzania elementów optycznych i jako ośrodek dla próbek (tzw. „pastylki KBr”) ze względu na niską absorpcję promieniowania IR.
Działanie fizjologiczne.
Działanie bromku potasu na organizm człowieka jest podobne do wpływu innych bromków stosowanych w medycynie. Wykazuje lekkie działanie uspokajające, będące efektem zastępowania jonów chlorkowych () przez jony bromkowe w neuronach. Prowadzi to do hiperpolaryzacji błony neuronalnej, a w efekcie do zahamowania niektórych czynności ośrodkowego układu nerwowego.

</doc>
<doc id="1377743" url="https://pl.wikipedia.org/wiki?curid=1377743" title="Chato">
Chato

Chato – wulkan w Kostaryce, znajdujący się w Cordillera de Guanacaste 
Wznosi się na wysokość 1140 m n.p.m. Chato jest stratowulkanem z jeziorem wypełniającym jego krater. Z wulkanu spływa wodospad La Fortuna Waterfall o wysokości 70-75 metrów. Ostatnia jego aktywność miała miejsce ok. 3500 lat temu.
Chato wraz z wulkanem Arenal jest częścią Parku Narodowego Arenal

</doc>
<doc id="1377749" url="https://pl.wikipedia.org/wiki?curid=1377749" title="Katastrofa lotu British Midland 92">
Katastrofa lotu British Midland 92

Katastrofa lotu British Midland 92 wydarzyła się 8 stycznia 1989 roku. Boeing 737-400 linii British Midland (lot nr 92), lecący z Londynu do Belfastu, ze 126 osobami na pokładzie, rozbił się w czasie awaryjnego podchodzenia do lądowania w porcie lotniczym East Midlands w miejscowości Kegworth, na gęsto zalesionym nasypie oddzielającym autostradę M1 (Londyn-Leeds) i drogę A453. W katastrofie zginęło 47 osób, a 79 zostało rannych.
Przebieg lotu.
Maszyna wystartowała z Heathrow o godzinie 19:52. Po 13 minutach lotu załoga i pasażerowie zaczęli odczuwać silne wibracje. Pasażerowie dostrzegli, że z lewego silnika zaczęły wydobywać się iskry. Piloci wyłączyli automat ciągu i – wskutek pomyłki – zmniejszyli ciąg prawidłowo pracującego prawego silnika. Po tym wibracje ustały. Załoga zdecydowała się na lądowanie awaryjne na najbliższym lotnisku i – co było błędem brzemiennym w skutkach – wyłączyła prawy (sprawny) silnik. O godz. 20:20, po zwiększeniu mocy lewego silnika, doszło do kolejnych wibracji i uszkodzony silnik stracił niemal zupełnie ciąg. Kapitan zdecydował się na awaryjne lądowanie na lotnisku w Kegworth, do którego chciał dolecieć lotem ślizgowym.
Katastrofa.
Piloci, odkąd stracili oba silniki, starali się utrzymać maszynę w powietrzu na tyle długo, by dało się bezpiecznie wylądować. 30 metrów przed autostradą, przebiegającą o 600 metrów od początku pasa startowego, samolot uderzył o ziemię, odbił się od niej, przez co przeleciał nad autostradą, i uderzył w gęsto zalesiony nasyp. Boeing rozpadł się na trzy części i stanął w płomieniach. Na miejscu zginęło 39 osób, 8 kolejnych zmarło w szpitalu. 
Przyczyny katastrofy.
Przyczyną katastrofy było zmęczeniowe uszkodzenie łopatek sprężarki lewego silnika. Fragmenty łopatek wpadły do wnętrza silnika i zaburzyły dopływ powietrza, co chwilowo zmniejszyło ciąg silnika. Ponieważ samolot miał automat ciągu ustalający taki sam poziom ciągu w obu silnikach - zwiększył on bez udziału załogi dawkę paliwa do lewego silnika. Wobec zaburzonego przepływu powietrza w silniku, dodatkowa ilość paliwa doprowadziła do zapłonu poza komorą spalania. Wywołało to pożar lewego silnika. Piloci błędnie stwierdzili, że źródłem awarii jest prawy silnik i wyłączyli go. Automat ciągu obniżył ciąg w uszkodzonym lewym silniku, przez co wibracje ustały. To utwierdziło pilotów w błędnym przekonaniu, że wyłączyli uszkodzony silnik. 4 minuty przed katastrofą piloci zwiększyli ciąg w pracującym, uszkodzonym lewym silniku, przez co odłamki łopatek sprężarki ponownie zaczęły wpadać do silnika, wywołując kolejne silne wibracje i doprowadzając do awarii napędu. Próba włączenia nieuszkodzonego prawego silnika nie powiodła się z uwagi na niską wysokość i brak czasu. Maszyna nie zdołała dolecieć do lotniska i uderzyła w wał ziemny przy autostradzie.
Zobacz też.
Katastrofa lotu TransAsia Airways 235

</doc>
<doc id="1377751" url="https://pl.wikipedia.org/wiki?curid=1377751" title="Sypniewo (gmina w województwie pilskim)">
Sypniewo (gmina w województwie pilskim)

Sypniewo (od 1977 "gmina Jastrowie") – dawna gmina wiejska istniejąca w latach 1946–54 i 1973–76 w woj. szczecińskim, koszalińskim i pilskim (dzisiejsze woj. wielkopolskie). Siedzibą władz gminy było Sypniewo.
Gmina Sypniewo powstała po II wojnie światowej na terenie Ziem Odzyskanych (ówczesny III okręg administracyjny – "Pomorze Zachodnie"). 28 czerwca 1946 gmina – jako jednostka administracyjna powiatu wałeckiego – weszła w skład nowo utworzonego woj. szczecińskiego. 6 lipca 1950 gmina wraz z całym powiatem wałeckim weszła w skład nowo utworzonego woj. koszalińskiego.
Według stanu z 1 lipca 1952 gmina składała się z 7 gromad: Broczyno, Machliny, Nadarzyce, Starowice, Sypniewko, Sypniewo i Trzciniec. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego woj. pilskiego. 1 stycznia 1977 siedzibę gminnych organów władzy i administracji państwowej przeniesiono z Sypniewa do Jastrowia, a nazwę gminy zmieniono na "Jastrowie".

</doc>
<doc id="1377752" url="https://pl.wikipedia.org/wiki?curid=1377752" title="Teatr Bückleina">
Teatr Bückleina

Teatr Bückleina w Krakowie - krakowski teatr stworzony w 1993 r. przez Adama Kwaśnego w ramach Instytutu Bückleina (powstał w 1991 r.), działający do 2000 r. Nazwa teatru pochodzi od nazwiska fikcyjnej postaci stworzonej przez Adama Kwaśnego, Samuela Bückleina (podróżnika i myśliciela). 
Instytut Bückleina nie miał własnego lokalu. Przedstawienia odbywały się w różnych miejscach Krakowa. W chwili powołania Teatru Bückleina nie odgrywano już spektaklu „Katarzy”. Zespół zdobył własny lokal na zapleczu Hotelu Europejskiego (nieużywana, dawna pralnia, fabryka i magazyny). Był to pierwszy prywatny teatr w mieście po przemianach ustrojowych w 1989 r. 
W teatrze wystawiono sztuki takie jak m.in.: „Watt” (reż. Marek Kędzierski), „Końcówka” (reż. Marek Kędzierski), „Gra snów” (reż. Marek Kalita), „Minne”, „Totenfesser”, „Don Alfonso” (spektakle autorskie w reż. Adama Kwaśnego), „Krzesła” (reż. Izabella Połabińska), „Ptasiek” (reż. Adam Sroka), „Raskolnikow” (reż. Marek Gaja, Marek Kalita i Edward Żentara), „Bungo 622” (reż. Marek Fiedor). 
Odbywały się w nim także spotkania cykliczne, takie jak m.in.: Lato Bückleina, festiwale muzyczne: Audio Art, Muzyka utracona, Festiwal Jassowy i Festiwal Piosenki Studenckiej oraz imprezy takie jak: Konferencja Tańca Współczesnego, Reminiscencje Teatralne i Dni Muzyki Kompozytorów Krakowskich. Koncertowali tam m.in.: Acid Drinkers, Fish, Maciej Maleńczuk, Włodzimierz Kiniorski, Grzegorz Turnau, Świetliki oraz Blixa Bargeld.
Ostatnim wydarzeniem jakie miało miejsce w teatrze była impreza sylwestrowa w 2000 r.

</doc>
<doc id="1377753" url="https://pl.wikipedia.org/wiki?curid=1377753" title="USS New Jersey (BB-16)">
USS New Jersey (BB-16)

USS New Jersey (BB-16) – amerykański pancernik typu "Virginia", pierwszy okręt United States Navy noszący nazwę pochodzącą od stanu New Jersey.
Okręt został zwodowany 10 listopada 1904 w stoczni Fore River Shipbuilding Company. Matką chrzestną była pani William B. Kenney, córka gubernatora stanu New Jersey Franklina Murphy'ego, pierwszym dowódcą został komandor William W. Kimball. Pancernik wszedł do służby 12 maja 1906. 
Początkowe szkolenie załogi okrętu przeprowadzono na Atlantyku i Karaibach. We wrześniu 1906 w Oyster Bay przeglądu jednostki dokonał prezydent Theodore Roosevelt. Od 21 września do 13 października okręt przebywał w Hawanie w ramach chronienia amerykańskiej własności i życia obywateli w czasie kubańskiego powstania. Od 15 kwietnia do 14 maja stał w Hampton Roads reprezentując marynarkę wojenną na wystawie Jamestown Exposition.
16 grudnia 1907 w towarzystwie piętnastu innych pancerników i sześciu niszczycieli opuścił Hampton Roads z załogą ustawioną dookoła burt. 21 dział jednostki wystrzeliło salut z na cześć prezydenta Roosevelta, który obserwował formację z pokładu „Mayflower”. Był to początek rejsu Wielkiej Białej Floty. Sytuacja międzynarodowa skłoniła rząd amerykański do pokazania światu siły marynarki wojennej Stanów Zjednoczonych. Rejs pancerników na zachodnie wybrzeże USA miał pokazać flotę zbudowaną w okresie poprzedzającym wyprawę. Jednym z głównych powodów było zagrożenie strefy wpływów amerykańskich ze strony Japonii. Cała formacja była dowodzona przez kontradmirała Robley'a D. Evansa, a później przez kontradmirała Charlesa S. Sperry'ego; odwiedziła Trynidad i Tobago, zawinęła do Rio de Janeiro, a później okrążyła przylądek Horn. Po zawinięciu do Punta Arenas, Valparaíso i Callao pancerniki wpłynęły do San Francisco. 7 lipca 1908 flota popłynęła na zachód w kierunku Hawajów, Auckland i trzech australijskich portów: Sydney, Melbourne i Albany. W każdym mieście okręty były entuzjastycznie witane, ale najbardziej obawiano się wizyty w Zatoce Tokijskiej, gdzie formacja dotarła 18 października.
Okazało się, że środki ostrożności nie były potrzebne: „New Jersey” i inne okręty zostały bardzo serdecznie i demonstracyjnie powitane. Prezydent, obserwując z satysfakcją reakcje ludzi na okręty, powiedział: „Najbardziej godnym uwagi momentem wyprawy był odbiór floty w Japonii”. (ang. „The most noteworthy incident of the cruise was the reception given to our fleet in Japan”.)
Wielka Biała Flota popłynęła do Xiamenu, później na krótko wróciła do Jokohamy, a później, przed udaniem się w podróż do USA, odbyła ćwiczenia na Filipinach. 1 grudnia wypłynęła w rejs. 4 stycznia 1909 przeszła przez Kanał Sueski i odwiedziła Port Said, Neapol i Villefranche. Z Gibraltaru wyszła 6 lutego. 22 lutego wpłynął do Hampton Roads, gdzie Theodore Roosevelt dokonał przeglądu Floty.
Po wycofaniu ze służby i umieszczeniu w rezerwie w Bostonie (2 maja 1910 do 15 lipca 1911) „New Jersey” prowadził normalną służbę, na którą składały się ćwiczenia i szkolenia na zachodnim Atlantyku i Karaibach, prowadzenie z podchorążymi (ang. "midshipmen") United States Naval Academy letnich rejsów szkoleniowych w lecie 1912 i 1913. Jesienią 1913, wraz ze zwiększeniem tarć na linii USA – Meksyk, otrzymał rozkaz udania się na zachodnie Karaiby. 21 kwietnia 1914, będąc częścią sił dowodzonych przez kontradmirała Franka F. Fletchera, po odmowie przeprosin Meksyku za znieważenie amerykańskich jednostek morskich w Tampico, dokonał desantu marynarzy i marines na Veracruz. Amerykanie przejęli miasto i komorę celną i utrzymywali je do momentu zmiany w kursie meksykańskiej polityki. „New Jersey” wypłynął z Veracruz 13 sierpnia, obserwował i raportował o problemach w Santo Domingo i Haiti, 9 października dotarł do Hampton Roads. Po wybuchu w Europie I wojny światowej wrócił do regularnego operowania w rejonie wschodniego wybrzeża USA i na Karaibach.
W czasie I wojny światowej głównym wkładem „New Jersey” w wysiłek wojenny było szkolenie artylerzystów i marynarzy w zatoce Chesapeake. Po podpisaniu rozejmu odbył cztery rejsy do Europy w czasie których przewiózł około 5000 członków armii amerykańskiej ze starego kontynentu do USA. Ostatni rejs zakończył 9 czerwca 1919. 
6 sierpnia 1920 został wycofany ze służby w Boston Naval Shipyard, 5 września 1923 wraz z siostrzanym „Virginia” został zatopiony jako okręt-cel w pobliżu przylądka Hatteras w ramach testów bomb przeprowadzonych przez generała brygady Williama Mitchella.

</doc>
<doc id="1377754" url="https://pl.wikipedia.org/wiki?curid=1377754" title="Devin Townsend">
Devin Townsend

Devin Garrett Townsend (ur. 5 maja 1972 w Vancouver) – kanadyjski muzyk, kompozytor, wokalista i producent muzyczny, multiinstrumentalista. Laureat nagrody kanadyjskiego przemysłu fonograficznego Juno. Był założycielem, autorem tekstów, wokalistą i gitarzystą industrial metalowej grupy Strapping Young Lad. Rozwinął też karierę solową.
Townsend w 1993 roku został zaproszony na nagranie wokaliz na albumie "Sex &amp; Religion" gitarzysty Steve’a Vaia. Po nagrywaniu i koncertowaniu z Vaiem, Townsend, znięchęcony działaniem przemysłu muzycznego, przeniósł swój gniew na solowym albumie, zrealizowanym pod pseudonimem Strapping Young Lad. Wkrótce utworzył zespół pod tą nazwą i zrealizował album "City" w roku 1997. W latach późniejszych nagrał trzy albumy Strapping Young Lad, oraz płyty z solowym materiałem, wydane przez należącą do muzyka wytwórnię HevyDevy Records. Solowe płyty Townsenda stylistycznie były pochodną hard rocka i progresywnego metalu. W 2002 roku utworzył grupę The Devin Townsend Band, z którym nagrał dwie płyty i odbył szereg koncertów.
W 2007 roku Townsend rozwiązał obie grupy, tj. Strapping Young Lad i The Devin Townsend Band, w ramach przerwy od koncertowania. Po dwóch latach rozpoczął pracę nad serią pięciu albumów pod nazwą Devin Townsend Project, na każdym przedstawiając zupełnie inne style muzyczne. Pierwsze dwa, "Ki" i "Addicted", zostały zrealizowane w 2009. Wydawnictwa były promowane podczas koncertów w Australii i Ameryce Północnej w 2010 roku. Kolejne wydawnictwa z serii "Deconstruction" i "Ghost" zostały wydane w 2011. Ostatni, piąty z serii "Epicloud" został wydany w 2012 roku.
Żonaty, ma syna.

</doc>
<doc id="1377757" url="https://pl.wikipedia.org/wiki?curid=1377757" title="Kleszczyna (gmina)">
Kleszczyna (gmina)

Kleszczyna – dawna gmina wiejska istniejąca w latach 1945–54 i 1973–76 w woj. pomorskim, szczecińskim, koszalińskim i pilskim (dzisiejsze woj. wielkopolskie). Siedzibą władz gminy była Kleszczyna.
Gmina Kleszczyna powstała po II wojnie światowej (1945) na terenie tzw. Ziem Odzyskanych (tzw. III okręg administracyjny – "Pomorze Zachodnie"). 25 września 1945 gmina – jako jednostka administracyjna powiatu złotowskiego – została powierzona administracji wojewody pomorskiego, po czym z dniem 28 czerwca 1946 została przyłączona do woj. szczecińskiego. 6 lipca 1950 gmina wraz z całym powiatem złotowskim weszła w skład nowo utworzonego woj. koszalińskiego.
Według stanu z 1 lipca 1952 gmina składała się z 8 gromad: Buntowo, Kleszczyna, Nowa Święta, Rudna, Skic, Sławianowo, Święta i Wąsosz. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego woj. pilskiego. 1 stycznia 1977 gmina została zniesiona przez połączenie z dotychczasową "gminą Złotów" w nową gminę Złotów.

</doc>
<doc id="1377759" url="https://pl.wikipedia.org/wiki?curid=1377759" title="Monaco (zespół muzyczny)">
Monaco (zespół muzyczny)

Monaco – projekt muzyczny rozpoczęty w 1996 przez Petera Hooka, ówczesnego basisty zespołu New Order oraz Davidea Pottsa, który był współpracownikiem Hooka z wcześniejszego projektu Revenge. Największy sukces projekt odniósł w 1997 dzięki singlowi "What Do You Want From Me?" oraz zawierającemu go albumowi "Music for Pleasure", który sprzedał się w prawie pół milionach kopii.
Historia.
W związku z radykalnymi zmianami trendów na rynku muzycznym wydawnictwo Polydor odrzuciło w 1999 materiał na drugi album, który miał nosić nazwę "Monaco". Mniejsze wydawnictwo Papillon Records zgodziło się wydać ten album, lecz zaniechano wydania singla "I’ve Got A Feeling", który miał promować album. Nie było także praktycznie żadnych innych form promocji i pomimo dobrych recenzji jego sprzedaż była niewielka, .
W 2000 roku, pomiędzy obydwoma członkami zespołu doszło do sporych napięć. Stało się tak ze względu na niezadowolenie porażką wydawniczą oraz w ocenie Pottsa nierównomiernym nakładem pracy w tworzeniu muzyki. Po występie na „Eclipse festival” który zakończył się według Pottsa kompletną klapą, Potts oraz Hook poważnie się pokłócili i zdecydowali, że najlepszym wyjściem z sytuacji jest rozpad zespołu Monaco. Ostatecznie Potts próbował stworzyć zespół o nazwie RAM, a następnie skupił się na karierze solowej. W tym czasie Hook powrócił do zespołu New Order, gdzie grał do roku 2007.
Po sukcesie reedycji wydawnictw związanych z zespołem Revenge w roku 2005, Hook ogłosił wiadomość o tym, że on oraz Potts pracują nad podobnym projektem wznowienia płyt Monaco które miałoby się niebawem ukazać na rynku.
Podobieństwo do New Order.
Monaco było w stanie odnieść tak znaczący sukces prawdopodobnie ze względu na podobieństwo do muzyki tworzonej przez zespół New Order, którego działalność była zawieszona w połowie lat 90. Muzyka Monaco była oparta na korzeniach dance-rock-pop, dokładnie tak jak muzyka New Order, Hook grał dokładnie w taki sam, łatwo rozpoznawalny sposób, grając melodyjnie na wysokich rejestrach gitary basowej, a także śpiew Davida Pottsa oraz tembr jego głosu dosyć znacząco był podobny do wokalu Bernarda Sumnera pierwotnego wokalisty New Order.

</doc>
<doc id="1377760" url="https://pl.wikipedia.org/wiki?curid=1377760" title="Majątek osobisty (prawo)">
Majątek osobisty (prawo)

Majątek osobisty – w rozumieniu polskiego Kodeksu rodzinnego i opiekuńczego występujący w ustroju małżeńskiej wspólności majątkowej majątek należący do wyłącznie jednego małżonka.
Ustawodawca nie definiuje majątku osobistego; wylicza jedynie, jakie przedmioty majątkowe wchodzą w jego skład. Są to:
W razie powstania przesłanek odpowiedzialności za wierzytelności wyróżniane są trzy sytuacje:

</doc>
<doc id="1377761" url="https://pl.wikipedia.org/wiki?curid=1377761" title="Pomarańcza trójlistkowa">
Pomarańcza trójlistkowa



</doc>
<doc id="1377762" url="https://pl.wikipedia.org/wiki?curid=1377762" title="Wieleń Północny (gmina)">
Wieleń Północny (gmina)

Wieleń Północny – dawna gmina wiejska istniejąca w latach 1945–54 i 1973–76 w woj. poznańskim, a następnie w woj. pilskim (dzisiejsze woj. wielkopolskie). Siedzibą władz gminy był Wieleń Północny (obecnie dzielnica Wielenia).
Gmina Wieleń Północny powstała po II wojnie światowej (1945) na terenie tzw. Ziem Odzyskanych (tzw. III okręg administracyjny – "Pomorze Zachodnie"). 25 września 1945 gmina – jako jednostka administracyjna powiatu trzcianeckiego – została powierzona administracji wojewody poznańskiego, po czym z dniem 28 czerwca 1946 została przyłączona do woj. poznańskiego, wchodząc równocześnie w skład nowo utworzonego powiatu pilskiego.
Według stanu z 1 lipca 1952 gmina składała się z 9 gromad: Folsztyn, Herburtowo, Kałądek, Kuźniczka, Marianowo, Mniszek, Nowe Dwory, Wieleń Północny i Zielonowo. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w (przywróconym w 1959) powiecie trzcianeckim w tymże województwie (miasto Wieleń znajdowało się w powiecie czarnkowskim). 1 czerwca 1975 gmina weszła w skład nowo utworzonego woj. pilskiego. 1 stycznia 1977 gmina została zniesiona przez połączenie z dotychczasową "gminą Wieleń" w nową gminę Wieleń.

</doc>
<doc id="1377763" url="https://pl.wikipedia.org/wiki?curid=1377763" title="Dębołęka (gmina)">
Dębołęka (gmina)

Dębołęka – dawna gmina wiejska istniejąca w latach 1946–54 i 1973–76 w woj. szczecińskim, koszalińskim i pilskim (dzisiejsze woj. zachodniopomorskie). Siedzibą władz gminy była Dębołęka.
Gmina Dębołęka powstała po II wojnie światowej na terenie tzw. Ziem Odzyskanych (tzw. III okręg administracyjny – "Pomorze Zachodnie"). 28 czerwca 1946 gmina – jako jednostka administracyjna powiatu wałeckiego – weszła w skład nowo utworzonego woj. szczecińskiego. 6 lipca 1950 gmina wraz z całym powiatem wałeckim weszła w skład nowo utworzonego woj. koszalińskiego.
Według stanu z 1 lipca 1952 gmina składała się z 11 gromad: Dębołęka, Golce, Górnica, Jabłonowo, Karsibór, Kłosowo, Kolno, Laski Wałeckie, Lubno, Piecnik i Rudki. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. 1 czerwca 1975 gmina weszła w skład nowo utworzonego woj. pilskiego. 1 stycznia 1977 gmina została zniesiona przez połączenie z (również znoszoną) gminą Różewo oraz dotychczasową "gminą Wałcz" w nową gminę Wałcz.

</doc>
<doc id="1377764" url="https://pl.wikipedia.org/wiki?curid=1377764" title="Lustro (ujednoznacznienie)">
Lustro (ujednoznacznienie)



</doc>
<doc id="1377765" url="https://pl.wikipedia.org/wiki?curid=1377765" title="Akwarium morskie">
Akwarium morskie



</doc>
<doc id="1377766" url="https://pl.wikipedia.org/wiki?curid=1377766" title="Garfield on the Town">
Garfield on the Town

Garfield on the Town to drugi półgodziny film animowany powstały na motywach komiksu Garfield. W roli Garfielda kolejny raz wystąpił Lorenzo Music, a za muzykę odpowiedzialny jest Lou Rawls. Film miał premierę w 1983 roku i jak jego poprzednik Here Comes Garfield, także zdobył nagrodę Emmy.
Historia zbliżona do fabuły filmu ma miejsce w paskach komiksowych, zaczyna się 3 grudnia 1984 i kończy 26 grudnia.
Streszczenie.
Jon zaczyna się niepokoić o zachowanie Garfielda po tym jak robi bałagan w całym domu. W trakcie gdy Garfield jest siłą wieziony do weterynarza, wymyka się z samochodu i gubi się w mieście. Stara się to wykorzystać jak najlepiej, niestety spotyka na grupę nieprzyjaźnie nastawionych kotów, nazywającą siebie The Claws (ang. Pazury). Uciekając trafia do opuszczonej restauracji gdzie spotyka swoją dawno nie widzianą matkę. Miejsce w którym się znajdują nazywało się "Mama Leone's", Garfield urodził się tam i odkrył tam swą miłość do lasagni. Mama Garfielda zabiera go na spotkanie z resztą jego rodziny - dziadka i przyrodniego brata Raoula. Garfield jest zdegustowany tym że cała jego rodzina poluje na myszy. W tym czasie The Claws wyśledzili Garfielda i otoczyli budynek. Rodzina decyduje się walczyć w jego obronie, on sam tchórzliwie chowa się. The Claws zostają przegonieni. Dziadek Garfielda każe mu wracać do domu. Garfield dowiaduje się od matki, że wszyscy zazdroszczą mu łatwego życia w domu Jona. Garfield żegna się z wszystkimi i odchodzi. Błąka się w przenikliwym deszczu do momentu aż zostaje odnaleziony przez Jona i Odiego. Garfield ma wrażenie, że cały dzień jest tylko snem jednak wie iż jego matka ciągle dba o niego.
Piosenki w "Garfield on the Town".
Ten film został najpierw wydany na kasecie video przez CBS/FOX w 1992 (razem z kilkoma innymi filmami animowanymi o Garfieldzie), a teraz jest dostępny na DVD "Garfield: As Himself".

</doc>
<doc id="1377767" url="https://pl.wikipedia.org/wiki?curid=1377767" title="Różewo (gmina)">
Różewo (gmina)

Różewo – dawna gmina wiejska istniejąca w latach 1973–1976 w woj. koszalińskim i woj. pilskim (dzisiejsze woj. zachodniopomorskie). Siedzibą władz gminy było Różewo.
Gmina Różewo została utworzona 1 stycznia 1973 w powiecie wałeckim w woj. koszalińskim. 1 czerwca 1975 gmina weszła w skład nowo utworzonego woj. pilskiego.
1 stycznia 1977 gmina została zniesiona przez połączenie z (również znoszoną) gminą Dębołęka oraz dotychczasową "gminą Wałcz" w nową gminę Wałcz.

</doc>
<doc id="1377768" url="https://pl.wikipedia.org/wiki?curid=1377768" title="Karuś Kahaniec">
Karuś Kahaniec

Karuś Kahaniec, biał. Карусь Каганец, właśc. Kazimierz Rafał Kostrowicki, syn Karola, pseud. K. Kahaniec, Budzimir, K. Szaszal, K. Kaczaniec, K. K. (ur. 10 lutego 1868 w Tobolsku, zm. 20 maja 1918 w Przymogile koło Kojdanowa) – białoruski poeta, dramaturg, językoznawca, rzeźbiarz, działacz narodowo-kulturalny.
Pochodzenie.
Ojcem Kazimierza był Karol, syn Samuela i brat Kazimierza – seniora. Bracia za udział w powstaniu styczniowym stracili rodowy majątek Nowosiółki Małe (sąsiednia wieś Nowosiółki Wielkie została sprzedana przez Kostrowickich Zdziechowskim w 1860 roku), a Karola zesłano na Sybir. Byli spokrewnieni z Guillaume'em Apollinaire'em.
Powrót do Kraju.
W 1874 roku powrócił wraz z rodziną w okolice Mińska, gdzie zamieszkał w Zasulu i Przymogile koło Kojdanowa. Tuż po powrocie do kraju został osierocony przez ojca, przez pięć lat pracował jako pasterz.
W młodości pobierał nauki w mińskiej szkole miejskiej, później studiował w Moskwie malarstwo i rzeźbę. Pierwsze próby literackie poczynił w 1893 roku. Po ożenieniu się osiadł w Lisiej Norze koło Przymogiły – imał się różnych prac dorywczych, m.in. w pracowni artystycznej w Rydze, w mińskim towarzystwie dobroczynności czy podczas budowy kolei żelaznej w Lidzie. Angażował się w działalność rewolucyjną.
W latach 90. XIX wieku publikował w prasie lokalnej, m.in. w „Mińskim listoku” i „Siewiero-zapadnym kraju”. W 1902 roku znalazł się wśród założycieli Białoruskiej Socjalistycznej Hramady – pracował nad jej programem. W marcu 1905 roku uczestniczył w I Włościańskim Zjeździe Białorusi. Za działalność polityczną aresztowany na kilka miesięcy przez władze carskie, po zwolnieniu pracował m.in. jako leśnik i nauczyciel malarstwa. Współpracował z prasą białoruską, m.in. „Naszą Niwą”, wydał pierwszy podręcznik do białoruskiego pisany cyrylicą "Беларускі лемантар, або Першая навука чытання" (1906).

</doc>
<doc id="1377772" url="https://pl.wikipedia.org/wiki?curid=1377772" title="Radawnica (gmina)">
Radawnica (gmina)

Radawnica – dawna gmina wiejska istniejąca w latach 1945–54 i 1973–76 w woj. pomorskim, szczecińskim, koszalińskim i pilskim (dzisiejsze woj. wielkopolskie). Siedzibą władz gminy była Radawnica.
Gmina Radawnica powstała po II wojnie światowej (1945) na terenie tzw. Ziem Odzyskanych (tzw. III okręg administracyjny – "Pomorze Zachodnie"). 25 września 1945 gmina – jako jednostka administracyjna powiatu złotowskiego – została powierzona administracji wojewody pomorskiego, po czym z dniem 28 czerwca 1946 została przyłączona do woj. szczecińskiego. 6 lipca 1950 gmina wraz z całym powiatem złotowskim weszła w skład nowo utworzonego woj. koszalińskiego.
Według stanu z 1 lipca 1952 gmina składała się z 8 gromad: Bielawa, Franciszkowo, Kamień, Nowy Dwór, Prochy, Radawnica, Stare Dzierzążno i Stawnica. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. Równocześnie przyłączono do niej pozbawiony praw miejskich Lędyczek.
1 czerwca 1975 gmina weszła w skład nowo utworzonego woj. pilskiego. 1 stycznia 1977 gmina została zniesiona, a jej obszar włączony do gmin Lipka, Okonek i Złotów.

</doc>
<doc id="1377774" url="https://pl.wikipedia.org/wiki?curid=1377774" title="Siedlisko (gmina w województwie pilskim)">
Siedlisko (gmina w województwie pilskim)

Siedlisko – dawna gmina wiejska istniejąca w latach 1945–54 i 1973–76 w woj. poznańskim, a następnie w woj. pilskim (dzisiejsze woj. wielkopolskie). Siedzibą władz gminy było Siedlisko.
Gmina Siedlisko powstała po II wojnie światowej (1945) na terenie tzw. Ziem Odzyskanych (tzw. III okręg administracyjny – "Pomorze Zachodnie"). 25 września 1945 gmina – jako jednostka administracyjna powiatu trzcianeckiego – została powierzona administracji wojewody poznańskiego, po czym z dniem 28 czerwca 1946 została przyłączona do woj. poznańskiego, wchodząc równocześnie w skład nowo utworzonego powiatu pilskiego.
Według stanu z 1 lipca 1952 gmina składała się z 8 gromad: Biernatowo, Górnica, Przyłęki, Runowo, Rychlik, Siedlisko, Smolarnia i Straduń. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w (przywróconym w 1959) powiecie trzcianeckim w tymże województwie. 1 czerwca 1975 gmina weszła w skład nowo utworzonego woj. pilskiego. 1 stycznia 1977 gmina została zniesiona a jej obszar włączony do gmin Czarnków i Trzcianka.

</doc>
<doc id="1377776" url="https://pl.wikipedia.org/wiki?curid=1377776" title="Łekno (gmina)">
Łekno (gmina)

Łekno (do 1954 "Wągrowiec-Północ") – dawna gmina wiejska istniejąca w latach 1973–1976 w woj. poznańskim i woj. pilskim (dzisiejsze woj. wielkopolskie). Siedzibą władz gminy było Łekno.
Gmina została utworzono 1 stycznia 1973 roku w woj. poznańskim w powiecie wągrowieckim. 1 czerwca 1975 roku jednostka znalazła się w nowo utworzonym woj. pilskim.
1 stycznia 1977 roku gmina została zniesiona, a jej obszar włączony do gmin Damasławek i Wągrowiec.

</doc>
<doc id="1377778" url="https://pl.wikipedia.org/wiki?curid=1377778" title="Kopalnia Węgla Kamiennego Renard">
Kopalnia Węgla Kamiennego Renard



</doc>
<doc id="1377780" url="https://pl.wikipedia.org/wiki?curid=1377780" title="Niewiesz (gmina)">
Niewiesz (gmina)

Niewiesz – dawna gmina wiejska istniejąca do 1954 roku oraz w latach 1973–1976 w woj. łódzkim i poznańskim, a następnie ponownie w woj. łódzkim oraz przejściowo w woj. sieradzkim (dzisiejsze woj. łódzkie). Siedzibą władz gminy za II RP były Dominikowice, a następnie Niewiesz.
1867–1954.
W okresie międzywojennym gmina Niewiesz należała do powiatu tureckiego w woj. łódzkim.
1 wrześńia 1933 podzielono ją na 19 gromad: Balin, Bożewisko, Dominikowice, Dzierżązna, Gibaszew, Grocholice, Józefów (Kolonia), Karnice, Krempa, Ksawercin, Leśnik, Lipnica, Łęg Baliński, Niewiesz, Kol. Niewiesz, Paulina, Sempułki, Sendów i Wilczków.
1 października 1937 roku do gminy Niewiesz przyłączono części obszarów zniesionych gmin: 
Gmina Niewiesz była jedną z zaledwie 3 gmin powiatu tureckiego (obok gmin Kowale Pańskie i Goszczanów), które przetrwały reformę gminną w 1937 roku, w związku z którą zniesiono 16 gmin wiejskich, a w ich miejsce utworzono 7 nowych; jednak zmieniło się jej terytorium. 1 kwietnia 1938 roku gminę wraz z całym powiatem tureckim przeniesiono do woj. poznańskiego.
Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 28 gromad: Balin, Biernacice, Borzewisko, Bronów, Bronówek, Dominikowice, Dzierzązna, Gibaszew, Grocholice, Józefów, Józefów kol., Karnice, Kobylniki, Konopnica, Krempa, Ksawercin, Leśnik, Lipnica, Łęg Baliński, Niewiesz, Niewiesz kol., Paulina, Polesie, Sempułki, Sendów, Szarów Księży, Wilczków i Wola Przedmiejska. Jednostka została zniesiona 29 września 1954 roku wraz z reformą wprowadzającą gromady w miejsce gmin.
1973–1976.
Gminę Niewiesz reaktywowano 1 stycznia 1973 roku w powiecie poddębickim w woj. łódzkim. Obszar gminy objął w przybliżeniu ten sam teren co w 1954 roku, lecz bez Łęgu Balińskiego i Woli Przedmiejskiej (weszły w skład gminy Uniejów) i bez Sędowa (wszedł w skład gminy Wartkowice). Obszar gminy zwiększono natomiast o sołectwa Światonia, Wólki i Zelgoszcz (1937–1954 w gminie Świnice) i o sołectwa Lubiszewice i Niemysłów (1937–1954 w gminie Pęczniew).
1 czerwca 1975 roku jednostka weszła w skład nowo utworzonego woj. sieradzkiego. 1 stycznia 1977 roku gmina została zniesiona, a jej obszar włączony do gmin:

</doc>
<doc id="1377781" url="https://pl.wikipedia.org/wiki?curid=1377781" title="KWK Sosnowiec">
KWK Sosnowiec



</doc>
<doc id="1377782" url="https://pl.wikipedia.org/wiki?curid=1377782" title="Gruszczyce (gmina)">
Gruszczyce (gmina)

Gruszczyce – dawna gmina wiejska istniejąca do 1954 roku oraz w latach 1973–1976 w woj. łódzkim, a następnie w woj. sieradzkim (dzisiejsze woj. łódzkie). Siedzibą gminy był Wojków (za II RP), a następnie Gruszczyce.
Historia.
Według Skorowidza Królestwa Polskiego wydanego w 1877 roku w skład gminy wchodziły miejscowości:
Brudzew, Checwoda, Chudoba, Cienia wielka, Cienia mała, Dębieniec wieś i pustkowie, Dworek, Dzikie, Gaj, Gąsiorowizna, Gruszczyce, Grzymaczew folwark A B C, Janowice, Jasionna, Józefów kolonia, Kąśnia kolonia i pustkowie, Kije pustkowie, 
Kopacz folwark, Kurek osada, Leszczyzna pustkowie, Łapigrosz kolonia, Łubna jarosłaj, Łubna jakussy, Marjanów folwark, Mierzana pustkowie, Migacz osada, Mizgała pustkowie, Niedoń, Niwa pustkowie, Nowoleśne folwark, Pluskota pustkowie, Pogoń osada, Pomykacz, Poręby osada, Równa, Rubice, Sarny, Stawki pustkowie, Sudoły jakusy, Sudoły jarosłaj folwark, Topielec osada, Wiercin, Wiśnieszczyzna pustkowie, Włacin, Włocin, Wojcice i Wojków.
W okresie międzywojennym gmina Gruszczyce należała do powiatu sieradzkiego w woj. łódzkim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 16 gromad: Brudzew, Cienia Wielka, Gruszczyce, Grzymaczew, Jasionna, Kije-Pęczek, Łubna-Jakusy, Łubna-Jarosłaj, Niedoń, Równa, Sarny, Sudoły, Włocin, Włocin kol., Wojków i Wrząca Sieradzka. Jednostka została zniesiona 29 września 1954 roku wraz z reformą wprowadzającą gromady w miejsce gmin.
Wraz z kolejną reformą administracyjną gminę Gruszczyce reaktywowano w dniu 1 stycznia 1973 roku w tymże powiecie i województwie. 1 czerwca 1975 gmina znalazła się w nowo utworzonym woj. sieradzkim. 1 stycznia 1977 roku gmina została zniesiona przez połączenie z dotychczasową "gminą Błaszki" w nową gminę Błaszki.

</doc>
<doc id="1377783" url="https://pl.wikipedia.org/wiki?curid=1377783" title="Folia cold-stamping">
Folia cold-stamping

Folia cold-stamping – materiał do metalizowania powierzchni stosowany w poligrafii do uszlachetnianiu druku, znakowań, zabezpieczeń druku, umożliwiający druk techniką cold-stampingu.
Budowa folii cold-stampingowej.
Folia cold-stampingowa w przekroju poprzecznym składa się z warstw takich jak folia hot-stampingowa. W odróżnieniu od folii hot-stampingowej używany jest dodatkowy klej. Jest on nanoszony na powierzchnię drukowaną cold-stampingiem dokładnie w miejscach, które chcemy zadrukować (uszlachetnić folią). Po dociśnięciu folii do kleju "nadrukowanego" następuje oderwanie barwnika od warstwy nośnej (w przypadku fleksografii i cold-stampingu offsetowego UV wymagane są dodatkowo lampy UV aktywujące klej).
Folia cold-stampingowa offsetowa a fleksograficzna.
Folia cold-stampingowa do stosowania w fleksografii różni się od folii cold-stampingowej do aplikacji offsetowej – nie można folii cold-stampingowej fleksograficznej stosować zamiennie z folią cold-stampingową offsetową; są to dwa typy folii. Również występują różnice w kleju w przypadku zastosowania obu tych technik drukarskich.
Podział folii cold-stampingowej.
Folie cold-stampingowe można podzielić na:
Folie te dzieli się na folie: 
Folie te dzieli się na folie:

</doc>
<doc id="1377785" url="https://pl.wikipedia.org/wiki?curid=1377785" title="Ustków (gmina)">
Ustków (gmina)

Ustków – dawna gmina wiejska istniejąca w latach 1973–1976 w woj. poznańskim, a następnie w woj. sieradzkim (dzisiejsze woj. łódzkie). Siedzibą władz gminy był Ustków.
Gmina została utworzona 1 stycznia 1973 roku w powiecie tureckim w woj. poznańskim. 1 czerwca 1975 roku jednostka weszła w skład nowo utworzonego woj. sieradzkiego. 1 stycznia 1977 roku gmina została zniesiona przez połączenie z dotychczasową "gminą Warta" w nową gminę Warta.

</doc>
<doc id="1377786" url="https://pl.wikipedia.org/wiki?curid=1377786" title="Prawo gospodarcze prywatne">
Prawo gospodarcze prywatne

Prawo gospodarcze prywatne – gałąź prawa prywatnego, regulująca stosunki prawne pomiędzy uczestnikami obrotu gospodarczego (majątkowe stosunki gospodarcze). Normy tej gałęzi prawa opierają się na zasadzie wzajemnej autonomiczności i równorzędności podmiotów.
Charakterystyka.
Prawo gospodarcze prywatne opiera się na dwóch zasadniczych kryteriach:
Działalność gospodarcza, polegająca na produkcji dóbr i świadczeniu usług, aby być przedmiotem prawa gospodarczego prywatnego powinna odznaczać się następującymi cechami:
Dyscypliny wyspecjalizowane.
Głównymi kwestiami regulowanymi przez prawo gospodarcze prywatne są:
W skład prawa gospodarczego prywatnego wchodzi wiele dyscyplin wyspecjalizowanych, m.in. prawo spółek, prawo umów gospodarczych, prawo transportowe, prawo ubezpieczeniowe, prawo papierów wartościowych (w tym prawo wekslowe i czekowe), prawo bankowe prywatne, prawo spółdzielcze, międzynarodowe prawo handlowe i inne.
Pojęcie.
Prawo gospodarcze prywatne pod względem treści jest niemal tożsame z prawem handlowym, a używane określenie wynika zazwyczaj z tradycji przyjętej w danym ośrodku naukowym. Zdaniem zwolenników tego określenia, prawo handlowe jest pojęciem historycznym, coraz mniej przystającym do rzeczywistości. Wskazują oni na fakt, iż gałąź ta obejmuje swym zakresem także inne niż działalność handlowa dziedziny działalności gospodarczej (np. prawo papierów wartościowych). Ponadto, nazwa wprowadza wyraźny kontrast w stosunku do prawa gospodarczego publicznego, zachowując tradycyjny podział na prawo publiczne i prawo prywatne.
Pojęcie „prawo gospodarcze prywatne” należy do przedwojennej tradycji ośrodka krakowskiego, używane jest m.in. na Uniwersytecie Jagiellońskim, Uniwersytecie w Białymstoku oraz Uniwersytecie Kardynała Stefana Wyszyńskiego w Warszawie.

</doc>
<doc id="1377788" url="https://pl.wikipedia.org/wiki?curid=1377788" title="Með suð í eyrum við spilum endalaust">
Með suð í eyrum við spilum endalaust

Með suð í eyrum við spilum endalaust (pol. "Z brzęczeniem w uszach gramy bez końca") – piąta płyta studyjna islandzkiej grupy Sigur Rós, której premiera odbyła się 23 czerwca 2008.
Jest to pierwszy album grupy, na którym znajduje się utwór zaśpiewany po angielsku ("All Alright"). Pierwsza ścieżka albumu "Gobbledigook" miała premierę w programie Zane Lowe w BBC Radio 1 w Wielkiej Brytanii 27 maja 2008, a teraz dostępna jest na oficjalnej stronie zespołu. "Festival" miał premierę w audycji Colina Murraya w Radio 1 13 czerwca 2008.
Album ten można było zamówić 3 czerwca na oficjalnej stronie zespołu, a 8 czerwca można już było odsłuchać całą płytę.
5 czerwca zespół zagrał na żywo "Gobbledigook", "Inni mér syngur vitleysingur", "Festival", "Fljótavík", "Við spilum endalaust" i "All Alright" w meksykańskiej miejscowości Guadalajara.

</doc>
<doc id="1377789" url="https://pl.wikipedia.org/wiki?curid=1377789" title="Gnaszyn Dolny (gmina)">
Gnaszyn Dolny (gmina)

Gnaszyn Dolny – dawna gmina wiejska istniejąca w latach 1952-1954 i 1973–1976 w woj. katowickim, stalinogrodzkim i częstochowskim. Siedzibą gminy był Gnaszyn Dolny (obecnie dzielnica Częstochowy).
Gmina została utworzona w dniu 1 lipca 1952 roku w powiecie częstochowskim w woj. katowickim z części obszaru gminy Grabówka. W dniu powołania gmina składała się z 9 gromad: Gnaszyn Dolny, Gnaszyn Górny, Kawodrza Dolna, Kawodrza Górna, Konradów, Liszka Dolna, Łojki, Wielki Bór i Wydra. Gminę zniesiono 29 września 1954 roku wraz z reformą wprowadzającą gromady w miejsce gmin.
Gmina została przywrócona 1 stycznia 1973 roku w tymże powiecie i województwie. 1 czerwca 1975 znalazła się w nowo utworzonym woj. częstochowskim. Zniesiona została ponownie 1 stycznia 1977. Z części jej obszaru (oraz z innych gmin) utworzono nowe gminy Blachownia i Kłobuck, a pozostałe obszary włączono do gminy Wręczyca Wielka oraz do Częstochowy (m.in. Gnaszyn).

</doc>
<doc id="1377790" url="https://pl.wikipedia.org/wiki?curid=1377790" title="Kamyk (gmina)">
Kamyk (gmina)

Kamyk – dawna gmina wiejska, istniejąca do 1954 roku oraz w latach 1973–1976 w woj. kieleckim, katowickim, stalinogrodzkim i częstochowskim (dzisiejsze woj. śląskie). Siedzibą władz gminy był Kamyk.
Historia.
Pierwsza gmina.
Za Królestwa Polskiego gmina Kamyk należała do powiatu częstochowskiego w guberni piotrkowskiej. do gminy przyłączono pozbawiony praw miejskich Kłobuck (odzyskał je w 1919 roku).
W okresie międzywojennym gmina Kamyk należała do powiatu częstochowskiego w woj. kieleckim. Po wojnie gmina przejściowo zachowała przynależność administracyjną, lecz już 6 lipca 1950 roku została wraz z całym powiatem częstochowskim przyłączona do woj. katowickiego (od 9 marca 1953 pod nazwą "woj. stalinogrodzkie").
1 lipca 1952 roku gmina weszła w skład nowo utworzonego powiatu kłobuckiego. Jednocześnie gmina została mocno okrojona, kiedy duża część jej obszaru weszła w skład nowych gmin: gminy Lubojna (gromady Czarny Las i Kuźnica Kiedrzyńska), gminy Wręczyca Wielka (gromady Grodzisko i Pierzchno) i gminy Ostrowy nad Okszą (obszary leśne); do gminy Kamyk przyłączono natomiast gromadę Łobodno z gminy Miedźno.
Po tych zmianach, 1 lipca 1952 roku, gmina Kamyk składała się z 8 gromad: Biała Dolna, Biała Górna, Gruszewnia, Kamyk, Kopiec, Libidza, Łobodno i Nowa Wieś. Jednostka została zniesiona 29 września 1954 roku wraz z reformą wprowadzającą gromady w miejsce gmin. Z terenu gminy utworzono gromady Biała Górna, Kamyk, Libidza i Łobodno.
Druga gmina.
Gmina została reaktywowana 1 stycznia 1973 roku w powiecie kłobuckim w woj. katowickim. 1 czerwca 1975 roku gmina weszła w skład nowo utworzonego woj. częstochowskiego. 1 stycznia 1977 roku gmina została zniesiona, a z jej obszaru (oraz z części znoszonych gmin Gnaszyn Dolny i Truskolasy) utworzono nową gminę Kłobuck.
Próba odtworzenia gminy.
Od 2011 roku w części wsi gminy Kłobuck odbywały się zebrania grupy inicjatywnej na rzecz odtworzenia gminy Kamyk. 7 stycznia 2013 roku rozpoczęło się oficjalne zbieranie podpisów pod wnioskiem o referendum w sprawie utworzenia nowej gminy z terenu sołectw Biała, Borowianka, Kamyk, Kopiec i Nowa Wieś.
5 marca 2013 roku pełnomocnik inicjatorów referendum złożył wniosek do burmistrza Kłobucka o przeprowadzenie referendum wraz z podpisami osób popierających inicjatywę. 12 marca rada gminy Kłobuck powołała komisję ds. rozpatrzenia wniosku o referendum. Posiedzenie stosownej komisji odbyło się 21 marca 2013 roku. Termin referendum w sprawie utworzenia gminy wyznaczono na 14 lipca 2013 roku, jednak do referendum nie doszło z powodu niewpłynięcia na czas opinii urzędu wojewódzkiego o skutkach podziału gminy. Grupa inicjatywna zaskarżyła brak decyzji gminy do Wojewódzkiego Sądu Administracyjnego w Gliwicach, ale ten przyznał rację gminie Kłobuck. W następnych tygodniach po otrzymaniu opinii gmina jednak nie kontynuowała procedury przygotowania do referendum, w związku z czym grupa inicjatywna ponownie odwołała się do Wojewódzkiego Sądu Administracyjnego w Gliwicach, a ten przyznał rację grupie. Burmistrz Kłobucka zapowiedział niepodejmowanie dalszej drogi sądowej.
Po uprawomocnieniu się tego wyroku 6 grudnia komisarz wyborczy ogłosił 9 grudnia termin referendum, termin został wyznaczony na 19 stycznia 2014 roku. W głosowaniu wzięło udział 67,9% mieszkańców terenów dążących do secesji, ale w pozostałej części gminy Kłobuck zagłosowało jedynie kilkaset osób, w efekcie czego referendum okazało się nieważne z powodu zbyt niskiej frekwencji. Inicjatorzy referendum zapowiedzieli po przegranym referendum odwołanie do rządu, argumentując że nie jest możliwe przeprowadzenie ważnego referendum przy jego lekceważeniu lub bojkocie ze strony mieszkańców Kłobucka.

</doc>
<doc id="1377791" url="https://pl.wikipedia.org/wiki?curid=1377791" title="Truskolasy (gmina w województwie częstochowskim)">
Truskolasy (gmina w województwie częstochowskim)

Truskolasy – dawna gmina wiejska istniejąca w latach 1952-1954 i 1973–1976 w woj. katowickim/stalinogrodzkim a następnie w woj. częstochowskim (dzisiejsze woj. śląskie). Siedzibą władz gminy były Truskolasy.
Gmina została utworzona 1 lipca 1952 roku w nowo utworzonym powiecie kłobuckim w woj. katowickim (od 9 marca 1953 pod nazwą "woj. stalinogrodzkie"), z części gmin Panki, Opatów i Węglowice. W dniu powołania gmina składała się z 9 gromad: Golce, Hutka, Kawki, Klepaczka, Kuleje, Piła, Rybno, Truskolasy i Zamłynie.
Gmina została zniesiona 29 września 1954 roku wraz z reformą wprowadzającą gromady w miejsce gmin.
Wraz z kolejną reformą administracyjną gminę Truskolasy reaktywowano 1 stycznia 1973 roku w tymże powiecie i województwie. 1 czerwca 1975 gmina znalazła się w nowo utworzonym woj. częstochowskim.
1 stycznia 1977 roku gmina została zniesiona. Z części jej obszaru (oraz ze znoszonych gmin Kamyk i Gnaszyn Dolny) utworzono nową gminę Kłobuck, a pozostałe obszary włączono do gminy Wręczyca Wielka.

</doc>
<doc id="1377793" url="https://pl.wikipedia.org/wiki?curid=1377793" title="Towarzystwo Kontroli Rekordów Niecodziennych">
Towarzystwo Kontroli Rekordów Niecodziennych

Towarzystwo Kontroli Rekordów Niecodziennych – towarzystwo powołane w 2000 roku na terenie Rabkolandu w Rabce-Zdroju, którego celem jest zbieranie informacji o nietypowych polskich rekordach i zjawiskach, organizowanie i nadzorowanie imprez rozrywkowych z nimi związanych oraz publikowanie ich w formie książkowej. Jako stowarzyszenie zwykłe towarzystwo zostało zarejestrowane w starostwie powiatowym w Nowym Targu. 
Historia.
Inicjatorem zawiązania towarzystwa był Eugeniusz Wiecha, przedstawiciel Rabkolandu, który postanowił zgromadzić w jednym miejscu różne osobliwości i dziwne rekordy ustanawiane w Polsce. Z podobnym zamiarem nosił się Kanclerz Kapituły Orderu Uśmiechu, Cezary Leżeński, ale chciał ograniczyć się do rekordów dziecięcych. On też został pierwszym prezesem Towarzystwa Rekordów Niecodziennych. Z końcem 2004 roku towarzystwo liczyło 126 członków. Wśród nich są znani ludzie radia i telewizji, jak np.: Maciej Kuroń, Leszek Mazan, Krystyna Bochenek, Katarzyna Dowbor, Maciej Dowbor, Stefan Friedmann, Kuba Sienkiewicz, Bogdan Wołkowski, Tadeusz Zwiefka. W 2001 dla potrzeb gromadzonych eksponatów powstało na terenie Rabkolandu Muzeum Rekordów i Osobliwości, które jest własnością towarzystwa.
Organizacja towarzystwa.
Działalność towarzystwa opiera się na pracy społecznej swoich członków. Jako stowarzyszenie zwykłe towarzystwo nie ma obowiązku organizowania walnych zebrań. Członkowie towarzystwa pełnią różne dobrowolnie przyjęte na siebie funkcje, w zależności od zakresu działań, np.: Kontroler Wysokich, Naczelny Kontroler Rekordów Podhala, Wysoki Kontroler Rekordów Kulinarnych (Maciej Kuroń). Jedynym obowiązkiem członków jest rzetelność w kontroli rekordów i osobliwości. Towarzystwo prowadzi archiwum polskich rekordów oraz przyznaje certyfikaty i wpisuje je do rejestru. Na wzór Księgi rekordów Guinnessa co roku wydaje księgę polskich rekordów. Jednym z rekordowych obiektów który otrzymał certyfikat rekordu Towarzystwa Kontroli Rekordów Niecodziennych jest Karpacka Barć Milenijna o wysokości 15,31 m która jest najwyższym obiektem tego typu w Polsce. Rekordowa barć znajduje się na terenie Muzeum Pszczelarstwa w Stróżach a wpisana jest do "Księgi Rekordów i Osobliwości".
Imprezy organizowane przez towarzystwo.
Oprócz różnych pomiarów i konkursów odbywających się na Placu Rekordów przed muzeum, w stały kalendarz wpisało się kilka imprez:

</doc>
<doc id="1377795" url="https://pl.wikipedia.org/wiki?curid=1377795" title="Sfera półwpisana">
Sfera półwpisana

Sfera półwpisana w wielościan to sfera styczna do wszystkich krawędzi tego wielościanu. Nie każdy wielościan ma sferę półwpisaną.

</doc>
<doc id="1377797" url="https://pl.wikipedia.org/wiki?curid=1377797" title="Beata Ostrowicka">
Beata Ostrowicka

Beata Ostrowicka (ur. 1966) – polska pisarka, autorka powieści dla dzieci i młodzieży. 
Życiorys.
Debiutowała w 1995 powieścią "Niezwykłe wakacje" (książka wyróżniona nagrodą sezonu wydawniczego IKAR 95 oraz przez Polską Sekcję IBBY). Laureatka kilku innych nagród, w tym wpis na Listę Honorową im. H.Ch. Andersena. W 2000 odbyła się premiera jej sztuki, napisanej na podstawie "Strychowych opowieści". Niektóre książki zostały przetłumaczone na języki obce. Wiele powieści uzyskało kwalifikacje do utrwalenia na taśmie magnetofonowej i systemem Braille'a, w celu udostępnienia ich dzieciom niewidzącym.
Współpracuje z "Misiem" i "Świerszczykiem". Od 2001 związana jest z wydawnictwem Literatura. Została zaproszona do prac m.in. jury Ogólnopolskiego Konkursu Literackiego im. Agnieszki Bartol „Ja i świat”.
Jest członkiem Stowarzyszenia Pisarzy Polskich, a w latach 2000–2004 pełniła funkcję członka Zarządu Oddziału Krakowskiego SPP. Od 2006 należy do Sekcji Polskiej Międzynarodowego Stowarzyszenia IBBY.
Życie prywatne.
Zamężna, ma dwóch synów.
Mieszka w Krakowie.

</doc>
<doc id="1377800" url="https://pl.wikipedia.org/wiki?curid=1377800" title="Katarzyna Kotowska">
Katarzyna Kotowska

Katarzyna Kotowska (ur. 1956 w Warszawie) – polska architektka, ilustratorka książek, powieściopisarka, twórca sztuk teatralnych. Autorka powieści, w których porusza problemy adopcji. Za książkę "Jeż" została umieszczona na Liście Honorowej im. H.Ch. Andersena.
Nagrody.
"Jeż" został również zaliczony do Kanonu Książek dla Dzieci i Młodzieży w 2002.

</doc>
<doc id="1377801" url="https://pl.wikipedia.org/wiki?curid=1377801" title="Tomasz Bajerski (kompozytor)">
Tomasz Bajerski (kompozytor)

Tomasz Bajerski (ur. 3 marca 1956 w Chełmży) − polski kompozytor, pianista i akompaniator.
Życiorys.
Absolwent Akademii Muzycznej im. Fryderyka Chopina w Warszawie. Jest autorem muzyki do ponad 100 spektakli teatralnych, za które otrzymywał liczne nagrody i wyróżnienia. Współpracował z warszawską pracownią Teatr (1983–1993), gdzie zrealizował swój autorski spektakl "Obiad".
Był także kierownikiem muzycznym Teatru Narodowego, Teatru Ateneum oraz Teatru Nowego w Warszawie. Jako pianista występował m.in. w Australii, Austrii, Czechach, Francji, Kanadzie, Niemczech, Rosji, Stanach Zjednoczonych, Wielkiej Brytanii oraz Watykanie. Swój warsztat muzyczny, dotyczący technik oraz języka muzycznego teatru instrumentalnego prowadził już w Akademii Teatralnej w Oslo.
W latach 1984−2002 był kierownikiem zespołu muzycznego, a następnie akompaniatorem piosenkarki Edyty Geppert.

</doc>
<doc id="1377803" url="https://pl.wikipedia.org/wiki?curid=1377803" title="Tąpkowice (gmina)">
Tąpkowice (gmina)

Tąpkowice (do 1954 "Sączów", od 1997 "Ożarowice") – dawna gmina wiejska istniejąca w latach 1973–1996 w woj. katowickim (dzisiejsze woj. śląskie). Nazwa gminy pochodzi od wsi Tąpkowice, lecz siedzibą władz gminy były Ożarowice.
Gmina Tąpkowice została utworzona 1 stycznia 1973 w powiecie tarnogórskim w woj. katowickim. 9 grudnia 1973 do gminy Tąpkowice przyłączono część obszaru gminy Bobrowniki z powiatu będzińskiego (sołectwo Celiny). 1 czerwca 1975 gmina weszła w skład nowo utworzonego (mniejszego) woj. katowickiego. 1 stycznia 1992 do gminy Tąpkowice przyłączono kolejną część obszaru gminy Bobrowniki (część wsi Sączów). 
1 stycznia 1997 nazwę gminy Tąpkowice zmieniono na właściwą jej siedzibie – "Ożarowice".

</doc>
<doc id="1377805" url="https://pl.wikipedia.org/wiki?curid=1377805" title="Lipine">
Lipine



</doc>
<doc id="1377808" url="https://pl.wikipedia.org/wiki?curid=1377808" title="Tułowice (gmina w województwie warszawskim)">
Tułowice (gmina w województwie warszawskim)

Tułowice – dawna gmina wiejska istniejąca do 1954 roku oraz w latach 1973–1995 w woj. warszawskim, a następnie w woj. stołecznym warszawskim (dzisiejsze woj. mazowieckie). Siedzibą gminy było początkowo Wilcze Tułowskie, a następnie Tułowice.
W okresie międzywojennym gmina Tułowice należała do powiatu sochaczewskiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina Tułowice składała się z 15 gromad. Gminę zniesiono 29 września 1954 roku wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 roku w tymże powiecie i województwie w związku z kolejną reformą administracyjną. Reaktywowana jednostka była dużo większa od tej z 1954 roku, ponieważ została zwiększona o obszar niereaktywowanej gminy Łazy. 1 czerwca 1975 gmina znalazła się w nowo utworzonym woj. stołecznym warszawskim. 1 stycznia 1996 roku nazwę gminy zmieniono na "gmina Brochów", jednak siedzibą gminy w dalszym ciągu były Tułowice. Dopiero 30 grudnia 1999 roku siedzibę gminy przeniesiono do Brochowa.

</doc>
<doc id="1377809" url="https://pl.wikipedia.org/wiki?curid=1377809" title="Zizou">
Zizou



</doc>
<doc id="1377810" url="https://pl.wikipedia.org/wiki?curid=1377810" title="Gardawice (gmina)">
Gardawice (gmina)

Gardawice – dawna gmina wiejska istniejąca w latach 1945–1954 i 1973–1975 w województwie śląskim, katowickim i stalinogrodzkim. Siedzibą władz gminy były Gardawice (obecnie dzielnica Orzesza).
Gmina zbiorowa Gardawice powstała w grudniu 1945 w powiecie pszczyńskim w woj. śląskim ("śląsko-dąbrowskim"). Według stanu z 1 stycznia 1946 gmina składała się z 6 gromad: Gardawice, Królówka, Woszczyce, Zawiść, Zazdrość i Zgoń. 6 lipca 1950 zmieniono nazwę woj. śląskiego na "katowickie", a 9 marca 1953 kolejno na "woj. stalinogrodzkie".
Według stanu z 1 lipca 1952 gmina składała się z 6 gromad: Gardawice, Królówka, Woszczyce, Zawiść, Zazdrość i Zgoń. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w powiecie tyskim (utworzonym w 1954) w woj. katowickim. W jej skład weszły sołectwa Gardawice, Królówka, Mościska, Woszczyce, Zawiść i Zgoń.
27 maja 1975 gmina została zniesiona, a jej obszar włączony do Orzesza.

</doc>
<doc id="1377811" url="https://pl.wikipedia.org/wiki?curid=1377811" title="Mokre (gmina w województwie katowickim)">
Mokre (gmina w województwie katowickim)

Mokre (do 1954 "Śmiłowice") – dawna gmina wiejska istniejąca w latach 1973–1975 w woj. katowickim (dzisiejsze woj. śląskie). Siedzibą władz gminy było Mokre (obecnie dzielnica Mikołowa).
Gmina (zbiorowa) Mokre została utworzona 1 stycznia 1973 w powiecie tyskim w woj. katowickim. W jej skład weszły sołectwa Borowa Wieś, Mokre, Paniowy i Śmiłowice.
1 października 1974 z gminy Mokre wyłączono miejscowość "Kolonia Leśna", którą przyłączono do Rudy Śląskiej.
27 maja 1975 gmina została zniesiona, a jej obszar włączony do Mikołowa.

</doc>
<doc id="1377812" url="https://pl.wikipedia.org/wiki?curid=1377812" title="Ruptawa (gmina)">
Ruptawa (gmina)

Ruptawa – dawna gmina wiejska istniejąca w latach 1973–1975 w woj. katowickim. Siedzibą władz gminy była Ruptawa (obecnie dzielnica Jastrzębia-Zdroju).
Gmina (zbiorowa) Ruptawa została utworzona 1 stycznia 1973 w powiecie wodzisławskim w woj. katowickim. W jej skład weszły sołectwa Bzie Dolne, Bzie Górne, Bzie Zameckie, Cisówka, Moszczenica i Ruptawa.
27 maja 1975 jednostka została zniesiona, a jej obszar (wraz z obszarem gminy Szeroka) włączony do Jastrzębia-Zdroju w tymże powiecie i województwie.

</doc>
<doc id="1377813" url="https://pl.wikipedia.org/wiki?curid=1377813" title="Wisła Wielka (gmina)">
Wisła Wielka (gmina)

Wisła Wielka – dawna gmina wiejska istniejąca w latach 1945–1954 i 1973–1975 w województwie śląskim, katowickim i stalinogrodzkim. Siedzibą władz gminy była Wisła Wielka.
Gmina zbiorowa Wisła Wielka powstała w grudniu 1945 w powiecie pszczyńskim w woj. śląskim ("śląsko-dąbrowskim"). Według stanu z 1 stycznia 1946 gmina składała się z 4 gromad: Wisła Wielka, Brzeźce, Studzionka i Wisła Mała. 6 lipca 1950 zmieniono nazwę woj. śląskiego na "katowickie", a 9 marca 1953 kolejno na "woj. stalinogrodzkie".
Według stanu z 1 lipca 1952 gmina składała się z 4 gromad: Brzeźce, Studzionka, Wisła Mała i Wisła Wielka. 1 stycznia 1954 do gminy Wisła Wielka przyłączono części obszaru miasta Strumień, gminy Strumień (część gromady Zabłocie) i gminy Chybie (części gromad Frelichów, Zarzecze i Chybie). Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie w woj. katowickim. 27 maja 1975 gmina została zniesiona, a jej obszar włączony do Pszczyny.
1 lutego 1977 Studzionkę, Wisłę Małą i Wisłę Wielką wyłączono ponownie z Pszczyny jako samodzielne wsie, tworząc z nich (oraz częściowo z obszarów zniesionych gmin Bojszowy i Kobiór) nową gminę Pszczyna. Brzeźce, Łąka i Poręba pozostały w obrębie Pszczyny aż do 1 stycznia 1998, kiedy to zostały włączone do gminy Pszczyna.

</doc>
<doc id="1377815" url="https://pl.wikipedia.org/wiki?curid=1377815" title="Ząbkowice (gmina)">
Ząbkowice (gmina)

Ząbkowice – dawna gmina wiejska istniejąca w latach: "de facto" 1941–1954, "de jure" 1950–1954; oraz 1973–1975 w woj. kieleckim/śląskim/katowickim/stalinogrodzkim/katowickim (dzisiejsze woj. śląskie). Siedzibą gminy były Ząbkowice (obecnie dzielnica Dąbrowy Górniczej).
Gminę Ząbkowice ("Zombkowitz") utworzono 15 marca 1941 za okupacji hitlerowskiej z obszaru przedwojennej gminy Wojkowice Kościelne, odpowiadającej miejscowościom (w niemieckim brzmieniu) Antoniow, Bielowizna, Marianki, Sikorka, Tuliszow, Trzebieslaw, Ujejsce, Warenzyn, Wojkowice-Koscielne, Wygielzow i Zombkowitz.
Po wojnie gmina przeszła pod administrację polską jako pozostałość po niemieckiej jednostce. Według stanu z 1 stycznia 1946 gmina składała się z Ząbkowic i 10 gromad: Antoniów, Bielowizna, Marianki, Sikorka, Trzebiesławice, Tuliszów, Ujejście, Warężyn, Wojkowice Kościelne i Wygiełzów.
"Formalnie", tzn. przez administrację polską, gmina Ząbkowice została powołana dopiero 1 stycznia 1950 roku w woj. śląskim (od 6 lipca 1950 roku pod nazwą "woj. katowickie" a od 9 marca 1953 jako "woj. stalinogrodzkie"), w powiecie będzińskim, z części obszaru znoszonej gminy Olkusko-Siewierskiej (z "gromady Ząbkowice"); równocześnie do nowej gminy Ząbkowice dołączono większą część obszaru znoszonej gminy Wojkowice Kościelne. Według stanu z dnia 1 lipca 1952 roku gmina Ząbkowice była podzielona na 11 gromad: Antoniów, Bielowizna, Marianki, Sikorka, Trzebiesławice, Tuliszów, Ujejsce, Warężyn, Wojkowice Kościelne, Wygiełzów i Ząbkowice.
Gmina została zniesiona 29 września 1954 roku wraz z reformą wprowadzającą gromady w miejsce gmin. Z dniem 1 stycznia 1956 roku Ząbkowice stały się osiedlem miejskim, które 17 lipca 1962 roku otrzymało prawa miejskie.
Gmina Ząbkowice (nie obejmująca Ząbkowic) została reaktywowana 1 stycznia 1973 roku w powiecie będzińskim, w woj. katowickim. W jej skład weszły sołectwa Bugaj, Sikorka i Tucznawa.
27 maja 1975 roku gmina została zniesiona a jej obszar włączony do miasta Ząbkowice.

</doc>
<doc id="1377816" url="https://pl.wikipedia.org/wiki?curid=1377816" title="Łosień (gmina)">
Łosień (gmina)

Łosień – dawna gmina wiejska, utworzona w 1865 roku istniejąca do 1954 roku oraz w latach 1973–1975 w woj. kieleckim, śląskim, katowickim i stalinogrodzkim (dzisiejsze woj. śląskie). Siedzibą władz gminy był Łosień (obecnie dzielnica Dąbrowy Górniczej).
Za Królestwa Polskiego gmina należała do powiatu będzińskiego w guberni piotrkowskiej. 
W okresie międzywojennym gmina Łosień należała do powiatu będzińskiego w woj. kieleckim. Po wojnie gmina przez bardzo krótki czas zachowała przynależność administracyjną, lecz już 18 sierpnia 1945 roku została wraz z całym powiatem będzińskim przyłączona do woj. śląskiego (od 6 lipca 1950 roku pod nazwą "woj. katowickie", a od 9 marca 1953 jako "woj. stalinogrodzkie"). 
Według stanu z dnia 1 lipca 1952 roku gmina składała się z 8 gromad: Błędów, Kuźniczka Nowa, Łazy, Łęka, Łosień, Okradzionów, Trzebyczka i Tuczna Baba.
12 września 1953 z gminy Łosień wyłączono gromadę Trzebyczka, włączając ją do gminy Łazy w powiecie zawierciańskim w tymże województwie.
Jednostka została zniesiona 29 września 1954 roku wraz z reformą wprowadzającą gromady w miejsce gmin. 
Gmina została reaktywowana 1 stycznia 1973 roku w powiecie będzińskim w woj. katowickim. W jej skład weszło 7 sołectw: Błędów, Nowa Kuźniczka, Łazy, Łęka, Łosień, Okradzionów i Rudy.
27 maja 1975 roku gmina została zniesiona a jej obszar włączony do miasta Ząbkowice. Obecnie obszar dawnej gminy (oprócz Trzebyczki położonej w gminie Łazy) znajduje się w granicach Dąbrowy Górniczej.

</doc>
<doc id="1377817" url="https://pl.wikipedia.org/wiki?curid=1377817" title="Wojkowice Kościelne (gmina)">
Wojkowice Kościelne (gmina)

Wojkowice Kościelne – dawna gmina wiejska, istniejąca "de fact"o do 1941 roku, a "formalnie" do końca 1949 roku "oraz" w latach 1973–1975 w woj. kieleckim, woj. śląskim i woj. katowickim (dzisiejsze woj. śląskie). Siedzibą gminy były Wojkowice Kościelne (po wojnie Ząbkowice).
Za Królestwa Polskiego gmina należała do powiatu będzińskiego w guberni piotrkowskiej.
W okresie międzywojennym gmina Wojkowice Kościelne należała do powiatu będzińskiego w woj. kieleckim. 1 lipca 1926 do gminy Wojkowice Kościelne włączono wieś Góra Siewierska z gminy Bobrowniki. 1 października 1927 z gminy Wojkowice Kościelne wyłączono wieś Strzyżowice, włączając ją do gminy Bobrowniki.
Gminę zniesiono pod okupacją z dniem 15 marca 1941, tworząc z niej gminę Ząbkowice ("Zombkowitz"). Po wojnie utrzymano "de facto" ten stan; według publikacji z 1946 i 1948 roku istniała po wojnie gmina Ząbkowice.
"Formalnie", tzn. przez administrację polską, gminę Wojkowice Kościelne zniesiono dopiero 1 stycznia 1950 roku, jej obszar "włączając" głównie do formalnie aktywowanej gminy Ząbkowice, a także częściowo do gmin Bobrowniki i Łagisza.
Gminę Wojkowice Kościelne reaktywowano 1 stycznia 1973 roku w powiecie będzińskim, w woj. katowickim. W jej skład weszły sołectwa Podwarpie, Trzebiesławice, Tuliszów, Ujejsce, Warężyn i Wojkowice Kościelne.
27 maja 1975 roku gmina została zniesiona a jej obszar włączony do miasta Ząbkowice.
1 lutego 1977 miasto Ząbkowice przyłączono do Dąbrowy Górniczej, oprócz Podwarpia, Trzebiesławic, Tuliszowa, Warężyna i Wojkowic Kościelnych, które włączono do gminy Siewierz. W rzeczywistości, w skład Dąbrowy Górniczej z obszaru miasta Ząbkowice weszły: Ząbkowice właściwe, ponadto Ujejsce (należące w latach 1973–75 do gminy Wojkowice Kościelne), Bugaj, Sikorka i Tucznawa (należące w latach 1973–75 do gminy Ząbkowice) oraz Błędów, Kuźniczka Nowa, Łazy, Łęka, Łosień, Okradzionów i Rudy (należące w latach 1973–75 do gminy Łosień). 1 stycznia 1993 Trzebiesławice wyłączono z gminy Siewierz i włączono do Dąbrowy Górniczej.

</doc>
<doc id="1377818" url="https://pl.wikipedia.org/wiki?curid=1377818" title="Baranowice (gmina)">
Baranowice (gmina)

Baranowice (do 1954 "Żory") – dawna gmina wiejska istniejąca w latach 1973–1975 w woj. katowickim. Nazwa gmina pochodzi od wsi Baranowice (obecnie dzielnica Żor), lecz siedzibą władz gminy były Żory (nie wchodzące w jej skład).
Gmina (zbiorowa) Baranowice została utworzona 1 stycznia 1973 w powiecie rybnickim w woj. katowickim, z obszaru dawnej gminy Żory. W jej skład weszło 6 sołectw: Baranowice, Folwarki, Kleszczów, Osiny, Rogoźna i Rowień.
27 maja 1975 jednostka została zniesiona, a jej obszar włączony do miasta Żory.

</doc>
<doc id="1377820" url="https://pl.wikipedia.org/wiki?curid=1377820" title="Stolarzowice (gmina)">
Stolarzowice (gmina)

Stolarzowice – dawna gmina wiejska istniejąca w latach 1945–1954 i 1973–1975 w woj. śląskim (śląsko-dąbrowskim), katowickim i stalinogrodzkim (dzisiejsze woj. śląskie). Siedzibą władz gminy były Stolarzowice (1958–72 osiedle, od 1975 dzielnica Bytomia).
Gmina zbiorowa Stolarzowice powstała po II wojnie światowej (w grudniu 1945) w powiecie bytomskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 2 gromad: Stolarzowice i Górniki. 6 lipca 1950 zmieniono nazwę woj. śląskiego na "katowickie". Po zniesieniu powiatu bytomskiego 1 kwietnia 1951, gminę Stolarzowice przyłączono do powiatu tarnogórskiego w tymże województwie. Według stanu z 1 lipca 1952 gmina składała się z 2 gromad: Górniki i Stolarzowice. 9 marca 1953 woj. katowickie przemianowano na "stalinogrodzkie". Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. W jej skład weszły: obszar zlikidowanego osiedla Stolarzowice, część obrębu katastralnego Wieszowa (18 parceli o powierzchni 5,44 ha) oraz część obrębu katastralnego Ptakowice (3 parcele o powierzchni 0,63 ha).
27 maja 1975 roku gmina została zniesiona, a jej obszar włączony do Bytomia.

</doc>
<doc id="1377822" url="https://pl.wikipedia.org/wiki?curid=1377822" title="Kostuchna (gmina)">
Kostuchna (gmina)

Kostuchna – dawna gmina wiejska istniejąca w latach 1973–1975 w woj. katowickim (dzisiejsze woj. śląskie). Siedzibą władz gminy była Kostuchna, która stanowiła odrębną gminę miejską (obecnie dzielnica Katowic).
Gmina Kostuchna została utworzona 1 stycznia 1973 w powiecie tyskim w woj. katowickim. W jej skład weszły sołectwa Podlesie i Zarzecze.
27 maja 1975 jednostka została zniesiona, a jej obszar (wraz z miastem Kostuchna) włączony do Katowic.

</doc>
<doc id="1377823" url="https://pl.wikipedia.org/wiki?curid=1377823" title="Wesoła (gmina w województwie katowickim)">
Wesoła (gmina w województwie katowickim)

Wesoła – dawna gmina wiejska istniejąca w latach 1973–1975 w woj. katowickim (dzisiejsze woj. śląskie). Siedzibą władz gminy była Wesoła, która stanowiła odrębną gminę miejską (obecnie dzielnica Mysłowic).
Gmina Wesoła została utworzona 1 stycznia 1973 w powiecie tyskim w woj. katowickim. W jej skład weszły sołectwa Kosztowy i Krasowy.
27 maja 1975 jednostka została zniesiona, a jej obszar (wraz z miastem Wesoła) włączony do Mysłowic.

</doc>
<doc id="1377824" url="https://pl.wikipedia.org/wiki?curid=1377824" title="G.I.Joe">
G.I.Joe



</doc>
<doc id="1377826" url="https://pl.wikipedia.org/wiki?curid=1377826" title="Imielin (gmina)">
Imielin (gmina)

Imielin – dawna gmina wiejska istniejąca w latach 1945–1954 i 1973–1975 w województwie śląskim, katowickim i stalinogrodzkim. Siedzibą władz gminy była wieś Imielin (1957–1966 osiedle, 1967–1975 samodzielne miasto, 1975–1994 dzielnica Tychów, od 1994 ponownie samodzielne miasto).
Gmina zbiorowa Imielin powstała w grudniu 1945 w powiecie pszczyńskim w woj. śląskim ("śląsko-dąbrowskim"). Według stanu z 1 stycznia 1946 gmina składała się z 2 gromad: Imielin i Gać. 6 lipca 1950 zmieniono nazwę woj. śląskiego na "katowickie", a 9 marca 1953 kolejno na "woj. stalinogrodzkie".
Według stanu z 1 lipca 1952 gmina składała się z 2 gromad: Gać i Imielin. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w powiecie tyskim (utworzonym w 1954) w woj. katowickim. W jej skład weszły sołectwa Chełm Śląski, Kopciowice i Dziećkowice.
27 maja 1975 gmina została zniesiona, a jej obszar włączony do Tychów.
Według danych z 31 grudnia 2017 roku gminę zamieszkiwało 9052 osób.

</doc>
<doc id="1377827" url="https://pl.wikipedia.org/wiki?curid=1377827" title="Agammaglobulinemia sprzężona z chromosomem X">
Agammaglobulinemia sprzężona z chromosomem X



</doc>
<doc id="1377828" url="https://pl.wikipedia.org/wiki?curid=1377828" title="Bieruń Stary (gmina)">
Bieruń Stary (gmina)

Bieruń Stary (do 1954 "Bieruń Nowy") – dawna gmina wiejska istniejąca w latach 1973–1975 w woj. katowickim (dzisiejsze woj. śląskie). Siedzibą władz gminy był Bieruń Stary, który stanowił odrębną gminę miejską (obecnie dzielnica Bierunia).
Gmina Bieruń Stary została utworzona 1 stycznia 1973 w powiecie tyskim w woj. katowickim. W jej skład weszły sołectwa Bijasowice, Czarnuchowice, Nowy Bieruń i Ściernie.
27 maja 1975 jednostka została zniesiona, a jej obszar (wraz z miastem Bieruń Stary) włączony do Tychów (od 1991 Bieruń jest ponownie samodzielnym miastem).

</doc>
<doc id="1377829" url="https://pl.wikipedia.org/wiki?curid=1377829" title="Ektodermalny zespół dysplastyczno-rozszczepienny z ektrodaktylią">
Ektodermalny zespół dysplastyczno-rozszczepienny z ektrodaktylią



</doc>
<doc id="1377830" url="https://pl.wikipedia.org/wiki?curid=1377830" title="Szeroka (gmina)">
Szeroka (gmina)

Szeroka – dawna gmina wiejska istniejąca w latach 1973–1975 w woj. katowickim. Siedzibą władz gminy była Szeroka (obecnie sołectwo Jastrzębia-Zdroju).
Gmina (zbiorowa) Szeroka została utworzona 1 stycznia 1973 w powiecie rybnickim w woj. katowickim W jej skład weszły sołectwa Borynia, Skrzeczkowice i Szeroka.
27 maja 1975 jednostka została zniesiona, a jej obszar (wraz z obszarem gminy Ruptawa) włączony do Jastrzębia-Zdroju w powiecie wodzisławskim.

</doc>
<doc id="1377831" url="https://pl.wikipedia.org/wiki?curid=1377831" title="Młodzieńcze zapalenie skórno-mięśniowe">
Młodzieńcze zapalenie skórno-mięśniowe

Młodzieńcze zapalenie skórno-mięśniowe (ang. juvenile dermatomyositis, JDM) – przewlekła, idiopatyczna choroba mięśni i skóry, w której zmiany pierwotnie dotyczą mięśni i skóry, ale mogą wystąpić również w innych narządach.
Rozpoznanie.
Kryteria Tanimoto (1995):
Kryteria te opracowano dla pacjentów dorosłych; rozpoznanie JDM w pediatrii opiera się głównie o obraz kliniczny (wskaźniki zapalne i enzymy mięśniowe są zazwyczaj prawidłowe, rzadziej występują przeciwciała anty-Jo).

</doc>
<doc id="1377834" url="https://pl.wikipedia.org/wiki?curid=1377834" title="Tomasz Bajerski">
Tomasz Bajerski



</doc>
<doc id="1377837" url="https://pl.wikipedia.org/wiki?curid=1377837" title="Morze marginalne">
Morze marginalne



</doc>
<doc id="1377839" url="https://pl.wikipedia.org/wiki?curid=1377839" title="Morze przybrzeżne">
Morze przybrzeżne

Morze przybrzeżne – akwen oceaniczny w pobliżu kontynentu, odcięty od otwartego oceanu łańcuchem wysp.
Przykłady mórz przybrzeżnych to Morze Japońskie i Morze Ochockie.
Istnieje także szersza definicja, w myśl której morze przybrzeżne to morze położone przy brzegu kontynentu, mające swobodną wymianę wod z oceanem. Morze takie jest oddzielone od oceanu przez łańcuch wysp, podwodny grzbiet (próg podmorski) lub nieoddzielone w żaden sposób, a wyróżnione jedynie dlatego, że tworzy rozległą zatokę morską. Definicja taka obejmuje zatem również morza otwarte.

</doc>
<doc id="1377840" url="https://pl.wikipedia.org/wiki?curid=1377840" title="Przywory (gmina)">
Przywory (gmina)

Przywory – dawna gmina wiejska istniejąca w latach 1973–1974 w woj. opolskim. Siedzibą władz gminy były Przywory.
Gmina została utworzona 1 stycznia 1973 w powiecie opolskim w woj. opolskim; w skład gminy weszły obszary 6 sołectw: Grotowice, Grudzice, Kąty Opolskie, Malina, Miedziana i Przywory. 
1 października 1974 roku z gminy Przywory wyłączono wieś Grotowice i przyłączono ją do Opola.
1 stycznia 1975 gmina została zniesiona, a jej obszar przyłączony do gminy Tarnów Opolski.

</doc>
<doc id="1377841" url="https://pl.wikipedia.org/wiki?curid=1377841" title="Motylkowe">
Motylkowe



</doc>
<doc id="1377843" url="https://pl.wikipedia.org/wiki?curid=1377843" title="Czarnowąsy (gmina)">
Czarnowąsy (gmina)

Czarnowąsy – dawna gmina wiejska istniejąca w latach 1945–1954 i 1973–1974 w woj. śląskim i woj. opolskim (dzisiejsze woj. opolskie). Siedzibą władz gminy były Czarnowąsy (obecnie w granicach Opola).
Gmina zbiorowa Czarnowąsy powstała po II wojnie światowej (w grudniu 1945) w powiecie opolskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego"). 
Według stanu z 1 stycznia 1946 gmina składała się z 5 gromad: Czarnowąsy, Borki, Krzanowice, Świerkle i Wróblin. 6 lipca 1950 zmieniono nazwę woj. śląskiego na "katowickie"; równocześnie gmina Czarnowąsy wraz z całym powiatem opolskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 5 gromad: Borki, Czarnowąsy, Krzanowice, Świerkle i Wróblin. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie; w skład gminy weszły obszary 8 sołectw: Borki, Czarnowąsy, Gosławice, Kępa, Krzanowice, Luboszyce, Świerkle i Wróblin. 
1 czerwca 1975 gmina weszła w skład nowo utworzonego (mniejszego) woj. opolskiego.
1 października 1974 roku z gminy Czarnowąsy wyłączono część obszaru wsi Gosławice, którą przyłączono do Opola.
1 stycznia 1975 gmina została zniesiona, a jej obszar przyłączony do gmin Dobrzeń Wielki (Borki, Czarnowąsy, Świerkle, Wróblin i Krzanowice) i Łubniany (Kępa i Luboszyce).

</doc>
<doc id="1377848" url="https://pl.wikipedia.org/wiki?curid=1377848" title="Rejon podwołoczyski">
Rejon podwołoczyski

Rejon podwołoczyski – rejon obwodu tarnopolskiego Ukrainy.
Został utworzony w 1939, jego powierzchnia wynosi 837 km², a ludność rejonu liczy 46 300 osób.
Na terenie rejonu znajduje się 1 miejska rada, 1 osiedlowa rada i 34 silskie rady, obejmujących w sumie 60 miejscowości. Siedzibą władz rejonowych są Podwołoczyska.

</doc>
<doc id="1377850" url="https://pl.wikipedia.org/wiki?curid=1377850" title="Rejon zaleszczycki">
Rejon zaleszczycki

Rejon zaleszczycki – rejon obwodu tarnopolskiego Ukrainy.
Został utworzony w 1940, jego powierzchnia wynosi 684 km2, a ludność rejonu liczy 46 541 osób.
Na terenie rejonu znajduje się 1 miejska rada, 1 osiedlowa rada i 35 silskich rad, obejmujących w sumie 53 miejscowości. Siedzibą władz rejonowych są Zaleszczyki.

</doc>
<doc id="1377851" url="https://pl.wikipedia.org/wiki?curid=1377851" title="Rejon zbaraski">
Rejon zbaraski

Rejon zbaraski – rejon obwodu tarnopolskiego Ukrainy.
Został utworzony 4 grudnia 1939, jego powierzchnia wynosi 863 km2, a ludność rejonu liczy 60 350 osób.
Na terenie rejonu znajduje się jedna miejska rada, jedna osiedlowa rada i 36 silskie rady, obejmujących w sumie 74 miejscowości. Siedzibą władz rejonowych jest Zbaraż.

</doc>
<doc id="1377852" url="https://pl.wikipedia.org/wiki?curid=1377852" title="Rejon zborowski">
Rejon zborowski

Rejon zborowski – rejon obwodu tarnopolskiego Ukrainy.
Został utworzony w 1939, jego powierzchnia wynosi 978 km2, a ludność rejonu liczy 47 050 osób.
Na terenie rejonu znajduje się 1 miejska rada, 1 osiedlowa rada i 42 silskie rady, obejmujących w sumie 90 miejscowości. Siedzibą władz rejonowych jest Zborów.

</doc>
<doc id="1377856" url="https://pl.wikipedia.org/wiki?curid=1377856" title="Rejon horochowski">
Rejon horochowski

Rejon horochowski – rejon obwodu wołyńskiego Ukrainy.
Został utworzony 20 stycznia 1940, jego powierzchnia wynosi 1122 km2, a ludność rejonu liczy 51 562 osób.
Na terenie rejonu znajduje się 2 miejskie rady, 2 osiedlowe rady i 36 silskie rady, obejmujących w sumie 90 miejscowości. Siedzibą władz rejonowych jest Horochów.

</doc>
<doc id="1377858" url="https://pl.wikipedia.org/wiki?curid=1377858" title="GSCALC">
GSCALC



</doc>
<doc id="1377859" url="https://pl.wikipedia.org/wiki?curid=1377859" title="Tour de Pologne 1981">
Tour de Pologne 1981

38. edycja wyścigu kolarskiego Tour de Pologne odbyła się w dniach 3–11 lipca 1981. Rywalizację rozpoczęło 108 kolarzy, a ukończyło 67. Łączna długość wyścigu – 1194,9 km.
Pierwsze miejsce w klasyfikacji generalnej zajął Jan Brzeźny (Polska I), drugie Roman Cieślak (Start Piotrków), a trzecie Sławomir Podwójniak (Legia). 
Wyścig mimo trudności organizacyjnych (istniała możliwość odwołania touru) odbył się w obsadzie międzynarodowej. Startowało siedem zagranicznych ekip (Czechosłowacja, Francja, Holandia, Bułgaria, Kuba, RFN, NRD), natomiast z krajowej czołówki zabrakło Jankiewicza, Szurkowskiego, Michalaka i Koryckiego, a Szczepkowski i Mytnik wycofali się na początku wyścigu po kraksach. Objawieniem wyścigu był 19-letni kolarz Chemika Roman Jaskuła, który wygrał oba etapy jazdy na czas. Sędzią głównym wyścigu był Dariusz Godlewski.

</doc>
<doc id="1377862" url="https://pl.wikipedia.org/wiki?curid=1377862" title="Joe Marston Medal">
Joe Marston Medal

Joe Marston Medal – nagroda przyznawana dla najlepszego gracza w meczu finałowym (tzw. Grand Final) w rozgrywkach A-League, wcześniej w National Soccer League. Nagroda przyznawana jest od sezonu 1989/1990. Nazwa nagrody pochodzi od imienia i nazwiska reprezentanta Australii Joe Marstona.

</doc>
<doc id="1377865" url="https://pl.wikipedia.org/wiki?curid=1377865" title="Estanislao Struway">
Estanislao Struway

Estanislao Struway Samaniego (ur. 25 czerwca 1968 w Itá) – paragwajski piłkarz występujący na pozycji pomocnika.
Kariera klubowa.
Estanislao Struway zawodową karierę rozpoczynał w 1988 w Cerro Porteño. Razem z zespołem w 1990 i 1992 roku sięgnął po tytuł mistrza kraju. W 1994 roku Struway wyjechał do Argentyny, gdzie najpierw reprezentował barwy Racing Club de Avellaneda, a następnie był zawodnikiem Los Andes Buenos Aires. W 1996 roku Paragwjczyk podpisał kontrakt z peruwiańskim klubem Club Sporting Cristal, w barwach którego rozegrał 21 ligowych pojedynków. Kolejne trzy lata swojej kariery Struway spędził w Brazylii. Grał tam w dwóch zespołach - Portuguesa São Paulo oraz Coritiba FBC. Z ekipą "Coxa Branca" paragwajski piłkarz w 1999 roku wywalczył mistrzostwo stanu Paraná. W 2000 roku Struway powrócił do Cerro Porteño. W trakcie sezonu 2002 przeniósł się do Club Libertad, z którym dwa razy z rzędu zdobył mistrzostwo Paragwaju. W 2004 roku Struway zmienił klub i został zawodnikiem 12 de Octubre Itaugua. Rok później trafił do Sportivo Iteño Itá. W tym zespole Paragwajczyk postanowił zakończyć karierę.
Kariera reprezentacyjna.
W reprezentacji swojego kraju Struway zadebiutował 27 lutego 1991 w zremisowanym 1:1 pojedynku z Brazylią. Razem z drużyną narodową pięć razy uczestniczył w rozgrywkach Copa América, jednak nigdy nie zajął w nich miejsca na podium. W 2002 roku szkoleniowiec Paragwajczyków - Cesare Maldini powołał Struwaya do 23-osobowej kadry na Mistrzostwa Świata. Na turnieju tym ekipa "Guarani" dotarła do 1/8 finału, gdzie przegrała z Niemcami 0:1. Na boiskach Korei Południowej i Japonii Struway wystąpił w trzech spotkaniach, jednak w żadnym z nich nie rozegrał pełnych 90 minut. Po raz ostatni w reprezentacji wychowanek Cerro Porteño zagrał 19 września tego samego roku w zremisowanym 1:1 meczu przeciwko Iranowi.

</doc>
<doc id="1377866" url="https://pl.wikipedia.org/wiki?curid=1377866" title="Park Leśna">
Park Leśna



</doc>
<doc id="1377870" url="https://pl.wikipedia.org/wiki?curid=1377870" title="Rejon iwanicki">
Rejon iwanicki

Rejon iwanicki – dawny rejon obwodu wołyńskiego Ukrainy.
Został utworzony w 1966 (wcześniej, w latach 1957-1962 funkcjonował jako nowowołyński). Jego powierzchnia wynosiła 645 km2. Zlikwidowany został w ramach reformy administracyjnej w 2020 roku.
Na terenie rejonu znajdowały się jedna osiedlowa rada i 23 silskie rady, obejmujące w sumie 58 miejscowości. Siedzibą władz rejonowych były Iwanicze.

</doc>
<doc id="1377883" url="https://pl.wikipedia.org/wiki?curid=1377883" title="Góra Włodowska (stacja kolejowa)">
Góra Włodowska (stacja kolejowa)

Góra Włodowska – stacja kolejowa w Górze Włodowskiej, w województwie śląskim, w Polsce. Znajduje się na linii CMK.

</doc>
<doc id="1377886" url="https://pl.wikipedia.org/wiki?curid=1377886" title="Królestwo Leonu">
Królestwo Leonu



</doc>
<doc id="1377887" url="https://pl.wikipedia.org/wiki?curid=1377887" title="Franciszek Studnicki">
Franciszek Studnicki

Franciszek Maria Tadeusz Gizbert-Studnicki (ur. 30 września 1914 w Wiedniu, zm. 29 marca 1994 w Krakowie) – polski prawnik, profesor Uniwersytetu Jagiellońskiego, specjalista z zakresu informatyki prawniczej.
Życiorys.
Ukończył studia na Wydziale Prawa Uniwersytetu Jagiellońskiego w 1936, a w 1939 uzyskał na tym wydziale stopień doktora na podstawie rozprawy "Przestępstwa przeciwko opiece i nadzorowi", której promotorem był prof. Władysław Wolter.
W 1949 przedstawił rozprawę habilitacyjną "Działanie zwyczaju handlowego w zakresie zobowiązań z umowy". Po krytycznej recenzji Jana Wasilkowskiego (Państwo i Prawo z 1949, z. 12), zarzucającej rozprawie i jej autorowi zbytnie uleganie nauce zachodniej i niedocenianie osiągnięć nauki radzieckiej, wniosek o zatwierdzenie habilitacji nie został rozpatrzony. Franciszek Studnicki habilitował się w 1955 na podstawie kolejnej rozprawy "Zawarcie umowy planowej szczegółowej o dostawę towarów".
W 1957 Franciszek Studnicki otrzymał stypendium Fundacji Forda, dzięki któremu wyjechał na kilka lat do USA. Po powrocie do kraju utworzył na Uniwersytecie Jagiellońskim Międzywydziałowe Konwersatorium Naukowe, które do lat osiemdziesiątych było niezależnym forum naukowym, a jego uczestnikami byli m.in. członkowie zlikwidowanego w 1950 Klubu Logofagów. Zaczął się też coraz bardziej interesować kwestiami przepływu informacji o prawie oraz zastosowania w tych procesach komputerów. Opublikował kilka monografii na ten temat, a w 1978 – jeden z pierwszych w Polsce podręczników informatyki prawniczej. Franciszek Studnicki stworzył też podwaliny komputacyjnej koncepcji wykładni prawa (1985), która miała prowadzić do automatycznej analizy tekstu prawnego przez komputery.
W 1980 uzyskał tytuł profesora zwyczajnego (po kilkakrotnie ponawianych wnioskach), a w 1981 został wybrany do Społecznej Rady Legislacyjnej powołanej na II Ogólnopolskim Forum Prawników NSZZ „Solidarność”. Uczestnik prac Centrum Obywatelskich Inicjatyw Ustawodawczych Solidarności. Członek Społecznej Rady Legislacyjnej – agendy/jednostki COIU.
Życie prywatne.
Był najmłodszym z dzieci Juliana Studnickiego (1865–1946), dzierżawcy dóbr Kniażyce, a następnie pracownika Towarzystwa Ubezpieczeniowego «Florianka» w Przemyślu, oraz Zdzisławy Pauliny Dembińskiej (1870–1952), bratankiem Marii i Witolda, bratem Juliusza.
W 1941 zawarł małżeństwo z Krystyną Zofią Piotrowską (1917–1999), doktorem pediatrii. Mieli synów: Pawła Gizbert-Studnickiego (1946–2007), doktora fizyki, i Tomasza Gizbert-Studnickiego (ur. 1948), prawnika i profesora Uniwersytetu Jagiellońskiego. Jego synową jest Bogumiła Gizbert-Studnicka, klawesynistka i profesor Akademii Muzycznej w Krakowie.
Zmarł w 1994 roku w Krakowie. Został pochowany w Alei Zasłużonych na Cmentarzu Rakowickim (kwatera LXIX pas B-2-4).
Teoria przepływu informacji o prawie.
Franciszek Studnicki jest twórcą teorii kategorii wiadomości o normach prawnych. Wyróżnił on trzy klasy wiadomości o normach prawnych:
Do wiadomości podstawowych zaliczał takie wiadomości o prawie, które powinien posiadać każdy człowiek. Takie wiadomości państwo powinno przekazywać w sposób aktywny wszystkim obywatelom, m.in. w ramach powszechnej edukacji. Do klasy wiadomości należących do tzw. minimum rolowego zaliczał te wiadomości, których znajomość umożliwia wypełnianie określonych ról społecznych. Powinny one być przez państwo przekazane odpowiednim jednostkom, a w pewnych sytuacjach państwo powinno uzależniać od ich znajomości możliwość pełnienia określonych ról społecznych. Trzecia klasa informacji to takie wiadomości, po które sięga w razie potrzeby. Liczba tych wiadomości jest zbyt wielka, by od kogokolwiek wymagać ich znajomości. Nie jest to zresztą niezbędne. Za wystarczające można przyjąć, że państwo udostępni te przepisy w taki sposób, by można było do nich łatwo sięgnąć.
Wybrane publikacje.
Książki
Artykuły

</doc>
<doc id="1377888" url="https://pl.wikipedia.org/wiki?curid=1377888" title="Mikołaj Demidow">
Mikołaj Demidow

Mikołaj Demidow (biał. Мікалай Іванавіч Дзямідаў, "Mikałaj Iwanawicz Dziamidau"; ur. 10 grudnia 1888 w Gródku, zm. 23 maja 1967 w Chicago) – białoruski wojskowy (generał major), działacz narodowy, oświatowy i społeczno-kulturalny.
Życiorys.
Uczył się w męskim gimnazjum filologicznym w Łomży. W 1905 ukończył seminarium pedagogiczne w Świsłoczy. Od 1907 pracował w urzędzie służby ruchu na kolei, a następnie jako nauczyciel w szkole powszechnej. Jednocześnie został wolnym słuchaczem kursów wieczorowych na wydziale historyczno-filologicznym Uniwersytetu Warszawskiego. W 1910 w średniej szkole realnej w Białymstoku zdał egzamin na nauczyciela szkół powiatowych. Od 1 października 1911 był dyrektorem szkoły kolejowej w Białymstoku. W 1912 uczęszczał na letni kurs pedagogiki i metodyki oraz kurs historii w instytucie pedagogicznym w Wilnie, zdając egzamin na nauczyciela historii i języka rosyjskiego.
Brał udział w I wojnie światowej. Służył w pododdziałach gospodarczych w różnych oddziałach wojskowych na Kowieńszczyźnie, zaś od stycznia 1915 zajmował funkcję pisarza wojskowego oddziału mobilizacyjnego oficerów w Piotrogrodzie. Od końca 1915 do października 1916 przeszedł kurs w nikołajewskiej akademii wojskowej, po czym skierowano go do 1 pawłowskiej szkoły wojskowej. Po jej ukończeniu 1 lutego 1917, został oficerem szkoleniowym 7 kompanii szkolnej. Po rewolucji październikowej 1917 przystąpił do bolszewików. Objął funkcję komisarza okręgowego w Nowogródku. Podczas pobytu w Dźwińsku na pocz. marca 1918 dostał się do niewoli niemieckiej i został osadzony w obozie jenieckim.
Po zakończeniu wojny pod koniec listopada tego roku wyszedł na wolność i przyjechał do Wilna, gdzie nawiązał kontakty z białoruskimi działaczami narodowymi. Przystąpił do organizacji białoruskich oddziałów wojskowych w litewskiej armii. 1 grudnia 1918 został odkomenderowany do litewskiego ministerstwa obrony. Jednak już 20 grudnia w stopniu kapitana został komendantem miasta Grodno, pełniącego rolę stolicy Białoruskiej Republiki Ludowej. Podjął energiczną działalność w celu utworzenia białoruskich oddziałów wojskowych. Sformował 350-osobowy samodzielny batalion grodzieńskiej komendantury. Z jego inicjatywy doszło do utworzenia punktów werbunkowych w 10 miejscowościach Białorusi. 1 czerwca 1919, po zajęciu Grodna przez polskie wojska, został aresztowany przez Polaków i pod koniec lipca tego roku osadzony na krótko w obozie dla internowanych w Białymstoku. Po wypuszczeniu na wolność we wrześniu, przeszedł kurs nauczycielski. W tym samym czasie wszedł w skład Białoruskiej Komisji Wojskowej w Wilnie, której działalność została zalegalizowana 22 października dekretem Józefa Piłsudskiego. Na początku grudnia wraz z innymi członkami Komisji przybył do Mińska. Został skierowany do białoruskiej szkoły podchorążych w Warszawie.
Rozczarowany działalnością Komisji latem 1920, podczas bolszewickiej ofensywy na Warszawę, wstąpił do sojuszniczych oddziałów gen. Stanisława Bułak-Bałachowicza, gdzie sformował 700-osobowy samodzielny batalion białoruski, stając na jego czele. W październiku tego roku gen. S. Bułak-Bałachowicz mianował go komendantem wszystkich białoruskich oddziałów wojskowych na Białorusi. Mikołaj Demidow wziął udział w listopadowej kampanii bałachowców na zajętych przez bolszewików obszarach białoruskich w rejonie Mozyrza. Jego batalion w składzie ostrowskiego pułku piechoty 2 dywizji piechoty prowadził w dniach 10–14 listopada 1920 zwycięskie walki o Kalinkowicze. 21 listopada doszedł wraz białoruskim batalionem smoleńskiego pułku piechoty do linii rzeki Prypeć, po czym wspomógł główne siły gen. S. Bułak-Bałachowicza, wycofujące się spod Rzeczycy, gdzie zostały pobite przez wojska bolszewickie. Po internowaniu wojsk gen. S. Bułak-Bałachowicza 400-osobowy batalion Demidowa pozostawał w strefie neutralnej pomiędzy wojskami sowieckimi i polskimi, na lewym brzegu Prypeci. Po boju z sowieckim 40 pułkiem strzeleckim 29 listopada, a następnie kolejnymi oddziałami bolszewickimi 3 grudnia, został zmuszony do przejścia na polską stronę granicy.
W styczniu 1921 został zdemobilizowany, zaś Demidowa internowano i osadzono w obozie w Radomiu. 1 czerwca tego roku został wypuszczony, po czym został kierownikiem szkoły powszechnej w Grodnie. Działał w białoruskim ruchu narodowym. W 1922 startował w wyborach do Sejmu jako kandydat Bloku Mniejszości Narodowych. W wyniku jego wystąpień publicznych doszło do wystąpień ludności białoruskiej, co doprowadziło do jego krótkotrwałego aresztowania. Podczas trwania procesu zbiegł do Wilna, a stamtąd do Dźwińska na Łotwie. Tam został nauczycielem w białoruskiej szkole w rejonie Dźwińska. Od 1924 mieszkał w Rydze, gdzie współpracował z byłym generałem białoruskim Kastusiem Jezawitawem. Został członkiem białoruskich towarzystw kulturalno-społecznych „Беларуская хатка” i „Рунь”. Współpracował z białoruską sekcją w łotewskim ministerstwie kultury. Po zajęciu Łotwy przez Armię Czerwoną w 1940, został aresztowany przez NKWD i osadzony w więzieniu na Łubiance w Moskwie. Wypuszczony wkrótce na wolność powrócił na Łotwę.
Po jej zajęciu przez wojska niemieckie w 1941, podjął współpracę z okupantami. Objął funkcję inspektora białoruskich szkół powszechnych na Dźwińszczyźnie. W kilku szkołach wprowadził język białoruski jako główny. W 1943 został okręgowym inspektorem szkolnym w Lidzie. Zorganizował kursy nauczycielskie. W tym samym roku sformował tam batalion Białoruskiej Samopomocy Ludowej. W czerwcu 1944 ewakuował się do Niemiec. 12 października tego roku w Berlinie objął funkcję komendanta kursów podoficerskich przy 1 Kadrowym Batalionie Białoruskiej Obrony Krajowej. 27 października odkomenderowano go do pracy w oddziale mobilizacyjnym kierownictwa spraw wojskowych w Białoruskiej Centralnej Radzie.
Po zakończeniu wojny przebywał we francuskiej strefie okupacyjnej. W 1948 był jednym z inicjatorów zwołania soboru białoruskiej autokefalicznej cerkwi prawosławnej. W 1950 zamieszkał w USA. Wszedł w skład kierownictwa Białorusko-Amerykańskiej Rady Narodowej. Działał w Stowarzyszeniu Białorusinów Stanu Illinois. Prowadził audycje radiowe po białorusku w radiu w Chicago. Był kierownikiem chóru kościelnego parafii prawosławnej Św. Jerzego w tym mieście.

</doc>
<doc id="1377892" url="https://pl.wikipedia.org/wiki?curid=1377892" title="Opatovice nad Labem">
Opatovice nad Labem

Opatovice nad Labem – wieś w Czechach, w kraju pardubickim, położona między miastami Hradec Králové i Pardubice.
Historia.
Pierwsza wzmianka o Opatovicach nad Labem pochodzi z 1073 roku. W 1086 roku założono w nich klasztor benedyktynów, który w 1421 roku został spalony przez wojska husyckie. W latach 1956–1960 wybudowano elektrownię.

</doc>
<doc id="1377894" url="https://pl.wikipedia.org/wiki?curid=1377894" title="Port lotniczy Naha">
Port lotniczy Naha

 (IATA: OKA, ICAO: ROAH) – port lotniczy położony 2 km na zachód od Nahy, na Okinawie, w Japonii.

</doc>
<doc id="1377897" url="https://pl.wikipedia.org/wiki?curid=1377897" title="Małgorzata Bundzewicz">
Małgorzata Bundzewicz

Małgorzata Bundzewicz (ur. 20 grudnia 1951 w Krakowie) – prawnik, artysta malarz, scenograf, artterapeuta.
Życiorys.
Studiowała na Wydziale Prawa Uniwersytetu Jagiellońskiego (dyplom magistra praw obroniła w 1976) oraz na Wydziale Malarstwa Akademii Sztuk Pięknych w Krakowie (dyplom magistra sztuk obroniła w 1980). Ukończyła również Podyplomowe Studium Scenografii Filmowej, Teatralnej i Telewizyjnej ASP w Krakowie.
Od 1989 roku prowadzi zajęcia z zakresu terapii poprzez Sztukę w Klinice Psychiatrii Dorosłych Collegium Medicum Uniwersytetu Jagiellońskiego.
Założyła i prowadzi "Galerię Miodowa", gdzie wystawia prace artystów profesjonalnych i twórców po kryzysach psychicznych związanych z Pracownią Miodowa. W latach 1993-1996 była Członkiem Zarządu Okręgu ZPAP w Krakowie. Od 1990 do l996 redagowała jako Redaktor Naczelny biuletyn Informacyjny ZO ZPAP "Głos Plastyków". Od 1997 pełni funkcję wiceprzewodniczącej Sądu Koleżeńskiego ZO ZPAP w Krakowie.
Otrzymała złotą odznakę ZPAP, wyróżnienie Pro Publico Bono (Stowarzyszenie na Rzecz Rozwoju Psychiatrii i Opieki Środowiskowej).
W latach 1992, 1997 i 1998 została stypendystką Ministra Kultury i Sztuki.
Uprawia twórczość w zakresie malarstwa, rysunku i scenografii. Zorganizowała około 20 wystaw indywidualnych malarstwa i rysunku w Polsce, w Norwegii, w Niemczech, Stanach Zjednoczonych i Holandii.
Brała udział w około 50 wystawach zbiorowych. Kuratorka wystaw artystycznych w ramach programu "Schizofrenia – otwórzcie drzwi" w Pałacu Sztuki w Krakowie. Napisała około 20 scenografii do spektakli teatralnych, telewizyjnych i filmów. Odbyła liczne podróże artystyczne połączone z wystawami w Norwegii, w Ameryce, we Włoszech, w Holandii i Niemczech. Jej prace należą do zbiorów Muzeum Narodowego w Gdańsku, Muzeum Sztuki Nowoczesnej w Niemczech oraz do kolekcji prywatnych w Polsce i za granicą.
W 2006 aktywnie włączyła się w ratowanie Złotej Polany (Wola Justowska) przed wykupieniem jej terenów przez dewelopera, który planował wybudowanie w tym miejscu mieszkań. Jako artterapeutka angażuje się w pomoc osobom chorym na schizofrenię.

</doc>
<doc id="1377902" url="https://pl.wikipedia.org/wiki?curid=1377902" title="UK International Airlines">
UK International Airlines

UK International Airlines – brytyjska linia lotnicza z siedzibą w Sheffield. 8 stycznia 2008 linia ogłosiła bankructwo.

</doc>
<doc id="1377903" url="https://pl.wikipedia.org/wiki?curid=1377903" title="Sugar Baby Love">
Sugar Baby Love

Sugar Baby Love – utwór popularnej w latach 70. XX wieku grupy The Rubettes. Wydany został w styczniu 1974 r. Utrzymał się na szczycie listy przebojów przez cztery tygodnie. Najważniejszy utwór grupy – użyty do wielu filmów (m.in. jako ścieżka dźwiękowa do filmów: "Śniadanie na Plutonie", "Francuski numer") i programów telewizyjnych.

</doc>
<doc id="1377904" url="https://pl.wikipedia.org/wiki?curid=1377904" title="Obwód Wojska Dońskiego">
Obwód Wojska Dońskiego

Obwód Wojska Dońskiego, określany także jako Kraj Wojska Dońskiego (, "Obłast’ Wojska Donskogo") – wydzielona administracyjnie dla Kozaków dońskich część dawnego Imperium Rosyjskiego. Kraj znajdował się na południu Rosji, dziś większość jego terenów należy do obwodu rostowskiego. Głównym miastem kraju był najpierw Czerkask, a następnie od 1806 Nowoczerkask.
Historia.
Prowincja obejmowała ziemie zamieszkiwane przez podległych caratowi Kozaków dońskich, świetnych żołnierzy, wielokrotnie wsławiających się męstwem i walecznością w licznych wojnach prowadzonych przez carską Rosję. Kozacy dońscy byli potomkami zbiegłych chłopów i (rzadziej) szlachciców, którzy na początku XVI wieku zaczęli zasiedlać pustkowia między Rosją, Persją a Imperium Osmańskim. Początkowo byli w zasadzie niezależni, utrzymywali się z myślistwa, rybołówstwa i grabieżczych najazdów (głównie na muzułmanów). Z czasem władze carskie zaczęły ograniczać ich niezależność wcielając formacje kozackie do regularnych wojsk. Od 1786 terytorium przez nich zamieszkiwane nazywano Ziemią Wojska Dońskiego (Zemla Wojska Donskogo), a w 1870 nazwę zmieniono na Obwód Wojska Dońskiego. W 1887 do Obwodu przyłączono z guberni katerynosławskiej Rostów nad Donem i Taganrog z powiatami.
Z czasem Kozacy stali się jedną z podpór caratu, w zamian za wierną służbę otrzymywali stosunkowo duże nadania ziemskie nad Donem. W latach 20. XX wieku posiadali 13 z 17 milionów hektarów ziemi ornej w tym regionie, przy czym średnie gospodarstwo liczyło sobie 12 hektarów, czyli dwa razy więcej niż w centralnej Rosji. Kraj zamieszkiwany był wówczas przez około 3 800 000 ludzi, z czego Kozacy stanowili 55%. Pozostałą część ludności stanowili głównie napływowi chłopi z których większość nie posiadała ziemi i zmuszona była pracować w gospodarstwach kozackich. Zwano ich "inogorodni".
W czasie rosyjskiej wojny domowej Kozacy dońscy działali w sojuszu z białymi – z Armią Ochotniczą dowodzoną przez Ławra Korniłowa i Michaiła Aleksiejewa, bojąc się, iż bolszewicy odbiorą im ziemię. Po zwycięstwie bolszewików i podjętym przez nich procesie eliminacji Kozaków dońskich zwanym rozkozaczaniem Kraj Wojska Dońskiego został zlikwidowany. Miało to miejsce w 1920. Większość jego terenów weszła w skład nowo utworzonego okręgu dońskiego, stanowiącego część Kraju Północnokaukaskiego.
Demografia.
W 1897 obwód obejmował powierzchnię 152 700 km² i liczył 2,5 mln mieszkańców, z tego 1 712 898 Rosjan i 719 655 Ukraińców. 320 000 ludzi mieszkało w miastach (z czego 260 272 – Rosjanie, 20 958 – Ukraińcy). Obwód od północy graniczył z guberniami woroneską i saratowską, od wschodu z saratowską i astrachańską, od południa z gubernią stawropolską, obwodem kubańskim i Morzem Azowskim, od zachodu z guberniami: katerynosławską, charkowską i woroneską.
Narodowości Obwodu w okręgach według deklarowanego języka ojczystego 1897

</doc>
<doc id="1377912" url="https://pl.wikipedia.org/wiki?curid=1377912" title="Dristor (stacja metra)">
Dristor (stacja metra)

Dristor – stacja metra w Bukareszczie, na linii M1 i M3. Stacja została otwarta w 1981.

</doc>
<doc id="1377913" url="https://pl.wikipedia.org/wiki?curid=1377913" title="Piața Muncii">
Piața Muncii

Piața Muncii – stacja metra w Bukareszcie, na linii M1. Stacja została otwarta w 1989.

</doc>
<doc id="1377919" url="https://pl.wikipedia.org/wiki?curid=1377919" title="Gryfici (Świebodzice)">
Gryfici (Świebodzice)

Gryfici (Świebodzice) – średniowieczny ród rycerski, którego przedstawiciele w XII i XIII w. zajmowali dominującą pozycję wśród możnowładztwa małopolskiego.
Pochodzenie i historia.
Nazwa rodu urobiona została od gryfa, będącego godłem ich herbu, którego dowody używania istnieją jednak dopiero w XIV w. (stąd zwani też są, szczególnie w odniesieniu do wcześniejszego okresu, Świebodzicami, od zawołania rodowego "Świeboda"). Za pierwszych wybitnych przedstawicieli rodu uważa się arcybiskupa Janika (zm. po 1167 r.) i Jaksę z Miechowa (zm. ok. 1176), krzyżowca i fundatora klasztoru bożogrobców w Miechowie, utożsamianego przez część badaczy z Jaksą z Kopanicy (księciem połabskich Stodoran). Jego znaczenie i zamożność zapewne w dużym stopniu było związane z małżeństwem z córką potężnego palatyna Piotra Włostowica. Ponieważ sam Jaksa nie pozostawił męskich potomków, późniejsi członkowie rodu mieli pochodzić od jego męskich krewnych.
Nie jest do końca jasne pochodzenie rodu – wydaje się, iż jego korzenie tkwiły w Małopolsce, choć pojawiły się także również podejrzenia, że pochodzili oni ze Śląska, Danii czy Czech (często podstawą do tych przypuszczeń były niejasne informacje na temat wspomnianego Jaksy). Dyskusyjne były także związki rodu z książęcą dynastią pomorską Gryfitów (w starszej literaturze wspominano o bezpośrednim pochodzeniu Gryfitów pomorskich od małopolskich, zostało to jednak zakwestionowane).
Szczyt potęgi rodu przypadł na XII i XIII w., gdy jego przedstawiciele rodu posiadali dominującą pozycję wśród możnowładztwa małopolskiego, niejednokrotnie decydując o obsadzie tronu książęcego w Krakowie. Stopniowa utrata znaczenia rodu nastąpiła w drugiej połowie XIII w., a w XIV w. członkowie rodu w zasadzie znikają z najważniejszych polskich urzędów.
Tereny, na których skupiały się dobra Gryfitów, to przede wszystkim okolice Krakowa – na wschód od niego (Pogórze Karpackie w rejonie Bochni, czy bliżej położony ośrodek rodowy z centrum w Ruszczy i Branicach) oraz na północ (okolice Jędrzejowa, w czasach przedfundacyjnych – Brzeźnicy – z której pisało się wielu członków rodu). Oprócz tego Gryfici dysponowali także licznymi dobrami na Śląsku.
Potomkowie rodu.
Obok wspomnianych wyżej pomorskich Gryfitów, których bezpośrednie pochodzenie od małopolskich jest jednak dość nieprawdopodobne, z rodu Gryfitów-Świebodziców wywodzi się wiele późniejszych rodzin szlacheckich. Jedną z nich byli Braniccy herbu Gryf, których gniazdo rodowe znajdowało się w Ruszczy i Branicach, dawnych siedzibach Gryfitów. Ród ten należał do magnaterii Rzeczypospolitej Obojga Narodów; wymarł w XVIII wieku. Blisko spokrewniony z Gryfitami był też inny średniowieczny ród możnowładczy – Lisów, najprawdopodobniej wywodzący się z tego samego korzenia w linii męskiej.

</doc>
<doc id="1377926" url="https://pl.wikipedia.org/wiki?curid=1377926" title="GIGO">
GIGO



</doc>
<doc id="1377929" url="https://pl.wikipedia.org/wiki?curid=1377929" title="Allersberg (Rothsee)">
Allersberg (Rothsee)

Allersberg (Rothsee) – stacja kolejowa w Allersberg, w kraju związkowym Bawaria, w Niemczech, na szybkiej linii Norymberga – Monachium. Znajdują się tu 2 perony.

</doc>
<doc id="1377932" url="https://pl.wikipedia.org/wiki?curid=1377932" title="Ernst Křenek">
Ernst Křenek

Ernst Křenek (ur. 23 sierpnia 1900 w Wiedniu, zm. 22 grudnia 1991 w Palm Springs) – austriacki kompozytor, pedagog i publicysta czeskiego pochodzenia. 
Jego nazwisko często pisane jest też jako "Krenek" (na co zresztą sam zawsze nalegał dla odróżnienia od czeskiej pisowni nazwiska jego ojca). Komponował w wielu stylach modernizmu, m.in. muzykę atonalną i dodekafoniczną. Napisał wiele książek, w tym "Muzyka tu i teraz" (1939) czy studium o twórczości Johannesa Ockeghema (1953).
Życie i twórczość.
Studia kompozytorskie rozpoczął w 1916 u Franza Schrekera w Staatsakademie für Musik w Wiedniu. Potem studiował w Berlinie, gdzie poznał Busoniego i Scherchena. Podczas pierwszej wojny światowej, Křenek został wcielony do armii Austro-Węgier, ale stacjonował w Wiedniu co pozwoliło mu na kontynuację studiów muzycznych. W 1922 poznał córkę Mahlera, Annę i jej matkę Almę, które poprosiły Křenka o dokończenie ostatniej, dziesiątej, symfonii Gustava. Křenek pomógł w edycji pierwszej i trzeciej części. W 1924 poślubił Annę i rozwiódł się z nią przed pierwszą rocznicą ślubu. 
Był też czynnym dziennikarzem i pisarzem muzycznym. Po 1933 jego artykuły przestano publikować, a muzyka stała się celem ataków niemieckiej partii nazistowskiej. Kiedy naziści doszli do pełni władzy napisana przez Křenka muzyka do "Triumph der Empfindskameit" Goethego została odrzucona w Mannheim. W tym samym czasie Opera Wiedeńska w ostatniej chwili odwołała premierę zamówionej u niego opery "Karol V". Z kolei jazzowe inspiracje w "Jonny spielt auf" sprawiły, że opera ta znalazła się w 1938 na monachijskiej wystawie „sztuki zdegenerowanej”. 
Sytuacja ta zmusiła go do wyjazdu do Stanów Zjednoczonych, gdzie wykładał muzykę na wielu uniwersytetach, m.in. w Hamline University w Saint Paul w Minnesocie (1942–1947). Obywatelstwo USA przyjął w 1945 roku. Jego studentami byli m.in. Milton Barnes, Lorne Betts, Samuel Dolin, Robert Erickson, Halim El-Dabh, Richard Maxfield, Will Ogdon, i George Perle.
Twórczość.
Styl muzyczny Křenka łączy w sobie różnorodność wielu współczesnych mu stylów. Pierwsze prace cechował idiom późnoromantyczny, wskazujący wpływ jego nauczyciela Franza Schrekera. Później zaadaptował atonalność. Wizyta w Paryżu w 1924, podczas której zapoznał się z pracami Igora Strawińskiego oraz "Grupy sześciu” zachęciła go z kolei do zaadaptowania stylu neoklasycznego.
Jego opera "Jonny spielt auf" (1926), z wpływami jazzu odniosła wielki sukces i grywana była w całej Europie. Mimo protestów partii nazistowskiej, stała się tak popularna, że nawet papierosy austriackie – do dziś sprzedawane – zostały nazwane „Jonny”. 
Na początku lat 30. zaczął pisać w stylu neoromantycznym, obierając za źródło inspiracji muzykę Schuberta, a potem tworzył także muzykę dodekafoniczną, w której stworzył operę "Karol V" (1931–1933). W swoich "Lamentacjach Jeremiasza" (1941–1942) połączył technikę dodekafoniczną z XVI-wieczną techniką modalnego kontrapunktu. Komponował też muzykę elektroniczną i aleatoryczną.

</doc>
<doc id="1377937" url="https://pl.wikipedia.org/wiki?curid=1377937" title="Hala Jarząbcza">
Hala Jarząbcza

Hala Jarząbcza – dawna hala pasterska w polskich Tatrach Zachodnich.
Opis ogólny.
Znajdowała się w Dolinie Jarząbczej oraz górnej części głównej gałęzi Doliny Chochołowskiej (po wschodniej stronie Chochołowskiego Potoku). Południową granicę hali tworzył Kończysty Wierch i Jarząbczy Wierch, wschodnią grzbiet Czubika i Trzydniowiańskiego Wierchu. Od Wyżniej Hali Chochołowskiej oddzielona była Czerwonym Wierchem i lasem Hotarz. W jej skład wchodziły polany: Niżnia Jarząbcza Polana i Wyżnia Jarząbcza Polana oraz niebędące polanami równie: Jarząbcze Szałasiska i Jarząbcze Rówienki.
Nazwa hali pochodziła od nazwiska dawnych właścicieli – Jarząbków z Bańskiej. W 1960 r. miała ogólną powierzchnię 365,98 ha, z tego pastwiska stanowiły 2,4 ha, halizny 52,4 ha, lasy 25,0 ha, kosodrzewina 100,0 ha, nieużytki 186,18 ha. Powierzchnia serwitutu w lasach wynosiła 164,42 ha. Hala stanowiła własność Wspólnoty Leśnej Uprawnionych Ośmiu Wsi z siedzibą w Witowie. W 1965 r. weszła w skład Tatrzańskiego Parku Narodowego.

</doc>
<doc id="1377939" url="https://pl.wikipedia.org/wiki?curid=1377939" title="Augsburg Haunstetterstraße">
Augsburg Haunstetterstraße

Augsburg Haunstetter Straße – przystanek kolejowy w Augsburgu, w kraju związkowym Bawaria, w Niemczech. Znajdują się tu 2 perony. Zatrzymują się na nim tylko składy regionalne. Obok, pod wiaduktem kolejowym znajduje się przystanek tramwajowy, na który można dostać się korzystając z windy oraz schodami. Na przystanku tramwajowym umieszczono ekran wyświetlający informacje na temat przyjeżdżających i odjeżdżających pociągów.

</doc>
<doc id="1377945" url="https://pl.wikipedia.org/wiki?curid=1377945" title="Augsburg Messe">
Augsburg Messe

Augsburg Messe – przystanek kolejowy w Augsburgu, w kraju związkowym Bawaria, w Niemczech. Znajdują się tu 2 perony.

</doc>
<doc id="1377946" url="https://pl.wikipedia.org/wiki?curid=1377946" title="7 Pułk Artylerii Lekkiej">
7 Pułk Artylerii Lekkiej



</doc>
<doc id="1377949" url="https://pl.wikipedia.org/wiki?curid=1377949" title="Augsburg Morellstraße">
Augsburg Morellstraße

Augsburg Morellstraße – przystanek kolejowy w Augsburgu, w kraju związkowym Bawaria, w Niemczech. Znajduje się tu 1 peron.

</doc>
<doc id="1377952" url="https://pl.wikipedia.org/wiki?curid=1377952" title="10 Pułk Artylerii Lekkiej">
10 Pułk Artylerii Lekkiej



</doc>
<doc id="1377954" url="https://pl.wikipedia.org/wiki?curid=1377954" title="Kapilarność materiału">
Kapilarność materiału

Kapilarność materiałów – zdolność podciągania płynów ku górze przez kapilary.
Zjawisko to obserwujemy najczęściej w materiałach z mikroskopijnymi porami otwartymi lub w materiałach sypkich. Ze względu na kapilarność materiałów ściennych, układa się podczas wznoszenia budynków poziomą warstwę izolacji przeciwwilgociowej. Największa kapilarność występuje w materiałach mikroporowatych z otwartymi i połączonymi ze sobą porami (o średnicy poniżej 10−7m). W przypadku wody większe podciąganie wykazują materiały hydrofilowe niż hydrofobowe.
Wysokość podciągania wody wyraża się wzorem:
gdzie:
Podciąganie kapilarne wyznaczamy ze wzoru:
gdzie:

</doc>
<doc id="1377956" url="https://pl.wikipedia.org/wiki?curid=1377956" title="Inningen (stacja kolejowa)">
Inningen (stacja kolejowa)

Inningen – stacja kolejowa w Inningen, w dzielnicy Augsburga, w kraju związkowym Bawaria, w Niemczech. Znajdują się tu 2 perony.

</doc>
<doc id="1377957" url="https://pl.wikipedia.org/wiki?curid=1377957" title="Opłata klimatyczna">
Opłata klimatyczna



</doc>
<doc id="1377958" url="https://pl.wikipedia.org/wiki?curid=1377958" title="Żywa skała">
Żywa skała

Żywa skała (ang. "live rock") – w akwarystyce określenie na wierzchnią warstwę rafy koralowej wraz z żyjącymi na niej organizmami. Żywa skała jest złożona z aragonitu z martwych koralowców; określenie "żywa skała" odnosi się do stworzeń, które żyją na jej powierzchni oraz w jej wnętrzu. Wśród nich są m.in.: gąbki, koralowce, pierścienice i skorupiaki, które w naturalny sposób wymuszają ruch wody, a także glony i bakterie. W akwarystyce morskiej rafa pełni rolę filtra biologicznego i ma korzystny wpływ na równowagę biologiczną w zbiorniku, pełni także rolę dekoracyjną. Skała stabilizuje również pH wody w akwarium poprzez powolne uwalnianie węglanu wapnia. Większość żywych skał pochodzi z Morza Karaibskiego lub z Indo-Pacyfiku.

</doc>
<doc id="1377960" url="https://pl.wikipedia.org/wiki?curid=1377960" title="Richart Báez">
Richart Báez

Richart Martín Báez Fernández (ur. 31 lipca 1973 roku w miejscowości Capiatá) – były paragwajski piłkarz występujący na pozycji napastnika.
Kariera klubowa.
Richard Báez zawodową karierę rozpoczynał w 1995 roku w zespole Club Olimpia. Przez kolejny rok był zawodnikiem japońskiego Avispa Fukuoka. W 1997 roku Báez trafił do chilijskiego Club Universidad de Chile, w barwach którego imponował skutecznością i zdobył siedemnaście goli w osiemnastu spotkaniach. W 1998 roku przeniósł się do Audax Italiano, by następnie podpisać kontrakt z Club América. Dla tej drużyny Paragwajczyk rozegrał 27 ligowych pojedynków, w których tylko trzy razy wpisał się na listę strzelców. W 1999 roku Báez powrócił do kraju i ponownie został piłkarzem Club Olimpia. Przyczynił się do zdobycia przez „Rey de Copas” dwóch tytułów mistrza kraju. W sezonie 2000/01 Báez był wypożyczony do Club Celaya. W 2004 roku paragwajski zawodnik podpisał kontrakt z 12 de Octubre Itaugua. Następnie trafił do Gwatemali, gdzie grał dla CSD Municipal. W 2005 roku Báez reprezentował barwy Sportivo Luqueño, gdzie postanowił zakończyć karierę.
Kariera reprezentacyjna.
W reprezentacji swojego kraju Báez zadebiutował w 1995 roku. W 2002 roku szkoleniowiec Paragwajczyków - Cesare Maldini powołał go do 23-osobowej kadry na Mistrzostwa Świata. Na turnieju tym ekipa „Guarani” dotarła do 1/8 finału, gdzie przegrała z Niemcami 0:1. Na boiskach Korei Południowej i Japonii Báez pełnił rolę rezerwowego i nie wystąpił w ani jednym spotkaniu. Łącznie dla drużyny narodowej zaliczył 26 występów i strzelił trzy gole.

</doc>
<doc id="1377961" url="https://pl.wikipedia.org/wiki?curid=1377961" title="Richard Baez">
Richard Baez



</doc>
<doc id="1377963" url="https://pl.wikipedia.org/wiki?curid=1377963" title="8 Pułk Artylerii Lekkiej">
8 Pułk Artylerii Lekkiej



</doc>
<doc id="1377964" url="https://pl.wikipedia.org/wiki?curid=1377964" title="Ismaning (stacja kolejowa)">
Ismaning (stacja kolejowa)

Ismaning – stacja kolejowa w Ismaning, w kraju związkowym Bawaria, w Niemczech. Znajduje się tu 1 peron.

</doc>
<doc id="1377965" url="https://pl.wikipedia.org/wiki?curid=1377965" title="Podział administracyjny Imperium Rosyjskiego w 1914 roku">
Podział administracyjny Imperium Rosyjskiego w 1914 roku

Podział administracyjny Imperium Rosyjskiego w 1914 roku
W roku 1914 Imperium Rosyjskie było podzielone administracyjnie na 101 części: 78 guberni (w tym 8 guberni Wielkiego Księstwa Finlandii), 21 obwodów i 2 okręgi. Część guberni była zgrupowanych w 8 generalnych gubernatorstwach, a Kronsztad posiadał gubernatora wojskowego. 9 miast (Sankt Petersburg, Moskwa, Baku, Mikołajów, Odessa, Sewastopol, Rostów nad Donem, Jałta i Kercz-Jenikale) było wydzielonych z guberni jako gradonaczalstwa. 
Protektoratami Imperium były Emirat Buchary, Chanat Chiwy i Kraj Urianchajski.

</doc>
<doc id="1377968" url="https://pl.wikipedia.org/wiki?curid=1377968" title="Tomasz Kiendys">
Tomasz Kiendys



</doc>
<doc id="1377971" url="https://pl.wikipedia.org/wiki?curid=1377971" title="Plan Czteroletni">
Plan Czteroletni



</doc>
<doc id="1377972" url="https://pl.wikipedia.org/wiki?curid=1377972" title="Publiczne propagowanie faszystowskiego lub innego totalitarnego ustroju państwa">
Publiczne propagowanie faszystowskiego lub innego totalitarnego ustroju państwa

Publiczne propagowanie faszystowskiego lub innego totalitarnego ustroju państwa − przestępstwo określone w art. 256 k.k. polegające na publicznym przedstawianiu faszystowskiego lub innego totalitarnego ustroju państwa w zamiarze przekonania do niego np. za pomocą wydawnictw, wypowiedzi w mediach, ulotek itd. Nie podlega natomiast karaniu propagowanie totalitarnego ustroju państwa np. w prywatnej rozmowie. Eksponowanie symboli reżimów totalitarnych nie stanowi przestępstwa, o ile nie ma na celu rozpowszechniania tych symboli (art. 256 § 2 k.k.) lub propagowania ustroju.

</doc>
<doc id="1377975" url="https://pl.wikipedia.org/wiki?curid=1377975" title="ELS">
ELS

Zobacz też

</doc>
<doc id="1377977" url="https://pl.wikipedia.org/wiki?curid=1377977" title="Augsburg Morellstrasse">
Augsburg Morellstrasse



</doc>
<doc id="1377979" url="https://pl.wikipedia.org/wiki?curid=1377979" title="Marta Solipiwko">
Marta Solipiwko

Marta Solipiwko (ur. 16 października 1981) – polska siatkarka (wzrost 191 cm, waga 80 kg), grająca na pozycji atakującej, a także przyjmującej.
Kariera sportowa.
Kariera klubowa.
Grę w siatkówkę rozpoczęła w klasie sportowej Szkoły Podstawowej nr 97 we Wrocławiu, jej pierwszym klubem była Gwardia Wrocław. Od 1996 była uczennicą Szkoły Mistrzostwa Sportowego w Sosnowcu. 
Ze Skrą Warszawa zdobyła w sezonie 2001/02 wicemistrzostwo Polski. W 2003 r. wyjechała za granicę. Grała w lidze austriackiej, słowackiej i tureckiej. Z drużyną Vakıfbank Güneş Sigorta Stambuł zajęła czwarte miejsce w finale Pucharu Europy w 2006 r. W sezonie 2006/07 doznała kontuzji kolana i przez większość sezonu nie grała. W sezonie 2007/08 ponownie grała w Polsce — w I lidze, w drużynie Impel Gwardii Wrocław, z którą awansowała do PlusLigi Kobiet. Przed sezonem 2008/09 ponownie wyjechała grać na Słowacji. W sezonie 2009/2010 grała w zespole Muszynianka Muszyna, z którym zdobyła srebrny medal MP. Od sezonu 2010/2011 miała być zawodniczką beniaminka PlusLigi kobiet TPS Rumia. W czasie przygotowań u zawodniczki odnowiła się jednak kontuzja kolana i zmuszona była do przerwania kariery. Kontrakt rozwiązano za porozumieniem stron przed rozpoczęciem sezonu.
Kariera reprezentacyjna.
Z reprezentacją Polski kadetek zdobyła brązowy medal mistrzostw Europy w 1997, a na mistrzostwach świata zajęła 7. miejsce, z reprezentacją Polski juniorek zajęła 5. miejsce na mistrzostwach Europy w 1998 i 5. miejsce na mistrzostwach świata w 1999. W sierpniu 2000 wystąpiła w trzech meczach towarzyskich w reprezentacji Polski seniorek.

</doc>
<doc id="1377980" url="https://pl.wikipedia.org/wiki?curid=1377980" title="Potyczka pod Highbridge">
Potyczka pod Highbridge

Potyczka pod Highbridge – pierwsze starcie w czasie rebelii roku 1745.
Karol Edward Stuart po przybyciu do Szkocji spotkał się z przywódcami klanów w celu skoncentrowania przyszłej armii. Ponieważ siły szkockie zaczęły szybko rosnąć, zaniepokojony tym dowódca Fort Augustus wysłał w celu wzmocnienie sąsiedniego Fortu Williama dwie kompanie piechoty Królewskiego Regimentu Szkotów pod dowództwem kapitana Scotta – w sumie ok. 85 ludzi.
Posiłki te bez przeszkód dotarły nad rzekę Spean, gdzie na High Bridge czekały na nich skromne siły Jakobitów pod dowództwem majora Donalda McDonalda (13 ludzi).
Po bezowocnych negocjacjach (delegacja sił rządowych została wzięta do niewoli), Scott rozpoczął odwrót. Jakobici jednak otworzyli ogień nie mogąc dopuścić do odwrotu Brytyjczyków. Wywiązała się krótka strzelanina, w wyniku której siły Scotta zaczęły wycofywać się w kierunku zamku Invergarry, gdzie miano nadzieję skutecznie się bronić. Z zamku jednak również poprowadzono atak i wojsko Scotta rozpoczęło szybki, lecz zorganizowany odwrót (żołnierze wycofywali się tworząc kwadrat).
Niebawem jednak zostali otoczeni przez członków klanów MacDonald z Keppoch i MacDonnell z Glengarry. Kapitan Scott mając dwóch zabitych i kilku rannych (sam również został postrzelony) przystał na propozycję kapitulacji, w zamian za kwatery dla swoich ludzi.

</doc>
<doc id="1377981" url="https://pl.wikipedia.org/wiki?curid=1377981" title="Drzonek (Ludomy)">
Drzonek (Ludomy)

Drzonek – część wsi Ludomy w Polsce, położona w województwie wielkopolskim, w powiecie obornickim, w gminie Ryczywół.
W latach 1975–1998 Drzonek administracyjnie należał do województwa pilskiego.

</doc>
<doc id="1377983" url="https://pl.wikipedia.org/wiki?curid=1377983" title="Addicted to the Game Part 5">
Addicted to the Game Part 5

Addicted to the Game Part 5 – piąty mixtape z serii "Addicted to the Game", tym razem powstałym w wyniku współpracy amerykańskiego rapera, Big Mike'a, i producenta z Larsiny, DJ-a Thoro. Na okładce można zobaczyć Lil' Wayne'a, a za nim Cassidy'ego i Jadakissa.

</doc>
<doc id="1377984" url="https://pl.wikipedia.org/wiki?curid=1377984" title="Drzonek">
Drzonek



</doc>
<doc id="1377987" url="https://pl.wikipedia.org/wiki?curid=1377987" title="Luis Garisto">
Luis Garisto

Luis Garisto (ur. 3 grudnia 1945 w Montevideo, zm. 21 listopada 2017 tamże) – urugwajski piłkarz, obrońca, stoper. Później trener.
Garisto rozpoczął w 1960 roku grę w piłkę w jednym z dwóch największych klubów urugwajskich - CA Peñarol. W okresie tym klub sięgnął po największe sukcesy międzynarodowe - Copa Libertadores i Puchar Interkontynentalny, choć sam Garisto nie rozegrał w tych turniejach ani jednego meczu.
Dopiero po przeprowadzce do Argentyny Garisto razem z klubem CA Independiente miał pełny udział w zwycięstwie klubu w turnieju Copa Libertadores 1972. Nie udało się jednak zdobyć Pucharu Świata, gdyż Independiente musiał uznać wyższość futbolu totalnego, jaki prezentował wówczas AFC Ajax
W 1973 Garisto na jeden rok przeniósł się do Chile, do klubu Cobreloa, jednak w 1974 wrócił do Peñarolu, w którego barwach wziął udział wraz z reprezentacją Urugwaju w finałach Mistrzostw Świata w 1974 roku, gdzie Urugwaj odpadł już w fazie grupowej. Garisto zagrał w dwóch meczach – z Bułgarią i Szwecją.
W latach 1974–1976 wraz z Peñarolem próbował sił w Copa Libertadores, jednak bez większych sukcesów. Nigdy nie wziął udziału w turnieju Copa América.
Po zakończeniu kariery piłkarskiej został trenerem. Pracował w wielu klubach w Urugwaju (Peñarol), Chile (Cobreloa), Argentynie (Chacarita Juniors, CA Banfield, Argentinos Juniors Buenos Aires, Estudiantes La Plata) i Meksyku (Atlas Guadalajara).

</doc>
<doc id="1377990" url="https://pl.wikipedia.org/wiki?curid=1377990" title="Bębnowanie">
Bębnowanie



</doc>
<doc id="1377992" url="https://pl.wikipedia.org/wiki?curid=1377992" title="Here We Stand">
Here We Stand

Here We Stand – drugi album pochodzącej ze Szkocji grupy The Fratellis. Album nagrywany w latach 2007 i 2008.

</doc>
<doc id="1377994" url="https://pl.wikipedia.org/wiki?curid=1377994" title="Kopalnia Węgla Kamiennego Wałbrzych">
Kopalnia Węgla Kamiennego Wałbrzych

Kopalnia Węgla Kamiennego Wałbrzych – zlikwidowana kopalnia węgla kamiennego w Wałbrzychu, której zabudowania znajdowały się przy ulicach Ludwika Beethovena i Górniczej. 
Historia.
Kopalnia stanowiła kontynuację istniejącej wcześniej niemieckiej kopalni Bahnschacht.
Od 1945 roku nosiła nazwę Wałbrzych, zmienioną 1 stycznia 1946 roku na Bolesław Chrobry.
W wyniku połączenia w 1964 roku kopalń: Bolesław Chrobry i Mieszko powstał jeden zakład pod wspólną nazwą Wałbrzych. 
Najpoważniejszą katastrofą górniczą w kopalni było zdarzenie z 22 grudnia 1985 roku. Zginęło wtedy 18 górników w wyniku wybuchu metanu, do tragedii doszło w polu wydobywczym przy ulicy Ludwika Beethovena.
Na bazie kopalni Wałbrzych w wyniku restrukturyzacji 15 czerwca 1994 roku uruchomiono Zakład Wydobywczo-Przeróbczy Antracytu. Antracyt wydobywano z głębokości 700-850 metrów.
Eksploatacja została zakończona 29 czerwca 1998 roku.
Zakład stanowił ostatnią czynną kopalnię węgla w Wałbrzychu. Został całkowicie zamknięty w 1999 roku.

</doc>
<doc id="1378003" url="https://pl.wikipedia.org/wiki?curid=1378003" title="Don’t ask, don’t tell">
Don’t ask, don’t tell

Don’t ask, don’t tell (ang. „Nie pytaj, nie mów”, "DADT") – obowiązująca w latach 1993–2011 polityka Sił Zbrojnych Stanów Zjednoczonych wobec homoseksualnych oraz biseksualnych żołnierzy i rekrutów, która – z wyłączeniem pewnych okoliczności – zabraniała każdemu, kto „demonstruje skłonność lub zamiar zaangażowania się w aktywność homoseksualną”, odbywania służby w Siłach Zbrojnych Stanów Zjednoczonych, gdyż „wytworzyłoby to niemożliwe do zaakceptowania ryzyko zagrażające wysokim standardom morale, porządku i dyscypliny oraz jedności formacji, które są podstawą potencjału wojska”.
Ustawa ta wymagała, aby dowódcy wojskowi nie zadawali pytań w kwestii seksualności, a osoby homo- i biseksualne nie zdradzały swojej orientacji seksualnej. W efekcie osoby otwarcie zaangażowane w jednopłciową relację bądź otwarcie deklarujące nieheteroseksualną orientację narażone były na sankcje dyscyplinarne i usunięcie z sił zbrojnych.
Szacuje się, że wskutek egzekwowania zasady "don’t ask, don’t tell" pracę w Siłach Zbrojnych Stanów Zjednoczonych straciło ok. 17 tys. osób.
Historia.
Podczas kampanii prezydenckiej w 1992 r. Bill Clinton opowiadał się za otwarciem sił zbrojnych dla osób homoseksualnych. W lipcu 1993 zaproponował polubowne rozwiązanie, aby wstępujących do armii nie pytać o preferencje seksualne; już służący w armii mieli być natomiast nieaktywni seksualnie na terenie jednostek. We wrześniu Senat przychylił się do propozycji prezydenta Clintona, aby nie pytać rekrutów o orientację seksualną, przyjmując jednocześnie zakaz publicznego demonstrowania homoseksualnej orientacji psychoseksualnej w siłach zbrojnych.
Z końcem roku 1993 sąd nakazał armii USA powtórnie przyjąć zwolnionego w roku 1987 homoseksualnego oficera, uzasadniając, iż człowiek powinien być oceniany według czynów, a nie według swoich skłonności.
W latach 2005, 2007 i 2009 demokraci próbowali doprowadzić do uchwalenia przez Kongres Stanów Zjednoczonych ustawy znoszącej zasadę "don’t ask, don’t tell" i zakazującej dyskryminacji ze względu na orientację seksualną w Siłach Zbrojnych USA. Nie uzyskała ona jednak wymaganego poparcia. Zarówno w czasie swojej kampanii wyborczej, jak i po objęciu urzędu prezydent Barack Obama obiecywał, że doprowadzi do unieważnienia dyskryminujących przepisów.
Zasada "don’t ask, don’t tell" była też przedmiotem rozstrzygnięć sądowych. O jej niezgodności z konstytucją USA orzekł kalifornijski sąd federalny w październiku 2010. Kolejne sądy odwoławcze stwierdzały jednak, że przepis musi pozostać w mocy do czasu ostatecznego rozpatrzenia apelacji.
15 grudnia 2010 przyjęto ustawę znoszącą "don’t ask, don’t tell" w Izbie Reprezentantów stosunkiem głosów 250 do 174, a 18 grudnia 2010 w Senacie przy 65 głosach „za” i 31 „przeciw”. Ustawa została podpisana przez Baracka Obamę 22 grudnia 2010, stając się obowiązującym prawem. Wdrożenie jej przepisów potrwało 10 miesięcy.
Kultura masowa.
Zasada "don’t ask, don’t tell" i związane z nią problemy pojawiają się w kilku amerykańskich filmach, m.in. "G.I. Jane", "Dziewczyna żołnierza", Sekret Margarethe Cammermayer i "Zagrożenie z kosmosu", a także w piątym odcinku drugiego sezonu mini-serii Ryana Murphy "American Crime Story" oraz w serialu "For All Mankind".

</doc>
<doc id="1378008" url="https://pl.wikipedia.org/wiki?curid=1378008" title="I liga brazylijska w piłce nożnej (1984)">
I liga brazylijska w piłce nożnej (1984)

Brazylia 1984
Mistrzem Brazylii został klub Fluminense FC, natomiast wicemistrzem Brazylii - klub CR Vasco da Gama.
Do Copa Libertadores w roku 1985 zakwalifikowały się następujące kluby:
W 1984 roku w rozgrywkach I ligi brazylijskiej wzięło udział 41 klubów. Nikt nie spadł do drugiej ligi, a w następnym sezonie I liga liczyła 44 kluby.
Campeonato Brasileiro Série A 1984.
Uczestnicy.
W mistrzostwach Brazylii w 1984 roku wzięło udział 41 klubów, w tym 2 najlepsze kluby według rankingu CBF: CR Vasco da Gama i Grêmio Porto Alegre, zwycięzca drugiej ligi brazylijskiej (Campeonato Brasileiro Série B) Uberlândia (dołączył w trzecim etapie mistrzostw), a ponadto udział wzięło 38 najlepszych klubów w mistrzostwach stanowych 1983 roku.
Stan São Paulo reprezentowało 6 klubów: Portuguesa São Paulo, Santo André, Santos FC, São Paulo, SE Palmeiras i Corinthians Paulista.
Stan Rio de Janeiro reprezentowało 5 klubów: América Rio de Janeiro, Bangu AC, Botafogo FR, CR Flamengo i Fluminense FC.
Po 2 kluby reprezentowały następujące stany: stan Rio Grande do Sul – Brasil Pelotas i SC Internacional, stan Bahia – EC Bahia i Catuense Catu, stan Ceará – Ferroviário Fortaleza i Fortlaeza, stan Goiás – Anapolina Anápolis i Goiás EC, stan Minas Gerais – Clube Atlético Mineiro i Cruzeiro EC, stan Parana – Athletico Paranaense i Coritiba FBC oraz stan Pernambuco – Náutico Recife i Santa Cruz Recife.
Następujące stany miały w mistrzostwach Brazylii tylko po 1 klubie: stan Alagoas – CRB Maceió, stan Amazonas – Nacional Manaus, Dystrykt Federalny – Brasília Esporte Clube, stan Espírito Santo – Rio Branco Cariacica, stan Maranhão – Moto Club São Luís, stan Mato Grosso – Operário Várzea Grande, stan Mato Grosso do Sul – Operário Campo Grande, stan Pará – Tuna Luso Belém, stan Paraíba – Treze Campina Grande, stan Piauí – Auto Esporte Teresina, stan Rio Grande do Norte – ABC Natal, stan Santa Catarina – Joinville oraz stan Sergipe – Sergipe Aracaju.
Format rozgrywek.
Mistrzostwa Brazylii podzielone zostały na trzy etapy, mające wyłonić najlepszą ósemkę, z której następnie systemem pucharowym wyłoniony miał być mistrz Brazylii. W pierwszym etapie 40 klubów podzielono na 8 grup - po 5 klubów w każdej grupie. Trzy najlepsze kluby w każdej grupie automatycznie awansowały do drugiego etapu. Kluby, które zajęły w swoich grupach 4. miejsce miały jeszcze szanse w barażach, gdzie do drugiego etapu awansowali zwycięzcy każdej z 4 par. Łącznie do drugiego etapu zakwalifikowało się 28 klubów.
W drugim etapie 28 klubów podzielono na 7 grup, po 4 kluby w każdej grupie. Do trzeciego etapu awansowały automatycznie te kluby, które w swoich grupach zajęły jedno z dwóch najlepszych miejsc. Ponadto do trzeciego etapu zakwalifikował się klub, który miał najlepszy dorobek punktowo-bramkowy spośród tych, co zajęły trzecie miejsce (Operário Campo Grande z grupy L). Do tak wyłonionej piętnastki dołączył zwycięzca drugiej ligi - klub Uberlândia EC.
W trzecim etapie 16 klubów podzielono na 4 grupy po 4 kluby w każdej. Do ćwierćfinału awansowały 2 najlepsze kluby z każdej grupy. Ćwierćfinały, półfinały oraz finał rozegrano systemem pucharowym mecz i rewanż.
W grupach o kolejności decydowała w pierwszym rzędzie liczba zdobytych punktów, następnie liczba zwycięstw, a na końcu bilans bramkowy.
Drugi etap.
Grupa J.
Tabela grupy J.
W przypadku równej liczby punktów o kolejności decydowały w pierwszej kolejności bilans bezpośrednich pojedynków, a dopiero potem bilans bramkowy.
Grupa L.
Tabela grupy L.
Operário Campo Grande awansował do dalszych gier jako klub, który miał najlepszy dorobek spośród tych, co zajęli trzecie miejsce w swojej grupie w drugim etapie.
Grupa O.
Tabela grupy O.
W przypadku równej liczby punktów najpierw decydowała liczba zwycięstw, następnie bilans bezpośrednich spotkań, a na końcu bilans bramkowy.
Trzeci etap.
Do trzeciego etapu zakwalifikował się klub Uberlândia, który zdobył puchar federacji brazylijskiej ("Taça CBF") dzięki zwycięstwu w rozgrywkach drugiej ligi brazylijskiej (Campeonato Brasileiro Série B).
Finał.
Mistrzem Brazylii w 1984 roku został klub Fluminense FC, a wicemistrzem Brazylii – CR Vasco da Gama.
Końcowa klasyfikacja sezonu 1984.
W klasyfikacji nie uwzględniono wyników baraży kończących pierwszy etap mistrzostw.

</doc>
<doc id="1378009" url="https://pl.wikipedia.org/wiki?curid=1378009" title="Emergency">
Emergency



</doc>
<doc id="1378013" url="https://pl.wikipedia.org/wiki?curid=1378013" title="Aleksandr Filimonow">
Aleksandr Filimonow

Aleksandr Władimirowicz Filimonow, ros. Александр Владимирович Филимонов (ur. 15 października 1973 w Joszkar-Ole, Rosyjska FSRR) – rosyjski piłkarz (a także piłkarz plażowy) grający na pozycji bramkarza.
Kariera klubowa.
Rozpoczął treningi w akademii piłkarskiej Burewestnik z Joszkar-Oły. Potem kontynuował w SDJuSzOR Nistru Kiszyniów. Latem 1990 zadebiutował w dorosłym futbolu zostając bramkarzem Stali Czeboksary, klubu trzeciej ligi ZSRR. Zimą 1991 wrócił do Joszkar-Oły i przez cały rok bronił w tamtejszym trzecioligowym klubie o nazwie Drużba. Wystąpił w 38 spotkaniach i zdobył jednego gola, jedynego w swojej piłkarskiej karierze.
W 1992 roku po utworzeniu Rosyjskiej Premier Ligi Filimonow został zawodnikiem Fakiełu Woroneż. Stał się pierwszym bramkarzem klubu, jednak spadł z nim z Premier Ligi do Pierwszej Dywizji. W niej spędził kolejny rok, a w 1994 przeszedł do Tiekstilszcziku Kamyszyn z Premier Ligi. Grał tam w pierwszym składzie i wystąpił w rozgrywkach Pucharu UEFA. Zagrał w meczach z takimi drużynami jak FC Nantes i Békéscsaba EFC. W klubie z miasta Kamyszyn grał przez dwa lata i stał się jednym z czołowych rosyjskich bramkarzy.
W 1996 roku Filimonowowi skończył się kontrakt z Tiekstilszczikiem i odszedł do Spartaka Moskwa, który poszukiwał bramkarza po odejściu Stanisława Czerczesowa do Tirolu Innsbruck. Z początkiem sezonu pierwszym bramkarzem był Rusłan Nigmatullin, ale z czasem to Filimonow zajął jego miejsce w drużynie prowadzonej przez Gieorgija Jarcewa. W Spartaku bronił do 2001 roku, gdy stracił miejsce w składzie na rzecz Ukraińca Maksima Lewickiego. Za czasów gry w Spartaku sześciokrotnie z rzędu został mistrzem Rosji w latach 1996-2001.
Latem 2001 Aleksandr odszedł do ukraińskiego Dynama Kijów. Zastąpił w nim kontuzjowanego Ołeksandra Szowkowskiego. Rozegrał jednak tylko 10 spotkań w lidze zostając wicemistrzem kraju. Przegrał walkę o miejsce w składzie z Witalijem Rewą i odszedł do Urałanu Elista. Bronił w nim do 2003 roku i wtedy też spadł z klubem o klasę niżej. Odszedł wówczas do FK Moskwa. Do 2004 roku był pierwszym bramkarzem zespołu, ale potem był dopiero trzecim w hierarchii. W 2006 roku trafił na Cypr i sporadycznie bronił bramki Nea Salamis FC. W 2008 roku wrócił do Rosji i został piłkarzem Kubania Krasnodar z Pierwszej Dywizji. Od 2009 do 2010 roku grał w uzbeckim klubie Lokomotiv Taszkent. W latach 2012-2015 występował w Arsienale Tuła, a w latach 2015-2018 w FSK Dołgoprudnyj.
Kariera reprezentacyjna.
W reprezentacji Rosji Filimonow zadebiutował 25 marca 1998 w wygranym 1:0 towarzyskim meczu z Francją. Za czasów selekcjonerskich kadencji Borisa Ignatjewa i Anatolija Byszowca wystąpił tylko w 4 spotkaniach. Po przyjściu Olega Romancewa stał się podstawowym bramkarzem podczas eliminacji do Euro 2000. W 2002 roku Romancew powołał go do kadry na Mistrzostwa Świata 2002. Aleksandr był tam tylko rezerwowym dla Rusłana Nigmatullina i nie wystąpił w żadnym ze spotkań. Do 2002 roku rozegrał 16 spotkań w kadrze "Sbornej".

</doc>
<doc id="1378015" url="https://pl.wikipedia.org/wiki?curid=1378015" title="Bystry Karb">
Bystry Karb



</doc>
<doc id="1378017" url="https://pl.wikipedia.org/wiki?curid=1378017" title="Banista Przełączka">
Banista Przełączka



</doc>
<doc id="1378019" url="https://pl.wikipedia.org/wiki?curid=1378019" title="Alabis (herb szlachecki)">
Alabis (herb szlachecki)

Alabis – polski herb szlachecki odmiana herbu Rubiesz.
Opis herbu.
W polu błękitnym rogacina rozdarta srebrna nad takimiż wrębami.
Najwcześniejsze wzmianki.
XVI wiek
Herbowni.
Alabis.

</doc>
<doc id="1378025" url="https://pl.wikipedia.org/wiki?curid=1378025" title="52 dla przyjaciół">
52 dla przyjaciół

52 dla przyjaciół – ostatni album przed reaktywacją TSA. Wydany w 1992 roku nakładem wytwórni Zic Zac.
W nagraniu ze starych członków zespołu wzięli udział Andrzej Nowak i Marek Piekarczyk. Nagrania dokonano w 1992 roku w Modern Sound Studio w Gdyni. Album zawiera 9 piosenek, do których teksty napisał Marek Piekarczyk. Po nagraniu płyty muzycy wyjechali do Stanów Zjednoczonych, dlatego płyta nie miała promocji w Polsce. Ma opinię najbardziej rock’n’rollowej płyty zespołu.
Nakład płyty cd – 5.000 szt., nakład kasety magnetofonowej – 20.000 szt.
Spis utworów.
źródło:
Twórcy.
źródło:

</doc>
<doc id="1378029" url="https://pl.wikipedia.org/wiki?curid=1378029" title="Dziennik jachtowy">
Dziennik jachtowy

Dziennik jachtowy – stosowany na jachtach (najczęściej żeglujących po morzu) rodzaj pamiętnika służący do zapisywania wydarzeń dotyczących jachtu, jego rejsów i jego załogi.
Dziennik jachtowy w polskim żeglarstwie obecnie.
Wobec braku obowiązku prowadzenia dziennika na polskich jachtach, wymóg prowadzenia dziennika, jego kształt i forma, a także rodzaj i częstotliwość zapisywanych danych zależą wyłącznie od wymagań właściciela, armatora, bądź kapitana jachtu.
W charakterze dziennika jachtowego używane są: zwykłe kalendarze, notesy, ostatnie strony przewodników żeglarskich których wydawcy specjalnie do tego celu umieścili tam odpowiednie tabelki.
Często jednak, używane na polskich jachtach dzienniki mają układ rubryk oraz instrukcję prowadzenia zgodne z dawnymi wzorami dziennika jachtowego opracowanymi na podstawie rozporządzenia Ministra Żeglugi z dnia 18 kwietnia 1963 i zarządzenia Ministra Żeglugi nr 95 z dnia 23 maja 1963 roku (zobacz wygląd).
Dziennik jachtowy w polskim żeglarstwie dawniej.
Prowadzony na polskich jachtach morskich (jako odpowiednik dziennika okrętowego), służył do notowania wszystkiego, co dotyczyło jachtu oraz jego załogi w czasie żeglugi. Prowadzony był przez cały okres żeglugi. Na żądanie władz uprawnionych do nadzoru nad działalnością jachtingu morskiego winien był zostać im okazany.
Dziennik zawierać musiał daty rozpoczęcia i zakończenia dziennika, a także musiał być zatwierdzony przez Okręgowy Związek Żeglarski właściwy dla portu macierzystego jachtu. Dziennik jachtu musiał być przechowywany przez lat 10 od jego zakończenia (i przez taki okres ważne były staże konieczne do przystąpienia do egzaminów na ówczesne stopnie żeglarskie)
Na pierwszych stronach dziennika znajdowały się dane dotyczące jachtu i armatora. Następne strony zawierały instrukcję jego prowadzenia, a kolejne już właściwe strony dziennika.
Strony te zapisywano danymi dotyczącego każdego pływania: "numer pływania", "rodzaj pływania" oraz jego przebieg. Zapisów w dzienniku dokonywał oficer wachtowy. Zliczenia czasu żeglugi i ilości przebytych mil dokonywał I oficer. Kapitan raz na dobę obowiązany był dziennik sprawdzić i podpisać.
W dzienniku jachtowym można było znaleźć wszelkie informacje, które mogły posłużyć do odtworzenia warunków żeglugi, postojów w portach oraz wypadków. Notowane były (pod dokładnie określoną datą) dane nawigacyjne, stan pogody i morza. Zawierał także: nazwy odwiedzonych portów, rodzaje wykonywanych manewrów, pozycje określone z namiarów, mijane znaki nawigacyjne. Wpisy obejmowały również nazwiska załogi, powierzone członkom załogi funkcje, popełnione przestępstwa, zażalenia, wypadki itd, itp.

</doc>
<doc id="1378030" url="https://pl.wikipedia.org/wiki?curid=1378030" title="Dyskografia The Birthday Party">
Dyskografia The Birthday Party

To jest pełna dyskografia zespołu The Birthday Party, istniejącego od roku 1980 do 1984, a wywodzącego swoje korzenie z Australii. W dyskografii uwzględniono także płyty wydane pod szyldem The Boys Next Door zespołu będącego protoplastą dla The Birthday Party. Pod obiema nazwami wydano łącznie 4 płyty studyjne, 2 koncertowe, 5 kompilacji oraz 12 singli.

</doc>
<doc id="1378035" url="https://pl.wikipedia.org/wiki?curid=1378035" title="Parafia Narodzenia Pańskiego w Poznaniu">
Parafia Narodzenia Pańskiego w Poznaniu

Parafia Narodzenia Pańskiego w Poznaniu – rzymskokatolicka parafia jest jedną z 9 w dekanacie Poznań-Piątkowo. Do parafii należy 9236 osób.
Terytorium parafii.
Parafia obejmuje:
Biuro parafialne.
Biuro parafialne mieszczące się w budynku plebanii. Jest czynne w poniedziałek godz. 19.00–20.00, środa godz. 16.00–17.30 oraz w piątek godz. 9.00–10.00
Porządek Mszy Świętej.
Msze św. w niedziele:
Msze św. w dni powszednie:

</doc>
<doc id="1378042" url="https://pl.wikipedia.org/wiki?curid=1378042" title="Katarzyna Mroczkowska">
Katarzyna Mroczkowska

Katarzyna Mroczkowska (ur. 30 grudnia 1980 w Jaworze) – polska siatkarka grająca na pozycji atakującej, reprezentantka Polski.
Grała także jako środkowa, przyjmująca, a nawet libero. Karierę sportową rozpoczynała w Olimpii Jawor. Jest absolwentką SMS Sosnowiec. Po ukończeniu szkoły związała się z Gwardią Wrocław, której barw broniła w latach 1999–2015 (z roczną przerwą w drużynie z Bydgoszczy). W 1999 roku zadebiutowała w reprezentacji Polski. W 2013 trener reprezentacji Polski, Piotr Makowski powołał ją na eliminacje do mistrzostw świata 2014. W latach 1999–2014 wystąpiła 74 razy w reprezentacji Polski.
W sezonie 2008/2009 reprezentując barwy Impel Gwardii Wrocław była najlepiej punktującą zawodniczką sezonu, zdobywając w 27 meczach 510 punktów. Wyczyn ten miała okazję powtórzyć w sezonie 2009/10, jednak kontuzja nogi wyeliminowała ją z gry na kilka miesięcy.
Zakończyła karierę po sezonie 2014–2015.
Katarzyna Mroczkowska od kilku lat jest wegetarianką, swój najlepszy sezon w lidze (2008/2009) zagrała właśnie na takiej diecie.

</doc>
<doc id="1378052" url="https://pl.wikipedia.org/wiki?curid=1378052" title="I liga polska w piłce nożnej (2008/2009)">
I liga polska w piłce nożnej (2008/2009)

I liga polska w piłce nożnej (2008/2009) – 61. edycja drugiej w hierarchii klasy rozgrywkowej w polskiej piłce nożnej. Po reorganizacji rozgrywek nazwa I liga przypadła drugiemu poziomowi rozgrywkowemu, a nie – jak było wcześniej – najwyższemu.
Zespoły.
Objaśnienia:
Sędziowie.
Sędziowie I ligi w sezonie 2008/2009 to: Łukasz Bartosik, Jarosław Chmiel, Tomasz Cwalina, Leszek Gawron, Dariusz Giejsztorewicz, Rafał Greń, Sebastian Jarzębak, Marek Karkut, Wojciech Krztoń, Robert Kubas, Szymon Marciniak, Andrzej Mrowiec, Michał Mularczyk, Tomasz Musiał, Erwin Paterek, Mariusz Podgórski, Paweł Pskit, Marcin Roguski, Marcin Słupiński, Albert Smalcerz, Cezary Smoleński, Daniel Stefański, Grzegorz Stęchły, Marcin Szrek, Łukasz Śmietanka, Bartosz Środecki, Radosław Trochimiuk, Mariusz Trofimiec, Michał Zając, Mariusz Złotek, Jacek Zygmunt.
Rozgrywki.
W sezonie 2008/2009 drużyny rozegrały 34 kolejki ligowe po 9 meczów każda (razem 306 spotkań) w dwóch rundach: jesiennej i wiosennej. Zmagania rozpoczęły się 26 lipca 2008, a skończyły 5 czerwca 2009.
Zasady spadków i awansów zgodnie z regulaminem rozgrywek:
Ostatecznie, w związku z uznaniem za wiążącą decyzji o degradacji Widzewa Łódź przed sezonem 2008/2009 o jedną klasę rozgrywkową awansowały 2. i 3. drużyna, a baraże o Ekstraklasę zostały odwołane.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Baraże o I ligę.
W barażach o udział w rozgrywkach I ligi sezonu 2009/2010 uczestniczyły: 13. i 14. drużyna I ligi (GKS Jastrzębie i GKP Gorzów Wielkopolski) oraz 3. drużyna II ligi wschodniej (Start Otwock) i zachodniej (Ślęza Wrocław). Drużyny z wyższej klasy rozgrywkowej utrzymały się w niej na kolejną edycję.
Puchar Polski.
Zespoły z I ligi uczestniczyły także w rozgrywkach Pucharu Polski 2008/2009:

</doc>
<doc id="1378062" url="https://pl.wikipedia.org/wiki?curid=1378062" title="Kopalnia Węgla Kamiennego Szombierki">
Kopalnia Węgla Kamiennego Szombierki

Kopalnia Węgla Kamiennego Szombierki (niem. "Hohenzollerngrube") – zlikwidowana kopalnia węgla kamiennego, działająca w od 1870 roku do 1 marca 1996 roku w Szombierkach, dzielnicy Bytomia.
Historia.
Początki kopalni sięgają roku 1855 kiedy to 14 lutego nadano pole górnicze "Hohenzollern""." Ostatecznie kopalnia powstała w 1870 w wyniku połączenia pól górniczych "Hohenzollern" oraz nadanych 31 marca 1869 pól "Comtesse", "Elinor" oraz "Kleine". Kopalnia początkowo była własnością Joanny Schaffgotsch. W latach 1870–1873 zbudowano 2 szyby: "Hohenzollern" ("Ewa", szyb odwadniający) i "Kaiser Wilhelm" ("Krystyna", szyb wydobywczy). Uroczyste oddanie szybów nastąpiło 8 lipca 1873, natomiast pierwszy wagonik węgla został wydobyty 5 września 1873.
W pierwszym roku kopalnia wydobyła 4627 ton węgla zatrudniając 180 pracowników (174 robotników i 6 kobiet).
W latach 1882–1922 była częścią utworzonej w latach 60 XIX wieku kopalni Paulus-Hohenzollern, której właścicielem była spółka Gräflich Schaffgotsch’sche Werke GmbH. Od roku 1922 ponownie stanowiła osobny zakład. Wieża szybu "Krystyna" została oddana w 1929, cztery lata później na wieży zamontowano największą w Europie maszynę wyciągową o mocy 3264 KM.
Nazwę kopalni i szybów zmieniono w 1945 r., po przyłączeniu Bytomia do Rzeczypospolitej Polskiej. W latach 1945–1957 kopalnia należała do Rudzkiego Zjednoczenia Przemysłu Węglowego (RZPW).
Przy kopalni, od września 1945 r. przez lata 40 XX wieku działał obóz pracy przymusowej organizowany przez MBP. Składał się z 5 baraków.
1 kwietnia 1957 została włączona do Bytomskiego Zjednoczenia Przemysłu Węglowego. 1 stycznia 1970 została do niej przyłączona kopalnia Karol w Orzegowie.
W 1979 roku zlikwidowano szyb Jadwiga (wcześniejsza nazwa: Sommer), który znajdował się w Szombierkach, przy dzisiejszej ul. Andrzeja Frycza-Modrzewskiego (w pobliżu stawu Zomerek); obok szybu był zbiornik podsadzkowy, który działał do tegoż roku.
1 września 1993 roku nastąpiło połączenie kopalni Centrum z kopalnią Szombierki; utworzono tym samym Kopalnię Węgla Kamiennego Centrum-Szombierki.
1 stycznia 1996 roku rozpoczęto likwidację ruchu Szombierki; 1 marca tegoż roku zakończono wydobycie w tymże ruchu. Większość zabudowań ruchu Szombierki (poza Szybem Krystyna i Ewa) została rozebrana do 2001 roku.
30 grudnia 2004 do rejestru zabytków została wpisana wieża wyciągowa szybu Krystyna dawnej kopalni węgla kamiennego Szombierki (nr rej.: A/135/04) wraz z najbliższym otoczeniem oraz pozostałościami wyposażenia w postaci elektrycznej maszyny wyciągowej przedziału zachodniego i elektrycznej maszyny wyciągowej przedziału wschodniego. Granice ochrony obejmują wieżę wyciągową wraz z wyposażeniem oraz najbliższym otoczeniem.
Szyb Ewa nadal pozostaje czynny, jest częścią Centralnego Zakładu Odwadniania Kopalń (Pompownia Szombierki); istnieje połączenie dołowe z KWK Centrum.

</doc>
<doc id="1378065" url="https://pl.wikipedia.org/wiki?curid=1378065" title="John Tabinaman">
John Tabinaman

John Tabinaman (ur. 1952) – polityk, p.o. prezydenta Autonomicznego Regionu Bougainville w Papui-Nowej Gwinei od 7 czerwca 2008 do 6 stycznia 2009.
John Tabinaman od 2005 jest członkiem Izby Reprezentantów Bougainville. 15 maja 2007 objął stanowisko wiceprezydenta Bougainville oraz funkcję ministra służb publicznych, planowania, bezpieczeństwa i autonomii w autonomicznym rządzie Bougainville. 
Po śmierci Josepha Kabui 7 czerwca 2008, został pełniącym obowiązki prezydenta wyspy Bougainville. Po wyborach z grudnia 2008, nowym prezydentem został 6 stycznia 2009 James Tanis.

</doc>
<doc id="1378071" url="https://pl.wikipedia.org/wiki?curid=1378071" title="M.O.P">
M.O.P



</doc>
<doc id="1378074" url="https://pl.wikipedia.org/wiki?curid=1378074" title="Aleš Čar">
Aleš Čar

Aleš Čar (ur. 6 marca 1971 w Idrii) – słoweński pisarz i publicysta.
Ukończył komparatystykę na Uniwersytecie Lublańskim. Debiutował w 1997, powieścią "Igra angelov in netopirjev". Drugą," Pasji tango", opublikował w 1999. Jest redaktorem gazety „Dnevnik” i czasopisma „Balcanis”, pracował jako wykładowca uniwersytecki. Prowadził programy telewizyjne.
W Polsce ukazały się dwie książki Čara, zbiory opowiadań "Awaria" i "Made in Slovenia". Akcja jego utworów rozgrywa się współcześnie, często w Lublanie. Bohaterami są robiący karierę trzydziestolatkowie, ale także przedstawiciele pokolenia pięćdziesięciolatków, szukający swego miejsca po rozpadzie Jugosławii. Opowiadania z reguły są napisane wulgarnym językiem i mocno nasycone seksem.

</doc>
<doc id="1378075" url="https://pl.wikipedia.org/wiki?curid=1378075" title="Ales Car">
Ales Car



</doc>
<doc id="1378078" url="https://pl.wikipedia.org/wiki?curid=1378078" title="Krzyż Mannerheima">
Krzyż Mannerheima

Krzyż Mannerheima (fin. "Mannerheim-risti", szw. "Mannerheimkorset") – dwuklasowe odznaczenie wojenne Republiki Finlandii, będące jednocześnie specjalnymi klasami Orderu Krzyża Wolności. W latach 1941–1945 krzyż był nadany tylko 191 osobom.
Historia i insygnia.
Odznaczenie zostało ustanowione 16 grudnia 1940 roku przez prezydenta Finlandii Kyösti Kallio po zakończeniu tzw. wojny zimowej jako osobna klasa Orderu Krzyża Wolności i otrzymało swą nazwę na cześć głównodowodzącego fińskimi siłami zbrojnymi marsz. Gustawa Mannerheima. Obecnie nie nadawane, mogło zostać przyznane "żołnierzowi narodowości fińskiej w czasie wojny, niezależnie od rangi wojskowej, za szczególne męstwo, decydujące czyny w czasie boju i za zasługi w dowodzeniu".
Podział na klasy ich wygląd.
Order posiadał dwie klasy noszone w odmienny sposób:
Oznaka I klasy to emaliowany na czarno krzyż typu kawalerskiego. Na ramionach krzyża znajdowała się złota prosta swastyka, jeden z symboli ludowych Finlandii, w medalionie środkowym awersu znajdowała się fińska Biała Róża, drugi symbol narodowy. Rewers był nieemaliowany i nosił datę nadania. Zawieszką był złoty owalny wieniec z liści dębowych, z którego wyłaniały się dwa ramiona trzymające z prawej strony prosty miecz, z lewej zakrzywioną szablę, co symbolizowało "odwieczną walkę między Wschodem a Zachodem" i nawiązywało do herbu utraconej przez Finlandię parę razy (1721, 1940, 1945) Karelii. 
Wstęga orderowa I Klasy była czerwona z obustronnymi pojedynczymi białymi bordiurami.
Noszona na piersi II Klasa orderu posiadała tę samą oznakę co I Klasa, ale dębowy wieniec zawieszki umieszczony był tutaj naokoło medalionu awersu. Ponowne nadanie II Klasy oznaczano skrzyżowanymi buławami (laskami) marszałkowskimi umieszczanymi nad krzyżem.
Różnicą między Krzyżem Wolności a Krzyżem Mannerheima był kolor emalii krzyża: czteroklasowy Krzyż Wolności był emaliowany na niebiesko lub na biało i mógł być nadawany bez wieńca z liści dębowych, Krzyż Mannerheima był czarny i zawsze ozdobiony wieńcem.
Kolejność starszeństwa.
Aktualnie w fińskiej kolejności starszeństwa oficjalnych odznaczeń Krzyż Mannerheima I Klasy jest noszony po Krzyżu Wielkim Orderu Lwa Finlandii, a przed Orderem Krzyża Wolności I Klasy z Gwiazdą, a Krzyż Mannerheima II Klasy po Krzyżu Komandorskim I Klasy Orderu Lwa Finlandii, a przed Orderem Krzyża Wolności I Klasy.
Odznaczeni.
Krzyż I klasy otrzymały tylko dwie osoby, sam marszałek Mannerheim oraz generał piechoty Erik Heinrichs (w 1944). Mannerheim otrzymał obie klasy 7 października 1941.
Łącznie krzyż otrzymały 191 osoby, w tym cztery dwukrotnie.
Kawalerowie krzyża mieli prawo do tytułu „Kawaler Krzyża Mannerheima” ("Mannerheim-ristin ritari, Riddare av Mannerheimkorset") i otrzymywali przy nadaniu dotację wysokości 50 tys. marek fińskich, wówczas odpowiednik rocznego żołdu porucznika.
Od czasu prezydentury Martti Ahtisaari Kawalerowie byli zawsze zapraszani na wszystkie uroczystości państwowe i mieli pierwszeństwo przed wszystkimi innymi gośćmi. Najstarszy z nich, Onni Määttänen, otrzymał order w roku 1943 i zmarł w 2010 roku mając 102 lata. Ostatni żyjący kawaler Krzyża Mannerheima – kapitan Tuomas Gerdt (odznaczony Krzyżem numer 95) zmarł 1 listopada 2020 roku.

</doc>
<doc id="1378079" url="https://pl.wikipedia.org/wiki?curid=1378079" title="Wzgórze Błękitnego Snu">
Wzgórze Błękitnego Snu

Wzgórze Błękitnego Snu – powieść obyczajowa autorstwa Igora Newerlego, wydana po raz pierwszy w 1986 roku przez wydawnictwo Czytelnik (), drugie wydanie 2020. Jej treścią jest życie polskiego socjalisty, za próbę zamachu na cara skazanego na katorgę, a potem wieczne osiedlenie na Syberii, przedstawione na tle syberyjskiego społeczeństwa w początkach XX wieku. Rosyjskie wydanie 1989 Czeski przekład Heleny Stachowej nie ukazał się.

</doc>
<doc id="1378082" url="https://pl.wikipedia.org/wiki?curid=1378082" title="Droga wojewódzka nr 889">
Droga wojewódzka nr 889

Droga wojewódzka nr 889 – droga wojewódzka w województwie podkarpackim, prowadząca z Sieniawy przez Bukowsko do Szczawnego licząca 31,6 km. Droga ta łączy się z drogą wojewódzką nr 892 prowadzącą przez Radoszyce na Słowację. Awaryjny objazd dla samochodów osobowych drogami powiatowymi: Bukowsko – Nowotaniec – Pisarowce, a dla samochodów ciężarowych: Bukowsko – Karlików – Zagórz.
Historia.
W średniowieczu był to jeden ze szlaków handlowych prowadzący z Rymanowa, Sanoka i Krosna na Węgry. Jeszcze do roku 1945 była to zwykła droga gruntowa. W latach 1942-1943 utwardzono odcinek z Bukowska do Nowotańca. W roku 1967 rozpoczęto budowę nowej drogi o ulepszonej nawierzchni.

</doc>
<doc id="1378083" url="https://pl.wikipedia.org/wiki?curid=1378083" title="Stanisław Kowalczyk syn Jana">
Stanisław Kowalczyk syn Jana



</doc>
<doc id="1378084" url="https://pl.wikipedia.org/wiki?curid=1378084" title="Stanisław Kowalczyk">
Stanisław Kowalczyk



</doc>
<doc id="1378086" url="https://pl.wikipedia.org/wiki?curid=1378086" title="Wydrnik">
Wydrnik

Wydrnik – struga łącząca jezioro Dąbie w jego zachodniej części z rzeką Świętą. W całości znajduje się na obszarze Szczecina.
Wydrnik płynie w kierunku północnym rozdzielając dwie wyspy Radolin i Czarnołękę (Dębinkę). Swój bieg kończy uchodząc do Świętej trzema strumieniami (patrząc od południa):
W Szczecinie ciek powszechnie nazywany jest Kanałem Krętego Węża - tę nazwę nadali mu żeglarze w latach 50. XX w. z powodu jego krętego biegu. Kanał nie ma statusu drogi wodnej, ale jest żeglowny dla jednostek turystycznych. Zbudowano na nim przystań jachtową Zakątek Wodny Wydrnik.
Ochrona przyrody.
Okręgowy Inspektorat Rybołówstwa Morskiego w Szczecinie na wodach Wydrnika w całości ustanowił czasowy obwód ochronny dla rybołówstwa w okresie od 1 marca do 5 maja.

</doc>
<doc id="1378087" url="https://pl.wikipedia.org/wiki?curid=1378087" title="Euchologion">
Euchologion

Euchologion (gr. "euche" „modlitwa”, "lego" „zbieram”) – prawosławna księga liturgiczna przeznaczona dla kapłanów i diakonów, zawierająca porządek liturgii, sakramentów i poświęceń (wielki euchologion) lub tylko sakramentów i poświęceń (mały euchologion); odpowiednik Rytuału Rzymskiego.

</doc>
<doc id="1378088" url="https://pl.wikipedia.org/wiki?curid=1378088" title="Nitroestry">
Nitroestry

Nitroestry – organiczne związki chemiczne z grupy estrów kwasu azotowego. Wbrew nazwie potocznej nitroestry nie są nitrozwiązkami (jeśli nie zawierają dodatkowo wiązania C–NO2).
Przykładami nitroestrów są:

</doc>
<doc id="1378090" url="https://pl.wikipedia.org/wiki?curid=1378090" title="DW889">
DW889



</doc>
<doc id="1378093" url="https://pl.wikipedia.org/wiki?curid=1378093" title="Droga wojewódzka nr 890">
Droga wojewódzka nr 890

Droga wojewódzka nr 890 (DW890) – droga wojewódzka w województwie podkarpackim, prowadząca z Kuźminy do Krościenka, licząca 25,6 km.
Droga biegnie przez miejscowości Roztoka, Trzcianiec, Wojtkowa, Wojtkówka, Jureczkowa, Liskowate.

</doc>
<doc id="1378094" url="https://pl.wikipedia.org/wiki?curid=1378094" title="DW890">
DW890



</doc>
<doc id="1378099" url="https://pl.wikipedia.org/wiki?curid=1378099" title="Mia Kirshner">
Mia Kirshner

Mia Kirshner (ur. 25 stycznia 1975 w Toronto w Kanadzie) – kanadyjska aktorka filmowa i telewizyjna.
W parodii filmów młodzieżowych "To nie jest kolejna komedia dla kretynów" (2001) wcieliła się w postać Catherine Wyler, lubieżnej absolwentki liceum, za wszelką cenę starającej się uwieść własnego brata. Przez pięć lat, od 2004 do 2009 roku, występowała jako Jenny Schecter w serialu telewizyjnym stacji Showtime "Słowo na L". Wystąpiła w serialu telewizyjnym "Pamiętniki wampirów". Grała w nim rolę Isobel Flemming, matki Eleny (głównej bohaterki filmu).

</doc>
<doc id="1378109" url="https://pl.wikipedia.org/wiki?curid=1378109" title="Nick Launay">
Nick Launay

Nick Launay – angielski producent nagrań oraz realizator dźwięku. Wyprodukował i zmiksował nagrania wielu artystów takich jak: Blue October, Nick Cave and the Bad Seeds, Yeah Yeah Yeahs, Arcade Fire, Public Image Ltd, Kate Bush, Talking Heads, Midnight Oil, Gang of Four, Grinderman, The Living End, Silverchair, Lou Reed and Supergrass. 
Obecnie mieszka w Sydney w Australii.
Historia.
Jest synem francuskiego pisarza André Launaya, urodził się w Londynie w Anglii około roku 1960. W wieku ośmiu lat przeprowadził się wraz z rodziną do małej wioski w Hiszpanii, gdzie jego rodzice wiedli bardzo swobodny tryb życia. Rodzina powróciła do Anglii w roku 1976 i od tego momentu Launay zakochał się w muzyce punk rock. 
Od 1978 roku rozpoczął pracę w studiach Tape One na Tottenham Court Road.
W 1980 Launay związał się z Virgin Records w studiu Townhouse, gdzie pracował jako asystent inżyniera przy albumach takich jak The Jam - "Sound Affects" oraz XTC - "Black Sea", asystując takim producentom jak John Leckie, Tony Visconti, Steve Lillywhite oraz Hugh Padgham.
W 1981, jako najmłodszy z asystentów został wyznaczony do pracy z zespołem Public Image Ltd podczas sesji nagraniowej singla „Home is Where the Heart is”. Na stronie fanów zespołu, w wywiadzie, wspomina , że „Żaden inny asystent reżysera w Townhouse nie chciał pracować z PiL, z powodu złej reputacji wokalisty zespołu Johnny Rottena.

</doc>
<doc id="1378112" url="https://pl.wikipedia.org/wiki?curid=1378112" title="Jan Slaski">
Jan Slaski

Członkowie rodziny Slaskich:
Porównaj osoby noszące nazwisko „Ślaski”:

</doc>
<doc id="1378115" url="https://pl.wikipedia.org/wiki?curid=1378115" title="Virasat">
Virasat

Virasat (także: "Viraasat: Dynasty") – bollywoodzki dramat miłosny i rodzinny z elementami musicalu zrealizowany w 1997 roku przez Priyadarshana, twórcę "Cicho sza!" czy "Hulchul". W rolach głównych Anil Kapoor i Tabu. W drugoplanowych Amrish Puri i Pooja Batra. To remake tamilskiego filmu (z Kamal Hassanem) – "Thevar Magan". Film opowiada historię Indusa, który przyjechawszy z zagranicy do rodzinnego domu zostaje uwikłany w konflikty w rodzinnej wiosce.
Film otrzymał Nagrodę Filmfare Krytyków dla Najlepszej Aktorki – Tabu i Nagrodę Filmfare Krytyków dla Najlepszego Aktora – Anil Kapoor oraz nagrodę IIFA za najlepszy śpiew kobiecy (K.S.Chithra). W Indiach należy do kultowych klasyków. W rankingu oglądalności w 1997 roku w Indiach zajmował miejsce po filmie "Satya", przed "".
Fabuła.
Shakti (Anil Kapoor) został przez swego ojca Raja Thakura (Amrish Puri) wysłany do Anglii na studia. Ojciec liczył, że po powrocie do domu, przejmie on od niego gospodarstwo i ożeniwszy się pozostanie na zawsze w wiosce, w której się urodził. Jednak kilka lat studiów w Anglii zmieniły Shakti. Zaczął nosić europejskie ubrania, zakochał się w dziewczynie urodzonej w Londynie i cieszy go podpowiedziany przez rodzinę Anity pomysł założenia sieci restauracji "fast food". Kiedy Shakti przyjeżdża ze swoją narzeczoną Anitą, ojciec nie może w nim odnaleźć syna, za którym tęsknił. Czuje do siebie żal, że dał mu edukację, która nauczyła go egoizmu. Kształcąc Shakti jego ojciec liczył, że użyje on swojej wiedzy dla poprawy bytu mieszkańców wioski, a nie że zechce ją opuścić skarżąc się na indyjskie zacofanie. Dodatkowym zmartwieniem Raja są wrogie stosunki z młodszym bratem Balu Thakurem. Podważa on jego autorytet w wiosce. Jeden z konfliktów między braćmi zostaje za radą Raja rozwiązany dzięki małżeństwu biednej Gehny (Tabu) z mężczyzną, za którego ręczy starszy Thakur. Jednak nastraszony przez niechętnego zgodzie Balu Thakura narzeczony wycofuje się w ostatniej chwili. Porzucona narzeczona rozpacza. Shakti chcąc ratować honor ojca, który poręczył za narzeczonego, żeni się z Gehną wyrzekając się swojej miłości do Anity. Teraz uwikłany w konflikt między braćmi, wzywany przez ojca do przejęcia odpowiedzialności za mieszkańców wioski, do troski o nich, Shakti coraz mniej myśli o powrocie do Anglii...
Muzyka i piosenki.
Muzykę do filmu skomponował Anu Malik, twórca muzyki do takich filmów jak: "Akele Hum Akele Tum", "Chaahat", "Miłość", "Border", "China Gate", "Refugee", "Fiza" "Aśoka Wielki ", "Aks", "LOC Kargil", "Tamanna", "Ishq Vishk", "Murder", "Fida", "No Entry", "Humko Deewana Kar Gaye", "Zakochać się jeszcze raz", " Umrao Jaan", czy "Paap". Nagroda Filmfare za Najlepszą Muzykę za "Baazigar" i "Jestem przy tobie".

</doc>
<doc id="1378117" url="https://pl.wikipedia.org/wiki?curid=1378117" title="Niedobór odporności">
Niedobór odporności

Niedobór odporności, defekt immunologiczny, immunopatia, niedobór immunologiczny – stan spowodowany nieprawidłowym funkcjonowaniem układu odpornościowego. Niedobory odporności dzieli się na:
Niedobory odporności dają objawy pod postacią częstych zakażeń, które są ciężkie i czasami są wywoływane przez drobnoustroje oportunistyczne. Oprócz tego w pierwotnych niedoborach odporności występują choroby autoimmunologiczne oraz nowotwory.

</doc>
<doc id="1378124" url="https://pl.wikipedia.org/wiki?curid=1378124" title="Niedobory odporności">
Niedobory odporności



</doc>
<doc id="1378128" url="https://pl.wikipedia.org/wiki?curid=1378128" title="Irena Szewczyk">
Irena Szewczyk

Irena Szewczyk-Kowalewska, również Irena Szewczykówna (ur. 5 grudnia 1947 w Łodzi) – polska aktorka filmowa, telewizyjna i teatralna, pedagog, profesor nadzwyczajny Uniwersytetu Łódzkiego.
Życiorys.
W 1975 ukończyła studia na Wydziale Aktorskim Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi.
Najbardziej znana z roli Ani, dziewczyny, a później żony Leszka (Krzysztof Stroiński) w serialu "Daleko od szosy" (1976–1977). W latach 1975–1978 występowała w Teatrze Nowym w Łodzi, następnie w sezonie 1978/1979 była aktorką Teatru Komedia w Warszawie. W latach 1979–1984 pracowała jako aktorka Teatru Dramatycznego w Warszawie, następnie w latach 1984–1989 wróciła do Teatru Nowego w Łodzi. Karierę aktorską zakończyła w 1994.
Po zakończeniu kariery została pracownikiem naukowym w Katedrze Pedagogiki Przedszkolnej i Wczesnoszkolnej Uniwersytetu Łódzkiego. Od lutego 2008 posiada stopień naukowy doktora habilitowanego i jest profesorem nadzwyczajnym UŁ (od 2011).
W 1976 poślubiła operatora filmowego Krzysztofa Bobrowskiego, małżeństwo zakończyło się rozwodem. Mężatka, ma syna Michała.

</doc>
<doc id="1378132" url="https://pl.wikipedia.org/wiki?curid=1378132" title="Michael Sata">
Michael Sata

Michael Chilufya Sata (ur. 6 lipca 1937 w Mwikulu, Mpika, zm. 28 października 2014 w Londynie) – zambijski polityk, przywódca opozycyjnego Frontu Patriotycznego (PF, "Patriotic Front") i lider opozycji w latach 2001-2011, kandydat w wyborach prezydenckich w 2001, w 2006 oraz w 2008. Zwycięzca wyborów prezydenckich w 2011 i prezydent Zambii od 23 września 2011 do 28 października 2014 roku.
Kariera polityczna.
Sata urodził się i dorastał w mieście Mpika, w Prowincji Północnej w Zambii. Przed zaangażowaniem się w działalność polityczną w 1963, pracował jako oficer policji oraz kolejarz. Był członkiem związków zawodowych, a następnie wstąpił do UNIP ("United National Independence Party") - Zjednoczonej Narodowej Partii Niepodległości. Partia ta rządziła Zambią od czasu jej niepodległości do początku lat 90. W jej szeregach Sata piął się po szczeblach partyjnych stanowisk, aż w 1985 został gubernatorem Lusaki. Jako gubernator dał się poznać jako sprawny zarządca, sprzątający ulice i naprawiający drogi i mosty. W rezultacie, dzięki uzyskanemu poparciu, dostał się następnie do parlamentu.
W 1990 Michael Sata wstąpił do utworzonego Ruchu na rzecz Wielopartyjnej Demokracji (MMD, "Movement for Multiparty Democracy"), partii której celem było wprowadzenie w kraju demokracji i przeprowadzenie wolnych wyborów. W pierwszych wolnych wyborach w Zambii w październiku 1991 zwyciężył kandydat MMD, Frederick Chiluba. W jego rządzie Sata pełnił funkcję ministra rządu lokalnego, ministra pracy oraz przez krótki czas ministra zdrowia. W 1995 został mianowany ministrem bez teki.
W 2001, gdy prezydent Chiluba, mianował Leviego Mwanawasę kandydatem MMD w wyborach prezydenckich w 2001, Sata opuścił partię i utworzył własne ugrupowanie, Front Patriotyczny (PF, "Patriotic Front"). Wziął udział w wyborach prezydenckich w grudniu 2001, zdobywając jednak tylko 3,35% głosów. Front Patriotyczny uzyskał natomiast 1 mandat w parlamencie.
Wybory prezydenckie 2006.
Michael Sata ponownie wziął udział w wyborach prezydenckich we wrześniu 2006. W kampanii wyborczej prezentował się jako kandydat o pokroju populistycznym, reprezentujący interesy biednych i kontestujący skutki reform ekonomicznych prezydenta Mwanawasy. Zyskał wówczas przydomek "King Kobra" ("król kobra"). Na jednym z wieców wyborczych zasłynął z darcia kapusty, czyniąc aluzję do wady wymowy Mwanawasy, który był jego głównym rywalem. Oskarżał go o "zaprzedanie" Zambii zagranicznym interesom. W sprawach polityki zagranicznej, określał Hongkong i Tajwan jako suwerenne państwa, czym spowodował reakcję Chin, grożących zerwaniem stosunków dyplomatycznych w razie jego zwycięstwa.
Początkowe rezultaty głosowania z 28 września 2006, dawały Sacie przewagę nad Mwanawasą. Z powodu kolejnych komunikatów, które wskazywały na zajęcie przez Satę dopiero trzeciego miejsca, doszło w Lusace do zamieszek, wywołanych przez jego zwolenników. 2 października 2006 komisja wyborcza ogłosiła wyniki wyborów, które ostatecznie wygrał urzędujący prezydent Levy Mwanawasa z 43% głosami poparcia, a drugie miejsce zajął Michael Sata z 29,4% głosów.
Na początku grudnia 2006 Michael Sata został aresztowany pod zarzutem sfałszowania deklaracji majątkowej w czasie kampanii wyborczej. Sata zaprzeczył temu i uznał zatrzymanie za politycznie motywowane. Został zwolniony za kaucją, a 14 grudnia 2006 zarzuty oddalono, argumentując iż deklaracja majątku nie została złożona pod przysięgą.
15 marca 2007 Sata został deportowany z Malawi, niedługo po przybyciu do tego państwa. Oświadczył, że udał się tam na spotkanie z lokalnym biznesem i oskarżył władze Zambii o wywarcie wpływu na władze Malawi w sprawie jego deportacji oraz o rozsiewanie plotek o jego rzekomej pomocy i wsparciu dla byłego prezydenta Malawi Bakili Muluzi.
25 kwietnia 2008 przeszedł atak serca i został hospitalizowany w Johannesburgu w Południowej Afryce.
Wybory prezydenckie 2008.
29 czerwca 2008 prezydent Zambii Levy Mwanawasa doznał udaru mózgu i został przetransportowany do szpitala w Paryżu. Z powodu braku dokładnych informacji na temat jego zdrowia, 15 lipca Michael Sata zaproponował powołanie przez rząd specjalnego zespołu lekarzy i wysłania go do Francji w celu dokładnego zbadania i ocenienia stanu zdrowia prezydenta. 19 sierpnia 2008 prezydent Mwanawasa zmarł, co oznaczało przeprowadzenie nowych wyborów w ciągu 90 dni.
25 sierpnia 2008 Sata próbował wziąć udział w uroczystościach pogrzebowych w mieście Chipata na wschodzie kraju. Został jednak usunięty przez ochronę z miejsca ceremonii, na prośbę wdowy po prezydencie Maureen Mwanawasę, która zarzuciła mu upolitycznianie śmierci jej męża.
30 sierpnia 2008 został wybrany kandydatem Frontu Patriotycznego w wyborach prezydenckich. Akceptując tę nominację, wyraził potrzebę "oczyszczenia kraju". W czasie kampanii wyborczej porzucił antychińską retorykę sprzed dwóch lat i wyraził poparcie dla chińskich inwestycji w Zambii. Opowiadał się także za wsparciem krajowego biznesu. W tym celu zapowiedział cofnięcie licencji zagranicznym inwestorom, w przypadku nie przekazania przez nich 25% udziałów w swoich firmach lokalnym, krajowym inwestorom.
Wybory prezydenckie odbyły się w Zambii 30 października 2008 roku. 2 listopada zostały ogłoszone ich wyniki. Zwycięstwo odniósł w nich Rupiah Banda z rządzącej partii MMD, zdobywając 40,1% głosów. Michael Sata zajął drugie miejsce z wynikiem 38,1% głosów. Trzecie miejsce zajął Hakainde Hichilema (19,7%).
Początkowe wyniki wyborów wskazywały na przewagę Michaela Saty. Jednak w miarę napływu wyników z pozostałych okręgów wyborczych szala zwycięstwa zaczęła się przesuwać na korzyść Bandy. Sata 1 listopada 2008 zakwestionował wyniki wyborów, twierdząc że "banda złodziei" próbuje mu ukraść zwycięstwo. Zmiana lidera w czasie zliczania głosów doprowadziła także do wybuchu zamieszek z policją zainicjowanych przez zwolenników Saty w Lusace i w Kitwe. Wybory zostały jednak uznane przez międzynarodowych obserwatorów i Unię Afrykańską za wolne i demokratyczne. 2 listopada 2008 Rupiah Banda został zaprzysiężony na stanowisku prezydenta Zambii.
Wybory prezydenckie 2011 i prezydentura.
Zgodnie z prawem Banda objął urząd na czas pozostały do końca konstytucyjnej kadencji prezydenta Mwanawasy, co oznaczało konieczność przeprowadzenia wyborów w 2011. W wyborach tych Sata został po raz czwarty kandydatem Frontu Patriotycznego. Jego głównym rywalem był, podobnie jak trzy lata wcześniej, urzędujący prezydent Rupiah Banda.
W sierpniu 2011, półtora miesiąca przed wyborami, Front Patriotyczny skierował do sądu wniosek zabraniający Bandzie startu w wyborach prezydenckich, argumentując, że jego ojciec urodził się w sąsiednim Malawi, podczas gdy według przepisów konstytucyjnych o urząd szefa państwa może ubiegać się wyłącznie osoba, którego rodzice byli obywatelami Zambii z urodzenia bądź pochodzenia. Sąd odrzucił jednakże twierdzenia opozycji i dopuścił Bandę do udziału w wyborach.
W czasie kampanii wyborczej Sata krytykował politykę rządzącego MMD, w tym jego zdaniem zbyt ekspansywne inwestycje ze strony Chin w sektorze wydobywczym. Zarzucał rządzącym brak zainteresowania złym warunkom pracy w chińskich przedsiębiorstwach. Zapowiadał przywrócenie zniesionego przez Bandę 25-procentowego podatku dochodowego dla firm górniczych oraz obiecywał redystrybucję dochodów pośród najbiedniejszych.
Głosowanie w dniu 20 września 2011, zdaniem obserwatorów z Unii Europejskiej odbyło się w pokojowej atmosferze, a naruszenia porządku miały charakter odosobniony. Do udziału w wyborach uprawnionych było 5,2 mln obywateli, z czego prawie milion zarejestrowanych zostało po raz pierwszy. Podczas gdy bastionami poparcia dla Bandy była prowincja i tereny wiejskie, Sata największe poparcie posiadał w ośrodkach miejskich.
Od początku zliczania głosów, w publikowanych cząstkowych wynikach Sata posiadał przewagę nad Bandą. 22 września 2011 w miastach na północy kraju (Ndola i Kitwe) doszło do zamieszek i protestów wywołanych przez zwolenników Saty, domagających się szybszego zliczania głosów i ogłoszenia ostatecznego zwycięzcy. W celu uspokojenia sytuacji w kraju rozlokowano dodatkowe siły policji oraz zakazano publikacji wszelkich wyników wyborów nieautoryzowanych przez komisję wyborczą. Misja obserwacyjna UE stwierdziła, że wybory zostały właściwie zorganizowane i odbyły się w sposób przejrzysty i wiarygodny. Podkreśliła jednak przypadki wybuchu przemocy, opóźnień i problemów logistycznych oraz skrytykowała rządzący MMD za wykorzystywanie środków publicznych i publicznych mediów w czasie kampanii wyborczej.
23 września 2011 komisja wyborcza ogłosiła ostateczne wyniki wyborów. Michael Sata zdobył 43% głosów poparcia (1,15 mln), wygrywając z Rupiahem Bandą, który uzyskał 36,1% głosów poparcia (961,8 tys.). Trzecie miejsce z wynikiem 18,5% zajął Hakainde Hichilema. Banda zaakceptował swoją przegraną, a Michael Sata został jeszcze tego samego dnia zaprzysiężony na urząd prezydenta Zambii.

</doc>
<doc id="1378135" url="https://pl.wikipedia.org/wiki?curid=1378135" title="LAD">
LAD



</doc>
<doc id="1378141" url="https://pl.wikipedia.org/wiki?curid=1378141" title="Enteropatia">
Enteropatia

Enteropatia – stan chorobowy polegający na zapaleniu jelita cienkiego, zmniejszeniu jego zdolności absorpcyjnej i zwiększeniu przepuszczalności.
Do enteropatii należą m.in.:

</doc>
<doc id="1378150" url="https://pl.wikipedia.org/wiki?curid=1378150" title="Pan Muldgaard">
Pan Muldgaard

Pan Muldgaard – bohater powieści Joanny Chmielewskiej "Wszystko czerwone" oraz "Byczki w pomidorach". Duński policjant mówiący po polsku.
W domu bohaterki, mieszkającej w Danii dochodzi do serii krwawych zbrodni. Jako że w domu mieszkają wyłącznie Polacy, duńska policja powierza śledztwo panu Muldgaardowi. Był "bardzo szczupły, bardzo wysoki, bardzo bezbarwny i bardzo skandynawski. (Jego) stopień służbowy na zawsze pozostał dla nas tajemnicą"...
Pan Muldgaard opanował język polski śledząc historię swych przodków, toteż jego polszczyzna zdradzała naleciałości biblijne, zawierała wiele archaizmów, była również niegramatyczna. Doprowadzało to do wielu nieporozumień językowych, np. 
Komizm postaci osiągnięto zderzając różnice charakterów oraz eksponując komizm słowny i sytuacyjny. Pan Muldgaard to jedna z najbardziej rozpoznawalnych postaci w twórczości Joanny Chmielewskiej. Wyrażenia "Ta dama to wasza mać?", "A reszta kadłuba gdzie"? czy "Ja takoż proszę won!" były i są używane.

</doc>
<doc id="1378151" url="https://pl.wikipedia.org/wiki?curid=1378151" title="Frankenstein Drag Queens from Planet 13">
Frankenstein Drag Queens from Planet 13



</doc>
<doc id="1378154" url="https://pl.wikipedia.org/wiki?curid=1378154" title="Angus MacLise">
Angus MacLise

Angus William MacLise (ur. 14 marca 1938 w Bridgeport, zm. 21 czerwca 1979 w Katmandu) – amerykański perkusista, kompozytor, mistyk, szaman, poeta, okultysta i kaligraf. Na początku istnienia zespołu The Velvet Underground był jego pierwszym perkusistą.
Razem z m.in. Johnem Cale’em był członkiem Theater of Eternal Music La Montego Younga. Jako uczeń Aleistera Crowleya pomagał w pisaniu scenariusza do ekranizacji jego książki "Diary of a Drug Fiend".

</doc>
<doc id="1378156" url="https://pl.wikipedia.org/wiki?curid=1378156" title="Sick Of It All">
Sick Of It All



</doc>
<doc id="1378159" url="https://pl.wikipedia.org/wiki?curid=1378159" title="Katedra Wniebowzięcia Najświętszej Marii Panny w Clermont-Ferrand">
Katedra Wniebowzięcia Najświętszej Marii Panny w Clermont-Ferrand

Katedra Wniebowzięcia Najświętszej Marii Panny w Clermont-Ferrand (fr. "Cathédrale Notre-Dame-de-l'Assomption de Clermont-Ferrand") - gotycka katedra znajdująca się w mieście Clermont-Ferrand w Owernii, Francja. Jest siedzibą arcybiskupów Clermont (biskupów do 2002). 
Jest ona zbudowana w całości z czarnych skał wulkanicznych, co czyni ją bardzo charakterystyczną i widoczną z bardzo dużej odległości. Jej bliźniacze wieże mają 96,10 m wysokości i górują nad miastem.

</doc>
<doc id="1378163" url="https://pl.wikipedia.org/wiki?curid=1378163" title="Libišany">
Libišany

Libišany – wieś w Czechach (Czechy Wschodnie), w północnej części powiatu Pardubice, przy granicach krajów pardubickiego i hradeckiego.
Historia.
Pierwsza wzmianka o wsi pochodzi z 1436 i rok później o miejscowej twierdzy. Z 1493 w majątku Viléma z Pernštejna i trwała część państwa pardubickiego.

</doc>
<doc id="1378170" url="https://pl.wikipedia.org/wiki?curid=1378170" title="Libisany">
Libisany



</doc>
<doc id="1378174" url="https://pl.wikipedia.org/wiki?curid=1378174" title="Old Street (stacja kolejowa)">
Old Street (stacja kolejowa)

Old Street – podziemna stacja kolejowa położona w dzielnicy Islington w Londynie. Powstała w 1901 jako stacja metra, w 1904 włączono ją również do sieci kolejowej. Leży na trasie linii metra Northern Line oraz linii kolejowej Northern City Line, aktualnie obsługiwanej przez przewoźnika First Capital Connect. Rocznie korzysta z niej ok. 20 mln pasażerów, w tym ok. 19,2 mln z części obsługiwanej przez metro i ok. 828 tysięcy z części kolejowej. W systemie londyńskiej komunikacji miejskiej, należy do pierwszej strefy biletowej.

</doc>
