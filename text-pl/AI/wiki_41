<doc id="1378177" url="https://pl.wikipedia.org/wiki?curid=1378177" title="Zebra Technologies">
Zebra Technologies

Zebra Technologies – producent specjalistycznych urządzeń drukujących kody paskowe, etykiety i paragony, a także urządzeń do wykonywania nadruków na kartach plastikowych. Jako pierwsza na świecie wprowadziła urządzenia do drukowania i programowania znaczników radiowych RFID. Zebra jest także producentem drukującego sprzętu mobilnego, specjalistycznego oprogramowania oraz materiałów eksploatacyjnych. Firma ma na świecie 29 biura, a jej produkty są dostępne w ponad 100 krajach na wszystkich kontynentach za pośrednictwem sieci partnerów handlowych.
Firma powstała w 1969 r. Od 1991 roku jest notowana na nowojorskiej giełdzie NASDAQ. Przychody firmy w 2007 roku zamknęły się kwotą ponad 868 mln USD (w 2006 r. – 759 mln USD). Obecnie Zebra zatrudnia na całym świecie ok. 2800 osób. Sprzedała dotychczas ponad 5,5 mln drukarek. Do jej klientów należy 90 procent firm z listy "Fortune 500", a także ponad 2 tysiące światowych korporacji.
Europejska centrala Zebry mieści się w Bourne End, Buckinghamshire pod Londynem w Wielkiej Brytanii. Stąd zarządza się działalnością firmy w regionie EMEA (Europa, Bliski Wschód i Afryka) – drugim po Ameryce Północnej rynku zbytu, generującym ponad 35 procent przychodów firmy. W lipcu 2005 r. otwarto biuro handlowe firmy w Polsce, kierujące działalnością w państwach Europy Środkowej, Południowej i Wschodniej oraz Rosji, wraz ze Wspólnotą Niepodległych Państw oraz Turcją i Izraelem.
Historia.
W 1969 r. w Vernon Hills w stanie Illinois Edward L. Kaplan i Gerhard Cless założyli firmę Data Specialties Inc. produkującą elektromechaniczny sprzęt działający na wysokiej prędkości. W 1982 r. firma zmieniła specjalizację na systemy drukowania i metkowania na życzenie – wprowadzając na rynek swoją pierwszą drukarkę kodów kreskowych pod nazwą The Zebra. Cztery lata później Data Specialties zmieniła nazwę na Zebra Technologies Corporation. W 1991 roku Zebra stała się spółką publiczną. W 1995 r. przejęła producenta oprogramowania Vertical Technologies Inc. W 1998 r. nastąpiła fuzja z producentem drukarek kodów kreskowych Eltron International Inc., natomiast w 2000 r. Zebra przejęła producenta drukarek mobilnych Comtec Information Systems.
Do dziś drukarki specjalistyczne Zebry są produkowane wyłącznie w zakładach Vernon Hills oraz w Camarillo w stanie Kalifornia, a dystrybuują je centra w Wisconsin, Rhode Island, Kalifornii i Preston w Anglii. Wszystkie zakłady firmy mają międzynarodowy certyfikat jakości ISO 9000.
Lokalizacje.
Międzynarodowa sieć dystrybucji i sprzedaży obejmuje ponad 90 krajów. W Wielkiej Brytanii swoją siedzibę ma oddział Zebra Technologies Europe Ltd, nadzorujący m.in. sprzedaż i wsparcie specjalistycznych etykiet oraz innych produktów poprzez biura we Francji, Niemczech, Włoszech, Danii, Szwecji, Hiszpanii, Republice Południowej Afryki oraz w Zjednoczonych Emiratach Arabskich. Z kolei mający siedzibę w Miami w stanie Floryda oddział Zebra Technologies Latin America, LLC obsługuje operacje spółki na rynkach Ameryki Łacińskiej – z dodatkowymi biurami w Meksyku, Brazylii i Argentynie. Działaniami firmy i wsparciem na rynkach: chińskim, japońskim, południowokoreańskim oraz australijskim zajmuje się oddział Zebra Technologies Asia Pacific, LLC z siedzibą w Singapurze.
Pozycja na rynku.
Zebra jest uznawana za jedną z najszybciej rozwijających się firm przez analityków oraz redakcje branżowych magazynów. Regularnie znajduje się na sporządzanej przez firmę audytorską Deloitte &amp; Touche liście "Fast 50" – rankingu najszybciej rozwijających się firm w Stanach Zjednoczonych i Kanadzie – oraz na liście "200 najlepszych amerykańskich małych firm" magazynu "Forbes".

</doc>
<doc id="1378181" url="https://pl.wikipedia.org/wiki?curid=1378181" title="Katedra w Palermo">
Katedra w Palermo

Katedra w Palermo ("Cattedrale di Palermo") - kompleks architektoniczny w Palermo, na Sycylii, we Włoszech. Zbudowana na zlecenia arcybiskupa Palermo Gualtierro Offamilio w latach 1069–1190. Charakteryzuje się obecnością różnych stylów, ze względu na długą historię uzupełnień, zmian i prac renowacyjnych, z których ostatni miał miejsce w XVIII wieku. Katedra znajduje się przy ulicy Corso Vittorio Emanuele, na rogu Via Matteo Bonello.
W katedrze pochowany jest m.in. cesarz Fryderyk II Hohenstauf.
W lipcu 2015 została wpisana na listę Światowego Dziedzictwa UNESCO razem z innymi zabytkami architektury arabsko-normańskiej w Palermo oraz katedrami w Monreale i Cefalù.

</doc>
<doc id="1378182" url="https://pl.wikipedia.org/wiki?curid=1378182" title="Pomnik Mikołaja Kopernika we Frankfurcie nad Odrą">
Pomnik Mikołaja Kopernika we Frankfurcie nad Odrą

Pomnik Mikołaja Kopernika we Frankfurcie nad Odrą – pomnik Mikołaja Kopernika na zachodnim krańcu Bischofspromenade we Frankfurcie nad Odrą.
Opis.
Pomnik ten jest naturalnych rozmiarów i przedstawia sylwetkę wybitnego astronoma w pozycji siedzącej, trzymającego w prawej ręce model Układu Słonecznego.

</doc>
<doc id="1378184" url="https://pl.wikipedia.org/wiki?curid=1378184" title="Brisbane Roar FC">
Brisbane Roar FC

Brisbane Roar FC (założony jako Queensland Roar FC) – australijski, profesjonalny klub piłkarski z siedzibą w Brisbane (Queensland), założony w 2004 roku. Zespół występuje w rozgrywkach A-League; trzykrotny mistrz Australii (2011, 2012, 2014), dwukrotny triumfator sezonu zasadniczego (2011, 2014).
Historia.
Początki i założenie.
Powstanie klubu Brisbane Roar FC związane jest z klubem Hollandia Inala Soccer Club, który został założony przez Holenderskich imigrantów w 1957 roku, później nazwa klubu została zmieniona na Brisbane Lions. W latach 1977 – 1988 klub występował w rozgrywkach National Soccer League (NSL). W 2002 roku nazwa klubu Brisbane Lions została zmieniona na Queensland Lions FC. Klub Queensland Lions po sezonie 2004 wycofał się z rozgrywek stanowych. Związane było to ze złożeniem wniosku o przyznanie licencji na grę w A-League. W wyniku reorganizacji rozgrywek krajowych w Australii, która przyczyniła się do likwidacji NSL oraz do utworzenia rozgrywek A-League. W czerwcu 2004 roku do Football Federation Australia (FFA) wpłynęło 20 wniosków o przyznanie licencji na grę w A-League. Dwie spośród złożonych ofert pochodziło z Brisbane. Przez okres czterech kolejnych miesięcy każda z otrzymanych ofert była analizowana. Ostatecznie, 1 listopada 2004 roku, pozytywnie rozpatrzono osiem ofert, wpośród których została zaakceptowana oferta klubu Queensland Lions FC, który przystąpił do rozgrywek A-League od sezonu 2005/2006 pod nazwą Queensland Roar FC.
A-League.
Pierwszym trenerem w historii klubu został Izraelczyk z australijskim obywatelstwem Miron Bleiberg, który prowadził klub Queensland Roar FC w sezonie inauguracyjnym (2005/2006) rozgrywek A-League. Queensland Roar zainaugurowało rozgrywki w A-League w dniu 28 sierpnia 2005 roku w domowym spotkaniu przeciwko New Zealand Knights FC. Spotkanie zakończyło się wygraną gospodarzy w stosunku 2:0. W sezonie 2005/2006 klub Queensland Roar zakończył sezon zasadniczy na 6. miejscu z dorobkiem 28 punktów i nie awansował do serii finałowej rozgrywek.
Trener Miron Bleiberg prowadził klub do dnia 13 listopada 2006 roku, po czym jego stanowisko zostało objęte przez Australijczyka Franka Farinę, który prowadził klub do 13 października 2009 roku. Za kadencji trenera Franka Fariny klub Queensland Roar wywalczył 3. miejsce w rozgrywkach Pre-Season Challenge Cup w 2007 roku. Pokonując w meczu o 3. miejsce drużynę Central Coast Mariners FC w stosunku 3:1. W sezonie 2007/2008 Queensland Roar po raz pierwszy w historii swoich występów awansował do serii finałowej rozgrywek A-League. Queensland Roar zakończyło swój udział na etapie półfinału przegrywając po dogrywce z drużyną Newcastle United Jets FC w wymiarze 2:3. W sezonie 2008/2009 klub Queensland Roar w sezonie zasadniczym uplasował się na 3. miejscu i drugi raz z rzędu awansował do serii finałowej rozgrywek. Queensland Roar zakończyło swój udział ponownie na etapie półfinału przegrywając z drużyną Adelaide United FC w stosunku 0:1.
W 2008 roku klub Queensland Lions FC przestał być głównym udziałowcem drużyny występującej w A-League. W wyniku tego klub Queensland Lions FC powrócił do rozgrywek stanowych, zmieniając nazwę na Lions Football Club. Natomiast głównym udziałowcem drużyny występującej w A-League stała się australijska federacja piłkarska – Football Federation Australia. W dniu 5 maja 2009 roku drużyna z A-League oficjalnie zmieniła nazwę na Brisbane Roar FC.
Od sezonu 2009/2010 klub występował w rozgrywkach A-League już pod nową nazwą – Brisbane Roar. W dniu 16 października 2009 roku na stanowisko trenera klubu został zatrudniony Australijczyk Ange Postecoglou. Za kadencji Ange Postecoglou klub Brisbane Roar dwukrotnie sięgał po tytuł mistrzowski w latach: 2011 i 2012. W sezonie 2010/2011 klub ukończył sezon zasadniczy na 1. miejscu z dorobkiem 65 punktów. Natomiast w finale rozgrywek (tzw. Grand Final) Brisbane Roar pokonało po rzutach karnych zespół Central Coast Mariners FC w stosunku 4:2 (w meczu wynik 2:2). W kolejnym sezonie klub ukończył sezon zasadniczy na 2. miejscu z dorobkiem 49 punkt. W finale rozgrywek drużyna Brisbane Roar pokonała zespół Perth Glory FC 2:1, zdobywając drugi tytuł mistrzowski z rzędu. W dniu 4 października 2011 roku głównym udziałowcem klubu Brisbane Roar stał się indonezyjski koncern górniczy Bakrie Group. Za kadencji trenera Ange Postecoglou klub zanotował serię 36. spotkań z rzędu bez porażki od 18 września 2010 do 26 listopada 2011, ustanawiając tym samym rekord w serii spotkań bez porażki w australijskiej piłce.
Kolejnym trenerem Brisbane Roar został Australijczyk Rado Vidošić, który w trakcie sezonu 2012/2013 został zastąpiony przez trenera Mike Mulvey. Mike Mulvey uzyskał awans do serii finałowej rozgrywek, którą klub zakończył na etapie półfinału. W półfinale klub Brisbane Roar uległ zespołowi Western Sydney Wanderers FC w stosunku 0:2. W sezonie 2013/2014 klub drugi raz w swojej historii wywalczył 1. miejsce w sezonie zasadniczym z dorobkiem 52 punktów. W serii finałowej drużyna Brisbane Roar w finale rozgrywek, po dogrywce pokonała klub Western Sydney Wanderers w wymiarze 2:1. Zdobywając trzeci tytuł mistrza kraju.
W sezonach 2014/2015 – 2017/2018 klub Brisbane Roar prowadzony był przez dwóch szkoleniowców, Holendra Fransa Thijssena i Australijczyka Johna Aloisi. Ponadto klub w każdym z sezonów uzyskiwał awans do serii finałowej rozgrywek. Za kadencji Fransa Thijssena w sezonie 2014/2015 klub zakończył zmagania w serii finałowej na etapie rundy eliminacyjnej. W której został pokonany przez drużynę Adelaide United w stosunku 1:2. Natomiast w trakcie pracy trenera Johna Aloisi klub w sezonach 2015/2016 i 2016/2017 kończył zmagania w serii finałowej na etapie półfinału. Ulegając odpowiednio zespołom Western Sydney Wanderers (w meczu po dogrywce 4:5) oraz Melbourne Victory FC (w meczu 0:1). Natomiast w sezonie 2017/2018, Brisbane Roar został wyeliminowany na etapie rundy eliminacyjnej przez drużynę Melbourne City FC (w meczu 0:2).
Od 29 grudnia 2018 roku trenerem klubu był Walijczyk Darren Davies. Brisbane Roar w sezonie zasadniczym 2018/2019 uplasował się na przedostatnim, 9. miejscu i nie awansował do serii finałowej rozgrywek. Od 1 lipca 2019 roku trenerem klubu będzie Anglik Robbie Fowler.
Azjatycka Liga Mistrzów.
Brisbane Roar w dotychczasowej historii pięciokrotnie występował w rozgrywkach Azjatyckiej Ligi Mistrzów (ACL). Trzykrotnie Brisbane Roar kończyło rozgrywki na fazie grupowej (sezony: 2012, 2015 i 2017) oraz dwa razy zespół zakończył swój udział na fazie kwalifikacji (2013, 2018).
Debiut w tych rozgrywkach nastąpił w dniu 6 marca 2012 roku, w domowym spotkaniu przeciwko japońskiemu zespołowi F.C. Tokyo. Spotkanie zakończyło się porażką Brisbane Roar 0:2. W pierwszym swoim starcie zespół zakończył rozgrywki na fazie grupowej, nie wygrywając żadnego meczu.
W sezonach 2013 i 2018 klub zanotował najgorsze starty w rozgrywkach ACL. Brisbane Roar zakończyło swoje udziały na fazie kwalifikacyjnej. W sezonie 2013 w rundzie play-off Brisbane Roar przegrał po konkursie rzutów karnych, w wyjazdowym spotkaniu przeciwko tajskiemu zespołowi Buriram United F.C. (0:0 w meczu, 3:0 w rzutach karnych). Natomiast w sezonie 2018 Brisbane Roar odpadło z rozgrywek na etapie 2. rundy fazy kwalifikacyjnej, w której uległ filipińskiej drużynie Ceres FC w stosunku 2:3.
Najlepszy rezultat Brisbane Roar osiągnęło w sezonie 2015. Wówczas klub zakończył rozgrywki na fazie grupowej zajmując 3. miejsce z dorobkiem 7 punktów. Odnosząc przy tym dwa zwycięstwa przeciwko japońskiej drużynie Urawa Red Diamonds (1:0) oraz chińskiemu zespołowi Beijing Guo’an (1:0).
Brisbane Roar FC w poszczególnych sezonach.
Źródło: www.ultimatealeague.com.
Legenda:
 mistrzostwo ligi, 1. miejsce w sezonie zasadniczym lub zwycięstwo w innych rozgrywkach;
 2. miejsce w sezonie zasadniczym lub finał rozgrywek;
 3. miejsce w sezonie zasadniczym lub 3. miejsce w innych rozgrywkach.
Rezerwy i sekcja kobieca.
Rezerwy.
Sekcja młodzieżowa klubu Brisbane Roar FC (ówcześnie pod nazwą Queensland Roar FC) została założona w 2008 roku, gdy po raz pierwszy zorganizowano rozgrywki juniorskiej ligi A-League National Youth League (od sezonu 2018/2019 funkcjonują pod nazwą Y-League). Zespół młodzieżowy w 2019 roku zdobył mistrzostwo Australii w rozgrywkach młodzieżowych oraz triumfował w sezonie zasadniczym w Konferencji A. Dodatkowo rezerwy klubu od 2014 roku występują w rozgrywkach stanowej ligi National Premier Leagues Queensland. Rezerwy Brisbane Roar rozgrywają spotkania domowe na obiekcie Goodwin Park.
Sekcja kobieca.
Sekcja kobieca klubu Brisbane Roar FC (ówcześnie pod nazwą Queensland Roar FC) została założona w 2008 roku i przystąpiła do rozgrywek W-League od sezonu 2008/2009. Inauguracyjne spotkanie odbyło się 25 października 2008 roku w meczu domowym przeciwko kobiecemu zespołowi Adelaide United FC. Spotkanie zakończyło się zwycięstwem Queensland Roar w stosunku 4:1. Sekcja kobieca klubu dwukrotnie sięgała po mistrzostwo Australii w latach 2009 i 2011 oraz trzykrotnie triumfowała w sezonie zasadniczym rozgrywek (2009, 2013 i 2018). Sekcja kobieca klubu rozgrywa domowe spotkania na obiekcie Cleveland Showgrounds.
Stadion.
Brisbane Roar od czasu przystąpienia do rozgrywek A-League w sezonie 2005/2006 rozgrywa swoje mecze domowe na obiekcie Lang Park (również Suncorp Stadium) o pojemności 53 223 widzów. Stadion został założony w miejscy dawnego cmentarza, początkowo został oddany do użytku jako centrum rekreacyjne w 1914 roku. Położony jest na ulicy Castlemaine Street w dzielnicy Milton (City of Brisbane). Transport publiczny w okolicy stadionu obsługiwany jest zarówno przez komunikację autobusową oraz kolejową. Bezpośrednio w okolice stadionu podjeżdżają autobusy z następujących dzielnic: Carindale, Chermside, Eight Mile Plains i The Gap. Ponadto w okolicy stadionu znajdują się dwie stacje kolejowe: Milton i Roma Street. W sąsiedztwie stadionu znajduje się parking autobusowy na około 100 pojazdów.
Brisbane Roar sporadycznie swoje mecze domowe rozgrywał również na innych obiektach sportowych w Queensland. Dotychczas w roli gospodarza wystąpił na dwóch innych stadionach:
Kibice i rywalizacje.
Kibice prowadzący doping na meczach Brisbane Roar skupieni są wokół grupy "The Den", która została założona w 2005 roku. Kibice z grupy "The Den" podczas spotkań domowych zasiadają na północnej trybunie stadionu Lang Park w sektorach 331, 332 i 333. Kibice zrzeszeni wokół grupy "The Den" prowadzą własną stronę internetową pod adresem internetowym theden.futbol. Dodatkowo w 2016 roku została założona grupa "Roar Supporters Federation" (RSF), która ma za zadanie zapewnienie odpowiedniej komunikacji na linii kibice – zarząd. Kibice z grupy RSF prowadzą własną stronę internetową pod adresem roarfans.com.au.
The M1 Derby.
The M1 Derby określenie spotkań rozgrywanych pomiędzy Brisbane Roar FC i Gold Coast United FC w latach 2009 – 2012. Rywalizacja obu zespołów wynikała z ich bliskiego położenia geograficznego, między miastami Brisbane i Gold Coast odległość wynosi około 80 km (w linii prostej). Pierwsze spotkanie zostało rozegrane 8 sierpnia 2009 roku i zakończyło się porażką klubu Brisbane Roar w stosunku 1:2. Natomiast ostatnie spotkanie zostało rozegrane w sezonie 2011/2012 w dniu 25 marca 2012 roku i zakończyło się zwycięstwem klubu Brisbane Roar w stosunku 2:1. Rywalizacja pomiędzy zespołami dobiegła końca wraz z decyzją FFA o nieprzyznaniu licencji klubowi Gold Coast United na kolejny sezon (2012/2013) w A-League.
Bilans pojedynków Brisbane Roar - Gold Coast United.
Źródło:.
Rekordy.
Stan na 27 kwietnia 2019 roku.
Najwyższa wygrana:
Najwyższa porażka:
Najwięcej zwycięstw z rzędu:
Najwięcej porażek z rzędu:
Najdłuższa seria bez przegranego meczu:
Najdłuższa seria bez wygranego meczu:

</doc>
<doc id="1378188" url="https://pl.wikipedia.org/wiki?curid=1378188" title="Adela Mardosewicz">
Adela Mardosewicz

Adela Mardosewicz (Maria Stella od Najświętszego Sakramentu; ur. 14 grudnia 1888 w Ciasnówce, zm. 1 sierpnia 1943 pod Nowogródkiem) – polska siostra zakonna, nazaretanka, błogosławiona Kościoła katolickiego.
Życiorys.
14 września 1910 r. wstąpiła do zgromadzenia. W nowicjacie w Albano złożyła śluby zakonne i wieczyste 1 maja 1921 r. W 1936 r. przyjechała do Nowogródka.
Jako wykwalifikowana nauczycielka była wychowawczynią w internacie, pełniła też obowiązki ekonomki i zakrystianki, a od wybuchu II wojny światowej była przełożoną wspólnoty nazaretańskiej w Nowogródku.
Pierwsze represje spotkały siostrę ze strony sowieckiego okupanta zaraz po jego wkroczeniu. Po wkroczeniu Niemców oddała życie za mieszkańców miasta i została rozstrzelana razem z 10 innymi siostrami zakonnymi.
Została beatyfikowana przez papieża Jana Pawła II 5 marca 2000 r. w grupie 11 męczennic z Nowogródka.
Jej wspomnienie liturgiczne obchodzone jest w dzienną pamiątkę śmierci i 4 września w grupie męczennic z Nowogródka.

</doc>
<doc id="1378190" url="https://pl.wikipedia.org/wiki?curid=1378190" title="Maria Stella od Najświętszego Sakramentu">
Maria Stella od Najświętszego Sakramentu



</doc>
<doc id="1378193" url="https://pl.wikipedia.org/wiki?curid=1378193" title="Kopalnia Węgla Kamiennego Bobrek-Centrum">
Kopalnia Węgla Kamiennego Bobrek-Centrum

Kopalnia Węgla Kamiennego Bobrek-Centrum – dwuruchowa kopalnia węgla kamiennego z siedzibą w Bytomiu przy ul. Konstytucji 76, działająca od 2005 do 15 grudnia 2015 roku.
Historia.
Powstała 1 stycznia 2005 w wyniku połączenia obszarów eksploatacyjnych Zakładów Górniczych: "Bytom-III" i "Centrum" w dwuruchową kopalnię i stanowiła zakład o nazwie: Kopalnia Węgla Kamiennego "Bobrek-Centrum". Kopalnia należała do spółki Kompania Węglowa S.A.
Kopalnia w I. półroczu 2014 r. zatrudniała 3110 pracowników i przynosiła straty w wysokości -100,96 zł na tonie wydobytego węgla.
W maju 2015 kopalnia Bobrek została sprzedana grupie kapitałowej Węglokoks. Ruch Centrum przeznaczony został do likwidacji.
15 grudnia 2015 roku Kopalnia Węgla Kamiennego Bobrek-Centrum została połączona z Kopalnią Węgla Kamiennego Piekary; utworzono tym samym dwuruchową kopalnię Bobrek-Piekary.

</doc>
<doc id="1378194" url="https://pl.wikipedia.org/wiki?curid=1378194" title="Most Rio-Niterói">
Most Rio-Niterói

Most Rio-Niterói - most drogowy w Brazylii nad zatoką Guanabara, łączący Rio de Janeiro z Niterói. Most ma długość 13 290 m co czyni go najdłuższym w kraju. Był budowany w latach 1969-1974. Dzienne korzysta z niego około 140 000 pojazdów.

</doc>
<doc id="1378196" url="https://pl.wikipedia.org/wiki?curid=1378196" title="Giorgio Puia">
Giorgio Puia

Giorgio Puia (ur. 8 marca 1938 w Gorycji) – włoski piłkarz. Występował na pozycji pomocnika.
Kariera klubowa.
Puia urodził się w Gorycji. Swoją zawodową karierę piłkarską rozpoczął w 1958 r. w Triestina Calcio. W pierwszym sezonie tam spędzonym rozegrał tylko 2 mecze, jednak w następnym był podstawowym piłkarzem swojego klubu. Po 2 latach gry w drużynie "Unione" przeszedł do Lanerossi Vicenza. Występował tam przez 3 sezony. W każdym z nich występował w podstawowej jedenastce. Następnie, w 1963 r. przeniósł się do innego włoskiego klubu – AC Torino. W sezonie 1967/68 zdobył wraz z nią Puchar Włoch w piłce nożnej. Ekipa Torino powtórzyła jeszcze ten sukces w sezonie 1970/71, kiedy to wygrała z AC Milanem po rzutach karnych. Giorgio wystąpił wtedy w meczu finałowym. Po zakończeniu sezonu 1971/72 Puia zakończył swą karierę. Łącznie w Serie A wystąpił w 333 meczach i 29 razy wpisał się na listę strzelców.
Kariera reprezentacyjna.
Puia w reprezentacji swojego kraju zadebiutował 11 listopada 1962 w wygranym 2-1 towarzyskim spotkaniu z Austrią. Dziesięć lat później został powołany przez selekcjonera Feruccio Valcareggiegio do 23-osobowej kadr na mundial. Na meksykańskich boiskach Włosi dotarli do finału, w którym ulegli 4-1 Brazylii a sam Giorgio nie zagrał w żadnym meczu. Łącznie w barwach narodowych rozegrał 7 spotkań.
Sukcesy.
AC Torino

</doc>
<doc id="1378198" url="https://pl.wikipedia.org/wiki?curid=1378198" title="Carlos Eduardo">
Carlos Eduardo

Carlos Eduardo, właśc. Carlos Eduardo Marques (ur. 18 lipca 1987 roku w Ajuricaba) – brazylijski piłkarz występujący na pozycji pomocnika lub napastnika w Atlético Mineiro. Reprezentant Brazylii. W swojej karierze reprezentował także barwy Gremio, TSG 1899 Hoffenheim, Rubinu Kazań i CR Flamengo.
Kariera klubowa.
Grêmio.
Eduardo jest wychowankiem brazylijskiego klubu Gremio Porto Alegre. W Campeonato Brasileiro Série A zadebiutował 20 maja 2007 w wygranym 2:0 meczu z Fluminense, w którym to strzelił również debiutanckiego gola.
Hoffenheim.
29 sierpnia 2007 za kwotę 7 milionów euro przeniósł się do występującego wówczas w 2. Bundeslidze, niemieckiego zespołu TSG 1899 Hoffenheim. We wspomnianej 2 lidze niemieckiej, zadebiutował 3 września 2007 w spotkaniu z Freiburgiem (2:3). Spędził wtedy na boisku 65 minut. W drugim oficjalnym, ligowym spotkaniu 16 września w meczu z VfL Osnabrück (3:1) strzelił swoją pierwszą bramkę na niemieckich boiskach. Ogólnie w sezonie 2007/08 rozegrał 22 ligowe spotkania, w których strzelił 5 goli i zanotował 4 asysty a także, zajmując 2. miejsce w lidze, wywalczył z ekipą TSG 1899 Hoffenheim awans do Bundesligi. Na debiut w Bundeslidze, Brazyljczyk nie musiał czekać zbyt długo, gdyż nastąpił on już w 1. kolejce, 16 sierpnia 2008 kiedy to jego zespół o statusie beniaminka ligi, podejmował na wyjeździe Energie Cottbus. Drużyna "Hoffe" wygrała to spotkanie 3:0 a Carlos Eduardo spędził na murawie pełne 90 minut. 21 września 2008 w wygranym 4:1 meczu z Borussią Dortmund, pokonując strzałem lewą nogą bramkarza gości Romana Weidenfellera, zdobył swoją pierwszą bramkę na najwyższym szczeblu rozgrywek w Niemczech. Łącznie, biorąc pod uwagę wszystkie rozgrywki, Carlos Eduardo wystąpił w 90 meczach zespołu TSG Hoffenheim, w których strzelił 19 goli i zaliczył 22 asysty.
Rubin Kazań.
24 sierpnia 2010 został zawodnikiem Rubina Kazań. Kwota transferu piłkarza TSG 1899 Hoffenheim, wyniosła rosyjski klub 20.000.000 euro. W Premier Lidze zadebiutował 11 września 2010 w wygranym 3:0 meczu z Amkarem Perm, w którym strzelił 2 bramki. Właśnie w barwach Rubina Kazań, 14.09.2010 debiutował w Lidze Mistrzów. Miało to miejsce podczas wyjazdowego spotkania fazy grupowej przeciwko FC København (0:1).
24 stycznia 2013 został wypożyczony na półtora roku do brazylijskiego klubu CR Flamengo. Rozegrał w tym czasie 24 spotkania na poziomie tamtejszej Série A.
30 czerwca 2014 powrócił do Rubina, którego zawodnikiem jest do dnia dzisiejszego.
Kariera reprezentacyjna.
Brazylia U-20.
Carlos Eduardo Marques swoją karierę reprezentacyjną rozpoczynał od występów w młodzieżowej reprezentacji Brazylii U-20, w której zadebiutował 30 czerwca 2007 w przegranym 0:1 meczu z Polską w ramach Mistrzostw Świata U-20. Eduardo przebywał na boisku przez 24 minuty, a jedyną bramkę tego spotkania zdobył w 23 minucie meczu polski piłkarz Grzegorz Krychowiak, bezpośrednim strzałem z rzutu wolnego. W młodzieżówce rozegrał w sumie 3 spotkania, podczas których spędził na boisku okrągłe 100 minut.
Brazylia.
W seniorskiej reprezentacji Brazylii zadebiutował 14 listopada 2009 w wygranym 1:0 meczu z Anglią. W dniu debiutu miał 22 lata, 3 miesiące i 27 dni a trenerem reprezentacji był wtedy Carlos Caetano Bledorn Verri znany jako "Dunga". Dotychczas rozegrał w kadrze narodowej swojego kraju 6 meczów.

</doc>
<doc id="1378201" url="https://pl.wikipedia.org/wiki?curid=1378201" title="Ivan Necevski">
Ivan Necevski

Ivan Necevski (ur. 25 lutego 1980 w Sydney) - australijski piłkarz, grający na pozycji bramkarza.
W pierwszej lidze australijskiej debiutował w listopadzie 2006 roku jako zawodnik Newcastle Jets. W 11. minucie wyjazdowego meczu z Melbourne Victory zastąpił kontuzjowanego Bena Kennedy'ego. Rozegrał bardzo dobry mecz, zachowując czyste konto.
W kolejnym sezonie przeszedł do niższej klasy rozgrywkowej, do Blacktown City. W maju 2007 roku znalazł się na zestawionej przez FourFourTwo liście dziesięciu najlepszych piłkarzy w Australii, nie grających w pierwszej lidze. Miesiąc później podpisał dwuletni kontrakt z Sydney FC.

</doc>
<doc id="1378202" url="https://pl.wikipedia.org/wiki?curid=1378202" title="Circus Of Dead Squirrels">
Circus Of Dead Squirrels



</doc>
<doc id="1378204" url="https://pl.wikipedia.org/wiki?curid=1378204" title="First Capital Connect">
First Capital Connect

First Capital Connect (skrót oficjalny FC, skrót potoczny FCC) – dawny brytyjski przewoźnik kolejowy, należący do grupy transportowej FirstGroup. Firma posiadała koncesję na lata 2006-2014 na obsługę pasażerską grupy tras określanej jako Thameslink/Great Northern. Obejmuje ona linię kolejową Thameslink (z Bedford do Brighton), część połączeń realizowanych na linii East Coast Main Line (m.in. trasy z Londynu do Cambridge, Peterborough oraz King’s Lynn), a także część tras podmiejskich na terenie aglomeracji londyńskiej. Łącznie pociągi firmy zatrzymywały się na ok. 90 stacjach. 
Tabor.
Tabor First Capital Connect składał się z następujących pociągów (stan na 16 marca 2011):

</doc>
<doc id="1378211" url="https://pl.wikipedia.org/wiki?curid=1378211" title="Osice (Czechy)">
Osice (Czechy)

Osice - wieś w Czechach Wschodnich, która się znajduje w południowej części powiatu Hradec Králové, w rejonie tzw. Bruzdy Urbanickiej.
Historia.
Pierwsza wzmianka o wsi pochodzi z 1073 r., a tutejsza okolica była zaludniona już w neolicie.
W 1086 r. część wsi w majątku klasztoru w Opatovicach nad Labem. W 1421 przeszła do państwa Kunětická hora, a cztery lata później miejscową twierdzę oblegało z niepowodzeniem wojsko hradeckie i Bohuslav ze Švamberka.
W 1436 r. wieś znajdowała się w majątku Divisza Borzeka z Miletínka, w 1491 r. Viléma z Pernštejna i do 1949 r. była częścią państwa (powiatu) pardubickiego.
Urodził się tu František Škroup, czeski kompozytor i autor hymnu "Kde domov můj".

</doc>
<doc id="1378218" url="https://pl.wikipedia.org/wiki?curid=1378218" title="Biharkeresztes">
Biharkeresztes

Biharkeresztes – miasto na Węgrzech, w komitacie Hajdú-Bihar, w powiecie Berettyóújfalu.

</doc>
<doc id="1378219" url="https://pl.wikipedia.org/wiki?curid=1378219" title="No Romance In China">
No Romance In China



</doc>
<doc id="1378223" url="https://pl.wikipedia.org/wiki?curid=1378223" title="Cladoniaceae">
Cladoniaceae



</doc>
<doc id="1378226" url="https://pl.wikipedia.org/wiki?curid=1378226" title="Bóly">
Bóly

Bóly (niem. "Bohl") – miasto na Węgrzech, w Komitacie Baranya, w powiecie Mohacz.

</doc>
<doc id="1378227" url="https://pl.wikipedia.org/wiki?curid=1378227" title="The Age Of Information">
The Age Of Information



</doc>
<doc id="1378231" url="https://pl.wikipedia.org/wiki?curid=1378231" title="Puddle Of Mudd">
Puddle Of Mudd



</doc>
<doc id="1378233" url="https://pl.wikipedia.org/wiki?curid=1378233" title="Mentuhotep">
Mentuhotep

Mentuhotep – imię czterech faraonów starożytnego Egiptu z XI dynastii.
Imię Mentuhotep oznacza "Montu jest rad"

</doc>
<doc id="1378235" url="https://pl.wikipedia.org/wiki?curid=1378235" title="Union Of Rock">
Union Of Rock



</doc>
<doc id="1378236" url="https://pl.wikipedia.org/wiki?curid=1378236" title="Power Of Trinity">
Power Of Trinity



</doc>
<doc id="1378237" url="https://pl.wikipedia.org/wiki?curid=1378237" title="KWK Bobrek-Centrum">
KWK Bobrek-Centrum



</doc>
<doc id="1378241" url="https://pl.wikipedia.org/wiki?curid=1378241" title="Álvaro Obregón (dzielnica)">
Álvaro Obregón (dzielnica)

Álvaro Obregón (A. Obregón) - jedna z szesnastu dzielnic Dystryktu Federalnego (miasta Meksyk). Położona w środkowo-zachodniej części Dystryktu Federalnego.

</doc>
<doc id="1378243" url="https://pl.wikipedia.org/wiki?curid=1378243" title="Túrkeve">
Túrkeve

Túrkeve () – miasto na Węgrzech, w Komitacie Jász-Nagykun-Szolnok, w powiecie Mezőtúr.
W miejscowości znajduje się kompleks basenów.

</doc>
<doc id="1378245" url="https://pl.wikipedia.org/wiki?curid=1378245" title="Benito Juárez (dzielnica)">
Benito Juárez (dzielnica)

Benito Juárez (B. Juárez) - jedna z szesnastu dzielnic Dystryktu Federalnego (miasta Meksyk). Położona w środkowej części Dystryktu Federalnego.

</doc>
<doc id="1378247" url="https://pl.wikipedia.org/wiki?curid=1378247" title="Cuajimalpa de Morelos">
Cuajimalpa de Morelos

Cuajimalpa de Morelos (Cuajimalpa) - jedna z szesnastu dzielnic Dystryktu Federalnego (miasta Meksyk). Położona w zachodniej części Dystryktu Federalnego.

</doc>
<doc id="1378248" url="https://pl.wikipedia.org/wiki?curid=1378248" title="Świat do góry nogami (powieść młodzieżowa)">
Świat do góry nogami (powieść młodzieżowa)

Świat do góry nogami – powieść dla młodzieży Beaty Ostrowickiej (2002), nagrodzona w 2004 r. wpisem na Listę Honorową im. H.Ch. Andersena
Opis fabuły.
Szesnastoletnia Ola staje w obliczu śmierci własnej matki. Kruche relacje z ojcem, niemożliwość zrozumienia rodzeństwa zmieniają jej życie w koszmar. Olę zaczyna dopadać depresja, z której wyciąga ją Mateusz - pierwsza miłość bohaterki. 

</doc>
<doc id="1378249" url="https://pl.wikipedia.org/wiki?curid=1378249" title="Cemetery Of Scream">
Cemetery Of Scream



</doc>
<doc id="1378252" url="https://pl.wikipedia.org/wiki?curid=1378252" title="Centrum Herdera">
Centrum Herdera

Centrum Herdera – to jednostka pozawydziałowa Uniwersytetu Gdańskiego, znajdująca się przy ul. Ogarnej w Gdańsku. Jej patronem jest niemiecki filozof Johann Gottfried Herder.
W Centrum Herdera organizowane są wieczory autorskie, wystawy książek niemieckojęzycznych, spotkania nauczycieli języka niemieckiego, studentów polskich i niemieckich uczelni, spotkania informacyjne i edukacyjne dla uczniów szkół średnich.
Centrum Herdera pomaga w organizacji konkursów języka niemieckiego, aktywnie uczestniczy w projektach realizowanych przez studentów oraz młodzież szkół średnich.
Centrum Herdera służy także informacjami o możliwościach podjęcia studiów w Republice Federalnej Niemiec, uzyskania stypendium, o działalności instytucji i fundacji wspierających wymianę młodzieży, o zakresie i terminach egzaminów językowych prowadzonych przez Instytut Goethego.

</doc>
<doc id="1378254" url="https://pl.wikipedia.org/wiki?curid=1378254" title="Mezőtúr">
Mezőtúr

Mezőtúr – miasto na Węgrzech, w Komitacie Jász-Nagykun-Szolnok, stolica powiatu Mezőtúr.

</doc>
<doc id="1378255" url="https://pl.wikipedia.org/wiki?curid=1378255" title="Gustavo A. Madero (dzielnica)">
Gustavo A. Madero (dzielnica)

Gustavo A. Madero - jedna z szesnastu dzielnic Dystryktu Federalnego (miasta Meksyk). Położona w północnej części Dystryktu Federalnego.

</doc>
<doc id="1378256" url="https://pl.wikipedia.org/wiki?curid=1378256" title="Dąb Rudziszki">
Dąb Rudziszki

Dąb Rudziszki nazywany też "Maćkiem" (ok. 1300(?) – ok. 1969) – dąb, który rósł we wsi Rudziszki koło Węgorzewa do końca lat 60. XX wieku.
Dąb rósł w parku dworskim w Rudziszkach. Obwód pnia wynosił prawdopodobnie ok. 9 m. Podawany czasem jego wiek jako liczący ok. 900–950 lat nie był potwierdzony metodami naukowymi i prawdopodobnie był zawyżony. Według doniesienia czasopisma „Las Polski” z 2011 roku, do tego czasu zachowały się szczątki okazałego pnia.

</doc>
<doc id="1378257" url="https://pl.wikipedia.org/wiki?curid=1378257" title="Anna Kokołowicz">
Anna Kokołowicz

Maria Rajmunda od Jezusa i Maryi CSFN, "Anna Kokołowicz (Kukołowicz)" (ur. 24 sierpnia 1892 r. w Barwaniszkach (Wileńszczyzna), zm. 1 sierpnia 1943 r. pod Nowogródkiem) – polska siostra zakonna ze Zgromadzenia Najświętszej Rodziny z Nazaretu, błogosławiona Kościoła katolickiego.
1 listopada 1918 r. wstąpiła do zgromadzenia. Ukończyła nowicjat w Grodnie składając śluby wieczyste. W 1934 r. przyjechała do Nowogródka.
Nie zdobywszy wykształcenia zajmowała się sprzątaniem, praniem, pracą w kuchni, ogrodzie, pomagała w gospodarstwie i prowadziła bufet. 
Pierwsze represje spotkały siostrę ze strony sowieckiego okupanta zaraz po wybuchu II wojny światowej. Po wkroczeniu Niemców oddała życie za mieszkańców miasta i została rozstrzelana razem z 10 innymi siostrami zakonnymi.
Została beatyfikowana przez papieża Jana Pawła II 5 marca 2000 r. w grupie 11 męczennic z Nowogródka.

</doc>
<doc id="1378258" url="https://pl.wikipedia.org/wiki?curid=1378258" title="Iztacalco">
Iztacalco

Iztacalco - jedna z szesnastu dzielnic Dystryktu Federalnego (miasta Meksyk). Położona w północno-wschodniej części Dystryktu Federalnego.

</doc>
<doc id="1378262" url="https://pl.wikipedia.org/wiki?curid=1378262" title="Imperial CinePix">
Imperial CinePix

Imperial CinePix − polski dystrybutor filmowy. Firma powstała 1 lutego 2007 roku w wyniku fuzji działającego od 1991 roku Imperial Entertainment z siostrzaną CinePix, działającą od 2004 roku. Imperial CinePix był wyłącznym dystrybutorem kinowym oraz DVD i Blu-ray filmów takich wytwórni jak 20th Century Studios, MGM, Sony Pictures Home Entertainment i Paramount Pictures. Spółka zakończyła działalność 11 maja 2020 roku, a jej oficjalny kanał na YouTubie został przemianowany na 20th Century Studios.

</doc>
<doc id="1378265" url="https://pl.wikipedia.org/wiki?curid=1378265" title="Venustiano Carranza (dzielnica)">
Venustiano Carranza (dzielnica)

Venustiano Carranza (V. Carranza) - jedna z szesnastu dzielnic Dystryktu Federalnego (miasta Meksyk). Położona w północno-wschodniej części Dystryktu Federalnego.

</doc>
<doc id="1378266" url="https://pl.wikipedia.org/wiki?curid=1378266" title="Kopalnia Węgla Kamiennego Knurów">
Kopalnia Węgla Kamiennego Knurów

Kopalnia Węgla Kamiennego Knurów – kopalnia węgla kamiennego, położona w województwie śląskim, w powiecie gliwickim, w Knurowie. Od 2009 roku stanowi Ruch „Knurów” zespolonej kopalni „Knurów-Szczygłowice”.
Historia.
Powstała w latach 1903–1910. Należała wówczas do koncernu Hermann Göring. Głównym inicjatorem był Gustaw von Velsen – dyrektor ministerialny w Departamencie Górnictwa w Berlinie. Budowę kotłowni, kuźni i warsztatów rozpoczęto w maju 1903 r. Głębiono też szyb Velsen-Schacht. Przy głębokości 214 m natrafiono na pokłady węgla.
W 1908 roku załoga kopalni liczyła 902 pracowników i wydobyto 70,6 tys. ton węgla.
Przed I wojną światową zatrudniano tutaj cudzoziemców, a w trakcie wojny jeńców wojennych.
Po powstaniach śląskich, kopalnia stała się własnością Skarbu Państwa Polskiego, zarząd pełniła Spółka Polskie Kopalnie Skarbowe.
17 września 1922 roku nadano nazwy szybom kopalnianym. Szybom I i II znajdującym się na Polu Wschód – noszącym dotychczas nazwy von Velsen I i II nadano imiona „Piotr” i „Paweł”. Na propozycję francuskiego personelu, który wtedy zarządzał kopalnią, szybowi IV na Polu Zachód nadano imię „Foch”, dla uczczenia marszałka Francji Ferdynanda Focha. W uroczystości brał udział Wojciech Korfanty.
W czasie II wojny światowej była zarządzana przez koncern Hermann Göring. Pod koniec wojny niemieckie kierownictwo w pośpiechu opuszczało zakład, grupa 73 górników nie dopuściła do jej zatopienia i zabezpieczyła kopalnię. Dzięki temu już w styczniu 1945 roku rozpoczęto wydobycie.
W pierwszych miesiącach po wojnie wydobycie dzienne nie przekraczało 1300 ton węgla, natomiast w 1948 roku kopalnia wydobyła ponad milion ton węgla.
Od 1993 roku kopalnia należała do Gliwickiej Spółki Węglowej, a do 2003 do spółki Kompania Węglowa S.A. W 2009 została połączona z kopalnią „Szczygłowice” pod nazwą KWK „Knurów-Szczygłowice” i od 2014 roku należy do Jastrzębskiej Spółki Węglowej S.A.
Zachował się tylko jeden stary szyb – „Paweł”. Szyb „Piotr” został rozebrany, a jego koła trafiły do Muzeum Ziemi Górnośląskiej w niemieckim Ratingen. 
Ruch Knurów jest zabezpieczany przez Okręgową Stację Ratownictwa Górniczego w Wodzisławiu Śląskim.
Linki zewnętrzne.
W 1942 roku został nakręcony propagandowy niemiecki film o kopalni Knurów.
Trzy części filmu:

</doc>
<doc id="1378268" url="https://pl.wikipedia.org/wiki?curid=1378268" title="KWK Knurów">
KWK Knurów



</doc>
<doc id="1378269" url="https://pl.wikipedia.org/wiki?curid=1378269" title="Intef">
Intef

Intef – imię trzech faraonów z XI dynastii.

</doc>
<doc id="1378271" url="https://pl.wikipedia.org/wiki?curid=1378271" title="Miguel Hidalgo (dzielnica)">
Miguel Hidalgo (dzielnica)

Miguel Hidalgo (M. Hidalgo) - jedna z szesnastu dzielnic Dystryktu Federalnego (miasta Meksyk). Położona w północno-zachodniej części Dystryktu Federalnego.

</doc>
<doc id="1378272" url="https://pl.wikipedia.org/wiki?curid=1378272" title="Maria Rajmunda od Jezusa i Maryi">
Maria Rajmunda od Jezusa i Maryi



</doc>
<doc id="1378273" url="https://pl.wikipedia.org/wiki?curid=1378273" title="Nadwozie wymienne">
Nadwozie wymienne

Nadwozie wymienne, BDF (ang. swap-body system) – wymienna część pojazdu ciężarowego służąca do transportu towarów. Nadwozia wymienne są zgodne z normami i można je łączyć lub rozłączać bez użycia specjalnych technicznych środków pomocy. Są one stosowane głównie w transporcie kombinowanym (drogi/kolej). 
Podział.
Można wyróżnić nadwozia wymienne:

</doc>
<doc id="1378276" url="https://pl.wikipedia.org/wiki?curid=1378276" title="Magdalena Contreras">
Magdalena Contreras

La Magdalena Contreras (Magdalena Contreras) - jedna z szesnastu dzielnic Dystryktu Federalnego (miasta Meksyk). Położona w środkowo-zachodniej części Dystryktu Federalnego.

</doc>
<doc id="1378278" url="https://pl.wikipedia.org/wiki?curid=1378278" title="Peter Bartrum">
Peter Bartrum

Peter Clement Bartrum (ur. 4 grudnia 1907 w Hampstead, zm. 14 sierpnia 2008) – brytyjski genealog, specjalizujący się w genealogii walijskich rodów w średniowieczu.
Z wykształcenia meteorolog, pracował w zawodzie do przejścia na emeryturę w 1955 roku. Od 1929 roku prowadził badania nad genealogią walijskich rodzin w średniowieczu. Nie mając żadnych związków z Walią, nauczył się języka walijskiego. Wydał szereg średniowiecznych tekstów poświęconych genealogii razem z zestawionymi przez siebie rodowodami najpierw w ośmiotomowej "Welsh Genealogies AD 300 - 1400", a później w liczącej osiemnaście tomów "Welsh Genealogies AD 1400-1500". Prace Burtmana uchodzą za podstawowe opracowania dla osób naukowo zajmujących się średniowieczną Walią.
W 2006 roku Aberystwyth University rozpoczął prace nad udostępnieniem w wersji elektronicznej "Welsh Genealogies" Bartruma.

</doc>
<doc id="1378279" url="https://pl.wikipedia.org/wiki?curid=1378279" title="Cuauhtémoc (dzielnica)">
Cuauhtémoc (dzielnica)

Cuauhtémoc - jedna z szesnastu dzielnic Dystryktu Federalnego (miasta Meksyk). Położona w północnej części Dystryktu Federalnego.

</doc>
<doc id="1378285" url="https://pl.wikipedia.org/wiki?curid=1378285" title="Mezőberény">
Mezőberény

Mezőberény − miasto na Węgrzech, w Komitacie Békés, w powiecie Békés.

</doc>
<doc id="1378290" url="https://pl.wikipedia.org/wiki?curid=1378290" title="Daniel Haas">
Daniel Haas

Daniel Haas (ur. 1 sierpnia 1983 roku w Erlenbach am Main) – niemiecki piłkarz grający na pozycji bramkarza w Erzgebirge Aue.

</doc>
<doc id="1378294" url="https://pl.wikipedia.org/wiki?curid=1378294" title="Senuseret">
Senuseret

Senuseret imię trzech faraonów z XII dynastii.
Imię Senuseret znaczy "Człowiek potężnej Pani (Hathor)"

</doc>
<doc id="1378298" url="https://pl.wikipedia.org/wiki?curid=1378298" title="Gyomaendrőd">
Gyomaendrőd

Gyomaendrőd – miasto na Węgrzech, w Komitacie Békés, w powiecie Békés. Powstało w roku 1982 z połączenia miejscowości: "Gyoma" i "Endrőd".

</doc>
<doc id="1378299" url="https://pl.wikipedia.org/wiki?curid=1378299" title="Sprawa Dantona">
Sprawa Dantona

Sprawa Dantona – pięcioaktowy dramat Stanisławy Przybyszewskiej z 1929. Stanowi udramatyzowaną kronikę wydarzeń pomiędzy aresztowaniem i egzekucją hebertystów a procesem i śmiercią Dantona. 
Treść.
Akt I.
Grupa ubogich obywateli Paryża gromadzi się przed sklepem piekarza w kolejce po chleb. Czekając na otwarcie piekarni, obywatele wymieniają uwagi na temat bieżącej sytuacji w mieście i w kraju. Wśród zebranych są zwolennicy Komitetu Ocalenia Publicznego, Dantona i Heberta oraz jeden agent rządu. W momencie otwarcie sklepu okazuje się, że chleba jest za mało; wybucha zamieszanie, ludzie domagają się sprawdzenia, czy piekarz nie jest spekulantem. Za sprawą agenta jeden z oczekujących zostaje zatrzymany do wyjaśnienia za stwierdzenie „trzeba wyczyścić Konwencję”. 
Maximilien Robespierre przygotowuje się do powrotu do pracy w Komitecie Ocalenia Publicznego, którą zaniedbał z powodu choroby. Rozmawia ze swoją kochanką Eleonorą Duplay o ich związku, bezskutecznie przekonuje ją, że dawne plany małżeńskie są nie do zrealizowania, a ona sama powinna, ze względu na własne szczęście, porzucić go. Pojawia się Louis Antoine Saint-Just z najnowszymi wiadomościami o działaniach hebertystów i dantonistów. Robespierre ostrzega go przed zbyt gwałtowną rozprawą z obydwoma stronnictwami, zgadza się jedynie na aresztowanie pierwszej grupy. Stanowczo sprzeciwia się pomysłowi zatrzymania czołowych dantonistów, przekonuje, że można, aresztując wydawcę ich gazety „Stary Kordelier”, skłonić ich do zaprzestania działalności antyrządowej. 
Dom Dantona. Śpiącego gospodarza odwiedza agent Williama Pitta z pieniędzmi za ostatnie meldunki, po czym oznajmia, że Central Office nie jest już zainteresowany pracą Dantona jako agenta. Zarzuca Dantonowi granie na kilka frontów, tajną współpracę z rojalistami i rodziną d'Orleans. Danton wyrzuca go za drzwi, idzie do swojej młodej żony Louise, która jednak, wymówiwszy się chorobą, nie chce z nim rozmawiać. Pojawia się Westermann z wiadomością o aresztowaniu hebertystów. Proponuje Dantonowi zorganizowanie zamachu stanu, wezwanie ludu do powstania, wykorzystanie jego dużej jeszcze popularności. Danton stanowczo odmawia. Twierdzi, że dzięki gazecie „Stary Kordelier” jego wpływ na paryżan jest tak wielki, że Komitet Ocalenia Publicznego, choćby i chciał, nie może odważyć się na jego aresztowanie. Tymczasem wpada wzburzony Camille Desmoulins, wołając, iż ich wydawca, Desenne, został właśnie aresztowany. Niezwykle antyrządowy w wymowie siódmy numer gazety wpadł natomiast w ręce komitetu. Pojawiają się także inni zwolennicy Dantona - Delacroix oraz Bourdon de l'Oise ze świeżo pozyskanym dla grupy Philippeaux. Ustalają plan działania, planując parlamentarną ofensywę przeciwko Komitetom Ocalenia Publicznego i Bezpieczeństwa Powszechnego. Danton nakazuje jednak dalej prowadzić działania w sekcjach paryskich. Mimo pewnej nieufności, dantoniści zgadzają się realizować plan swojego przywódcy.
Akt II.
W Komitecie Ocalenia Publicznego Billaud-Varenne domaga się aresztowania Dantona, przeciwko czemu protestuje Robespierre. Przypomina on zasługi Dantona w pierwszej fazie rewolucji, wywołując zdumienie, czy wręcz oburzenie pozostałych, którzy przypominają wszystkie przewinienia Dantona, od defraudowania pieniędzy do domniemanej zdrady. Robespierre twierdzi, iż po zamknięciu „Starego Kordeliera” Danton nieodwracalnie stracił wpływ na masy, twierdzi również, że jest on całkowicie pozbawionym zdolności politycznego myślenia prostakiem, wykorzystującym Desmoulinsa i innych dla budowania własnej pozycji. Robespierre upiera się, że dla eliminowania takiej jednostki nie warto uruchamiać samonapędzającej się machiny terroru. Collot wzywa Amara z Komitetu Bezpieczeństwa Powszechnego, by ten przybliżył dowody w sprawie Kompanii Indyjskiej, gdzie dantoniści wzbogacili się na fałszerstwie dekretu likwidacyjnego. Nawet to nie jest jednak w stanie przekonać Robespierre’a, który widząc wszystkie winy Dantona twierdzi, że jego śmierć obróci przeciw Komitetowi większość społeczeństwa i zmusi do wprowadzenia terroru na wielką skalę. Wchodzi Vadier, informując o najnowszych wydarzeniach w Konwencie, gdzie dantoniści znowu zaatakowali Komitet Bezpieczeństwa Powszechnego i doprowadzili do aresztowania jednego z jego agentów. Robespierre i Saint-Just udają się do parlamentu, pozostała część członków Komitetu Ocalenia Publicznego kontynuuje obrady. 
W korytarzu Konwentu dantoniści świętują uzyskane aresztowanie, bohaterem dnia jest Bourdon, którego przemówienie przekonało Konwent do aresztowania agenta Hérona. Danton roztacza wizję amnestii powszechnej i szczęścia, jakie nastanie we Francji po obaleniu komitetów. Dysonans wprowadza dopiero wzmianka o Fabre d'Eglantine: na dźwięk jego nazwiska Philippeaux żarliwie protestuje przeciwko ułaskawianiu fałszerzy i przestępców razem z więźniami politycznymi. Zarzuca dantonistom, że atakują rząd, nie mając żadnej alternatywy dla niego i tym samym pogrążają cały kraj. Sekretarz Komitetu Ocalenia potajemnie informuje Dantona o przebiegu dzisiejszych obrad. Tymczasem wchodzą Robespierre i Saint-Just, zmierzając na salę obrad. Danton wysyła Bourdona, by bronił dekretu aresztowania, chociaż wszyscy jego zwolennicy liczą na jego osobisty udział. Rozzżalony Bourdon wypomina Dantonowi jego prawdziwe intencje, dążenie do dyktatury osobistej i powiązania z fałszerstwami Fabre'a. Słyszy to Philippeaux, który z rozpaczą wybiega. Danton zmusza Bourdona, by jednak wystąpił w Konwencie, a sam informuje pozostałych, że w Komitecie już dyskutowano nad ich aresztowaniem. Delacroix gorzko komentuje ich obecną sytuację, Danton usiłuje dodać im odwagi. Robespierre informuje Billauda, Vadiera i Saint-Justa o zamiarze odbycia osobistej rozmowy z Dantonem. 
Danton szykuje się do kolacji, w czasie której ma rozmawiać z Robespierre'em. Umieszcza Desmoulinsa, Delacroix i Bourdona w ukrytym pomieszczeniu za ścianą. W czasie kolacji Robespierre proponuje Dantonowi przejście na stronę rządową, sugeruje mu, że Komitet Ocalenia wie już wszystko o jego wcześniejszych przestępstwach, jest jednak gotowy puścić je w niepamięć. Danton zaczyna pić i odsłania się przed swoim politycznym rywalem: ujawnia swoją pogardę dla ludu, wróży Robespierre'owi rychłą klęskę, jeśli ten będzie nadal opierał się na sojuszu z całym narodem. Wyraża fałszywe wyrazy uwielbienia dla intelektualnej potęgi Robespierre’a, który - po chwilowym zdumieniu - nie daje się zmistyfikować i odchodzi zniesmaczony. Przed swoimi zwolennikami Danton udaje pewność siebie, poleca Westermannowi udać się do sekcji, odrzuca propozycję ucieczki. 
Robespierre oznajmia Saint-Justowi, że wszystko przepadło: nie ma szans porozumienia z Dantonem. Przyznaje swój błąd w ocenie osoby Dantona, jego umysłowości i poglądów. Uznaje, iż jego usunięcie jest niezbędne dla ratowania rewolucji. Postanawia jednak, mimo protestów Saint-Justa, iść jeszcze do Desmoulinsa, z którym łączyła go wieloletnia przyjaźń. Zapowiada zwołanie posiedzenia Komitetu Ocalenia Publicznego na dzień następny. 
Camille Desmoulins opowiada swojej żonie Lucile przebieg rozmowy Dantona i Robespierre’a. Wyznaje, że nie zrozumiał jej sensu, kipi jednak niechęcią do Robespierre’a i jest przekonany o rychłym zwycięstwie dantonistów. Pojawia się Robespierre; Desmoulins początkowo ukrywa się. Gościa przyjmuje sama Lucile, prosząc go o opiekę nad niedojrzałym politycznie, łatwo dającym się zwieść mężem. W rozmowie z samym Camille'em Robespierre bezlitośnie ukazuje mu intrygi Dantona i jego nieszczerość, przekonuje go, że za cenę odwołania dotychczas głoszonych poglądów Desmoulins może zmazać wszystkie wcześniejsze przewinienia wobec rządu. Mimo początkowej przychylności Desmoulins reaguje histerią i nie zgadza się na złożoną propozycję. W ostatnich słowach Robespierre czyni aluzję do czekającej dantonistów egzekucji, jednak i to nie jest w stanie zmienić postawy Desmoulinsa. Robespierre wychodzi, żegnany przez zrozpaczoną i zdezorientowaną Lucile. 
Akt III.
Komitet Ocalenia Publicznego oczekuje Robespierre’a. Billaud namawia kolegów, by wspólnymi siłami przekonać Robespierre’a do aresztowania Dantona. Między oczekującymi wybucha sprzeczka o terror, jak i o prawdziwy sens spotkania Robespierre’a i Dantona; Collot podejrzewa tego pierwszego o chęć zawarcia z Dantonem tajnego sojuszu i dojście do wspólnej dyktatury. Pojawia się Robespierre, żąda osądzenia Dantona w ciągu dziesięciu dni i natychmiastowego jego aresztowania. Przeraża tym swoich kolegów. Bertrand Barère de Vieuzac domaga się poprzedzenia aresztowania długą kampanią parlamentarną, Billaud ostrzega przed kapitalistami wspierającymi Dantona i ewentualnym opłaconym buntem. Robespierre argumentuje, że jedynie natychmiastowe akcja może powstrzymać Dantona, oznajmia, że Danton musi zostać aresztowany jak każdy inny przestępca-członek Konwentu, mimo swojej popularności. Saint-Just podejmuje się sporządzenia aktu oskarżenia. Billaud wymienia wspólników Dantona, którzy powinni zostać osądzeni razem z nim; Robespierre stara się do minimum ograniczyć listę aresztowanych. Komitet Ocalenia Publicznego wzywa przedstawicieli Bezpieczeństwa Powszechnego, by usankcjonowali aresztowanie. Wszyscy obecni, oprócz Lindeta, podpisują jego nakaz. 
Delacroix informuje Dantona o zamiarze ucieczki. Do ogarniętego apatią Dantona przychodzi Desmoulins, by oznajmić mu, że po tym, co usłyszał wczoraj od Robespierre’a zrywa przyjaźń z nim. Danton uświadamia mu, że odrzucając wczorajszą propozycję Robespierre’a wydał na siebie wyrok śmierci, odradza jednak Camille'owi udanie się do Robespierre’a z prośbą o wybaczenie. Żegna się ze swoją żoną, która jeszcze raz przypomina mu wszystkie wyrządzone jej krzywdy: przymusowe małżeństwo, zmuszanie do współżycia, brak względu na jej młodość i słabe zdrowie. Widząc jej pogardę Danton nagle nabiera woli walki. Aresztowany przez żandarmów, zapowiada walkę o życie i władzę. 
Rankiem w Konwencie panuje panika i chaos na wieść o aresztowaniach dantonistów. Jedyni pozostali na wolności Legendre i Bourdon przekonują deputowanych o konieczności obrony przed terrorem Komitetów. Po wejściu Robespierre’a i Saint-Justa Legendre, oklaskiwany, domaga się przesłuchania aresztowanych „u poręczy”, tzn. przed całym parlamentem. Przeciwko niemu występuje Robespierre, pytając, dlaczego ten przywilej miałby zostać nadany świeżo aresztowanym, skoro odmawiano go innym? Podkreśla wagę udziału całego narodu w rewolucji, umniejszając indywidualne zasługi Dantona. Siła jego wymowy przekonuje parlament, szeregi opozycji topnieją. Bourdon składa samokrytykę za swoje poparcie dla Dantona. Saint-Just czyta akt oskarżenia, który zostaje przyjęty przez aklamację. 
Akt IV.
W więzieniu luksemburskim Philippeaux przekonuje zrozpaczonego Desmoulinsa o nieuchronnej śmierci po procesie przed Trybunałem Rewolucyjnym. Witają się z aresztowanymi wcześniej żyrondystami i rojalistami. Pojawia się Danton w towarzystwie Delacroix. Wszyscy zgromadzeni planują obronę, Danton jest przekonany o sile swojej wymowy i siły przekonywania. Chce oddziaływaniem na tłumy zmusić Trybunał do wydania wyroku uniewinniającego pod presją opinii publicznej. Nagle Philippeaux oznajmia, że na Desmoulinsa czeka Robespierre. Wyśmiewany przez współwięźniów Desmoulins nie decyduje się na rozmowę z nim. 
Lucile Desmoulins odwiedza Louise Danton, by naradzić się w sprawie obrony swoich mężów. Całkowicie obojętna Louise oznajmia, że nie ma zamiaru ryzykować życiem dla obrony niekochanego męża. Namawia Lucile do napisania listu do Robespierre’a, jeśli chce pomóc Desmoulinsowi. Pojawia się Legendre, namawiając Lucile do współudziału w planie uratowania oskarżonych: zorganizowania więźniów politycznych i będących jeszcze na wolności jego zwolenników. Louise odmawia udziału w spisku, także Legendre, wysławszy Lucile do wypisanych na liście przyjaciół Dantona, nie wykazuje chęci wsparcia jej. 
Do Trybunału Rewolucyjnego zjeżdżają się dziennikarze relacjonujący proces Dantona oraz schodzą się obywatele pragnący go obejrzeć. Oskarżeni nie przyznają się do winy. Wymowa Dantona sprawia, że sąd zaczyna tracić kontrolę nad salą. Billaud-Varenne na chwilę uspokaja zebranych, żąda od Trybunału większej skuteczności. 
Robespierre w rozmowie z Eleonorą daje wyraz swoim wątpliwościom odnośnie do losu rewolucji. Wchodzą Antoine Quentin Fouquier-Tinville i Barère, informując go o przebiegu wydarzeń w Trybunale. Robespierre oznajmia, że w razie problemów z oskarżonymi należy po prostu odebrać Dantonowi głos. Przerażonemu Barère'owi tłumaczy, że taka jest logika terroru, jaki musieli wprowadzić. 
Akt V.
Więźniowie rozmawiają o dotychczasowym przebiegu procesu i szansach na korzystny wyrok. Danton informuje zebranych o spisku zorganizowanym przez Lucile Desmoulins i pozostałych na wolności dantonistów. Danton przekonuje współaresztowanych o oczekującej ich pomocy wojskowej. Nie wszyscy jednak wierzą w powodzenie planu. 
W Komitecie Ocalenia Publicznego Robespierre przekonuje kolegów do konieczności środków nadzwyczajnych. Oznajmia, iż jedyną szansą pokonania dantonistów jest zdobycie dekretu wykluczającego Dantona z udziału w rozprawach. Collot i Barère apelują o umiar, boją się, że cała sprawa zakończy się klęską Komitetu. Wpada Vadier z informacją, iż odkryto potężny spisek więźniów i krewnych dantonistów. W powszechnym przerażeniu Robespierre oznajmia, że paradoksalnie jest to ratunek dla Komitetu. Ujawnienie tej sprawy zniszczy popularność Dantona i pozwoli na wydanie wyroku skazującego. Robespierre stwierdza również, że spełniły się wszystkie jego najgorsze obawy - oto rozpoczynają się rządy terroru. Wątpi w słuszność swoich wcześniejszych przekonań, uspokajają go Billaud i Saint-Just. 
Po przesłuchaniu Philippeaux Danton na nowo zakłóca przebieg rozprawy, zwracając się do galerii. Lud domaga się pojawienia się na sali Komitetów jako faktycznych oskarżycieli dantonistów. Westermann rzuca hasło do próby ucieczki przy pomocy zebranych na sali uczestników spisku, próby szybko udaremnionej. Danton kontynuuje podżeganie tłumu do działania. Wchodzą Vadier i Billaud z informacją o wykrytym spisku. Widząc, że ostatnia próba zwycięstwa upadła, Danton z pogardą wyraża się o wychwalanym przed chwilą ludzie paryskim, tracą resztki sympatii. Desmoulins histerycznie reaguje na wieść o udziale swojej żony w konspiracji. Jury wychodzi na naradę. 
Dantoniści słyszą wyrok śmierci. Pomocnicy kata obcinają im włosy i kołnierze. Nawet w tej chwili Danton obrzuca wyzwiskami Komitet Ocalenia Publicznego i podkreśla swój udział w rewolucji. Philippeaux i Delacroix przekonują go, by nie starał się zakrzyczeć strachu, jak i tak widać na jego twarzy. Fabre stara się poetyzować ich sytuację. 
Robespierre i Saint-Just słyszą z mieszkania tego pierwszego krzyki wiezionego na gilotynę Desmoulinsa. Robespierre pogrążony jest w depresji. Zastanawia się, czy dobrze zrobił, doprowadzając do egzekucji dantonistów, waha się, czy cała rewolucja miała sens. Saint-Just usiłuje przekonać go, że nie wolno mu, jako przywódcy, głosić tego rodzaju poglądów nawet prywatnie. Robespierre martwi się o przyszłość Francji, o możliwość dyktatury wojskowej i o perspektywy dalszej walki wobec istnienia jeszcze wielu innych, ukrytych wrogów republiki. W końcu, w momencie, gdy tłum rozchodzi się po egzekucji, obaj wychodzą na posiedzenie Komitetu. 
Inspiracje historyczne.
Treścią dramatu Przybyszewskiej są wydarzenia przełomu marca i kwietnia 1794 (ventose/germinal roku II), kiedy Komitet Ocalenia Publicznego rozprawił się najpierw z hebertystami, a następnie z dantonistami, likwidując w imię obrony rewolucji i ratowania spójności wewnętrznej państwa większość jawnej opozycji. Pisarka, fascynatka rewolucji francuskiej od czasu swojego pobytu we Francji, doskonale znała problem, który zgłębiała, czytając najważniejsze ówczesne syntezy historii rewolucji. Szczególnie miejsce wśród nich zajęły prace Alberta Mathieza, pierwszego wielkiego apologety Robespierre’a, który odwrócił dotychczasową tendencję do jednoznacznego potępiania Robespierre’a i epoki terroru na rzecz ostrej, nie zawsze słusznej krytyki Dantona. Innym autorem, których prace Przybyszewska szczególnie ceniła, był socjalista Louis Blanc. W ten sposób jednoznacznie ukształtował się pogląd pisarki na rewolucję, zdominowany przez postać kryształowego wodza sankiulotów Robespierre’a, który stał się niemalże przedmiotem obsesji Przybyszewskiej; o tym rewolucjoniście umiała godzinami dyskutować, czy wręcz kłócić się o jego rolę w historii. Przybyszewska bezkrytycznie powtórzyła w dramacie wiele zarzutów stawianych Dantonowi przez Alberta Mathieza mimo wątłych w istocie dowodów na ich prawdziwość (dotyczy to w pierwszej kolejności uznania Dantona za szpiega angielskiego), na podobnie wątłych podstawach obdarzyła Robespierre’a obsesyjnym lękiem przed eskalacją terroru, uznała również podobnie bezdyskusyjnie racje polityczne Komitetu Ocalenia Publicznego. Wszystkie te tezy bardzo trudno pogodzić ze współczesnym stanem badań historycznych.
Wizja rewolucji i cechy dramatu.
W twórczości Stanisławy Przybyszewskiej warunki sytuacji rewolucyjnej były jedynymi, w których mogła się samorealizować jednostka wyjątkowa. Były one również najpełniejszym wyrazem dążenia ludzi ku doskonałości. Przybyszewska całkowicie afirmuje rewolucję, zgadza się na jej ofiary i okrucieństwa w imię ostatecznego celu - realizacji ideałów wolności i równości. W oczach pisarki, niezależnie od politycznych konsekwencji, moralna racja zawsze pozostanie po stronie tego, który walczył o wartości, a nie starał się realizować „naturalne” pragnienia człowieka - Robespierre zawsze będzie zatem stał wyżej od Dantona, dla którego rewolucja to okazja do wzbogacenia się. Zdaniem autorki to wyjątkowe jednostki tworzą bowiem wydarzenia rewolucyjne - masy, obdarzone przeciętną inteligencją, mogą jedynie wyrażać poglądy przywódców, co oczywiście nie przekreśla ich prawa do godnego życia, o które walczy rewolucja. Dlatego rytm dramatu wyznaczają kolejne spotkania przywódców, starcia werbalne między bohaterami reprezentującymi odmienne światopoglądy. Przybyszewska świadomie prowadzi równolegle wątek Robespierre’a i Dantona, stale kontrastując te dwie osobowości. Stojąc bezdyskusyjnie po stronie tego pierwszego, w pierwotnych redakcjach dramatu autorka jasno i niedwuznacznie dawała do zrozumienia czytelnikowi, po której stronie winna być jego sympatia, a nawet planowała nadać utworowi tytuł "Zgniłe bożyszcze", co miało oczywiście odnosić się do Dantona. Dopiero w dalszej redakcji zrezygnowała z tak otwartego wartościowania na rzecz tylko nieco bardziej subtelnego formułowania ocen. 
W celu lepszego oddania atmosfery rewolucji autorka wprowadza do dramatu szereg bohaterów drugoplanowych i epizodycznych, w większości autentycznych. W rzeczywistości jednak "Sprawa Dantona" pozostaje dramatem o starciu dwóch przeciwstawnych charakterów; w dramacie ani razu nie widzimy wpływu mas ludowych na przebieg rewolucji, zaś ciało parlamentarne, co akurat jest dość zgodne z historią, okazuje się być łatwe do manipulowania, swoją wolę narzucają mu naprzemiennie dantoniści i robespierryści. Odpowiada to zresztą przekonaniu Przybyszewskiej o bezsensie tworzenia utworów literackich o zwykłych ludziach oraz o tym, że umiejętność poświęcenia własnych uczuć w imię wartości wyższej jest najwyższą cnotą. 
Z próbą oddania realiów Paryża roku 1794 kontrastuje język bohaterów, otwarcie współczesny, a także psychologia niektórych bohaterów. Przybyszewska wbrew historii czyni z Eleonory Duplay odważną, gotową wziąć własny los w swoje ręce kobietę, zaś z Desmoulinsa (nieco trafniej) histeryka i dekadenta. Najpoważniejszą antycypacją jest jednak włożenie w usta Robespierre’a przewidywań o rychłym zwycięstwie agresywnego kapitalizmu, co było oczywistym uproszczeniem, źródła nie wskazują bowiem, by jakobini aż tak dalece umieli zanalizować zachodzące w ich epoce społeczne przemiany. Należy podkreślić, że w miarę tworzenia się własnej wizji rewolucji i jej bohaterów wpływ opracowań akademickich jej poświęconych na utwór był coraz mniejszy. W pierwszych redakcjach "Sprawy Dantona" o wiele silniej zarysowane było tło historyczne; w miarę przeróbek dramat ten stawał się opowieścią o przeżyciach samego Robespierre’a, nawet nie historią jego starcia z Dantonem. Pod względem analizy wewnętrznych przeżyć rewolucjonisty "Sprawa Dantona" jest utworem całkowicie wyjątkowym, dalece głębszym niż wcześniejsze dramaty, których bohaterem był Robespierre. 
Recepcja.
Przybyszewska otwarcie dążyła do zawłaszczenia recepcji "Sprawy Dantona"; w obszernych komentarzach i didaskaliach do minimum ograniczała nie tylko ewentualną swobodę reżyserską, ale i wolność interpretacyjną. W listach do Heleny Barlińskiej obszernie komentuje powstałe dzieło, podkreślając niezmienność wszystkich jego komponentów, znaczenie każdego znaku przestankowego i słowa. Wielokrotnie dawała również wyraz przekonaniu o swojej słuszności i „odkryciu” prawdziwej osobowości Robespierre’a (chętnie zarzucała wcześniejszym historykom niekompletne zrozumienie tej postaci). 
Równocześnie za swojego życia Przybyszewska nie doczekała się wielu pozytywnych recenzji dramatu. Krytyka endecka zarzucała jej fałszowanie historii, pojawiały się też zarzuty o gloryfikację totalitaryzmu w osobie Robespierre’a. Za życia autorki jedynie Leon Schiller dostrzegł siłę wyrazu dramatu oraz jego wyjątkową wartość, usiłując bezskutecznie doprowadzić do wystawienia sztuki w kilku teatrach. Istotnie na odbiorze dzieła zaważył fakt, że dotowani przez rząd inscenizatorzy (dotyczy to zwłaszcza drugiego wystawienie w reżyserii Zelwerowicza) dokonali „aktualizacji” utworu i wyraźnych aluzji do ówczesnej sytuacji w Polsce (Robespierre jako Piłsudski i Danton jako Korfanty). Druga, bardziej udana realizacja sceniczna została zdjęta ze sceny po pięciu przedstawieniach za sprawą utraty pracy przez reżysera. Nieliczne pochwały padły ze strony Władysława Kozickiego i Tymona Terleckiego, którzy dostrzegli talent autorki i wyjątkowość jej ujęcia problemu rewolucji. Po niepowodzeniach w kolejnych teatrach Przybyszewska zrezygnowała z dalszej obrony sztuki, chociaż nadal uważała ją za dzieło życia. "Sprawa Dantona" została de facto w pełni doceniona dopiero po kolejnych wystawieniach, już po śmierci autorki. Również po jej śmierci dramat został przetłumaczony na języki niemiecki i francuski.
Inscenizacje.
Jeszcze za życia Przybyszewskiej istniała ponadto szansa na wystawienie sztuki w Berlinie, pod warunkiem dokonania przez autorkę niezbędnych skrótów. Pisarka jednak odmówiła. 
Zobacz też: Danton and Other Verse

</doc>
<doc id="1378301" url="https://pl.wikipedia.org/wiki?curid=1378301" title="Amenemhat">
Amenemhat

Amenemhat – imię czterech faraonów z XII dynastii.
Imię Amenemhat znaczy "Amon jest na czele (prowadzi)".

</doc>
<doc id="1378311" url="https://pl.wikipedia.org/wiki?curid=1378311" title="Aleksiej Korolow (skoczek narciarski)">
Aleksiej Korolow (skoczek narciarski)

Aleksiej Władimirowicz Korolow (ros. Алексей Владимирович Королёв ; ur. 20 czerwca 1987 w Ałmaty) – kazachski skoczek narciarski, zawodnik klubu Dynamo.
W międzynarodowych zawodach zadebiutował 17 stycznia 2004, kiedy wystartował w konkursie Pucharu Kontynentalnego w Bischofshofen. Zajął 77. miejsce. Pierwsze punkty w zawodach tej rangi zdobył 13 stycznia 2006 w Sapporo, gdzie był 30.
W Pucharze Świata debiutował 7 grudnia 2008 podczas zawodów w Trondheim. Był 44. Wcześniej skakał jedynie w konkursach drużynowych. Pierwsze punkty (i ostatnie dla reprezentacji Kazachstanu do 2019 roku) do klasyfikacji Pucharu Świata zdobył 6 lutego 2010 w Willingen. Zajął 30. miejsce, lecz po dyskwalifikacji w drugiej serii Sebastiana Colloredo zajął ostatecznie 29. lokatę.
W 2009 na Letalnicy w Planicy ustanowił swój rekord życiowy w długości skoku, który wynosi 190 metrów.

</doc>
<doc id="1378312" url="https://pl.wikipedia.org/wiki?curid=1378312" title="Kenderes">
Kenderes

Kenderes – miasto na Węgrzech, w Komitacie Jász-Nagykun-Szolnok, w powiecie Karcag.
Znani Węgrzy.
Miejsce urodzenia i pochówku Miklósa Horthy.

</doc>
<doc id="1378318" url="https://pl.wikipedia.org/wiki?curid=1378318" title="Can’t Sleep, Can’t Eat, I’m Sick / Ningyo">
Can’t Sleep, Can’t Eat, I’m Sick / Ningyo

Can't Sleep, Can't Eat, I'm Sick / Ningyo − dwudziesty dziewiąty singel Namie Amuro, pochodzący z albumu Play. Płyta została wydana 17 maja 2006, sześć miesięcy po poprzednim singlu - White Light / Violet Sauce. Japoński tytuł "人鱼" lub "Ningyo" oznacza syrenę. Piosenka "Ningyo" nie ukazała się w albumie "Play". Premiera teledysku "Can't Sleep, Can't Eat, I'm Sick" odbyła się 1 maja 2006, natomiast "Ningyo" 9 maja 2006. Piosenki z singla zostały wykorzystane w reklamach witryn e-Mo, Iromelo Mix DX i Mu-Mo. sprzedano 79 525 kopii płyty. Singiel utrzymywał się w Oriconie przez dziesięć tygodni.
Lista utworów.
CD
DVD
Wystąpienia na żywo.
Can't Sleep, Can't Eat, I'm Sick

</doc>
<doc id="1378321" url="https://pl.wikipedia.org/wiki?curid=1378321" title="Kerekegyháza">
Kerekegyháza

Kerekegyháza – miasto na Węgrzech, w Komitacie Bács-Kiskun, w powiecie Kecskemét.

</doc>
<doc id="1378323" url="https://pl.wikipedia.org/wiki?curid=1378323" title="Gwary niemodlińskie">
Gwary niemodlińskie

Gwary niemodlińskie – jedna z gwar środkowośląskich języka polskiego.
Gwary niemodlińskie zachowały się w dwóch rejonach: oś pierwszego stanowią miejscowości Piechocice, Stara Jamka, Kuźnica Ligocka, Sowin, zaś centrami drugiego są Narok i Niewodniki.
Cechami charakterystycznymi gwar niemodlińskich są
Różnie przedstawia się wymowa samogłosek nosowych. Mieszkańcy Sowina i Kuźnicy Ligockiej wymawiają nosówkę przednią szeroko i po spółgłoskach twardych, i po miękkich, co jest nawiązaniem do gwar głogóweckich i kozielskich. Z kolei mieszkańcy Naroku, Niewodnik i okolic nosówkę przednią po spółgłoskach twardych wymawiają szeroko jako nosowe "a", a po spółgłoskach miękkich wymawiają wąsko jako nosowe "y", co jest też typowe dla gwar opolskich.
Gwary niemodlińskie początkowo charakteryzowały się też mazurzeniem; obecnie rzadko występujące w tych gwarach.

</doc>
<doc id="1378327" url="https://pl.wikipedia.org/wiki?curid=1378327" title="Joanna Cupryś">
Joanna Cupryś

Joanna Cupryś-Szwichtenberg (ur. 8 lutego 1972) – polska koszykarka, grająca na pozycji silnej skrzydłowej, reprezentantka kraju, mistrzyni Europy z 1999.
Karierę sportową rozpoczęła w klubach wrocławskich. Następnie przeniosła się na studia do USA. Po powrocie z nich grała w lidze francuskiej, by w 1999 wrócić do Polski. W tym samym roku wraz z reprezentacją Polski zdobyła złoty medal mistrzostw Europy rozgrywanych w Katowicach i Poznaniu. W 2000 wystąpiła na Igrzyskach Olimpijskich w Sydney. W reprezentacji Polski grała przez trzynaście lat (1991–2004). Obecnie jest menedżerem sportowym.
W 1999 odznaczona Złotym Krzyżem Zasługi.
Jest żoną byłego rugbysty Waldemara Szwichtenberga.

</doc>
<doc id="1378333" url="https://pl.wikipedia.org/wiki?curid=1378333" title="Praskačka">
Praskačka

Praskačka – wieś w Czechach Wschodnich, która się znajduje w południowej części powiatu Hradec Králové, przy granicach Krajów hradeckiego i pardubickiego.
Historia.
Wieś założona w XV wieku (pierwszy dokument z 1465 r.), przy starej drodze z Pragi do Kłodzka jako majątek klasztoru w Opatovicach. Po jego spaleniu przypadła miastu Hradec Králové. Potem należała do majątku Jindřicha z Minsterberka, który wieś sprzedał w 1491 r. znów miastu Hradec Králové. W 1547 r. zabrana przez cesarza Ferdynanda I jako konfiskata, w 1793 r. zarządzona przez Ziemski Komitet Stawów i w 1849 r. skończyło poddaństwo państwu Libčany.
W miejscowej części Vlčkovice urodził się Bohumil Kubišta (21.08.1884 – 27.11.1918 Praga), czeski malarz, grafik i teoretyk sztuki.

</doc>
<doc id="1378336" url="https://pl.wikipedia.org/wiki?curid=1378336" title="Partia (album)">
Partia (album)

Partia – debiutancki album zespołu Partia wydany w 1998 roku nakładem wydawnictwa Ars Mundi.
Lista utworów.
Wszystkie utwory autorstwa Lesława (z wyjątkiem słów do piosenki „Rêve”, które napisał A. Wielocha).

</doc>
<doc id="1378337" url="https://pl.wikipedia.org/wiki?curid=1378337" title="Tykicz Górny">
Tykicz Górny

Tykicz Górny ( = "Hirśkyj Tikycz") – rzeka na Ukrainie, w obwodzie winnickim oraz czerkaskim, prawy dopływ Tykicza.
Długość rzeki wynosi 167 km, powierzchnia dorzecza 3510 km². Główne dopływy to Talnianka (prawy) i Torcz (lewy). Na rzece znajdują się 2 elektrownie wodne i kilka zbiorników retencyjnych, woda z nich jest wykorzystywana do nawadniania.

</doc>
<doc id="1378338" url="https://pl.wikipedia.org/wiki?curid=1378338" title="Alan Grant">
Alan Grant

Alan Grant – postać fikcyjna, paleontolog, jeden z głównych bohaterów powieści Michaela Crichtona "Park Jurajski" oraz jej ekranizacji. 
W jego rolę w filmie, oraz jednej z jego kontynuacji – "Parku Jurajskim III" – wcielił się Sam Neill. 

</doc>
<doc id="1378341" url="https://pl.wikipedia.org/wiki?curid=1378341" title="Bitwa pod Nowogrodem (1831)">
Bitwa pod Nowogrodem (1831)

Bitwa pod Nowogrodem – bitwa stoczona 23 lutego 1831 roku podczas powstania listopadowego.
Po przemarszu głównej armii rosyjskiej na Warszawę komisarz pełnomocny rządu w województwie augustowskim, Michał Godlewski, zorganizował w lasach między Szkwą, Pisą i granicą z Prusami oddział powstańczy w sile 200 strzelców, 400 kosynierów i 600 jazdy. Godlewski 23 lutego zaatakował Nowogród, którego bronił garnizon rosyjski. Atak jazdy polskiej powstrzymany został przez rosyjską piechotę. W tym czasie strzelcy wpadli do miasta i zdobyli amunicję.
E. Callier podaje odmienne dane: po stronie polskiej walczyło według niego dokładnie 223 żołnierzy, a rosyjskiej - 250 piechurów z jednym działem. Straty rosyjskie wyniosły jakoby 70 zabitych, tyle samo rannych, kilku jeńców, a także wóz z bronią i amunicją. 

</doc>
<doc id="1378342" url="https://pl.wikipedia.org/wiki?curid=1378342" title="Powierzchnia sprzedaży">
Powierzchnia sprzedaży

Powierzchnia sprzedaży – część ogólnodostępnej powierzchni obiektu handlowego stanowiącego całość techniczno-użytkową, przeznaczoną do sprzedaży detalicznej, w której odbywa się bezpośrednia sprzedaż towarów (bez wliczania do niej powierzchni usług i gastronomii oraz powierzchni pomocniczej, do której zalicza się powierzchnie magazynów, biur, komunikacji, ekspozycji wystawowej itp.). Pojęcie to zostało zdefiniowane w ustawie z dnia 27 marca 2003 r. o planowaniu i zagospodarowaniu przestrzennym (), a później przyjęte w nieobowiązującej już ustawie z dnia 11 maja 2007 r. o tworzeniu i działaniu wielkopowierzchniowych obiektów handlowych, regulującej zasady tworzenia i działania wielkopowierzchniowych obiektów handlowych.

</doc>
<doc id="1378343" url="https://pl.wikipedia.org/wiki?curid=1378343" title="Tykicz Gniły">
Tykicz Gniły

Tykicz Gniły ( = "Hnyłyj Tikycz") – rzeka na Ukrainie, na Wyżynie Naddnieprzańskiej, lewy dopływ Tykicza.
Rzeka ma długość 157 km, powierzchnia dorzecza wynosi 3150 km². Na rzece znajdują się 3 elektrownie wodne.

</doc>
<doc id="1378345" url="https://pl.wikipedia.org/wiki?curid=1378345" title="Ian Malcolm">
Ian Malcolm

Ian Malcolm – postać fikcyjna, jeden z głównych bohaterów powieści i filmu "Park Jurajski".
Malcolm był matematykiem, a raczej "teoretykiem chaosu", jak sam siebie określał. 
Postać ta jest wzorowana na dwóch prawdziwych matematykach i popularyzatorach teorii chaosu. Jego nazwisko to parafraza nazwiska Iana Stewarta, natomiast kontrowersyjny, przypominający gwiazdę rocka styl ubioru jest wzorowany na Heinz-Otto Peitgenie.
John Hammond zaprosił go do Parku Jurajskiego, którego główną atrakcją były żywe dinozaury. Malcolm rychło jednak przepowiadał jego upadek, mimo iż sam miał udział w tworzeniu parku. Niestety miał rację. Został poważnie ranny podczas ataku tyranozaura i uznany przez kilka osób za zmarłego, powraca jednak w kontynuacji powieści – "Zaginionym świecie".
W filmie, w którym zagrał go Jeff Goldblum, losy postaci zostały nieco zmienione. Matematyk nie bierze tu udziału w powstaniu parku, a jedynie zostaje zaproszony przez Hammonda. Nie zostaje też tak poważnie ranny podczas ataku tyranozaura. Powraca jako główny bohater filmu ' i pojawia się epizodycznie w '.

</doc>
<doc id="1378352" url="https://pl.wikipedia.org/wiki?curid=1378352" title="New Kids On The Block">
New Kids On The Block



</doc>
<doc id="1378358" url="https://pl.wikipedia.org/wiki?curid=1378358" title="Śródmieście (Bielsko-Biała)">
Śródmieście (Bielsko-Biała)

Śródmieście, Centrum – potoczna nazwa centralnej części Bielska-Białej obejmującej w przybliżeniu granice Bielska i Białej przed 1925 r. W centrum znajduje się większość atrakcji turystycznych, obiektów użyteczności publicznej i placówek kulturalnych. Śródmieście dzieli się na:

</doc>
<doc id="1378360" url="https://pl.wikipedia.org/wiki?curid=1378360" title="Dissopsalis">
Dissopsalis

Dissopsalis – rodzaj wymarłego mięsożernego ssaka z rzędu pradrapieżnych. Jest to ostatni znany rodzaj należący do tego rzędu. Żył on obok swego krewnego o nazwie łacińskiej "Hyaenodon weilini", także występującego w mioceńskich Chinach, ale ten gatunek hienodonta nie przetrwał do końca miocenu, jak "Dissopsalis".
Etynologia.
"Dissopsalis": "dissos" „podwójny”, od δις "dis" „dwukrotny”, od δυο "duo" „dwa”; ψαλις "psalis", ψαλιδος "psalidos" „nożyce”.
Gatunki.
"D. pyroclasticus", starszy gatunek, żył w dzisiejszej Kenii w środkowym miocenie.
"D. carnifex" zaś, gatunek typowy, zamieszkiwał dzisiejsze Pakistan, Indie i Chiny od środkowego do późnego miocenu.

</doc>
<doc id="1378361" url="https://pl.wikipedia.org/wiki?curid=1378361" title="Ustawa o tworzeniu i działaniu wielkopowierzchniowych obiektów handlowych">
Ustawa o tworzeniu i działaniu wielkopowierzchniowych obiektów handlowych

Ustawa z dnia 11 maja 2007 r. o tworzeniu i działaniu wielkopowierzchniowych obiektów handlowych () – polska ustawa obowiązująca od 18 września 2007 r. do 11 lipca 2008 r., w której wprowadzono regulacje w zakresie tworzenia i działania wielkopowierzchniowych obiektów handlowych (WOH).
W rozumieniu ustawy wielkopowierzchniowy obiekt handlowy stanowił obiekt handlowy o powierzchni sprzedaży przekraczającej 400 m², w którym prowadzona jest jakakolwiek działalność handlowa (art. 2 ust. 1).
Na mocy ww. ustawy utworzenie WOH wymagało uzyskania zezwolenia wydanego przez wójta, burmistrza gminy lub prezydenta miasta właściwego ze względu na lokalizację WOH. Zezwolenie to wydawano na wniosek przedsiębiorcy, jednak po spełnieniu określonych warunków. Lokalizacja planowanego WOH musiała być zgodna z miejscowym planem zagospodarowania przestrzennego albo decyzją o warunkach zabudowy i zagospodarowania terenu. Ponadto wniosek o utworzenie planowanego WOH musiał uzyskać pozytywną opinię właściwej rady gminy. W przypadku WOH o powierzchni sprzedaży powyżej 2000 m², wymagane było również, aby lokalizacja planowanego WOH nie była sprzeczna z planem zagospodarowania przestrzennego województwa i wniosek o utworzenie WOH był pozytywnie zaopiniowany również przez sejmik wojewódzki. Do ww. wniosku o wydanie zezwolenia na utworzenie WOH przedsiębiorca mógł, ale nie musiał, dołączyć analizy i opinie dotyczące oceny skutków utworzenia WOH (art. 4 ust. 3).
Jednak w art. 5 ust. 1 ustawodawca określał, iż po spełnieniu określonych w ustawie warunków, to organ zezwalający wykonywał lub zlecał wykonanie analiz i opinii, o których mowa w ustawie, i dopiero po ich uzyskaniu przedstawiał wniosek do zaopiniowania radzie gminy. Stąd wynikał wniosek, że dla spełnienia wymogów formalnych przed wydaniem zezwolenia konieczne było wykonanie analiz i opinii w zakresie skutków utworzenia WOH. W tejże ustawie w art. 5 ust. 6 określono jednak, iż szczegółowy zakres analiz i opinii dotyczących oceny skutków utworzenia WOH, w drodze rozporządzenia, określić miał minister właściwy do spraw gospodarki. Rozporządzenie takie nie zostało nigdy wydane.
Z dniem 11 lipca 2008 r. ustawa ta utraciła moc zgodnie z wyrokiem Trybunału Konstytucyjnego z dnia 8 lipca 2008 r. ().

</doc>
<doc id="1378363" url="https://pl.wikipedia.org/wiki?curid=1378363" title="Mokra (Beskid Sądecki)">
Mokra (Beskid Sądecki)

Mokra (990 m) – szczyt w Beskidzie Sądeckim, w Paśmie Radziejowej. Jest to kulminacja krótkiego, bocznego grzbietu odbiegającego z Bukowinek (1209 m) na południe. Ciągnie się on pomiędzy dolinami Kotelniczego Potoku na zachodzie i Czarnej Wody na wschodzie, aż do ich połączenia. Stoki są na ogół zalesione, kilka polan znajduje się na południowym stoku – większość na wysokości 900-960 m, natomiast polana Świniarki pokrywa zbocze od 770 do 800 m. Przez grzbiet Mokrej nie przebiegają szlaki turystyczne.

</doc>
<doc id="1378366" url="https://pl.wikipedia.org/wiki?curid=1378366" title="British Rail Class 317">
British Rail Class 317

British Rail Class 317 – typ elektrycznych zespołów trakcyjnych, prodowanych w latach 1981-1982 i ponownie od 1985 do 1987 przez zakłady BREL w Yorku. Łącznie zbudowano 72 zestawy tego typu. Obecnie są one używane przez dwóch przewoźników: First Capital Connect oraz National Express East Anglia. Służą głównie do obsługi tras podmiejskich oraz szybkich połączeń regionalnych. Można je spotkać m.in. na specjalnej trasie łączącej centrum Londynu z lotniskiem Stansted.

</doc>
<doc id="1378368" url="https://pl.wikipedia.org/wiki?curid=1378368" title="Hiperostoza korowa">
Hiperostoza korowa

Hiperostoza korowa (łac. "hyperostosis corticalis generalisata") – grupa wrodzonych chorób kości, w których obrazie klinicznym występuje uogólnione, symetryczne stwardnienie śródkostne. Opisano do tej pory cztery postaci hiperostozy korowej, różniące się obrazem klinicznym, etiologią i sposobem dziedziczenia:

</doc>
<doc id="1378371" url="https://pl.wikipedia.org/wiki?curid=1378371" title="Szwajcaria w Konkursie Piosenki Eurowizji">
Szwajcaria w Konkursie Piosenki Eurowizji

Szwajcaria uczestniczy w Konkursie Piosenki Eurowizji od samego początku, czyli od 1956. Od czasu debiutu konkursem w kraju zajmuje się szwajcarski nadawca publiczny SRG SSR. 
Szwajcarscy reprezentanci dwukrotnie wygrali konkurs: w 1956 (Lys Assia z utworem „Refrain”) i w 1988 (Céline Dion z „Ne partez pas sans moi”). 
Z powodu słabych wyników osiągniętych w poprzednich latach, nadawca kraju nie wziął udziału w finale konkursu w 1995, 1999, 2001 i 2003.
Uczestnictwo.
Szwajcaria uczestniczy w Konkursie Piosenki Eurowizji od 1956. Poniższa tabela uwzględnia wszystkich szwajcarskich reprezentantów, tytuły ich konkursowych piosenek oraz wyniki w poszczególnych latach.
Legenda:
Historia głosowania w finale (1956–2022).
Poniższe tabele pokazują, którym krajom Szwajcaria przyznaje w finale najwięcej punktów oraz od których państw szwajcarscy reprezentanci otrzymują najwyższe noty
Kraje, którym Szwajcaria "przyznała" najwięcej punktów:
Kraje, od których Szwajcaria "otrzymała" najwięcej punktów:
Legenda: 
Konkursy Piosenki Eurowizji zorganizowane w Szwajcarii.
Szwajcaria był gospodarzem Konkursu Piosenki Eurowizji dwa razy: w 1956 i 1989 roku. Pierwszy finał imprezy odbył się w Teatro Kursaal w Lugano, a 34. – w Palais de Beaulieu w Lozannie.
Nagrody im. Marcela Bezençona.
Nagrody im. Marcela Bezençona – trofea dla najlepszych konkurencyjnych piosenek w finale, które zostały po raz pierwszy rozdane podczas 47. Konkursu Piosenki Eurowizji zorganizowanego w Tallinnie w Estonii. Pomysłodawcami nagrody byli: Christer Björkman (reprezentant Szwecji w 1992 roku, obecny Szef Delegacji Szwecji) oraz Richard Herrey (członek szwedzkiego zespołu Herreys, który wygrał Konkurs Piosenki Eurowizji 1984). Statuetka nosi nazwisko twórcy Konkursu Piosenki Eurowizji – Marcela Bezençona.
Nagrody przyznawane są w trzech kategoriach:
Spis poniżej uwzględnia szwajcarskich zdobywców Nagrody im. Marcela Bezençona.
Nagroda Kompozytorów
Gratulacje: 50 lat Konkursu Piosenki Eurowizji.
W październiku 2005 roku odbył się specjalny koncert jubileuszowy , który został zorganizowany przez Europejską Unię Nadawców (EBU) z okazji 50-lecia Konkursu Piosenki Eurowizji. W trakcie koncertu odbył się plebiscyt na najlepszą piosenkę w całej historii imprezy. W stawce konkursowej znalazła się m.in. szwajcarska propozycja „Ne partez pas sans moi” Céline Dion (zwycięski utwór z 1988 roku), która zajęła ostatecznie dziesiąte miejsce z 98 punktami na koncie.

</doc>
<doc id="1378372" url="https://pl.wikipedia.org/wiki?curid=1378372" title="Obiekt handlowy">
Obiekt handlowy

Obiekt handlowy – całość techniczno-użytkowa, przeznaczona do sprzedaży detalicznej, w której odbywa się bezpośrednia sprzedaż towarów.
W polskim prawie w latach 2007-2008 szczególną kategorią obiektów handlowych były wielkopowierzchniowe obiekty handlowe.

</doc>
<doc id="1378373" url="https://pl.wikipedia.org/wiki?curid=1378373" title="24h Le Mans 2008">
24h Le Mans 2008

24h Le Mans 2008 – 24-godzinny wyścig rozegrany na torze de la Sarthe w dniach 14–15 czerwca 2008 roku.
W dniach 11-12 czerwca odbyły się dwie sesje kwalifikacyjne, które całkowicie zdominowali kierowcy fabryczni Peugeota (model 908 HDI-FAP), zajmując trzy czołowe pola startowe. Na pozycjach 4., 5. i 7. uplasowali się kierowcy Audi R10 TDI. Sytuacja była więc niecodzienna, gdyż wszystkie czołowe pola startowe do 5. włącznie zajęli kierowcy w autach z silnikami Diesla.
Wyniki.
Zwycięzcy poszczególnych klas są pogrubieni. Samochody które ukończyły wyścig ale nie przejechały 70% dystansu zwycięzcy oraz samochody które nie ukończyły wyścigu po 24 godzinach (oznaczone NU, niezależnie od dystansu) są oznaczone jako NK (nie klasyfikowany).

</doc>
<doc id="1378383" url="https://pl.wikipedia.org/wiki?curid=1378383" title="Barbara Hermel-Niemczyk">
Barbara Hermel-Niemczyk

Barbara Wiesława Hermel-Niemczyk (ur. 13 listopada 1943 w Łodzi) – polska siatkarka i trenerka. Pochodzi z usportowionej rodziny. Ojciec Wiesław Hermel, matka Kazimiera Stańczyk oraz brat Mirosław także uprawiali sport.
Zawodniczka rozpoczęła sportową karierę w Łodzi i z tym miastem była związana prawie do końca sportowej działalności. W reprezentacji Polski zadebiutowała w 1964 r. i grała w niej przez dwanaście kolejnych lat. Rozegrała 172 spotkania; wzięła udział w ważnych imprezach: igrzyskach olimpijskich w 1968, mistrzostwach świata w 1974 i mistrzostwach Europy w 1967, 1971 i 1975. Ma 174 cm wzrostu.
W 1968 r. została odznaczona Srebrnym Krzyżem Zasługi.
Życie prywatne.
Była żoną Andrzeja Niemczyka, trenera żeńskiej reprezentacji Polski w piłce siatkowej. Ich córką jest Małgorzata Niemczyk, siatkarka.
Sukcesy.
 3. miejsce – IO 1968
 2. miejsce – ME 1967
 3. miejsce – ME 1971
 1. miejsce – Mistrzostwa Polski
1968, 1971,1972, 1973, 1976
 2. miejsce – Mistrzostwa Polski 1970
 3. miejsce – Mistrzostwa Polski 1966, 1967, 1969
 1. miejsce – Mistrzostwa Włoch 1977
 3. miejsce – Puchar Europy Mistrzów Krajowych 1973
4. miejsce – Puchar Europy Mistrzów Krajowych 1972

</doc>
<doc id="1378388" url="https://pl.wikipedia.org/wiki?curid=1378388" title="24h Le Mans 2006">
24h Le Mans 2006

24h Le Mans 2006 – 74 edycja 24-godzinnego wyścigu rozegranego na torze de la Sarthe w dniach 17 czerwca–18 czerwca 2006 roku.
Wyścig.
Oficjalna lista zawodników, którzy wycofali się wskutek awarii po 22 godzinach i 6 minutach rywalizacji (po godzinie 15:06):

</doc>
<doc id="1378391" url="https://pl.wikipedia.org/wiki?curid=1378391" title="Machaeroides">
Machaeroides

Machaeroides – rodzaj wymarłego mięsożernego ssaka z rzędu pradrapieżnych. Żył w eocenie na terenie współczesnych Stanów Zjednoczonych, pozostałości znaleziono w Wyoming. Jest to najwcześniej występujący znany ssak o szablowatych zębach.
Nazwa.
"Machaeroides" oznacza „sztyletowaty”. Zwierzę to bowiem było, jak już wspomniano, szablozębne.
Opis.
Gatunki te przypominały z zewnątrz małe, psiej wielkości koty szablozębne. "Machaeroides" miał jednak bardziej wydłużoną czaszkę niż właściwe koty szablozębne, był też stopochodny. Z kolei od blisko spokrewnionego rodzaju "Apataelurus" odróżniały go mniejsze zęby samca.
"M. eothen" ważył około 10–14 kg, czyli tyle, co Staffordshire Bull Terrier. "M. simpsoni" był mniejszy.
Klasyfikacja.
Choć fakt, że opisywany tu rodzaj należał do pradrapieżnych, nie budzi wątpliwości, jego pozycja w tym rzędzie jest dyskusyjna. Eksperci nie doszli do zgody, czy "Machaeroides" i podobny do niego "Apataelurus" powinny znaleźć się w rodzinie Oxyaenidae czy Hyaenodontidae.

</doc>
<doc id="1378392" url="https://pl.wikipedia.org/wiki?curid=1378392" title="Alabis">
Alabis



</doc>
<doc id="1378394" url="https://pl.wikipedia.org/wiki?curid=1378394" title="British Rail Class 319">
British Rail Class 319

British Rail Class 319 - typ elektrycznych zespołów trakcyjnych, budowanych w latach 1987-1988 i ponownie w 1990 przez zakłady BREL w Yorku. Łącznie zbudowano 86 zestawów tego typu. Od początku projektowano je przede wszystkim z myślą o trasie z Bedford do Brighton przez Londyn (linia kolejowa Thameslink) i służyły kolejnym przewoźnikom obsługującym to połączenie: British Rail, Thameslink, First Capital Connect. W 2017, firma Northern Rail kupiła należące do Thameslink wszystkie pociągi tego typu i przemalowała na barwy Northern Rail.

</doc>
<doc id="1378396" url="https://pl.wikipedia.org/wiki?curid=1378396" title="Mario Emilio Heriberto Boyé">
Mario Emilio Heriberto Boyé



</doc>
<doc id="1378400" url="https://pl.wikipedia.org/wiki?curid=1378400" title="Touch It">
Touch It

Touch It to przebój amerykańskiego rapera, Busta Rhymesa. Zawiera sample'a z "Technologic" zespołu od muzyki elektronicznej, Daft Punk. Jako singel wydany 9 stycznia 2006, jako pierwszy promujący jego debiutancki album dla Aftermath Entertainment i Interscope, "The Big Bang".
Wydanie singla.
W UK "Touch It" zostało wydane 15 maja 2006. Jednak na listę przebojów UK mogą się dostać utwory dostępne do ściągnięcia w Internecie, tydzień przed oficjalnym wydaniem singla, "Touch It" znalazło się w pierwszej 40, wchodząc na #23 miejsce. Po oficjalnym wydaniu, utwór znalazł się na #6 miejscu, utrzymując się w pierwszej 30 na siedem tygodni. Jednak po wycofaniu kopii singla ze sprzedaży, "Touch It" zostało zdjęte z listy, jako że wprowadzono nową zasadę, mówiącą, że singel może zostać na liście przez dwa tygodnie po jego usunięciu.
Remiks.
Po wydaniu "Touch It", powstało wiele remiksów. W rezultacie powstało pięć popularnych wersji i klip, w którym wystąpili dobrze znani raperzy.
Klip.
W każdej scenie klipu, raperzy są ubrani w stroje pasujące do koloru tła. Po Busta Rhymesie kolejni raperzy występują w takiej kolejności: Mary J. Blige (na białym), Rah Digga (na różowym), Missy Elliott (na purpurowym, Lloyd Banks (na niebieskim), Papoose (na zielonym) i DMX (na czarnym). Busta Rhymes i jego przyjaciel, Spliff Star, występują na początku na czerwonym tle i na żółtym na końcu. Poza nimi w klipie można zobaczyć Seana Paula, DJ-a Kayslaya, Swizz Beatza, Winky'ego Wrighta i Félixa Trinidada.
Na 2006 BET Awards, Busta wystąpił na scenie z wersją klipową razem z Missy, Banksem, Mary J., Papoose'em i Rah Digga. DMX-a nie było na występie, ale jego część była grana na ekranie. Niespodzianką była ostatnia zwrotka wykonywana przez Eminema, który zaczął od kilku wersów Busta Rhymesa ze "Scenario" A Tribe Called Quest.

</doc>
<doc id="1378405" url="https://pl.wikipedia.org/wiki?curid=1378405" title="Pianka (ubiór)">
Pianka (ubiór)

Pianka – ubiór chroniący przed utratą ciepła w czasie uprawiania sportów wodnych. Termiczny efekt pianki jest uzyskiwany poprzez zatrzymanie pęcherzyków gazu (zazwyczaj azot) w materiałach takich jak neopren lub polichlorek winylu.
Został wynaleziony około roku 1951 przez Hugh Bradnera z Instytutu Oceanografii im. Scrippsa.
Początkowo pianka miała być ubiorem dla nurków marynarki wojennej. Bradner rozpoczął swoje badania na wiosnę 1951. Na jesieni 1951 rozpoczęły się bardziej aktywne badania, kiedy naukowcy z Berkeley Radiation Laboratory rozpoczęli badania nad testowaniem różnych materiałów. W tym czasie Hugh Bradner z Berkeley Radiation Laboratory pracował nad absorpcją i odbijalnością fal uderzeniowych od różnych materiałów.
W liście z 21 czerwca 1951 Bradner zauważył, że ubrania dla nurków nie muszą być wodoszczelne, jeżeli uda się zatrzymać powietrze w materiale. Innymi słowy, nurek nie musi być suchy, żeby było mu ciepło. Bradner rozpoczął testy na jesieni 1951.
Naukowe podstawy.
Teoria wymiany ciepła pomiędzy ciałem i wodą w obecności pianki jest przedmiotem wielu badań fizjologicznych i opracowań teoretycznych wymiany transportu ciepła. Zmiana temperatury ciała zależy od produkcji ciepła, przewodzenia, wypromieniowania i konwekcji.
Jednym z błędnych sądów jest, że pianka ogrzewa ciało poprzez ogrzanie wody, która wciska się pomiędzy ciało pływaka i piankę. Kompletną dyskusję, dlaczego tak nie jest, przeprowadzili Bohren i Albrecht w książce o termodynamice atmosfery.
W rzeczywistości ocieplanie jest powodowane przez izolację materiału (zazwyczaj neoprenowego), w którym są zawarte pęcherze powietrza. Przewodnictwo cieplne w powietrzu jest około 20 razy mniejsze niż przewodnictwo wody. Pianka zapewnia komfort cieplny, ponieważ jest stosunkowo gruba (średnio około 8 mm) i ze względu na małe przewodnictwo ciepła.
Oporność cieplną pianki można opisać wzorem
formula_1
gdzie A jest powierzchnią pianki, k jest przewodnictwem cieplnym neoprenu (0.190 W/mK) uśrednionym z przewodnictwem cieplnym gazu w pęcherzach, co daje k=0.044W/mK, x jest grubością pianki.
Sierść zwierząt, takich jak foki lub niedźwiedzie polarne, działa podobnie jak mokra pianka, natomiast pióra pingwinów działają jak sucha warstwa ocieplająca.

</doc>
<doc id="1378406" url="https://pl.wikipedia.org/wiki?curid=1378406" title="René Alejandro Pontoni">
René Alejandro Pontoni



</doc>
<doc id="1378411" url="https://pl.wikipedia.org/wiki?curid=1378411" title="British Rail Class 365">
British Rail Class 365

British Rail Class 365 „Networker Express” - typ elektrycznych zespołów trakcyjnych, budowanych w latach 1994-1995 przez zakłady koncernu ABB w Yorku. Łącznie zbudowano 41 składów tego typu. Obecnie wszystkie (z wyjątkiem jednego, który został bardzo poważnie uszkodzony podczas wypadku w 2002) eksploatowane są przez firmę First Capital Connect. Przewoźnik ten używa ich na trasach o zasięgu regionalnym, głównie z Londynu do Peterborough i Cambridge.

</doc>
<doc id="1378414" url="https://pl.wikipedia.org/wiki?curid=1378414" title="Model formalny">
Model formalny



</doc>
<doc id="1378415" url="https://pl.wikipedia.org/wiki?curid=1378415" title="Anagale">
Anagale

Anagale – rodzaj wymarłych ssaków z rodziny Anagalidae. Żył we wczesnym oligocenie w Mongolii.
Dorastał do 30 cm długości. Przypominał królika, ale miał krótkie uszy i długi ogon. Poza tym budowa jego tylnych kończyn świadczy o tym, że poruszał się za pomocą chodu i nie był zdolny do podskoków. Jego pazury posiadały kształt łopaty. Rył więc on w poszukiwaniu pokarmu prawdopodobnie w ziemi, jak to czynią podziemne chrząszcze i robaki. Skamieniałości tego stworzenia mają bardzo zniszczone przez glebę zęby, jego pożywieniem mogły być żyjący w ziemi bezkręgowce.

</doc>
<doc id="1378416" url="https://pl.wikipedia.org/wiki?curid=1378416" title="Publiusz Korneliusz Scypion">
Publiusz Korneliusz Scypion

Publiusz Korneliusz Scypion (? - zm. 211 p.n.e.) – rzymski wódz i mąż stanu, ojciec słynnego Scypiona Afrykańskiego. Walczył nad rzeką Ticinius z armią Hannibala. Poległ w Hiszpanii walcząc niedaleko rzeki Gwadalkiwir z armiami Magona i Hazdrubala, braćmi Barkidy oraz z armią Hazdrubala Giskona. Zginął razem ze swym bratem Gnejuszem, bowiem w decydującym momencie bitwy odstąpiły od nich oddziały Celtyberów.
Jako konsul 218 p.n.e., pierwszego roku II wojny punickiej, udał się z armią morzem, z Pizy do Massilii (ob. Marsylia), z zamiarem powstrzymania marszu Hannibala na Italię. Nie zdążywszy na czas, wrócił do Galii Cisalpińskiej morzem a swoją armię wyprawił do Hiszpanii pod wodzą swego brata, Gnejusza Korneliusza Scypiona Kalwusa, aby związała tam resztę sił kartagińskich. 
W drodze powrotnej do Italii postanowił jak najszybciej doprowadzić do starcia z Hannibalem. W starciu kawalerii nad rzeką Ticinus, prawym dopływem Padu, został pokonany i ciężko ranny. W grudniu tego samego roku wziął udział w kolejnej klęsce armii rzymskiej, tym razem nad Trebią, do której doszło wobec uporu konsula Tyberiusza Semproniusza Longusa, wbrew jego radom.
Mimo niepowodzeń w Italii w roku 218 p.n.e., został wysłany w roku następnym do Hiszpanii, gdzie walczył z powodzeniem, u boku swojego brata, Kalwusa, wzmacniając pozycję Rzymian na Półwyspie Iberyjskim. W 215 p.n.e. wspólnie wzięli udział w zwycięskiej bitwie pod Dertosą (ob. Tortosa) i udaremnili próbę przebicia się Hazdrubala z pomocą do swego brata Hannibala.
W 211 p.n.e. poległ w bitwie nad rzeką Baetis (ob. Gwadalkiwir). W tym samym roku jego brat, Kalwus został zabity pod Ilorci koło Carthago Nova. Szczegóły obu tych wydarzeń nie zostały całkowicie zbadane, ale zdaje się, że do śmierci obu Scypionów doszło wskutek dezercji Celtyberów, którzy przeszli na stronę Hazdrubala Barkasa, brata Hannibala.

</doc>
<doc id="1378417" url="https://pl.wikipedia.org/wiki?curid=1378417" title="Bad Fallingbostel">
Bad Fallingbostel

Bad Fallingsbostel – uzdrowiskowe miasto powiatowe w Niemczech, w kraju związkowym Dolna Saksonia, siedziba powiatu Heidekreis.
W 2008 liczyło 11 608 mieszkańców. Podczas II wojny światowej działał tu Stalag XI B Fallingbostel.

</doc>
<doc id="1378418" url="https://pl.wikipedia.org/wiki?curid=1378418" title="Frederick Smith (1. hrabia Birkenhead)">
Frederick Smith (1. hrabia Birkenhead)

Frederick Edwin Smith, 1. hrabia Birkenhead GCSI (ur. 12 lipca 1872 w Birkenhead w hrabstwie Cheshire, zm. 30 września 1930 w Londynie) – brytyjski prawnik i polityk, członek Partii Konserwatywnej, minister w rządach Herberta Henry’ego Asquitha, Davida Lloyda George’a i Stanleya Baldwina.
Życiorys.
Wykształcenie odebrał w Birkenhead School. Następnie dwa lata studiował na University College w Liverpoolu, po czym przeniósł się do Wadham College w Oksfordzie. Tam został przewodniczącym Oxford Union. Po uzyskaniu członkostwa Merton College do 1899 studiował prawo. Następnie rozpoczął praktykę adwokacką w Gray’s Inn. Praktykował w Liverpoolu, a potem w Londynie. W kwietniu 1901 poślubił Eleanor Furneaux i miał z nią troje dzieci – Eleanor, Fredericka i Pamelę. W lutym 1908 został radcą króla.
W 1906 Smith został wybrany do Izby Gmin jako reprezentant okręgu Liverpool Walton. Od 1918 reprezentował okręg wyborczy Liverpool West Derby. W parlamencie dał się poznać jako przeciwnik przyznania Irlandii autonomii. Podczas I wojny światowej zasiadał w randze pułkownika w Rządowym Biurze Prasowym, odpowiedzialnym za cenzurę prasy. W latach 1914-1915 był oficerem w sztabie Korpusu Indyjskiego.
Kiedy Partia Konserwatywna weszła w maju 1915 do rządu wojennego Asquitha, Smith został radcą generalnym. Otrzymał również tytuł szlachecki. W październiku tego roku został prokuratorem generalnym. W 1916 odpowiadał za proces i egzekucję irlandzkiego nacjonalisty sir Rogera Casementa. W 1919 został kreowany 1. baronem Birkenhead i zasiadł w Izbie Lordów. Otrzymał również urząd lorda kanclerza. Brał udział w rokowaniach zakończonych podpisaniem traktatu anglo-irlandzkiego w 1921. W tym samym roku doprowadził do odrzucenia przez Izbę Lordów propozycji deputowanego Fredericka Macquistena dotyczącej penalizacji lesbianizmu. Podczas debaty Birkenhead argumentował, że 999 kobiet na 1000 "nigdy nie słyszało o podobnych praktykach".
W 1921 tytuł Birkenheada podniesiono do rangi wicehrabiego. W 1922 otrzymał tytuł hrabiego Birkenhead i wicehrabiego Furneaux. Po upadku rządu Lloyda George’a w 1922 Birkenhead nie wszedł w skład konserwatywnych gabinetów Bonar Lawa i Baldwina. W drugim gabinecie Baldwina był w latach 1924-1928 ministrem ds. Indii. Po zakończeniu kariery politycznej został rektorem Uniwersytetu Aberdeen. Zmarł w 1930.

</doc>
<doc id="1378420" url="https://pl.wikipedia.org/wiki?curid=1378420" title="Nie daj się">
Nie daj się

Nie daj się – utwór polskiej piosenkarki Dody, będącym singlem promującym reedycję jej debiutanckiego, solowego albumu studyjnego pt. "Diamond Bitch".
Piosenka po raz pierwszy na żywo została zaprezentowana 14 czerwca podczas 45. Krajowego Festiwalu Piosenki Polskiej w Opolu i w tym samym miesiącu trafiła do polskich rozgłośni radiowych.
Utwór wygrał konkurs na „polski hit lata 2008” podczas Sopot Hit Festiwalu.
Teledysk.
Teledysk wyreżyserowała Anna Maliszewska, natomiast scenariusz napisała Doda. Zdjęcia do klipu powstały na terenie Warszawy, w mieszkaniu Dody, w redakcji studia Plotek oraz na lotnisku. Premiera teledysku do piosenki odbyła się 9 lipca 2008 roku na stronie Plejada.pl.
Już trzy dni po premierze teledysk znalazł się na pierwszym miejscu zestawienia najchętniej oglądanych teledysków na portalach Interia.pl i Onet.pl.

</doc>
<doc id="1378421" url="https://pl.wikipedia.org/wiki?curid=1378421" title="Walsrode">
Walsrode

Walsrode – miasto w Niemczech, w kraju związkowym Dolna Saksonia, w powiecie Heidekreis. 31 grudnia 2008 r. liczyło 24 069 mieszkańców. W pobliżu miasta znajduje się park ornitologiczny "Weltvogelpark Walsrode". 1 stycznia 2020 do miasta przyłączono gminę Bomlitz, która stała się automatycznie jego dzielnicą.
Współpraca.
Miejscowości partnerskie Walsrode:

</doc>
<doc id="1378425" url="https://pl.wikipedia.org/wiki?curid=1378425" title="Laatzen">
Laatzen

Laatzen – miasto w Niemczech, w kraju związkowym Dolna Saksonia, wchodzi w skład związku komunalnego Region Hanower. Ma status samodzielnej jednostki miejskiej. Położone na południe od stolicy landu - Hanoweru. W 2008 r. miasto liczyło 40 109 mieszkańców.
Geografia.
Położenie.
Laatzen leży nad rzeką Leiną. Rzeka razem z rozlewiskami Leinemasch tworzy wschodnią granicę miasta. Od północy miasto łączy się bezpośrednio z terenami Hanoweru. Od wschodu jest ograniczone przez Kronsberg i Bockmerholz (największy obszar leśny w okolicach Hanoweru).
Sąsiednie miasta.
Idąc zgodnie z ruchem wskazówek zegara Laatzen graniczy z (zaczynając od południa): Pattensen, Hemmingen, Hanowerem, Sehnde, Algermissen i Sarstedt.
Podział miasta.
Laatzen składa się z dzielnic: Alt-Laatzen, Laatzen Zentrum, Grasdorf, Rethen, Gleidingen, Ingeln-Oesselse. 
Obszary chronione.
Obszar ochrony starorzecza Leiny leży na wschód od rzeki Leina, w połowie na terenie Laatzen (pomiędzy Starym Laatzen a Grasdorfem), i po jednej czwartej w Hemmingen i Pattensen. Drugi obszar ochronny „Rozlewiska Leiny pomiędzy Ruthe i Koldingen”, należący w dużej mierze do dyrektywy środowiskowej „Rozlewiska Leiny pomiędzy Hanowerem a Ruthe” znajduje się tylko w jednej czwartej na terenie Laatzen. Dyrektywie środowiskowej podlega też leżący na wschodzie, w okolicy autostrady A7 teren leśny Bockmerholz. Na południe od terenów wystawowych targów hanowerskich i drogi przelotowej Messeschenellweg znajduje się obszar ochrony krajobrazu Mastbrucher Holz. Mastbrucher Holz razem z Bockmerholz w Sehnde są lasem szczątkowym dawniej używanym do wypasu bydła. Obecnie prowadzone są działania zmierzające do wzbogacenia różnorodności gatunkowej w kierunku zwiększenia występowania dębu szypółkowego i grabów z przejściem od lasu olchowego typowego dla terenów podmokłych do lasu bukowego i mieszanego występującego na terenach suchych. Na obszarze Mastbrucher Holz usypany został kurchan grobowy. Pozostałe obszary ochrony krajobrazu pokrywają się z terenami ochrony przyrody. Na południu, w pobliżu Gleidingen, znajduje się częściowo na terenie Laatzen teren ochrony krajobrazu Tonkuhle und Südweise.
Historia.
Laatzen pojawia się po raz pierwszy w źródłach pisanych w roku 1259. Nazwa pochodzi od rodziny von Lathusen, która była największym właścicielem ziemskim w okolicy. Legenda o założeniu wspólnoty, uczona w szkołach, mówi natomiast o rolniczym klanie Lathenów, który osiedlili się nad brzegiem Leiny około 800 roku.
W pierwszej połowie XIV wieku rodzina von Lathausen sprzedała swoje prawa własności do ziemi klasztorowi w Marienrode (okolice Hildesheim), który był ich właścicielem do 1580 roku.
22 czerwca 1671 r. książę Jerzy Wilhelm z Brunszwiku i Lüneburga ofiarował elektorowi Janowi Fryderykowi z Brunszwiku i Kalenbergu za pomoc w zajęciu miasta Brunszwik trzy wsie – Laatzen, Wülfel i Döhren. Od tego czasu te trzy wsie były określane jako Kleine Freien, w odróżnieniu od Große Freien (14 wsi znajdujących się w okolicy Hanoweru). Mieszkańcy wsi mieli do spełnienia powinności wobec elektora, ale też cieszyli się specjalnymi przywilejami (na przykład prawo do polowania w lasach).
Utworzenie miasta.
1 stycznia 1962 roku Grasdorf i Laatzen zostały razem połączone, a 21 czerwca 1964 otrzymały prawa miejskie jako miasto Laatzen. Podczas reformy strukturalnej 1 maja 1974 Gleidingen, Rethen i Ingeln-Oesselse zostały dołączone do Laatzen.
Zabytki i miejsca warte zobaczenia.
Park der Sinne.
Park der Sinne (Park zmysłów) zaprojektowano na światową wystawę EXPO 2000 w Hanowerze. Umieszczono go na terenie dawnego wysypiska śmieci. Ideą parku jest zaangażowanie wszystkich zmysłów odwiedzających, wzroku, słychu, dotyku, węchu i smaku. W tym celu na terenie parku zainstalowano około 30 urządzeń 
pozwalających na odczuwanie różnych doznań i prowadzenie prostych doświadczeń, rozszerzających naszą wiedzę o świecie. Można badać zachowanie się wody, korzystać z grot szeptów, obserwować zegar słoneczny, oko owada, minerały i inne. Park ozdabia szereg rzeźb sztuki nowoczesnej i bogata, starannie utrzymana roślinność. W stawach i strumykach można obserwować życie i zachowanie ptactwa wodnego i ryb.
Park położony jest kilkaset metrów od centrum Laatzen, w pobliżu ruchliwej ulicy Eric-Panitz-Straße. Od ulicy oddzielony jest porośniętym murem i jej bliskość, podobnie jak bliskość miasta, nie jest dokuczliwa, ani w ogóle odczuwalna. Park jest otwarty codziennie od świtu do zmierzchu. W sezonie letnim działa w nim niewielka kawiarnia. We wschodniej części parku wybudowano amfiteatr, w którym odbywają się regularnie imprezy kulturalne.
Muzeum lotnictwa.
Muzeum lotnictwa znajduje się przy Ulmer Straße 2, w pobliżu terenów wystawowych targów hanowerskich. W muzeum można podziwiać ponad 4500 eksponatów związanych z lotnictwem, umieszczonych na ponad 3500 metrów kwadratowych wystawy. Można tu zobaczyć takie legendarne maszyny jak Messerschmitt czy MIG. Ogółem zaprezentowanych zostało 38 samolotów, 800 modeli samolotów i 32 silniki tłokowe i odrzutowe. Do najciekawszych obiektów prezentowanych na wystawie należą: oryginalny Spitfire Royal Air Force, jedyny Messerschmitt Bf 109 G-2 i pierwszy Focke-Wulf Fw A-8 od końca II wojny światowej w Niemczech.
Muzeum dodatkowo dysponuje bogatą biblioteką w której znajduje się ponad 4000 wydawnictw na tematy związane z lotnictwem. Ekspozycję można zwiedzać codziennie, oprócz poniedziałków, w godzinach 10-17. Bilet wstępu kosztuje 8 Euro (dla dorosłych).
Kaplica gotycka w Starym Laatzen,.
Kaplica została pierwszy raz wspomniana w roku 1325. Jest to budowla ceglana, wybudowana w stylu północnego gotyku. W czasie II wojny światowej została spalona, odbudowana, przywrócona do stanu oryginalnego i ponownie poświęcona w 1954. Obecnie należy do parafii ewangelicko-luterańskiej św. Immanuela i wykorzystywana jest głównie do udzielania ślubów.
Znajduje się przy ulicy Alte Rathausstrasse.
Południowa część rozlewisk i starorzecz Leiny.
Rozlewiska rzeki Leine otaczają miasto od zachodu. Teren zajmuje około 500 ha i znajduje się pomiędzy miastami Laatzen, Pattensen, Hemmingen i Hanowerem. Ideą utworzenia tutaj obszaru chronionego było pozostawienie krajobrazu z typowymi oznakami terenu polodowcowego.
W skład krajobrazu wchodzą liczne pozostałości starego koryta rzeki, wypełnione wodą. Teren jest porośnięty wysoką roślinnością typową dla terenów mokrych i podmokłych. Oprócz czynników naturalnych widać też działalność człowieka – zbiorniki wodne sztucznie pogłębione.
Jeziorka i brzegi rzeki tworzą wspaniałe obszary lęgowe dla ptactwa wodnego. Według wytycznych Unii Europejskiej jest to jeden z pięciu najważniejszych obszarów występowania gatunków zagrożonych wyginięciem. Oprócz ptaków obserwuje się też występowanie bobrów i niektórych gatunków wydr.
Znaczna część terenu jest w dalszym ciągu wykorzystywana gospodarczo przez firmę energetyczną Enercity (od 1899 roku) w celu oczyszczania wody w sposób naturalny. Proces ten można obserwować spacerując wzdłuż liczącej około 4 kilometry ścieżki dydaktycznej.
Cały obszar jest dostępny dla odwiedzających, na jego terenie jest wyznaczona bogata sieć ścieżek pieszych, rowerowych i konnych.
Współpraca.
Miejscowości partnerskie

</doc>
<doc id="1378428" url="https://pl.wikipedia.org/wiki?curid=1378428" title="Seks w wielkim mieście">
Seks w wielkim mieście



</doc>
<doc id="1378429" url="https://pl.wikipedia.org/wiki?curid=1378429" title="Wino jabłkowe">
Wino jabłkowe

Wino jabłkowe – jeden z rodzajów win owocowych. 
Do produkcji tego rodzaju wina wykorzystuje się wyciśnięty sok jabłkowy (moszcz), do którego zazwyczaj dodaje się syrop cukrowy lub cukier, kwas cytrynowy lub moszcz z kwaśnych owoców jak np. porzeczek. Do fermentującego wina niekiedy dodaje się owoce o wysokiej zawartości garbnika, w celu nadania mu lekko cierpkiego smaku i polepszenia jakości procesu fermentacji. 
Jednym z rodzajów wina jabłkowego jest jabłecznik, który jest produkowany z moszczu jabłkowego bez dodatku cukru, co daje w efekcie słabe i wytrawne wino o małej trwałości ze względu na małą zawartość utrwalającego alkoholu. Z jabłek udają się wszelkie rodzaje wina tzn. wytrawne i słodkie, oraz słabe i mocne. Wino jabłkowe jest dobrym składnikiem do kupażowania zwłaszcza z winem porzeczkowym i winem agrestowym.

</doc>
<doc id="1378431" url="https://pl.wikipedia.org/wiki?curid=1378431" title="Derenburg">
Derenburg

Derenburg − dzielnica miasta Blankenburg (Harz) w Niemczech, w kraju związkowym Saksonia-Anhalt, w powiecie Harz. W 2006 liczyło 2 662 mieszkańców.
Do 1 stycznia 2010 było to samodzielne miasto.

</doc>
<doc id="1378433" url="https://pl.wikipedia.org/wiki?curid=1378433" title="Emanuele Filiberto di Savoia">
Emanuele Filiberto di Savoia

Emanuele Filiberto di Savoia (ur. 22 czerwca 1972 w Genewie) – członek rodziny sabaudzkiej, tytularny książę Wenecji i Piemontu, jedyny syn Vittorio Emanuele, pretendenta do tronu Włoch ("Wiktora Emanuela IV"), i jego żony – Mariny Ricolfi Dorii.
Życiorys.
Urodził się w Szwajcarii, ojczyźnie swojej matki, która jest byłą mistrzynią świata w narciarstwie wodnym. Wychował się na wygnaniu, za granicami Włoch, zgodnie z postanowieniami włoskiej konstytucji, która zabraniała przedstawicielom dynastii sabaudzkiej w linii męskiej przebywać w ojczyźnie. Ten zapis zniesiono dopiero w 2002.
10 listopada 2002 razem z rodzicami powrócił do Włoch. Rodzina odwiedziła Watykan, gdzie 20-minutowej audiencji udzielił im papież Jan Paweł II.
Pracuje w Genewie w firmie zajmującej się funduszami hedgingowymi. Od czasu powrotu do Włoch w 2002 pojawia się również w telewizji, w programach dotyczących piłki nożnej i handlu oliwą.
Jest związany z działalnością charytatywną i kulturalną. W 2001 ufundował Fundację Księcia Wenecji dla promowania kulturalnej różnorodności. Ma licencję pilota helikopterów i samolotów, jest właścicielem motocykli Ducati i Harley-Davidson oraz samochodów Aston Martin i AC Cobra. Emanuel Filibert opublikował dwie książki; "Sognando L'Italia" i wspomnienia z młodości na wygnaniu.
W 2009 zwyciężył w parze z Natalią Titovą w finale piątej edycji programu rozrywkowego "Ballando con le Stelle", będącego włoską wersją formatu "Dancing with the Stars".
Małżeństwo i potomstwo.
Emanuele Filiberto ożenił się z Clotilde Courau, francuską aktorką, córką Jeana Claude’a Courau i Catherine du Pontavice des Renardières. Ślub odbył się 25 września 2003 r. w rzymskiej bazylice Matki Bożej Anielskiej. Bazylika ta została wzniesiona na ruinach starożytnych rzymskich Term Dioklecjana. W tej bazylice w 1896 pradziadek Emanuele Filiberto – król Wiktor Emanuel III ożenił się z Heleną Czarnogórską. Drużbą na ślubie był książę Monako – Albert II Grimaldi, który poznał ze sobą parę. Na uroczystości weselne zaproszono 1200 gości. Panna młoda w szóstym miesiącu ciąży, miała na sobie suknię Valentina i welon z tiarą, ozdobioną diamentami i kamieniami należącymi do dynastii sabaudzkiej.
Para ma dwie córki:
i adoptowanych w styczniu 2011 z Kenii dwóch synów:
Kontrowersje.
Emanuele Filiberto jest tytularnym księciem Wenecji i Piemontu, i po śmierci swojego ojca odziedziczy pretensje do tronu jako wnuk ostatniego króla Włoch – Humberta II. W czerwcu 2006 jego kuzyn – Amadeo di Savoia obwołał się głową rodziny sabaudzkiej i prawowitym księciem Sabaudii, tym samym zakwestionował prawa Emanuele Filiberto i jego ojca. Amadeusz twierdził, że Vittorio Emanuele został wykluczony z sukcesji ze względu na poślubienie w 1971 matki Emanuele Filiberto – bez wymaganej zgody swojego ojca i ówczesnej głowy rodziny – Humberta II.
Emanuele Filiberto i jego ojciec wnieśli do sądu sprawę o zakazanie Amadeo używania tytułu księcia Sabaudii. Pierwsze obrady odbyły się w sądzie w Arezzo, w styczniu 2010 zapadł wyrok. Sąd uznał, że Amadeo niesłusznie ogłosił się głową rodziny i nie ma prawa tytułować się "księciem Sabaudii", tym samym przychylił się do stanowiska Emanuela Filiberta i jego ojca. Dodatkowo sąd nakazał Amadeo zapłacić kuzynowi 50 tys. euro oraz pokryć koszty sądowe procesu. Amadeo zapowiedział apelacje. W dniu 15 września 2010 roku ogłoszono wyrok, który uchylał wyrok pierwszej instancji, pozwalając Amadeuo i jego synowi Aimone na używanie nazwiska „di Savoia”.

</doc>
<doc id="1378438" url="https://pl.wikipedia.org/wiki?curid=1378438" title="Seesen">
Seesen

Seesen − miasto w Niemczech, w kraju związkowym Dolna Saksonia, w powiecie Goslar. W 2013 r. liczyło 19 386 mieszkańców.
Współpraca.
Miejscowości partnerskie:

</doc>
<doc id="1378439" url="https://pl.wikipedia.org/wiki?curid=1378439" title="Paranienormalni">
Paranienormalni

Paranienormalni – polski kabaret założony przez Igora Kwiatkowskiego i Roberta Motykę w 2004 roku w Jeleniej Górze.
Twórczość.
Pierwszy program powstał w 2004 roku pod koniec wakacji. Znalazły się w nim między innymi skecze takie jak: "Papieros", "Młotek" czy "Gołębie". Początkowo w składzie byli Robert Motyka i Igor Kwiatkowski, którzy występowali na scenie oraz Rafał Kadłucki, który był odpowiedzialny za techniczną stronę występów. W 2008 roku do grupy dołączył Michał Paszczyk – aktor i artysta kabaretowy związany z wrocławskim kabaretem Neo-Nówka. Uznanie publiczności zdobyli postacią szalonej i zwariowanej Mariolki, będącej parodią współczesnych nastolatek. Paranienormalni obserwują zjawiska obyczajowe i społeczne, fenomeny popkultury i przyrodę. Relacje damsko-męskie, absurdalne postacie i sytuacje z życia codziennego to tematy, które pojawiają się w ich żartach. Natomiast konsekwentnie nie uprawiają satyry politycznej oraz nie dotykają tematów religii. Z dniem 18 grudnia 2017 roku z grupy odszedł Igor Kwiatkowski, aby rozpocząć solową drogę kariery.
Paranienormalni regularnie zapraszani są na największe festiwale muzyczne oraz rozrywkowe – oprócz własnego programu można oglądać ich jako współprowadzących największe imprezy np. "Festiwal Piosenki w Opolu", "Zakończenie Lata RMF FM i Polsatu" i wiele innych. Na youtube.com prowadzą swój paravlog, w którym co tydzień dzieli się z widzami zakulisowymi historiami z życia w trasie. Przez dwa sezony w TVP2 prowadzili swój autorski program: "Paranienormalni Tonight", który cieszył się ogromną popularnością widzów. Program został nagrodzony w 2016 roku Telekamerą w kategorii program rozrywkowy. Oglądało go średnio 1,19 mln widzów przy udziale wynoszącym 7,6 proc. w grupie 4+ i 8,7 proc. w grupie 16-49.
30 października 2017 grupa poinformowała na swoim oficjalnym profilu na Facebooku, iż z dniem 18 grudnia 2017, Igor Kwiatkowski opuścił skład Paranienormalnych, aby rozpocząć solową karierę.
Postaci.
Paranienormalni stworzyli szereg postaci, które stały się ich znakiem rozpoznawczym:
Paranienormalni Tonight.
Autorski, komediowy program rozrywkowy. W "Paranienormalnych Tonight" komicy i parodyści Igor Kwiatkowski i Robert Motyka gościli popularne gwiazdy telewizji, sportu i estrady, które były stawiane w niecodziennych, humorystycznych i zaskakujących sytuacjach. Gospodarze komentowali wydarzenia minionego tygodnia, oddając głos zwariowanej Mariolce i przepytując zaproszonych do studia gości. W programie pojawiły się wyzwania, scenki z udziałem gości i skecze przygotowane specjalnie na potrzeby każdego odcinka. Do pracy nad programem Paranienormalni zaprosili również Kabaret Nowaki, który co tydzień zaskakiwał perypetiami nowych postaci. Co tydzień widzowie mogli zobaczyć też debiutancki serial kabaretów Paranienormalni i Nowaki zatytułowany "W przychodni (prze)życia."
Prowadzony od marca 2015 r. show "Paranienormalni Tonight" przyciągał przed telewizory średnio ponad 1,2 mln widzów.
Powtórki programu Paranienormalni Tonight można oglądać na antenie TVP Rozrywka.
Program o takiej konwencji tworzyli także w 2010 roku dla telewizji Polsat. "Paranienormalni Show" nie pozostało jednak na antenie stacji i z projektu zrezygnowano po zaledwie odcinkach. Gościem programu był m.in. Michał Piróg.
Kabaret na dobry wieczór. Paranienormalni Show.
Komediowy program rozrywkowy emitowany na antenie telewizji Polsat od 2 września 2020 roku, a cykl powstał z okazji jubileuszu 15-lecia kabaretu. W programie biorą udział polskie kabarety i zaproszone gwiazdy, a każdy odcinek poprowadzi inny gospodarz, a pierwszym prowadzącym był Krzysztof Ibisz.

</doc>
<doc id="1378441" url="https://pl.wikipedia.org/wiki?curid=1378441" title="Zaryte">
Zaryte



</doc>
<doc id="1378442" url="https://pl.wikipedia.org/wiki?curid=1378442" title="Northeim">
Northeim

Northeim – miasto powiatowe w Niemczech, w kraju związkowym Dolna Saksonia, siedziba powiatu Northeim. W 2017 liczyło 29 040 mieszkańców.
W mieście rozwinął się przemysł maszynowy oraz włókienniczy.
Transport.
Linia kolejowa nr 1732 łączy Northeim z Getyngą i Hanowerem. Linia kolejowa nr 2975 łączy Notheim z miastami znajdującymi się w południowej części Rezerwatu Przyrody Solling-Vogler.

</doc>
<doc id="1378448" url="https://pl.wikipedia.org/wiki?curid=1378448" title="Compass Airlines (North America)">
Compass Airlines (North America)



</doc>
<doc id="1378451" url="https://pl.wikipedia.org/wiki?curid=1378451" title="Teoria arbitrażu cenowego">
Teoria arbitrażu cenowego

Teoria arbitrażu cenowego () – teoria wyceny aktywów kapitałowych wprowadzona do teorii ekonomii w 1976 roku przez Stephena Rossa. Teoria arbitrażu cenowego jest uznawana za rozszerzenie modelu wieloindeksowego. Teoria opisuje zachowanie się oczekiwanych stóp zwrotu z papierów wartościowych generowanych w oparciu o model jedno- lub wieloindeksowy, przy spełnieniu się założeń leżących u jej podstaw. Teoria arbitrażu cenowego przyczynia się m.in. do wyjaśnienia mechanizmu dochodzenia do równowagi na rynkach kapitałowych. Zamiennie używana jest nazwa model wyceny arbitrażowej ().
Założenia.
Model APT opiera się na następujących założeniach:
W związku z tym wykorzystując formułę modelu wielowskaźnikowego, uznaje się, że stopa zwrotu uzyskana z "i"-tej akcji w okresie "t" ukształtowana jest na podstawie poniższej zależności:
Gdzie:
Ponadto zakłada się, że składniki losowe poszczególnych akcji są ze sobą nieskorelowane, jak również są nieskorelowane z czynnikami ujętymi w danym równaniu.
Wycena instrumentów finansowych w APT.
Zgodnie z teorią arbitrażu cenowego, jeżeli spełnione są założenia opisane powyżej, to oczekiwaną stopę zwrotu z "i"-tej akcji "ri" można oszacować na podstawie następującego wzoru:
Gdzie:
Precyzja powyższego oszacowania zależy od liczby papierów wartościowych notowanych na danym rynku kapitałowym oraz od spełnienia dodatkowych założeń dotyczących wariancji procentowych przyrostów wartości czynników.
Zarzuty wobec teorii arbitrażu cenowego.
Najczęściej pojawiającym się zarzutem wobec teorii APT jest brak wyszczególnienia liczby i rodzaju czynników wpływających na wysokość stóp zwrotu z akcji.

</doc>
<doc id="1378453" url="https://pl.wikipedia.org/wiki?curid=1378453" title="Ostatni dzień skazańca">
Ostatni dzień skazańca

Ostatni dzień skazańca (oryg. fr. "Le Dernier Jour d'un condamné") – powieść Wiktora Hugo opublikowana w 1829, mająca wyrażać jego protest przeciw stosowaniu kary śmierci.
Treść i forma.
Powieść ma formę złożonego z 49 rozdziałów dziennika pisanego przez skazanego na śmierć w ciągu ostatniego dnia jego życia, w którym opisuje swój proces i niektóre epizody ze swojego życia. Czytelnik nie zna ani nazwiska skazańca, ani powodów, dla których został skazany (pada jedynie ogólnikowe stwierdzenie "ja, który przelałem krew"). Skazany opisuje swoje uczucia, lęk przed śmiercią, przeświadczenie o możliwości ułaskawienia, strach i obrzydzenie na widok zakuwanych w kajdany galerników, kontynuuje opis wydarzeń aż do momentu, gdy zostaje przewieziony do ratusza w celu zweryfikowania tożsamości i oddania w ręce kata. Dziennik urywa się słowami "Muszą mnie ułaskawić!". Ostateczny los narratora nie jest znany czytelnikowi, chociaż prawie na pewno został on zgilotynowany. 
Okoliczności powstania utworu.
Przed napisaniem "Ostatniego dnia skazańca" Hugo odbył kilka wizyt do najważniejszych paryskich więzień, w tym do Bicêtre, gdzie obserwował zakuwanie w kajdany konwoju skazanych na galery. Przeczytał również pamiętniki Vidocqa, skąd zaczerpnął informacje o slangu więziennym i obyczajach panujących wśród strażników.
Recepcja.
"Ostatni dzień skazańca" zebrał różne recenzje. Jules Janin krytykował powieść porównując ją do trzystustronicowej, bezowocnej agonii. Uznał, że dramatyczny ładunek utworu nijak nie ma się do walki o zniesienie kary śmierci, wywołuje jedynie bezużyteczne napięcie u czytelnika. Ten sam autor napisał powieść "Martwy osioł i zgilotynowana kobieta", która miała być parodią utworu Hugo. W podobnym tonie wypowiadał się Charles Nodier, który uważał, że pozbawiony bliższej tożsamości skazaniec nie budzi współczucia czytelnika i tym samym nie skłania go do ideowego stanowiska Hugo. Uznał on utwór za kolejne dzieło rozbuchanej wyobraźni Hugo, który już wcześniej dał dowód gotyckiego zamiłowania do okropności.
Równocześnie pojawiły się głosy broniące utworu. Sainte Beuve napisał, iż utwór do głębi porusza i zarazem ukazuje najdokładniejszą możliwą analizę wewnętrznych przeżyć skazańca, rzecz do tej pory niespotykana. Alfred de Vigny zachwycał się niezwykłym zestawieniem romantycznej wrażliwości i wyobraźni z ważnym społecznie problemem. Fiodor Dostojewski i Gustaw Flaubert byli zachwyceni i poruszeni utworem.

</doc>
<doc id="1378456" url="https://pl.wikipedia.org/wiki?curid=1378456" title="5 Pułk Artylerii Lekkiej (PSZ)">
5 Pułk Artylerii Lekkiej (PSZ)

5 Pułk Artylerii Lekkiej (5 pal) – oddział artylerii lekkiej Polskich Sił Zbrojnych w ZSRR.
Pułk został sformowany w 1941 roku, w Tatiszczewie, w składzie 5 Wileńskiej Dywizji Piechoty. Na bazie pułku w 1942 roku powstał 4 Kresowy pułk artylerii lekkiej.
Etat wojenny pułku.
Według etatu pułk liczyć miał 85 oficerów i 970 kanonierów.
1 kwietnia 1942 roku pułk liczył 60 oficerów, 319 podoficerów, 963 kanonierów. Posiadał 110 koni wierzchowych, 396 artyleryjskich i 47 taborowych. Do etatu brakowało: 4 armat 76 mm, 4 haubic 122 mm, 32 jaszcze do dział.

</doc>
<doc id="1378458" url="https://pl.wikipedia.org/wiki?curid=1378458" title="Okręg wyborczy Liverpool Walton">
Okręg wyborczy Liverpool Walton

Okręg wyborczy Liverpool Walton powstał w 1885 r. i wysyła do brytyjskiej Izby Gmin jednego deputowanego. Okręg obejmuje dzielnicę Walton w Liverpoolu.

</doc>
<doc id="1378462" url="https://pl.wikipedia.org/wiki?curid=1378462" title="Hrabia Birkenhead">
Hrabia Birkenhead

Hrabiowie Birkenhead 1. kreacji (parostwo Zjednoczonego Królestwa)

</doc>
<doc id="1378464" url="https://pl.wikipedia.org/wiki?curid=1378464" title="Plac Bohaterów">
Plac Bohaterów



</doc>
<doc id="1378466" url="https://pl.wikipedia.org/wiki?curid=1378466" title="Plac Frankfurcki">
Plac Frankfurcki



</doc>
<doc id="1378467" url="https://pl.wikipedia.org/wiki?curid=1378467" title="Danuta Fidusiewicz">
Danuta Fidusiewicz

Danuta Prusinowska - Fidusiewicz (ur. 27 lipca 1952 w Olsztynie) - polska gimnastyczka, uczestniczka Igrzysk Olimpijskich w Monachium w 1972. Matka aktora Adama Fidusiewicza.
Absolwentka warszawskiej AWF (1976).
Podczas Igrzysk w Monachium zajęła odpowiednio: w wieloboju 73. miejsce (na 118 zawodniczek); ćwiczenia wolne, 63.-70. miejsce; poręcze, 87.-88. miejsce; skok przez konia, 85.-88. miejsce; równoważnia, 53. miejsce. W 1970 roku była mistrzynią Polski w skoku przez konia.
Podczas swej kariery reprezentowała barwy AZS-u Olsztyn i warszawskiej Legii.

</doc>
<doc id="1378471" url="https://pl.wikipedia.org/wiki?curid=1378471" title="(8126) Chanwainam">
(8126) Chanwainam

(8126) Chanwainam – planetoida z grupy pasa głównego asteroid okrążająca Słońce w ciągu 4 lat i 230 dni w średniej odległości 2,78 au. Została odkryta 20 stycznia 1966 roku w "Obserwatorium Astronomicznym Zijinshan" w Xinglong. Nazwa planetoidy pochodzi od "Chana Wainama" (ur. 1919 ), mieszkańca Hongkongu, który zakładał szpitale, szkoły wyższe i podstawowe w Chinach. Przed nadaniem nazwy planetoida nosiła oznaczenie tymczasowe (8126) 1966 BL.

</doc>
<doc id="1378472" url="https://pl.wikipedia.org/wiki?curid=1378472" title="Elżbieta Lanc">
Elżbieta Lanc

Elżbieta Lanc z domu Falkowska (ur. 29 czerwca 1959 w Ogrodnikach) – polska polityk, nauczycielka i samorządowiec, w latach 2001–2003 wicewojewoda mazowiecki, od 2014 członek zarządu województwa mazowieckiego.
Życiorys.
Córka Eugeniusza i Marianny. Ukończyła studia w białostockiej filii Uniwersytetu Warszawskiego. Pracowała jako nauczycielka, była dyrektorem liceum ogólnokształcącego i ekonomicznego. Od 1999 do 2001 sprawowała urząd starosty węgrowskiego. Zasiadała w zarządzie Związku Powiatów Polskich. W rządzie Leszka Millera w latach 2001–2003 pełniła funkcję II wicewojewody mazowieckiego. Przez kolejne cztery lata zajmowała stanowisko prezesa zarządu Wojewódzkiego Funduszu Ochrony Środowiska i Gospodarki Wodnej w Warszawie. W 2007 została zastępcą dyrektora Mazowieckiego Ośrodka Doradztwa Rolniczego.
Działała w Polskim Stronnictwie Ludowym, była wiceprezesem Naczelnego Komitetu Wykonawczego PSL. Z ramienia tej partii w 2002 uzyskała mandat radnej sejmiku mazowieckiego. W 2004 kandydowała bez powodzenia do Parlamentu Europejskiego, a w 2005 do Sejmu. W 2006 przystąpiła do PSL „Piast” i w tym samym roku po raz drugi została radną województwa (z listy PiS). W 2007 bezskutecznie kandydowała jako bezpartyjna z listy Prawa i Sprawiedliwości do Sejmu. W 2008 przeszła w sejmiku do klubu radnych Platformy Obywatelskiej, w 2010 uzyskała reelekcję. Jako członkini PO kandydowała także w 2011 i 2015 do Sejmu oraz w 2014 i 2019 do PE.
W 2014, w trakcie IV kadencji samorządu wojewódzkiego, powołana także w skład zarządu województwa. Mandat radnej utrzymała w kolejnych wyborach samorządowych w tym samym roku, pozostając wówczas w zarządzie województwa. W 2018 została wybrana na radną sejmiku VI kadencji, ponownie obejmując funkcję członka zarządu województwa.

</doc>
<doc id="1378478" url="https://pl.wikipedia.org/wiki?curid=1378478" title="Sárbogárd">
Sárbogárd

Sárbogárd (, ) – miasto na Węgrzech, na środkowym Zadunaju w Komitacie Fejér, siedziba władz powiatu Sárbogárd. Jest czwartym co do wielkości miastem komitatu i największym miastem pod względem powierzchni na całym Zadunaju. 
Pierwsza wzmianka o obecnym centrum miasta, o Bogárdzie pochodzi z 1323 roku, kiedy posiadaczem ziemskim był tu István Bogárdi, szlachcic pochodzenia pieczyngowskiego. Jeszcze w XIV w. pojawiło się inne, również pieczyngowskie osiedle, Tinód, które także jest obecnie częścią miasta. 1 lipca 1969 miejscowość połączona została z Sárszentmiklós, a 1970 r. otrzymała rangę gminy "(nagyközség)", natomiast 1 stycznia 1986 została miastem. Sárbogárd jest ważnym węzłem komunikacyjnym.
Przechodzi tędy linia z Budapesztu do Peczu, rozpoczyna się linia Rétszilas – Bátaszék, a kończy linia Sárbogárd – Székesfehérvár. Obok dobrych połączeń kolejowych, ma dobry dostęp do sieci drogowej, przez miasto przebiega droga krajowa nr 63 łącząca Székesfehérvár z Szekszárdem. Wśród wielu znanych osób urodzonych tutaj, można wymienić malarza Gézę Mészölya oraz, według legendy, poetę Sebestyéna Tinódiego Lantosa. 

</doc>
<doc id="1378482" url="https://pl.wikipedia.org/wiki?curid=1378482" title="Pogoń Prudnik">
Pogoń Prudnik

Klub Sportowy Pogoń Prudnik – polski męski klub koszykarski z siedzibą w Prudniku grający w II lidze męskiej, mistrz Polski młodzików z 1987. Założony w 1954 jako sekcja koszykarska klubu Włókniarz Prudnik, którego właścicielem były Zakłady Przemysłu Bawełnianego „Frotex”, od 1993 sekcja autonomiczna. Z klubem związani byli medaliści mistrzostw świata, Europy i reprezentanci Polski.
Historia.
Początki.
Wielosekcyjny klub sportowy Pogoń Prudnik powstał 15 września 1945. Sekcja koszykówki męskiej Pogoni Prudnik została założona 26 października 1954 przez Janusza Barana. Pierwsi koszykarze Pogoni występowali wcześniej w spartakiadzie włókniarzy w Łodzi w sierpniu 1947, zajmując trzecie miejsce. W listopadzie tego samego roku sekcja została zgłoszona do rozgrywek klasy B województwa opolskiego. Pierwszymi reprezentantami zostali: Andrzej Rogowski, Janusz Baran, Stanisław Bąk, Herbert Hylla, Marceli Łojszczyk, Czesław Wyszyński, Tadeusz Wasowski, Rudolf Runowski, Emil Bererowski i Jerzy Gil. W 1955 roku Pogoń występowała w klasie B grupy Nysa, w której grały także: Zryw Nysa, Stal Brzeg, LZS Nysa i Start Prudnik. Skład Pogoni w ówczesnym czasie stanowili: Zenon Szeliga, Andrzej Rogowski, Mieczysław Nagrodzki, Edward Chadryś, Bolesław Jeziorowski, Bogusław Płomiński, Maciej Rokicki, Fryderyk Mączka, Bolesław Mączka, Bolesław Lewicz, Jerzy Gach. Popularność dyscypliny w Prudniku systematycznie wzrastała. Dla rozwoju sekcji koszykówki ważne było zasilenie Pogoni przez koszykarzy Startu Prudnik, który został rozwiązany, a jego zawodnicy dołączyli do biało-niebieskich. W Starcie Prudnik występowali: Tadeusz Markiewicz, Jerzy Szybkowski, Wiesław Ostrowski, Jerzy Biskup, Adam Panas, Aleksander Sośnica, Stanisław Rak, Tadeusz Wasowski, Zdzisław Paca, Tadeusz Kilarski, Zbigniew Lerach, Jerzy Tomborski, Zbigniew Kuczera. W 1956 roku klub awansował do klasy A. Tam najgroźniejszymi rywalami Pogoni były Łączność Opole. W 1958 po wygranym meczu z Łącznością Opole (60:40), Prudnik zajął drugie miejsce w klasie i awansował do ligi międzywojewódzkiej. 
Lata 60. i 70..
Po zmienieniu systemu rozgrywek przez Polski Związek Koszykówki w 1962 roku Pogoń wróciła do opolskiej klasy A z możliwością bezpośredniego awansu do II ligi.
W mistrzostwie województwa klub pokonując Kolejarza Opole 60:46 został ogłoszony najlepszą drużyną województwa. W dniach od 3 do 7 kwietnia 1962 roku w Prudniku odbył się turniej barażowy o awans do II ligi. Udział wzięły w nim oprócz Pogoni drużyny Polonia Świdnica, Lechia Zielona Góra oraz Stella Gniezno. Pogoń wygrała z Polonią Świdnica 61:44 oraz przegrała ze Stellą Gniezno 73:72 i Lechią Zielona Góra 86:63, która wygrała turniej. Prudniczanie mogli przegrać z Gnieznem, ale różnicą nie większą niż 5 punktami. Spotkanie zakończyło się jednopunktowym zwycięstwem po dogrywce Stelli, który dał awans Pogoni. Był to pierwszy raz, kiedy zespół z Opolszczyzny znalazł się w krajowej czołówce. 7 maja 1963 roku PZKosz zlikwidował rozgrywki II ligi. Po likwidacji II ligi w latach 1963–1966 Pogoń walczyła w lidze okręgowej. Po zdobyciu mistrzostwa Opolszczyzny prudniczanie rozpoczynali zmagania o wejście do I ligi. Turniej barażowy odbył się w Poznaniu, w dniach 13–15 marca 1964 z udziałem Pogoni Prudnik, Zastal Zielona Góra (61:66), AZS Poznań (49:64) i Ślęzy Wrocław (43:76). Kolejna okazja do wywalczenia awansu do I ligi była po wygraniu ligi w sezonie 1964/1965. Wówczas w meczu barażowym Pogoń zmierzyła się z mistrzem województwa kieleckiego, Tęczą Kielce. Pierwsze spotkanie odbyło się w Kielcach 14 marca 1965 roku, gdzie prudniczanie wygrali 74:68. Rewanż odbył się tydzień później w Prudniku, przegrany 68:70. W dniach 9–11 kwietnia 1965 we Wrocławiu został rozegrany turniej finałowy o wejście do I ligi. Udział wzięły Pogoń Prudnik, Olimpia Poznań (44:75), Ślęza Wrocław (58:72) i Zawisza Bydgoszcz (53:56). Prudniczanie zajęli ostatnie miejsce w tabeli i nie wywalczyli awansu. Po raz kolejny Pogoń zostaje najlepszą drużyną w województwie i tym samym otrzymuje szansę gry awans do I ligi. 27 marca 1966 roku w Prudniku odbył się mecz eliminacji o awans do I ligi z Baildonem Katowice. Przegrany przez Pogoń 68:70. Pogoń wygrała również kilka turniejów, między innymi o puchar WKKZ, OZKosz, i PKKF.
Pogoń wróciła do II ligi po jej reaktywacji w 1966 roku. W sezonie 1968/1969 klub po raz kolejny spadł do ligi wojewódzkiej, w której zdobył puchar OZKosz, a juniorzy 28 maja 1970 wygrali turniej mistrzostw Opolszczyzny w Głuchołazach. W roku 1971 koszykarze Pogoni zdobyli po raz 10 puchar OZKosz i awansowali do ligi międzywojewódzkiej, w której grali do roku 1982.
Lata 80..
W zakończonych rozgrywkach sezonu 1981/82 koszykarze Pogoni zajęli pierwsze miejsce, odnotowując jedną porażkę na wyjeździe z ROW Rybnik. Pozostałe spotkania, a głównie we własnej hali, kończyły się z reguły trzycyfrowymi zwycięstwami Pogoni. W 1982 Pogoń wygrała turniej eliminacyjny do II ligi, który został rozegrany w Prudniku w dniach 28–30 maja 1982. W hali w koszarach przy ul. Grunwaldzkiej pokonali oni Turów Zgorzelec 69:67, AZS Lublin 81:66 oraz AZS Kraków 58:56. Przez kolejne 15 sezonów (1982–1997) klub występował w rozgrywkach II ligi i czterokrotnie zajął 3 miejsce. W Pogoni występowali również zawodnicy z Ukrainy i Rosji.
W 1987 klub wygrał rozgrywki Mistrzostw Polski młodzików rozegrane w Częstochowie. Na Mistrzostwach w 1988 Pogoni nie udało się obronić mistrzowskiego tytułu, jednak zajęła wysokie V miejsce.
Od 1993.
W 1993 roku patronatem klubu przestały być Zakłady Przemysłu Bawełnianego „Frotex”, a sekcja koszykówki stała się sekcją autonomiczną. W 1997 roku drużyna spadła do ligi międzywojewódzkiej makroregionu dolnośląskiego i śląskiego. W 2003 roku klub ponownie awansował do II ligi, a w 2014 Pogoń awansowała do I ligi. Zgłosiła również rezerwowy zespół Pogoń II Prudnik do rozgrywek III ligi opolskiej. W 2015 klub został odznaczony Odznaką Honorową Powiatu Prudnickiego.
W czasie przygotowań do sezonu 2020/2021 klub zmagał się z problemami finansowymi spowodowanymi pandemią COVID-19. Niższy budżet skutkował budową skromniejszego składu, natomiast już w trakcie sezonu, z powodu zakażeń wirusem SARS-CoV-2 wśród zawodników, zespół był zmuszony zawiesić treningi. Pogoń zakończyła sezon na 14., spadkowej pozycji. Mimo to, klub miał możliwość pozostania w rozgrywkach I ligi, jednak nie został spełniony warunek utrzymania gminnej dotacji na dotychczasowym poziomie. Po siedmiu sezonach z rzędu rozegranych w I lidze, klub został zdegradowany do II ligi. W sezonie 2021/2022 Pogoń uplasowała się na 1. miejscu w grupie D II ligi i została dopuszczona do play-offów. Drużyna pokonała Obrę Kościan i Sokół Ostrów Mazowiecka, przegrywając w ćwierćfinale z AWF-em Mickiewicz Katowice. 
Od sezonu 2021/22 władze klubu po wieloletniej przerwie zdecydowały się na przywrócenie szkolenia młodych koszykarzy. W przeszłości Pogoń słynęła z własnych wychowanków. Obecnie przy klubie została stworzona Akademia Pogoń Prudnik Mini Basket dla dzieci w wieku od 5 do 12 lat dla dziewczynek i chłopców.
10 grudnia 2022 zawodnik Pogoni Prudnik Tomasz Nowakowski zaliczył w meczu z Team-Plast KK Oleśnica drugi quadruple-double w historii polskich rozgrywek ligowych. Zdobył wówczas 11 punktów, 13 zbiórek, 10 asyst i 10 bloków, a Pogoń Prudnik pokonała rywala 101–65.
Hala.
Początkowo Pogoń rozgrywała swoje mecze na hali sportowej należącej do jednostki wojskowej w Prudniku potocznie zwanej „Kabewiakiem”, która znajdowała się na terenie byłych koszar wojskowych przy ulicy Grunwaldzkiej. W 1989 koszykarze przenieśli się na wielofunkcyjną halę widowiskowo-sportową „Obuwnik” przy ulicy Łuczniczej 1. Hala jest w stanie pomieścić ponad 1600 osób. Rekord widzów to 2200. Jej powierzchnia wynosi 2400 m². W jej sąsiedztwie znajduje się tor łuczniczy Obuwnika Prudnik do 90 m oraz odremontowany Hotel „Olimp” z restauracją i pubem sportowym.
Hala widowiskowo-sportowa „Obuwnik” posiada trzy boiska do siatkówki, dwa boiska do koszykówki, dwa boiska do tenisa ziemnego, boisko do piłki ręcznej i nożnej i boisko do unihokeja. Agencja Sportu i Promocji w Prudniku organizuje w niej rozgrywki amatorskiej Prudnickiej Ligi Koszykówki NBA. Odbywają się tu także międzynarodowe zawody karate oraz łucznicze. Oprócz wydarzeń sportowych, na terenie hali organizowana jest Wystawa Twórców Ludowych i Rzemiosła Artystycznego Pogranicza Polsko-Czeskiego, Targi Przedsiębiorczości i Rzemiosła Inter-Region „Dom i Ogród” i Targi Ślubne.
Skład.
Stan aktualny na sezon 2019/2020.
Zestawienie dotychczasowych prezesów.
W 1993 roku powstała autonomiczna sekcja koszykówki KS Pogoń Prudnik, którą kieruje Prezes wraz z Zarządem Klubu. Wcześniej sekcją zarządzał kierownik sekcji działający w strukturze wielosekcyjnego Klubu Sportowego Pogoń Prudnik.
Kibice.
Pogoń posiada kibiców w całym województwie opolskim. Zespół przyciąga na swoje mecze tysięczną widownię. Sam Prudnik nazywany jest „koszykarską stolicą Opolszczyzny”. W Prudniku funkcjonuje Klub Kibica KS Pogoń Prudnik, który zajmuje się m.in. organizowaniem wyjazdów na spotkania Pogoni, a także prowadzi działalność charytatywną.
W sezonie 2020/2021 za lokalnego rywala Pogoni Prudnik uznawany był klub Weegree AZS Politechnika Opolska, który po raz pierwszy uczestniczył w rozgrywkach I-ligowych, natomiast w sezonie 2021/2022 mianem „derbów Opolszczyzny” określano spotkania Pogoni z Basketem Nysa. W przeszłości klubem zaprzyjaźnionym z Pogonią był Doral Nysa Kłodzko.

</doc>
<doc id="1378484" url="https://pl.wikipedia.org/wiki?curid=1378484" title="Kabaret Noł Nejm">
Kabaret Noł Nejm

Kabaret Noł Nejm – polski kabaret powstały w 1998 roku w Rybniku.

</doc>
<doc id="1378485" url="https://pl.wikipedia.org/wiki?curid=1378485" title="Noł Nejm">
Noł Nejm



</doc>
<doc id="1378486" url="https://pl.wikipedia.org/wiki?curid=1378486" title="6 Pułk Artylerii Lekkiej (PSZ)">
6 Pułk Artylerii Lekkiej (PSZ)

6 Pułk Artylerii Lekkiej (6 pal) – oddział artylerii lekkiej Polskich Sił Zbrojnych w ZSRR.
Pułk był organiczną jednostką artylerii 6 Lwowskiej Dywizji Piechoty.
Następnie jako 6 Lwowski pułk artylerii lekkiej w składzie Artylerii Dywizyjnej 5 Kresowej Dywizji Piechoty.
Etat wojenny pułku.
Według etatu pułk liczyć miał 85 oficerów i 970 kanonierów. 
Dopiero w kwietniu 1942 pułk otrzymał do szkolenia jedną armatę 76 mm i jedną haubicę 120 mm.
W maju 1942 pułk liczył faktycznie 51 oficerów, 17 podchorążych, 215 podoficerów i 709 kanonierów.

</doc>
<doc id="1378487" url="https://pl.wikipedia.org/wiki?curid=1378487" title="Pomnik Kasi z Heilbronnu w Słubicach">
Pomnik Kasi z Heilbronnu w Słubicach

Pomnik Kasi z Heilbronnu w Słubicach – pomnik na Placu Wolności w Słubicach, odsłonięty 6 czerwca 2008, w 10. rocznicę podpisania umowy partnerskiej między Słubicami i Heilbronnem.
W uroczystości wzięli udział przedstawiciele powiatu słubickiego, przedstawiciele gminy Słubice oraz delegacja z Heilbronnu.
„Kasia z Heilbronnu” () to literacka postać z dramatu niemieckiego pisarza romantycznego Heinricha von Kleista "Kasia z Heilbronnu, czyli próba ognia" i jeden z symboli Heilbronn – miasta partnerskiego Słubic.
Kasia z Heilbronnu ubrana jest w przewiewną sukienkę na ramiączkach, w lewej ręce trzyma kapelusz z kokardą a prawą ręką odgarnia włosy.
Pomnik został zaprojektowany przez artystę plastyka Mirosława Górskiego i wykonany na zlecenie gminy Słubice przez firmę Malpol z Nowej Soli.

</doc>
<doc id="1378488" url="https://pl.wikipedia.org/wiki?curid=1378488" title="Didier Barbelivien">
Didier Barbelivien

Didier Barbelivien (ur. 10 marca 1954 w Paryżu) – francuski kompozytor, piosenkarz oraz autor wielu piosenek.
W latach 1980 – 1990 tworzył w duecie z Félixem Grayem a w 1993 roku razem z Régine Hantalle napisał pieśń ku chwale powstańców wandejskich "Les mariés de Vendée" którą umieszczono na pamiątkowej płycie "Vendée 93". W 2004 roku jako zwolennik Algierii francuskiej napisał "Les enfants du soleil". W 2005, wydał album "Envoie les clowns". w 2007 roku wydał pieśń "Vive le Roi" gdzie zawarł swe poglądy monarchistyczne oraz album "Etat des lieux". W 2009 wydał "Atelier d'artistes" i został odznaczony Legią Honorową.

</doc>
<doc id="1378490" url="https://pl.wikipedia.org/wiki?curid=1378490" title="Pomnik Kasi z Heilbronn">
Pomnik Kasi z Heilbronn



</doc>
<doc id="1378491" url="https://pl.wikipedia.org/wiki?curid=1378491" title="Martonvásár">
Martonvásár

Martonvásár – miasto na Węgrzech, w Komitacie Fejér, w powiecie Ercsi.

</doc>
<doc id="1378494" url="https://pl.wikipedia.org/wiki?curid=1378494" title="7 Pułk Artylerii Lekkiej (PSZ)">
7 Pułk Artylerii Lekkiej (PSZ)

7 Pułk Artylerii Lekkiej (7 pal) – oddział artylerii lekkiej Polskich Sił Zbrojnych.
Formowanie i zmiany organizacyjne.
Pod koniec września 1941 roku stan Ośrodka Zapasowego Armii w Tockoje osiągnął stan 13 500 ludzi, z uwagi na powyższe dowódca ośrodka płk dypl. Janusz Gaładyk postanowił zorganizować z dniem 29 września 1941 roku obok pułków piechoty, 7 Pułk Artylerii Lekkiej pod dowództwem ppłk. Zygmunta Jana Kaznowskiego . Dowódca PSZ w ZSRR gen. dyw. W. Anders rozkazami nr L.dz. 140 z dnia 20 października i L.dz. 189 z 27 października 1941 r. zlikwidował OZA, a w jego miejsce polecił utworzyć Ośrodek Organizacyjny Armii, który miał zadanie formować w składzie 7 Dywizji Piechoty, również 7 Pułk Artylerii Lekkiej. W październiku pułk osiągnął stan 800 żołnierzy. Ze względu na brak możliwości zakwaterowania w garnizonie Bielebieja formowanej dywizji, z końcem roku 1941 zaprzestano formowania 7 Dywizji Piechoty, a część żołnierzy pułku rozesłano do Ośrodków Zapasowych 5 i 6 Dywizji Piechoty. Rozkazem dowódcy armii z 5 stycznia 1942 roku dotychczasowy 7 pal otrzymał miano Zapasowego Pułku Artylerii i pozostał w składzie OOA, w lutym wraz z nim przetransportowany został do miejscowości Guzar . Ponownie przystąpiono do sformowania pułku 26 stycznia 1942 roku w składzie nowo organizowanej 7 DP. Nowym rejonem organizacji pułku stała się miejscowość Kenimeh w Uzbeckiej Socjalistycznej Republice Radzieckiej. Na dowódcę 7 pal został wyznaczony ppłk Jan Świerczyński. Na zalążek pułku wydzielono 6 oficerów i 16 podoficerów z 5 DP. W okresie pobytu w Kenimeh pułk prowadził podstawowe szkolenie wojskowe i specjalistyczne, pomimo że była minimalna ilość broni strzeleckiej i artyleryjskiej. Jednostka borykała się z problemami zakwaterowania, klimatycznymi, wyżywienia oraz sanitarnymi. Efektem powyższego była epidemia wielu chorób zakaźnych. Pułk był organiczną jednostką artylerii 7 Dywizji Piechoty. W marcu 1942 roku, w ramach pierwszej ewakuacji z ZSRR do Iranu szeregi pułku opuściło 130 kanonierów. Prowadzono dalsze wcielanie w szeregi ochotników i w miarę możliwości prowadzono szkolenie wojskowe oraz walkę o polepszenie kondycji zdrowotnej żołnierzy. Pomiędzy 7 i 13 sierpnia pułk transportem kolejowym przewieziony został do portu w Krasnowodzku, skąd statkiem "Beria" 19 sierpnia przybył do perskiego portu w Pahlavi. W trakcie pobytu w ZSRR w wyniku chorób zmarło 2 oficerów, 17 podoficerów i 29 szeregowych, a dalszych 3 w czasie transportu pułku na statku przez Morze Kaspijskie i po przybyciu do Pahlavi. Po kwarantannie 25 sierpnia 1942 r, 7 pal został przewieziony do Khanakin w Iraku i zakwaterowany w obozie wojskowym na pustyni. Rozpoczęto leczenie oraz polepszanie stanu zdrowotnego żołnierzy. Przeformowano pułk w/g etatów brytyjskich, rozpoczęto szkolenie z napływającym brytyjskim wyposażeniem i uzbrojeniem. W wyniku reorganizacji Armii Polskiej na Wschodzie w marcu 1943 roku pułk został wyłączony z 7 Dywizji Piechoty i włączony do składu Armijnej Grupy Artylerii. Jesienią 1942 roku do pułku przybyli jako uzupełnienie z Wielkiej Brytanii polscy oficerowie i podchorążowie, podjęto szkolenie motorowe. W maju 1943 roku pułk przeniesiony został w rejon Kirkuku . 15 sierpnia 1943 roku oddział został przemianowany na 7 Pułk Artylerii Konnej.
Żołnierze pułku.
Dowódcy pułku
Obsada dowódcza pułku w Iraku
Dowódca pułku - ppłk Jan Świerczyński
Zastępca dowódcy pułku -
Dowódca I dywizjonu - 
Dowódca II dywizjonu -
Dowódca III dywizjonu -
Etat wojenny pułku.
Według etatu pułk liczyć miał 85 oficerów i 970 kanonierów.
W kwietniu 1942 roku pułk otrzymał do szkolenia jedną armatę 76 mm.
Jesienią 1942 roku przeformowano pułk w/g etatów brytyjskich, w składzie: dowództwo pułku, czołówka naprawcza LAD, 3 dywizjony x 2 baterie ogniowe i bateria dowodzenia. 47 oficerów i 650 podoficerów i kanonierów. 24 haubicoarmaty 25-funtowe. 

</doc>
<doc id="1378495" url="https://pl.wikipedia.org/wiki?curid=1378495" title="Państwo autorytarne">
Państwo autorytarne

Państwo autorytarne – państwo, w którym nie ma warunków do działania społeczeństwa obywatelskiego i realizacji idei samorządności. Udział obywateli w życiu politycznym podlega stałej kontroli i sprowadza się do pewnych rytualnych zachowań i przyzwyczajeń, nie wynika z wewnętrznych przekonań, nie jest odzwierciedleniem poglądów politycznych czy społecznych. Organizacja państwa opiera się na silnej władzy wykonawczej w rękach jednostki obdarzonej dużym autorytetem i na rozwiniętym aparacie przymusu (wojsko, policja). Organy przedstawicielskie odgrywają w rzeczywistości drugorzędną rolę. 
Do państw autorytarnych zaliczyć można na przykład Polskę za rządów sanacji, Argentynę rządzoną przez Juana Peróna, Zair pod rządami Mobutu Sese Seko, a wcześniej Austrię z lat 1934–1938, Węgry rządzone ponad 20 lat przez Miklosa Horthyego czy Portugalię pod władzą Antónia Salazara (do rewolucji czerwonych goździków w 1974 r.)

</doc>
<doc id="1378498" url="https://pl.wikipedia.org/wiki?curid=1378498" title="Wszyscy kochają Raymonda">
Wszyscy kochają Raymonda

Wszyscy kochają Raymonda (ang. "Everybody Loves Raymond") – amerykański serial komediowy emitowany w stacji CBS od 13 września 1996 do 16 maja 2005.
Wiele sytuacji ukazanych w serialu opartych jest na rzeczywistych doświadczeniach z życia Raya Romano. Główne postacie również ukazują, w krzywym zwierciadle, członków jego rodziny.
Serial był wyświetlany w wielu krajach na świecie, także w Polsce. Najpierw w stacji TVP1, potem w TV Puls oraz od 19 października 2006 w Comedy Central Polska, a obecnie serial nadawany jest na kanale Comedy Central Family.
"Wszyscy kochają Raymonda" zdobył wiele nagród m.in. Nagrodę Emmy. W 2011 zrealizowana została polska wersja pt. "Wszyscy kochają Romana".
Fabuła.
Serial opowiada o dziennikarzu sportowym, który zmaga się z nadopiekuńczymi rodzicami, mieszkającymi po drugiej stronie ulicy.
Obsada.
Drugoplanowa.
W mniejszych rolach i epizodach wystąpili m.in.: Charles Durning, Robert Joy, Martin Short, Billy Bob Thornton, Jon Voight oraz reżyser Ron Howard, dziennikarz Larry King, łyżwiarka Katarina Witt i koszykarze NBA Kareem Abdul-Jabbar i James Worthy.

</doc>
<doc id="1378501" url="https://pl.wikipedia.org/wiki?curid=1378501" title="Nagyatád">
Nagyatád

Nagyatád – miasto na Węgrzech, w komitacie Somogy, siedziba władz powiatu Nagyatád.

</doc>
<doc id="1378503" url="https://pl.wikipedia.org/wiki?curid=1378503" title="8 Pułk Artylerii Lekkiej (PSZ)">
8 Pułk Artylerii Lekkiej (PSZ)

8 Pułk Artylerii Lekkiej (8 pal) – oddział artylerii lekkiej Polskich Sił Zbrojnych w ZSRR.
Formowanie i zmiany organizacyjne.
Pułk był formowany w składzie 8 Dywizji Piechoty w okresie od 26 stycznia 1942 roku. W ramach pułku zorganizowano 1 baterię (rezerwiści), 3 i 4 baterię (rekruckie). Do czasu ewakuacji pułku z ZSRR w marcu 1942 roku nie osiągnął stanów etatowych i gotowości organizacyjnej liczył ok. 300 żołnierzy. W dniu 23 maja 1942 r. przetransportowany do Palestyny do miejscowości El-Khassa. 14 czerwca pułk został rozwiązany, większość żołnierzy została przetransportowana do Wielkiej Brytanii, gdzie zasilili oddziały 1 Korpusu Polskiego i 1 Samodzielnej Brygady Spadochronowej. Pozostali po weryfikacji zostali wcieleni do oddziałów na Bliskim Wschodzie, głównie 2 i 3 karpackiego pułku artylerii lekkiej.
Etat wojenny pułku.
Według etatu pułk liczyć miał 85 oficerów i 970 kanonierów. Pułk faktycznie nie posiadał uzbrojenia.

</doc>
<doc id="1378504" url="https://pl.wikipedia.org/wiki?curid=1378504" title="(8127) Beuf">
(8127) Beuf

(8127) Beuf – planetoida z grupy pasa głównego asteroid okrążająca Słońce w ciągu 4 lat i 26 dni w średniej odległości 2,55 au. Została odkryta 27 kwietnia 1967 roku w Obserwatorium Féliksa Aguilara przez Carlosa Cesco. Nazwa planetoidy pochodzi od "Francisco Beufa" (1834-1889), francuskiego astronoma, pierwszego dyrektora "La Plata Observatory". Przed nadaniem nazwy planetoida nosiła oznaczenie tymczasowe (8127) 1967 HA.

</doc>
<doc id="1378506" url="https://pl.wikipedia.org/wiki?curid=1378506" title="Bez limitu">
Bez limitu

Bez limitu – ósmy studyjny album polskiego zespołu 2 plus 1, wydany w 1983 roku przez wydawnictwo Tonpress.
Ogólne informacje.
Płyta stanowiła odejście od folkowo-balladowego stylu zespołu na rzecz popularnego na początku lat 80. brzmienia new wave. Materiał został utrzymany w stylu popowo-rockowym z elementami elektroniki, a wszystkie teksty napisał Andrzej Mogielnicki. Wiele z nich odwoływało się do ówczesnej sytuacji politycznej i społecznej w Polsce, w tym do panującego wtedy stanu wojennego. Płyta była nagrywana w studio na ulicy Sándora Petőfiego na warszawskim Wawrzyszewie. Szatę graficzną albumu zaprojektowała Maria Ihnatowicz. Równolegle z płytą ukazała się także 72-stronicowa książeczka "Bez limitu" z nutami i tekstami wszystkich dziesięciu piosenek, wydana przez Związek Polskich Autorów i Kompozytorów.
Płyta spotkała się z bardzo pozytywnymi opiniami i osiągnęła duży sukces komercyjny. Zdobyła status złotej za sprzedaż ponad 150 tysięcy egzemplarzy. Znalazły się na niej przeboje „Nic nie boli”, „Requiem dla samej siebie”, „Superszczur” i „XXI wiek (dla wszystkich nas)”. W ramach promocji nowego materiału zespół zagrał koncert podczas festiwalu w Opolu w 1983 roku, uznany za awangardowy. Na potrzeby promocji płyty nakręcono również specjalny program telewizyjny.
Album został wznowiony na CD w 2003 roku przez Agencję Artystyczną MTJ, z zachowaną oryginalną listą ścieżek i szatą graficzną. W roku 2000 płyta została reedytowana przez wydawnictwo Tomi ze zmienioną okładką i zmodyfikowaną tracklistą. W 2019 album ukazał się ponownie na krążku winylowym.
Lista utworów.
Wersja oryginalna.
Strona A
Strona B
Twórcy.
2 plus 1:
Muzycy towarzyszący:

</doc>
<doc id="1378508" url="https://pl.wikipedia.org/wiki?curid=1378508" title="9 Pułk Artylerii Lekkiej (PSZ)">
9 Pułk Artylerii Lekkiej (PSZ)

9 Pułk Artylerii Lekkiej (9 pal) – oddział artylerii lekkiej Polskich Sił Zbrojnych w ZSRR.
Pułk był formowany od stycznia 1942 roku w miejscowości Margʻilon, na terytorium ówczesnej Uzbeckiej Socjalistycznej Republiki Radzieckiej, w składzie 9 Dywizji Piechoty. Uzbrojenia nie otrzymała.

</doc>
<doc id="1378509" url="https://pl.wikipedia.org/wiki?curid=1378509" title="Język północnopiceński">
Język północnopiceński

Język północnopiceński – wymarły język, używany na wschodnim wybrzeżu środkowej Italii, znany z kilku inskrypcji pochodzących z I tys. p.n.e., głównie z Picenum, obecnie prowincji Pesaro i Urbino. Zapisywany formą alfabetu etruskiego. Choć teksty łatwo transliterować, nie ustalono jeszcze znaczenia ani jednego słowa, stąd przypuszczenie, że w odróżnieniu od swego południowego odpowiednika – południowopiceńskiego, nie był italski, a nawet indoeuropejski. Piceni mieli osiedlić się na swych ziemiach w X lub XI w. p.n.e. Przypuszcza się, że mogli przybyć drogą morską z Półwyspu Bałkańskiego. Czcili jako święte zwierzę dzięcioła (łac. picus), od którego miała też pochodzić ich nazwa i który jeszcze dziś jest zwierzęciem herbowym prowincji Marche. Byli pod silnym umbryjskim wpływem, któremu całkowicie ulegli w II w. p.n.e./I w. p.n.e. Pokrewieństwo z innymi językami staroeuropejskimi, takimi jak etruski, jest przedmiotem dyskusji. Z uwagi, jednak, na swoje cechy, przypominające indoeuropejskie (język wykazuje pewne podobieństwa z iliryjskim, trackim czy wenetyjskim) klasyfikowano go jako indoeuropejski (James Poultney, 1979).
Stela z Novilary.
Najlepiej znana północnopiceńska inskrypcja pochodzi ze steli odnalezionej w 1889 w miejscowości Novilara. Obecnie przechowywana jest w "Museo Preistorico Pigorini" w Rzymie. Towarzyszący jej materiał archeologiczny wskazuje na VI w. p.n.e. Stanowi ją prostokątny blok z piaskowca, o wymiarach 64 na 45 cm. Na jednej stronie, w zygzakowaty ornament, wpisane jest 12 linii, następującego tekstu: 
mimniś . erút . caareś (.) tadeś | ro(t)nem . úvlin . part(en) . úś | polem . iśairon . tet | šút . trat (.) neši. kr(úš/úví) | ten(a)c . trút . ipiem . rotne(š/m) | lútúiś . θ(a)lú . iśperion . vúl | teś . rotem . teú . aiten . tašúr | śoter . merpon . kalatne | niś . vilatoś . paten . arn | úiś . baleśtenac . andś . et | (š)út . (l)akút . treten . teletaú | (ne)m . p(o)lem . tišú . śotriś . eúś. 
Całość wieńczy symbol pięcio-szprychowego koła. Drugą zaś stronę pokrywa scena polowania bądź wypasu. Na podstawie podobieństw z indoeuropejskim słownictwem, można podejrzewać znaczenia kilku słów, np.: mimniś, tłumaczy się od łacińskiego men- ‘umysł, pamięć’, polem, od greckiego πόλις ‘miasto’; iśairon od greckiego ιερός ‘potężny’, ale ogólnie tekst jest całkowicie nieprzetłumaczony. Zbitki spółgłoskowe, takie jak kr, tr, tn, mn, pr, rt, sp czy st mają wyraźnie indoeuropejski charakter. Przypominający końcówkę biernika, sufiks –em, (w: polem, rotem, teletaúnem), również sugeruje indoeuropejską deklinację.
Dwujęzyczna inskrypcja z Pesaro.
Drugi możliwy przypadek północnopiceńskiego, to dwujęzyczna, wykuta na marmurze, inskrypcja z Pesaro (starożytne Pisaurum) pochodząca z I w. p.n.e. Prawdopodobnie znaczenie obu inskrypcji jest takie samo. Niektórzy językoznawcy jak na przykład Helmut Rix przypuszczają, że w rzeczywistości zawiera tekst po etrusku (przetłumaczone, dzięki niej słowa są włączane do niektórych etruskich słowników).
łacina:"L. caf(at)ius . l . f . ste . haruspex | fulguriator"
północnopiceński: "cafates. lr. lr. netšvis . trutnvt . frontac"
tłumaczenie: Luciusz Kafatiusz, syn Luciusza, (z plemienia) Stellatina, wróżbita, tłumacz błyskawic.
Można zauważyć, że kolejność imion po łacinie i w północnopiceńskim jest inna. W łacinie imię poprzedza nazwisko rodowe, podczas gdy w tekście piceńskim nazwisko rodowe poprzedza imię. "Netšvis trutnvt" może być odpowiednikiem "harvspex" ‘wróżbity’. "Frontac" wydaje się być ekwiwalentem łacińskiego "fulguriator" „tłumacz błyskawic, wróżący z błyskawic”. W obu przypadkach istnieje możliwość etruskiej pożyczki.

</doc>
<doc id="1378513" url="https://pl.wikipedia.org/wiki?curid=1378513" title="10 Pułk Artylerii Lekkiej (PSZ)">
10 Pułk Artylerii Lekkiej (PSZ)

10 Pułk Artylerii Lekkiej (10 pal) – oddział artylerii lekkiej Polskich Sił Zbrojnych w ZSRR i na Bliskim Wschodzie.
W ZSRR.
19 stycznia 1942 w Ługowaja zorganizowane zostały zawiązki oddziałów 10 Dywizji Piechoty. 13 stycznia do miejscowości Ługowaja, w obwodzie dżambulskim (Kazachska Socjalistyczna Republika Radziecka), gdzie miała być formowana 10 DP wyjechał zawiązek 10 Pułku Artylerii Lekkiej liczący 12 oficerów i 35 podoficerów. 21 stycznia 1942 zorganizowano odprawę w nowym miejscu postoju. Dzień ten uznano za datę powstania pułku. Pierwszy rozkaz 10 pal wydany został 29 stycznia i zawierał obsadę kadrową pułku. Rozpoczęło się szkolenie nowo przybyłych żołnierzy. Ponieważ pułk nie otrzymał uzbrojenia, zajęcia ograniczały się do musztry pieszej. 25 marca pułk opuścił Ługowaja i 31 marca zaokrętował się w Krasnowodsku na statek „Agamali Ogły”.
Na Bliskim Wschodzie.
1 kwietnia pułk przypłynął do portu Pahlevi w Iranie. Wraz z pułkiem przybyło do Iranu 130 osób cywilnych, głównie rodziny żołnierzy.
13 kwietnia pułk zmienia miejsce postoju i przez terytorium Iraku udaje się do Palestyny. 27 kwietnia pułk przybywa do Gedery w Palestynie i po krótkim odpoczynku przeniesiony zostaje do obozu Bush-shit, pozostając w nim do 8 maja. Ponowna zmiana miejsca postoju na Quastina związana była z reorganizacją pułku. 6 maja 1942 10 pal przemianowany został na 3 Karpacki Pułk Artylerii Lekkiej.
Obsada etatowa.
Dowódcy pułku:

</doc>
<doc id="1378516" url="https://pl.wikipedia.org/wiki?curid=1378516" title="Tiszaföldvár">
Tiszaföldvár

Tiszaföldvár – miasto na Węgrzech, w komitacie Jász-Nagykun-Szolnok, w powiecie Kunszentmárton.

</doc>
<doc id="1378520" url="https://pl.wikipedia.org/wiki?curid=1378520" title="William Watson (szachista)">
William Watson (szachista)

William Nicholas Watson (ur. 18 kwietnia 1962 w Bagdadzie) – angielski szachista, mistrz międzynarodowy od 1982, arcymistrz od 1990, którego największym osiągnięciem jest mistrzostwo Wielkiej Brytanii 1994 (Norwich). Posiada także tytuł mistrza Anglii (1992) w szachach szybkich.
Osiągnięcia turniejowe.
W 1988 r. wystąpił w drużynie Anglii na szachowej olimpiadzie w Salonikach, zdobywając srebrny medal. Do 2002 roku Watson aktywnie uczestniczył w turniejach, także w rozgrywkach szachowej Bundesligi (klub SV Castrop Rauxel), aktualnie jest zawodnikiem nieaktywnym.
Najwyższy ranking w karierze osiągnął 1 lipca 1992 r., z wynikiem 2560 punktów dzielił wówczas 99-105. miejsce na światowej liście FIDE, jednocześnie zajmując 7. miejsce wśród angielskich szachistów.

</doc>
<doc id="1378521" url="https://pl.wikipedia.org/wiki?curid=1378521" title="Tribute to Eric Clapton/Voo Voo">
Tribute to Eric Clapton/Voo Voo

Tribute to Eric Clapton/Voo Voo to singel promujący płytę "Tribute to Eric Clapton".

</doc>
<doc id="1378522" url="https://pl.wikipedia.org/wiki?curid=1378522" title="Tiszakécske">
Tiszakécske

Tiszakécske – miasto na Węgrzech, w komitacie Bács-Kiskun, w powiecie Kecskemét.

</doc>
<doc id="1378524" url="https://pl.wikipedia.org/wiki?curid=1378524" title="Lajosmizse">
Lajosmizse

Lajosmizse – miasto na Węgrzech, w komitacie Bács-Kiskun, w powiecie Kecskemét.

</doc>
<doc id="1378525" url="https://pl.wikipedia.org/wiki?curid=1378525" title="Douglas Hurley">
Douglas Hurley

Douglas Gerald Hurley (ur. 21 października 1966 w Endicott w stanie Nowy Jork) – amerykański astronauta, pilot wojskowy, inżynier, pułkownik Korpusu Piechoty Morskiej Stanów Zjednoczonych.
Wykształcenie i służba wojskowa.
Jako pilot wylatał ponad 4500 godzin za sterami ponad 25 typów samolotów.
Życie prywatne.
Jest mężem astronautki Karen Nyberg, z którą ma syna.

</doc>
<doc id="1378529" url="https://pl.wikipedia.org/wiki?curid=1378529" title="Anna Szczepaniak">
Anna Szczepaniak

Anna Blandyna Szczepaniak (ur. 16 kwietnia 1951 w Warszawie, zm. 2 marca 1979 tamże) – polska aktorka.
Życiorys.
Anna Blandyna Szczepaniak urodziła się 16 kwietnia 1951 roku w Warszawie jako córka Stanisława i Teodozji z domu Kukuła. Po zdaniu egzaminu dojrzałości rozpoczęła studia na Wydziale Inżynierii Budowlanej Politechniki Warszawskiej, lecz po trzech miesiącach przerwała je a naukę kontynuowała na Wydziale Aktorskim Państwowej Wyższej Szkoły Teatralnej w Warszawie, którą ukończyła w 1974 roku. W latach 1974–1978 występowała w Teatrze Polskim w Warszawie, a od 1 marca 1978 roku w Teatrze Syrena. Najbardziej znana jest z roli Wieśki, koleżanki ze studiów Ani (Irena Szewczyk), w serialu "Daleko od szosy".
Przez jakiś czas była związana z aktorem Andrzejem Strzeleckim. Popełniła samobójstwo – wyskoczyła przez okno budynku 2 marca 1979 roku pod wpływem śmierci innego aktora, Andrzeja Antkowiaka, w którym była zakochana. Została pochowana na cmentarzu Bródnowskim (kwatera: 42 B-5-1/2).
Filmografia.
Źródło: Filmpolski.pl.
Teatr.
Źródło: Encyklopedia Teatru.
Radio.
Źródło: Encyklopedia Teatru.

</doc>
<doc id="1378530" url="https://pl.wikipedia.org/wiki?curid=1378530" title="Jan Falkowski (geograf)">
Jan Falkowski (geograf)

Jan Falkowski (ur. 27 kwietnia 1938 w Targowisku Dolnym) – polski geograf, specjalizujący się w geografii ekonomicznej i gospodarce przestrzennej
W 1956 roku ukończył liceum w Lubawie, rok później podjął studia geograficzne na Uniwersytecie Mikołaja Kopernika w Toruniu. Ukończył je w 1962 roku, tematem jego pracy magisterskiej, wykonywanej pod kierownictwem Rajmunda Galona była "Morfologia doliny Osy". W 1969 roku podjął pracę na UMK, w 1973 uzyskał stopień doktora nauk geograficznych, a w 1981 doktora habilitowanego. 
27 grudnia 1993 uzyskał tytuł profesora nauk o Ziemi, a w 1998 tytuł profesora zwyczajnego.
Dwukrotnie (w latach 1982-1987 i 1996-1997) pełnił funkcję zastępcy dyrektora Instytutu Geografii UMK, a w latach 1997-2002 dyrektora Instytutu Geografii UMK. Od 1988 piastuje stanowisko kierownika Zakładu Gospodarki Przestrzennej i Planowania Strategicznego Instytutu Geografii. 

</doc>
<doc id="1378531" url="https://pl.wikipedia.org/wiki?curid=1378531" title="Jan Falkowski">
Jan Falkowski



</doc>
<doc id="1378535" url="https://pl.wikipedia.org/wiki?curid=1378535" title="Il10">
Il10



</doc>
<doc id="1378536" url="https://pl.wikipedia.org/wiki?curid=1378536" title="Salicylan sodu">
Salicylan sodu

Salicylan sodu, C6H4(OH)COONa – organiczny związek chemiczny, sól sodowa kwasu salicylowego.
W warunkach standardowych jest to białe, krystaliczne ciało stałe. Dobrze rozpuszcza się w wodzie.
Salicylan sodu pełni rolę solubilizatora np. w połączeniu z kofeiną w preparacie "Coffeini et Natrii salicylas".
Linki zewnętrzne.
Sodu salicylan

</doc>
<doc id="1378540" url="https://pl.wikipedia.org/wiki?curid=1378540" title="Drukšiai">
Drukšiai



</doc>
<doc id="1378544" url="https://pl.wikipedia.org/wiki?curid=1378544" title="HSP">
HSP



</doc>
<doc id="1378546" url="https://pl.wikipedia.org/wiki?curid=1378546" title="Intermetale">
Intermetale

Intermetale - stopy metali na osnowie uporządkowanych faz międzymetalicznych, charakteryzujące się właściwościami pośrednimi pomiędzy metalami a ceramiką. Posiadają dużą energię oddziaływania pomiędzy atomami pierwiastków składowych i zachowują uporządkowane struktury aż do temperatury topnienia.
Z uwagi na małą gęstość, wysoką wytrzymałość i odporność na utlenianie i pękanie są dobrym materiałem na elementy maszyn pracujące w podwyższonej temperaturze oraz w środowisku korozyjnym, np. z intermetali tytanu i aluminium wykonywane są panewki łożysk.

</doc>
<doc id="1378548" url="https://pl.wikipedia.org/wiki?curid=1378548" title="Darrin Dean">
Darrin Dean

Darrin Dean (znany również jako Dee) – amerykański menadżer i producent muzyczny z Yonkers (Nowy Jork). Założyciel (razem ze swoim bratem Waah i siostrą Chivon) oraz CEO wytwórni Ruff Ryders Entertainment. Jest też wujem Swizz Beatza. Pracuje jako producent wykonawczy większości albumów i filmów Ruff Ryders, występuje też w klipach i skitach.
W 2007 Dee został aresztowany za posiadanie broni i narkotyków. Jak zeznawał policjant, zatrzymał samochód, którym Darrin jechał jako pasażer (kierowcą był Jerry Gilbert), z powodu uszkodzonego tylnego światła. Wyczuł jednak marihuanę i po przeszukaniu samochodu znalazł naładowany pistolet kalibru .45 oraz 1,5 kg kokainy. Obaj mężczyźni zostali zwolnieni z Bergen County Jail za kaucję wysokości 342,500 dolarów.
Produkcje.
Albumy.
DMX
Drag-On
Eve
Jadakiss
Jin
The Lox
Ruff Ryders
Styles P

</doc>
<doc id="1378549" url="https://pl.wikipedia.org/wiki?curid=1378549" title="P.F.P.">
P.F.P.



</doc>
<doc id="1378553" url="https://pl.wikipedia.org/wiki?curid=1378553" title="Gilberto Gil">
Gilberto Gil

Gilberto Gil, właśc. Gilberto Passos Gil Moreira (ur. 26 czerwca 1942 w Salvadorze) – brazylijski pieśniarz, gitarzysta i kompozytor, od 2003 do 2008 minister kultury w Brazylii w rządzie Luiza Inácio Luli da Silva.
Dzieciństwo i młodość.
Gilberto Gil urodził się w Salvadorze, w rodzinie wywodzącej się z klasy średniej. Większość dzieciństwa spędził w Ituaçu. Jego ojciec, José Gil Moreira, był lekarzem, a matka, Claudina Passos Gil Moreira, była nauczycielką. Wychował się, słuchając muzyki forró, później zainteresował się ulicznymi artystami. Jako mały chłopiec zaczął uczyć się gry na perkusji oraz na trąbce, słuchając w radiu Boba Nelsona. Matka kupiła mu też akordeon i kiedy miał dziesięć lat, wysłała do szkoły muzycznej w Salvadorze.
Gil zafascynował się muzyką śpiewaka i akordeonisty Luisa Gonzagi. W 1950 wraz z rodziną przeniósł się z powrotem do Salvadoru. Jeszcze w czasach szkolnych założył swój pierwszy zespół, "Os Desafinados". Niedługo później, zainspirowany przez João Gilberto, zdecydował, że jego podstawowym instrumentem będzie gitara i zaczął grać bossa novę.
Kariera muzyczna.
W 1963 Gil poznał Caetano Veloso, z którym zaczął współpracować i występować, wydając wkrótce singiel i EP. W lipcu 1964 razem z Veloso, Marią Bethânia (siostrą Veloso), Gal Costa i Tomem Zé wystąpili z koncertem bossa novy oraz ludowych pieśni brazylijskich pt. "Nos, por Exemplo" na wieczorze otwierającym Vila Velha Theatre. Gil razem z grupą kontynuowali występy w Vila Velha Theatre, a po jakimś czasie wraz z Alcivando Luzem został tam dyrektorem muzycznym. W 1968 grupa nagrała album "Tropicália: ou Panis et Circenses", czerpiąc inspirację z albumu The Beatles Sgt. Pepper’s Lonely Hearts Club Band, którego Gil w tamtym czasie ciągle słuchał.
Na początku lat 60. głównym źródłem dochodów Gila było komponowanie dżingli do reklam telewizyjnych, był też przez krótki czas zatrudniony w brazylijskiej filii Unileveru, "Gessy-Lever". W 1965 przeniósł się do São Paulo, gdzie odniósł pierwszy sukces, kiedy jego piosenka "Louvação" (która znalazła się później na albumie o takiej samej nazwie) została nagrana przez Elis Reginę. Pierwszym solowym przebojem Gila była piosenka "Aquele Abraço" z 1969. W tym okresie wystąpił także w kilku programach telewizyjnych, często razem z innymi przedstawicielami ruchu "tropicalismo". Pod koniec lat 60. występował z zespołem z São Paulo Os Mutantes, grającym rock psychodeliczny.
W lutym 1969 Gil i Veloso zostali aresztowani przez juntę i przewiezieni z São Paulo do Rio de Janeiro, gdzie spędzili kilka miesięcy w więzieniu, zanim zostali wypuszczeni pod warunkiem opuszczenia kraju. Podczas pobytu w więzieniu Gil zaczął medytować, przeszedł na makrobiotyczną dietę i zaczął studiować wschodnią filozofię. W więzieniu skomponował cztery utwory, m.in. "Cérebro Electrônico" (znalazł się później na albumie "Gil Luminoso" z 2006). Po opuszczeniu więzienia Gil i Veloso musieli przymusowo opuścić Brazylię i wyemigrowali do Londynu. Podczas pobytu w Anglii Gil występował z takimi grupami jak Yes, Pink Floyd czy Incredible String Band.
Po powrocie do Brazylii w 1972 Gil skupił się na karierze muzycznej oraz na działalności na rzecz ochrony środowiska. Jeszcze w tym samym roku wydał album "Expresso 2222". We wczesnych latach 70. miał udział we wskrzeszeniu tradycyjnej afro-brazylijskiej muzyki "afoxê", dołączył też do grupy "Filhos de Gandhi", do której mogli wstępować tylko czarnoskórzy Brazylijczycy. Pod koniec lat 70. opuścił Brazylię i przeniósł się do Afryki – odwiedził Senegal, Wybrzeże Kości Słoniowej oraz Nigerię. Współpracował też z Jimmy Cliffem, w 1980 nagrał z nim cover No Woman, No Cry.
W 1998 zdobył nagrodę Grammy za najlepszy album world music (za "Quanta Live"), a w 2005 za najlepszy współczesny album world music (za "Eletracústico"). W maju 2005 został laureatem Polar Music Prize. Jest pierwszym zdobywcą tej nagrody pochodzącym z Ameryki Południowej. Z kolei 16 października tego samego roku został odznaczony Legią Honorową II klasy.
Kariera polityczna.
Kariera polityczna Gila zaczęła się w 1987, kiedy to został wybrany miejskim sekretarzem ds. kultury w Salvadorze. W 1988 został wybrany do rady miejskiej, a następnie został miejskim komisarzem ochrony środowiska. W 1990 opuścił partię Brazylijski Ruch Demokratyczny i wstąpił do Partii Zielonych. W tym okresie Gil założył organizację "Onda Azul", która działała na rzecz ochrony źródeł wody w Brazylii. Jednocześnie rozwijał też swoją karierę muzyka. W 1992 czasowo zawiesił swoją działalność polityczną, aby nagrać "Parabolicamará", uważany za jeden z jego najlepszych albumów. 16 października 2001 został Ambasadorem Dobrej Woli FAO.
W styczniu 2003 został Ministrem Kultury w rządzie Luiza Inácio Luli da Silva, mimo iż nie był członkiem jego Demokratycznej Partii Pracy i nie tworzył programu kulturalnego rządu.
Krótko po objęciu stanowiska ministra, Gil zapoczątkował współpracę między państwem a Creative Commons. Jako minister sponsorował program "Culture Points", dostarczającą technologię i edukację muzyczną ludziom żyjącym w biednych dzielnicach miejskich. Wyraził też zainteresowanie programem mającym na celu stworzenie internetowego repozytorium brazylijskiej muzyki, która byłaby udostępniana za darmo. Odkąd Gil został Ministrem Kultury, wydatki ministerstwa wzrosły o 50 procent. W 2008 ogłosił, iż ma zamiar zrezygnować ze stanowiska ministra w celu wyleczenia polipa na więzadłach głosowych. W lipcu 2008 prezydent Brazylii przyjął rezygnację Gila ze stanowiska ministra.
Życie prywatne.
Czwartą żoną Gila jest Flora Nair Giordano Gil Moreira. Mają czwórkę dzieci, piąte zginęło w 1990 w wypadku samochodowym. Jego córka, Preta Gil, jest piosenkarką.
Gil początkowo był chrześcijaninem, później zainteresował się wschodnią filozofią, afrykańskimi wierzeniami i teozofią, a obecnie jest agnostykiem.
Otwarcie przyznaje, że przez lata palił marihuanę i uważa, że narkotyki powinny być legalnie dostępne i traktowane jak farmaceutyki.
Muzyka.
Gil zazwyczaj śpiewa barytonem, czasem jednak zmienia śpiew na falset lub scat. Teksty jego piosenek poruszają problemy religii, ludowości brazylijskiej, psychologii, czasem jego teksty opierają się na grze słów, która jest trudno przetłumaczalna na inne języki. Tworząc swoją muzykę, czerpie z wielu źródeł. Na początku kariery wpływ na jego twórczość miała muzyka The Beatles oraz uliczni muzycy występujący w różnych regionach Bahii. W pierwszych latach jego styl muzyczny był zbliżony do ludowej muzyki brazylijskiej, takiej jak baião czy samba.
Był pionierem "Tropicalismo", brazylijskiego ruchu artystycznego powstałego w latach 60. W późniejszych latach swojej kariery zainteresował się kulturą afroamerykańską, przede wszystkim muzyką reggae. W 1976, podczas podróży do Afryki, Gil spotkał w Lagos Stevie Wondera i Fela Kuti. Zainspirowany muzyką afrykańską, wykorzystał ją w swojej późniejszej twórczości. W latach 80. muzyka Gila zaczęła czerpać z nurtu disco i soul.

</doc>
<doc id="1378555" url="https://pl.wikipedia.org/wiki?curid=1378555" title="Bitwa Nieprzeliczonych Łez">
Bitwa Nieprzeliczonych Łez



</doc>
<doc id="1378556" url="https://pl.wikipedia.org/wiki?curid=1378556" title="Piotr Komornicki">
Piotr Komornicki

Piotr Komornicki (ur. 24 sierpnia 1952 w Krakowie) – polski polityk, zootechnik, były wojewoda krośnieński oraz burmistrz miasta i gminy Iwonicz-Zdrój.
Życiorys.
W 1977 ukończył studia na Wydziale Zootechnicznym Akademii Rolniczej w Krakowie. Do 1990 zajmował stanowiska specjalisty w instytucjach administracji rolnej. Następnie do 1994 był dyrektorem wydziału w urzędzie wojewódzkim. W latach 1994–1997 sprawował urząd wojewody krośnieńskiego.
W latach 1998–2002 sprawował mandat radnego sejmiku podkarpackiego I kadencji. W 1998 został powołany na stanowisko burmistrza miasta i gminy Iwonicz-Zdrój, w 2002 skutecznie ubiegał się o reelekcję w wyborach bezpośrednich. W 2001 i w 2011 bez powodzenia kandydował do parlamentu, a w wyborach samorządowych w 2006 również bezskutecznie ubiegał się o stanowisko burmistrza i mandat radnego sejmiku. Kandydował także w 2010 i 2018 ponownie do sejmiku, a w 2014 do rady miasta Iwonicz-Zdrój.
Należy do Polskiego Stronnictwa Ludowego.
Pochodzi ze szlacheckiego rodu (pieczętującego się w przeszłości herbem Nałęcz). Jest synem Tomasza Komornickiego oraz młodszym bratem Jana i Stanisława Komornickiego. Odznaczony m.in. Złotym Krzyżem Zasługi (1999).

</doc>
<doc id="1378557" url="https://pl.wikipedia.org/wiki?curid=1378557" title="Bitwa Nagłego Płomienia">
Bitwa Nagłego Płomienia



</doc>
<doc id="1378558" url="https://pl.wikipedia.org/wiki?curid=1378558" title="Bitwa Chwalebna">
Bitwa Chwalebna



</doc>
<doc id="1378559" url="https://pl.wikipedia.org/wiki?curid=1378559" title="Mario González (urugwajski piłkarz)">
Mario González (urugwajski piłkarz)

Mario González (27 maja 1950) - piłkarz urugwajski, obrońca.
Będąc piłkarzem klubu CA Peñarol wziął udział wraz z reprezentacją Urugwaju w finałach Mistrzostw Świata w 1974 roku, gdzie Urugwaj odpadł już w fazie grupowej. González nie zagrał w żadnym meczu.
Jako gracz Peñarolu wziął udział w turnieju Copa América 1975, gdzie broniący tytułu mistrza Ameryki Południowej Urugwaj przegrał półfinałowy dwumecz z Kolumbią. González zagrał w obu półfinałowych meczach.
W latach 1970-1978 co roku brał udział wraz z Peñarolem w turnieju Copa Libertadores - dotarł do finału Copa Libertadores 1970 oraz do półfinału Copa Libertadores 1972, Copa Libertadores 1974 i Copa Libertadores 1976.

</doc>
<doc id="1378560" url="https://pl.wikipedia.org/wiki?curid=1378560" title="Bitwa pod Gwiazdami">
Bitwa pod Gwiazdami



</doc>
<doc id="1378561" url="https://pl.wikipedia.org/wiki?curid=1378561" title="Dagor nuin Giliath">
Dagor nuin Giliath



</doc>
<doc id="1378563" url="https://pl.wikipedia.org/wiki?curid=1378563" title="Wilhelm Vogler">
Wilhelm Vogler

Wilhelm Vogler (ur. 1 marca 1906, zm.?) – zbrodniarz hitlerowski, kierownik administracji w obozie koncentracyjnym Stutthof i SS-Hauptsturmführer.
Członek NSDAP o nr legitymacji partyjnej 15176. Od 1 listopada 1943 do 30 maja 1944 pełnił funkcję kierownika administracji obozu w Stutthofie. Vogler pełnił również służbę w administracji obozu w Bergen-Belsen. W drugim procesie załogi Stutthofu przed Sądem Okręgowym w Gdańsku (31 stycznia 1947) został skazany na 15 lat pozbawienia wolności. 6 września 1955 zwolniony z więzienia.

</doc>
<doc id="1378564" url="https://pl.wikipedia.org/wiki?curid=1378564" title="Mario Gonzalez">
Mario Gonzalez



</doc>
<doc id="1378569" url="https://pl.wikipedia.org/wiki?curid=1378569" title="Marie Jean Hérault de Séchelles">
Marie Jean Hérault de Séchelles



</doc>
<doc id="1378570" url="https://pl.wikipedia.org/wiki?curid=1378570" title="Świątynia Chonsu w Karnaku">
Świątynia Chonsu w Karnaku

Świątynia Chonsu – świątynia w Karnaku (dawne Teby) znajdująca się w południowo-zachodnim narożniku świątyni Amona. Została zbudowana przez Ramzesa III, lecz w świątyni znaleziono też imiona Ramzesa IV i Ramzesa XI. Świątynia była poświęcona bogu księżyca – Chonsu.
Przed pylonem znajdowało się dwadzieścia kolumn w czterech rzędach (w każdym po pięć kolumn). Po obu stronach "kolumnady" stały cztery sfinksy (w sumie osiem). Pylon ma 34,5 metra długości, 7 metrów szerokości i 18 metrów wysokości.
Za pylonem w perystylowym dziedzińcu znajdowało się 28 monostylowych kolumn w czterech grupach. Dwie pierwsze grupy przy wejściu do dziedzińca (po obu stronach) składały się z szesnastu kolumn (w każdej grupie po osiem). Dwie następne grupy przy wejściu do sali hypostylowej składały się z dwunastu kolumn (po sześć kolumn każda) i stały na podwyższeniu.
W sali hyposlylowej znajdowało się osiem kolumn po cztery w jednym rzędzie. Środkowe kolumny miały głowice kielichowe, kolumny zewnętrzne głowice pączkowe. Za salą hypostylową było sanktuarium na barkę, w którym znajdowały się kapliczki, a po prawej stronie schody na dach.
Sanktuarium na barkę prowadzi do pronaosu i dalej do siedmiu kapliczek (trzy na północy i po dwie po bokach).

</doc>
<doc id="1378577" url="https://pl.wikipedia.org/wiki?curid=1378577" title="Yadier Sánchez Sierra">
Yadier Sánchez Sierra

Yadier Sánchez Sierra (ur. 8 stycznia 1987) – kubański siatkarz, grający na pozycji przyjmującego, reprezentant kraju. Od stycznia 2018 roku występuje w tureckiej drużynie Solhan Spor Kulübü.
Sukcesy klubowe.
Mistrzostwo Brazylii:
Klubowe Mistrzostwa Ameryki Południowej:
Klubowe Mistrzostwa Świata:
Puchar ACLAV:
Mistrzostwo Argentyny:
Sukcesy reprezentacyjne.
Mistrzostwa Świata Juniorów:
Mistrzostwa Ameryki Północnej, Środkowej i Karaibów Juniorów:
Puchar Panamerykański:
Puchar Ameryki:
Mistrzostwa Ameryki Północnej, Środkowej i Karaibów:

</doc>
<doc id="1378585" url="https://pl.wikipedia.org/wiki?curid=1378585" title="Centurie">
Centurie

Centurie – album zespołu Abraxas wydany w 1998 roku nakładem wytwórni Metal Mind Productions.

</doc>
<doc id="1378589" url="https://pl.wikipedia.org/wiki?curid=1378589" title="Prophecies">
Prophecies

Prophecies – album zespołu Abraxas wydany w 1998 roku nakładem wytwórni Metal Mind Productions.

</doc>
<doc id="1378591" url="https://pl.wikipedia.org/wiki?curid=1378591" title="William Bridgeman (minister)">
William Bridgeman (minister)

William Clive Bridgeman (ur. 31 grudnia 1864 w Londynie, zm. 14 sierpnia 1935 w Leigh Manor) – brytyjski polityk, członek Partii Konserwatywnej, minister w rządach Andrew Bonar Lawa i Stanleya Baldwina.
Życiorys.
Był synem wielebnego Johna Roberta Orlando Bridgemana (trzeciego syna 2. hrabiego Bradford) i Marianne Caroline Clive, córki Williama Clive’a. Wykształcenie odebrał w Eton College oraz w Trinity College na Uniwersytecie Cambridge. W 1889 r. został aysystentem prywatnego sekretarza ministra kolonii lorda Knutsforda (był nim do 1892 r.), a następnie kanclerza skarbu Michaela Hicksa-Beacha (w latach 1895–1897). W 1897 r. został członkiem londyńskiej rady szkolnictwa. W 1904 r. wybrano go do rady hrabstwa Londyn. W 1906 r. został wybrany do Izby Gmin jako reprezentant okręgu Oswestry.
W 1911 r. Bridgeman został whipem opozycji, a od 1915 r. był whipem rządowym. W latach 1915–1916 był lordem skarbu oraz asystentem dyrektora w Ministerstwie Handlu Wojennego. W 1916 r. został parlamentarnym sekretarzem w Ministerstwie Pracy, a w 1919 r. objął analogiczne stanowisko przy Zarządzie Handlu. W latach 1920–1922 był sekretarzem ds. kopalń. 13 października 1920 r. został członkiem Tajnej Rady. W latach 1922–1924 był ministrem spraw wewnętrznych, a w latach 1924–1929 pierwszym lordem Admiralicji.
Bridgeman zrezygnował z miejsca w Izbie Gmin w 1929 r. W tym samym roku otrzymał tytuł 1. wicehrabiego Bridgeman i zasiadł w Izbie Lordów. W kolejnych latach był przewodniczącym wielu komisji i komitetów. W 1935 r. był krótko prezesem BBC. Był również sędzią pokoju i zastępcą Lorda Namiestnika Shropshire. W 1930 r. został honorowym doktorem prawa Uniwersytetu Cambridge.
Życie prywatne.
30 kwietnia 1895 r. w Eccleston poślubił Caroline Beatrix Parker (1875–1961), córkę Cecila Thomasa Parkera i Rosamond Longley, córki Charlesa T. Longleya. William i Caroline mieli razem trzech synów i córkę:

</doc>
<doc id="1378592" url="https://pl.wikipedia.org/wiki?curid=1378592" title="(10450) Girard">
(10450) Girard

(10450) Girard – planetoida z pasa głównego asteroid okrążająca Słońce w ciągu 3 lat i 245 dni w średniej odległości 2,38 j.a. Została odkryta 6 maja 1967 roku w Obserwatorium Féliksa Aguilara przez Carlosa Cesco i Arnolda Klemolę. Nazwa planetoidy pochodzi od "Terrenca Girarda" (ur. 1957), pracownika Yale University Astronomy Department odpowiadającego za rozwój wyspecjalizowanego oprogramowania astrometrycznego. Przed nadaniem nazwy planetoida nosiła oznaczenie tymczasowe (10450) 1967 HA.

</doc>
<doc id="1378593" url="https://pl.wikipedia.org/wiki?curid=1378593" title="99 (album Abraxas)">
99 (album Abraxas)

Abraxas 99 – album zespołu Abraxas wydany w 1999 roku nakładem wytwórni Metal Mind Productions.

</doc>
<doc id="1378595" url="https://pl.wikipedia.org/wiki?curid=1378595" title="Komunikacja Autobusowa w Świnoujściu">
Komunikacja Autobusowa w Świnoujściu

Komunikacja Autobusowa Sp. z o.o. w Świnoujściu (KA Świnoujście) – przedsiębiorstwo zajmujące się usługami związanymi z rozkładowym transportem pasażerskim i transportem w komunikacji miejskiej.
Historia.
W maju 1991 roku z Wojewódzkiego Przedsiębiorstwa Komunikacji Miejskiej w Szczecinie wydzielono Przedsiębiorstwo Komunikacji Miejskiej w Świnoujściu. Miesiąc później przekształcono ją w Zakład Komunikacji Miejskiej w Świnoujściu, który podległy był pod Zarząd Miasta Świnoujście. W maju 2005 roku firmę przekształcono w Komunikację Autobusową Sp. z o.o. w Świnoujściu.

</doc>
<doc id="1378596" url="https://pl.wikipedia.org/wiki?curid=1378596" title="Wicehrabia Bridgeman">
Wicehrabia Bridgeman

Wicehrabiowie Bridgeman 1. kreacji (parostwo Zjednoczonego Królestwa)
Najstarszy syn 3. wicehrabiego Bridgeman: Luke Robinson Orlando Bridgeman

</doc>
<doc id="1378598" url="https://pl.wikipedia.org/wiki?curid=1378598" title="KA Świnoujście">
KA Świnoujście



</doc>
<doc id="1378600" url="https://pl.wikipedia.org/wiki?curid=1378600" title="Omal nie pękła łepetyna">
Omal nie pękła łepetyna

Omal nie pękła łepetyna – singel promujący płytę "Tytus, Romek i A’Tomek wśród złodziei marzeń".
Lista utworów i wykonawcy.
W nagraniu wziął udział zespół Voo Voo w składzie:
Aranżacja: Mateusz Pospieszalski 

</doc>
<doc id="1378601" url="https://pl.wikipedia.org/wiki?curid=1378601" title="SAOZ">
SAOZ

SAOZ, Stowarzyszenie Artystyczne Ośrodek Zdrowia – stowarzyszenie artystyczne założone w 1999 roku przez Romana Dziadkiewicza, Tomasza Wadonia, Małgorzatę Markiewicz i Monikę Wróbel.
SAOZ było Stowarzyszeniem i dziełem sztuki jednocześnie. W ramach SAOZ były organizowane liczne działania o charakterze artystycznym, edukacyjnym i społecznym, „łączące życie ze sztuką”. Były to m.in. 3 edycje spotkań warsztatowych młodych artystów "Projekt Wzgórza" (1999, 2000, 2001), a także 2 edycje "Warsztatów Sztuki i Kultury Wizualnej", Kraków - Lipnica Murowana (2000, 2001).
W 2001 roku działalność SAOZ została zaprezentowana na wystawie "POPelita" w krakowskim Bunkrze Sztuki, gdzie funkcjonowało tymczasowe biuro SAOZ.
W 2003 roku Stowarzyszenie uczestniczyło w festiwalu performance "Breaking News" w CSW Zamek Ujazdowski w Warszawie, gdzie zaprezentowało permanentny performance.
Do SAOZ-u należało ponad 30 osób, wśród których byli artyści, dziennikarze, pisarze, muzycy, studenci. Stowarzyszenie zostało rozwiązane w 2003 roku. 
Idea SAOZ jest kontynuowana przez fundację 36,6.

</doc>
<doc id="1378604" url="https://pl.wikipedia.org/wiki?curid=1378604" title="Předměřice nad Labem">
Předměřice nad Labem

Předměřice nad Labem - wieś w Czechach Wschodnich, która się znajduje na północ od miasta Hradec Králové, nad rzeką Łabą.
Historia.
Pierwsza wzmianka o wsi pochodzi z 1397 r. W 2005 r., w referendum odrzucono propozycję przyłączenia do miasta Hradec Králové.

</doc>
<doc id="1378606" url="https://pl.wikipedia.org/wiki?curid=1378606" title="Live in Memoriam">
Live in Memoriam

Live in Memoriam – album koncertowy zespołu Abraxas, wydany w 2000 roku nakładem wytwórni Kuźnia. Koncert został nagrany w Studiu im. Agnieszki Osieckiej 29 stycznia 2000. Koncert był poświęcony pamięci Tomasza Beksińskiego.

</doc>
<doc id="1378607" url="https://pl.wikipedia.org/wiki?curid=1378607" title="Allerød (stacja kolejowa)">
Allerød (stacja kolejowa)

Allerød – stacja kolejowa w miejscowości Allerød, na północ od Kopenhagi na linii Hillerød - Kopenhaga. Przed 1952 r. nosiła nazwę Lillerød, ale zmieniono z uwagi na podobnie brzmiącą nazwę "Hillerød". Rocznie obsługuje 8 473 pasażerów (2004).
Stacja w kulturze.
Opisana w popularnej powieści Joanny Chmielewskiej "Wszystko Czerwone". Tu zaczyna się akcja powieści.

</doc>
<doc id="1378608" url="https://pl.wikipedia.org/wiki?curid=1378608" title="Fundacja 36,6">
Fundacja 36,6

Fundacja 36,6 – fundacja założona przez Romana Dziadkiewicza i Wojciecha Kosmę w 2003 roku jako kontynuacja idei zapoczątkowanej przez Stowarzyszenie Artystyczne Ośrodek Zdrowia SAOZ.
Podczas gdy stowarzyszenie skupiało się bardziej na działaniach artystycznych, fundacja zajmuje się analizą rzeczywistości kulturowej wraz z jej problemami społecznymi, politycznymi i ekonomicznymi. To platforma łącząca w wymianie doświadczeń artystów, teoretyków i aktywistów; w ramach której realizowane są głównie projekty na styku spraw społecznych, edukacji i działań artystycznych. Te ostatnie w założeniu członków mają być nieustannie poddawane stymulującej krytyce.
Dotychczas przeprowadzono m.in.: Warsztaty myślenia, Malinowe (2003); Warsztaty myślenia, Forum Społeczne, Mumbaj, Indie (2004); SFX: Prolog, Pruszków (2004); Program im. Edwarda Saida, w ramach Dialog Loci, Kostrzyn (2004); Manifest nic nie robienia, w ramach BHP, IS Wyspa, Gdańsk (2004); SFX: Publiczność, Westfälischer Kunstverein Münster (2005); Akademia 36,6 - kursy samokształceniowe, Kraków (2006).
W ramach fundacji 36,6 działają przede wszystkim: Agata Dutkowska, Roman Dziadkiewicz, Wojciech Kosma, Mateusz Kula, Jan Simon, Jan Sowa, Zorka Wollny.

</doc>
<doc id="1378613" url="https://pl.wikipedia.org/wiki?curid=1378613" title="Summa">
Summa

Summa (śr. łac. "suma", "kapitał", "treść") – średniowieczny gatunek literacki charakterystyczny zwłaszcza dla średniowiecznej filozofii i teologii scholastycznej. Summa jest całościowym kompendium, podręcznikiem mającym obejmować jakąś całą dziedzinę wiedzy albo całokształt myśli.
Gatunek rozwinął się zwłaszcza w wieku XIII.

</doc>
<doc id="1378614" url="https://pl.wikipedia.org/wiki?curid=1378614" title="Belfort (ujednoznacznienie)">
Belfort (ujednoznacznienie)



</doc>
<doc id="1378615" url="https://pl.wikipedia.org/wiki?curid=1378615" title="Caterina Benincasa">
Caterina Benincasa



</doc>
<doc id="1378617" url="https://pl.wikipedia.org/wiki?curid=1378617" title="Marko Czeremszyna">
Marko Czeremszyna

Marko Czeremszyna, prawdziwe nazwisko Iwan Semaniuk (ukr. Іван Юрійович Семанюк) (ur. 13 czerwca 1874 we wsi Kobaki, zm. 25 kwietnia 1927 w Śniatynie) – ukraiński pisarz-nowelista, prawnik, działacz społeczny.
Pochodził z rodziny chłopskiej. Kiedy w 1889 r. ukończył szkołę, ojciec wysłał go do gimnazjum, by kontynuował naukę w Kołomyi. Lekcje były prowadzone w języku polskim, którego chłopiec nie znał. Niebawem nauczył się języka i stał się jednym z najlepszych uczniów. Interesował się ówczesnym życiem literackim na Bukowinie i w Galicji. W 1896 ukończył gimnazjum i wyjechał do Wiednia, by zdobyć zawód lekarza. Jednakże czesne za studia medyczne było tak wysokie, że musiał zrezygnować i wybrał studia prawnicze na Uniwersytecie Wiedeńskim. Na uniwersytecie poświęcił się działalności literackiej i społeczno-kulturalnej. W 1901 r. ukończył studia, ale dopiero w 1906 r. otrzymał dyplom, z którym udał się do Delatyna, gdzie przez 6 lat pracował jako adwokat. W 1912 r. otworzył własną kancelarię adwokacką w Śniatyniu. Podczas I wojny światowej mieszkał w rodzinnej wsi Kobaki, która znajdowała się w strefie najbardziej zaciekłych walk. Swoje wojenne doświadczenia odzwierciedlił w nowelach. Utwory Czeremszyny są utrzymane w konwencji realistycznej, ale pisarz stosuje też psychologizm, nastrojowość, liryzację oraz wplata elementy folklorystyczne jako formę wyrazu wyobrażeń ludowych o otaczającej rzeczywistości. 
Niedługo po zakończeniu wojny pisarz powrócił do Śniatyna, gdzie pozostał do końca życia. Niestety, nagła śmierć nie pozwoliła mu na zrealizowanie wszystkich pisarskich planów. 17 lipca 1949 r. w Śniatynie zostało otwarte muzeum poświęcone pisarzowi.
Twórczość.
Od 1897 r. w bukowińskiej gazecie „Bukowyna” („Буковина”) pojawiają się pierwsze utwory młodego pisarza. W 1899 r. w lwowskim czasopiśmie „Literaturno-naukowyj wisnyk” („Літературно-науковий вісник”) zostały opublikowane opowiadania "Swiatyj Nykołaj u harti" ("Святий Николай у гартi") oraz "Chiba darujmo wodu" ("Хіба даруймо воду"). W ciągu następnych 2 lat napisał szereg opowiadań z życia huculskiego. W 1901 r. zostały wydane w Czerniowcach w tomie "Karby" ("Карби"). Ten niewielki zbiór sprawił, że został uznany za jednego z głównych ukraińskich nowelistów początku XX wieku. W 1925 r. w Kijowie wyszedł zbiór nowel pt. "Seło wyhybaje" ("Село вигибає"). W 1929 r. pośmiertnie zostały wydane dwa nowe zbiory opowiadań.
Jego nowele dzielą się na trzy cykle:

</doc>
<doc id="1378619" url="https://pl.wikipedia.org/wiki?curid=1378619" title="Gilberto Passos Gil Moreira">
Gilberto Passos Gil Moreira



</doc>
<doc id="1378626" url="https://pl.wikipedia.org/wiki?curid=1378626" title="PSB (ujednoznacznienie)">
PSB (ujednoznacznienie)



</doc>
<doc id="1378627" url="https://pl.wikipedia.org/wiki?curid=1378627" title="Paulina Olga Wirtemberska">
Paulina Olga Wirtemberska

Paulina Olga Helena Emma Wirtemberska (ur. 19 grudnia 1877 w Stuttgarcie, zm. 7 maja 1965) – księżniczka wirtemberska.
Życiorys.
Córka króla Wirtembergii Wilhelma II i jego pierwszej żony Marii Waldeck-Pyrmont.
28 października 1898 roku wyszła za księcia Fryderyka księcia Wied (1872–1945), syna Wilhelma księcia Wied (1845–1907) i Anny Nassau księżniczki Holenderskiej. Para miała dwójkę dzieci:
Była prababką żony księcia Fryderyka Wirtemberskiego, Wilhelminy zu Wied.

</doc>
<doc id="1378629" url="https://pl.wikipedia.org/wiki?curid=1378629" title="Breaking News">
Breaking News

Breaking News. Młody Performance Polski – festiwal performance trwający od 10 do 11 kwietnia 2001 roku w Centrum Sztuki Współczesnej „Zamek Ujazdowski” w Warszawie. Celem festiwalu było przedstawienie artystów młodego pokolenia pracujących w tym konkretnym medium. 
Kuratorzy projektu: Janusz Bałdyga (artysta - perfomer, związany z teatrem Akademia Ruchu, debiutował pod koniec lat 70.) i Łukasz Guzek (krytyk sztuki, prowadził w latach 80. i 90. niezależną galerię QQ w Krakowie, redaktor magazynu o sztuce spam.art.pl). 
W festiwalu udział wzięli: Jakub Bąkowski, Michał Bujnicki, Jagna Ciuchta, Oskar Dawicki, Artur Grabowski, Wojciech Jaruszewski, Paweł Kaszczyński, Dariusz Kociński, Anna Konik, Mariusz Maciejewski, Dorota Miroń, Zuzanna Niespor, Daniel Rumiancew, SAOZ, Marcin Szydłowski, Norbert Walczak, Karolina Wiktor, Agnieszka Wolny, Małgorzata Żarczyńska. 
Prezentowane na festiwalu działania były manifestacjami sztuki pojętej jako uczestnictwo, jako doświadczenie. Młodzi performerzy używając siebie, swojego psychicznego i fizycznego ja, poddawali analizie własne uczestnictwo w sztuce i w szeroko pojętej kulturze. Włączając się swoimi działaniami różne dziedziny sztuki udowadniali, że sztuka performance, w rozumieniu performatywności, jest dla młodego pokolenia nadal atrakcyjna i ciągle posiada duży potencjał pobudzania różnorodnych dyskursów. Na festiwalu zaprezentowane zostały m.in. realizacje, w których performance współistniał z wideo (J. Ciuchta), łączył się z instalacją świetlną (K. Bąkowski) lub współistniał z poezją (A. Wolny). Artyści poruszali m.in. problem tożsamości płciowej (D. Miroń), podejmowali dialog z konsumpcyjnym (A. Grabowski) i spektakularnym charakterem współczesnej kultury (O. Dawicki). 

</doc>
<doc id="1378638" url="https://pl.wikipedia.org/wiki?curid=1378638" title="Michał Budny (malarz)">
Michał Budny (malarz)

Michał Budny (ur. 1976 w Lesznie) – polski artysta.
Michał Budny związany jest z galerią Raster z Warszawy, reprezentowany przez Johnen Galerie z Berlina, Nachst St.Stephan Rosemarie Schwarzwaelder z Wiednia oraz Annex14 z Berna.
Bibliografia.
Katalogi i foldery wystaw indywidualnych:

</doc>
<doc id="1378643" url="https://pl.wikipedia.org/wiki?curid=1378643" title="Dorota Buczkowska">
Dorota Buczkowska

Dorota Buczkowska (ur. 1971r. w Warszawie) – polska artystka.
Twórczo zajmuje się m.in. malarstwem, rzeźbą, grafiką, fotografią, rysunkiem. Ukończyła studia na Akademii Sztuk Pięknych w Warszawie (Wydział Konserwacji i Restauracji Dzieł Sztuki, 1991-1998; Wydział Rzeźby, pracownia prof. Grzegorza Kowalskiego, 1999-2003), Uniwersytecie Warszawskim (Gender Studies, 1998-1999), a w latach 2002-2003 studiowała w w Nicei we Francji.
Podejmuje wątki integrowania traumy, oswajania tego, co wyparte (projekt "Rok w Sanatorium” czy projekt "Uzdrowisko”).
Mieszka i pracuje w Warszawie.

</doc>
<doc id="1378646" url="https://pl.wikipedia.org/wiki?curid=1378646" title="Kopalnia Węgla Kamiennego Jan Kanty">
Kopalnia Węgla Kamiennego Jan Kanty

Kopalnia Węgla Kamiennego Jan Kanty (podczas II wojny światowej Dachs, od 1953 do 1989 roku Komuna Paryska) – zlikwidowana kopalnia węgla kamiennego, położona w Jaworznie w dzielnicy Niedzieliska, założona w 1920 roku, prowadziła wydobycie do 2000 roku.
Historia.
Powstała w 1920 pod nazwą Jan Kanty. Eksploatację rozpoczęto w 1921. Główny szyb Artur zgłębiono na obszarze górniczym Barbara, obejmującym pokłady Niedzieliska I i II. Ponadto eksploatowano odkrywkowo wychodnię Stanisław. W 1925 przyłączono do niej kopalnię Leopold. W czasie okupacji hitlerowskiej nosiła nazwę Dachs, od 1942 zarządzana była przez Energieversorgung
Oberschlesien A.G. W 1945 utworzyła kopalnię Jaworzno wraz z kopalniami Kościuszko i Bolesław Bierut (wcześniej Piłsudski). Zakład Jaworzno podlegał Krakowskiemu Zjednoczeniu Przemysłu Węglowego. Od 1 stycznia 1947 podlegała Jaworznicko-Mikołowskiemu Zjednoczeniu Przemysłu Węglowego. Od 1953 niesamodzielna kopalnia funkcjonowała pod nazwą KWK Komuna Paryska. Od 1 stycznia 1954 stanowiła odrębną kopalnię. Powrót do nazwy Jan Kanty nastąpił w 1989. Eksploatacja górnicza została zakończona 31 lipca 2000 roku na skutek wyczerpania zasobów. Zakład został zlikwidowany w latach 1994-2002. Ponowną eksploatację pozostałych złóż węgla rozważała KWK Kazimierz-Juliusz w 2013, co jednak nie zostało zrealizowane na skutek likwidacji tegoż zakładu. Na początku marca 2020 roku rozpoczęła się rozbiórka szybu Witold II.
Wydobycie.
Wydobycie węgla na przestrzeni lat (w tonach):

</doc>
<doc id="1378649" url="https://pl.wikipedia.org/wiki?curid=1378649" title="Dmesg">
Dmesg

dmesg (od ) – polecenie systemowe rodziny Unix wyświetlające bufor warstwy jądra. Umożliwia m.in. wyświetlenie komunikatów startowych ładowania systemu.

</doc>
<doc id="1378656" url="https://pl.wikipedia.org/wiki?curid=1378656" title="Katikas">
Katikas

Katikas (gr. "Κάθικας") – wieś w Republice Cypryjskiej, w dystrykcie Pafos. W 2011 roku liczyła 438 mieszkańców.
W Katikas znajduje się zabytkowy kościół Panaja Ewangelistria z 1870 roku.

</doc>
<doc id="1378657" url="https://pl.wikipedia.org/wiki?curid=1378657" title="Wojtek Doroszuk">
Wojtek Doroszuk

Wojtek Doroszuk, właśc. Wojciech Doroszuk (ur. 1980) – polski artysta wizualny.
Edukacja.
Absolwent krakowskiej ASP. Dyplom uzyskał w 2006 w Pracowni Interdyscyplinarnej Zbigniewa Sałaja i Grzegorza Sztwiertni. Studiował sztuki wizualne w Sabanci Universitesi w Stambule. Pracuje jako asystent na krakowskiej ASP.
Nagrodzony w ramach 8. Konkursu malarstwa im. Eugeniusza Gepperta (2007). W roku akademickim 2005/6 stypendium Ministra Kultury.
Twórczość.
Zajmuje się wideo i fotografią. Interesuje go społeczeństwo jako spektakl i szereg konwencji, które stara się dekonstruować. Pyta, dlaczego tak łatwo godzimy się z zastanym, o to, co wypierane, przywołuje obcego.
W projekcie stambulskim złożonym z cyklu wyestetyzowanych pocztówek z niestandardowymi, bo ukrywanymi przed turystami, widokami, i takimi informacjami na odwrocie, oraz tryptyku filmowego Picnic, Lunch I i Lunch II (2005) pokazuje niemożność komunikacji, translacji zachowań i kulturowych przyzwyczajeń. Zwraca uwagę na kolonialne uwarunkowania i orientalizm w postrzeganiu, które widoczne są nawet pomimo politycznej poprawności świadomych Europejczyków. 
Podobna tematyka powraca w zrealizowanej z Anną Szwajgier pracy Free Cracow Tour (2005) – mistyfikowanym spacerze po Krakowie dla cudzoziemców czy wideo Party (2006) – imprezie, na której przebywający w Polsce zagraniczni studenci odgrywają rzekome gry i zabawy typowe dla Polaków. 
Ksenofobia i lęk obcych przed obcym stały się głównym motywem filmu El Dorado (2006) zrealizowanego wśród szwajcarskiej Polonii, a teatralizacja i konwencjonalność ludzkich zachowań oraz dotknięcie realnego sprowokowały dyplomową realizację Dissection theatre (2006). 
Mieszka i pracuje w Krakowie. 

</doc>
<doc id="1378659" url="https://pl.wikipedia.org/wiki?curid=1378659" title="Język eteocypryjski">
Język eteocypryjski

Język eteocypryjski – wymarły język, używany na Cyprze w epoce żelaza. Nazwy eteocypryjski (gr. eteo- 'prawdziwy'), za sugestią V. Gradthausena, użył po raz pierwszy, w 1932 Friedriech, w analogii do eteokreteńskiego. Do zapisu języka używano sylabicznego pisma cypryjskiego, pochodzącego od linearnego A (przez jego wariant cypro-minojski, zwany linearnym C). Od około X w. p.n.e. pod silnym wpływem arkadyjsko-cypryjskiego dialektu języka greckiego, ostatecznie wymarł około IV w. p.n.e.
Język jest wciąż niezrozumiały, z wyjątkiem znaczenia kilku słów, zaświadczonych w dwujęzycznych inskrypcjach. Takie zagadnienia jak składnia czy odmiana bądź aglutynacyjność pozostają nieznane. Częściowe tłumaczenia oparte są w dużej mierze na przyjętej przez tłumacza rodzinie językowej, do której miał należeć. Nie ma jednak żadnej spójności, niektórzy językoznawcy, na przykład,
Cyrus Gordon wskazuje na zachodniosemicką proweniencję. Th. Petit sugerował, że mógł być spokrewniony z huryckim i urartyjskim.
Proponowano też pokrewieństwo z anatolijskimi, iliryjskim (sic!) i tyrreńskimi.
Inskrypcje.
Najsłynniejszą eteocypryjską inskrypcją jest grecko-eteocypryjski tekst wyryty na kamiennej płycie z czarnego marmuru, odnalezionej w 1913 roku, w ruinach starożytnego miasta – Amathus. Datowana na ok. VI w. p.n.e. i zawiera dialektu attyckiego greki i eteocypryjskiego. Tekst eteocypryjski jest zapisany, przy pomocy cypryjskiego pisma sylabicznego, biegnie od prawej do lewej, tekst grecki zapisany majuskułą, od lewej do prawej, poniżej tekstu eteocypryjskiego. Podobnie, jak w innych inskrypcjach eteocypryjskich, można tu jedynie zidentyfikować imiona własne, występujące w tekście greckim. Na uwagę zwracają końcówki słów: -se, -so, -na, -ko, -no oraz – jak się wydaje, bardzo ważny, zrostek -oti. Sugerowano, że o-i-te może oznaczać spójnik 'i'/'lub'.
Eteocypryjski: 
1:a-na ma-to-ri u-mi-e-s[a]-i mu-ku-la-i la-sa-na a-ri-si-to-no-se a-ra-to-wa-na-ka-so-ko-o-se
2:ke-ra-ke-re-tu-lo-se ta-ka-na-[?-?]-so-ti a-lo ka-i-li-po-ti
Proponowana wymowa: 
1: Ana mator-i um-iesa-i Mukula-i Lasana Ariston-ose Artowanaksoko-ose
2: kera keretul-ose. Ta kana (kuno) sot-i, ail-o kail-i pot-i.
Grecki: 
3: Η ПΟΛΙΣ Η АΜАΘΟΥΣΙΩΝ ΑΡΙΣΤΩΝΑ
4: ΑΡΙΣΤΩΝΑΚΤΟΣ ΕΥΠΑΤΡΙΔΗΝ
tłumaczenie Cyrusa Gordona: 
Miasto Amathusyjczyków (uhonorowało) szlachetnego Arystona Arystonaksowicza.
Również w Amathus odnaleziono, prawdopodobnie eteocypryjską monetę, wybitą na cześć króla Amathus – nijakiego Purwosa. Pochodzi z ok. 390 r. p.n.e., zarówno na rewersie, jak i awersie – wyryto jego imię – pu–ru–wo–so. Kolejnym przykładem, może być, datowana na VI w. p.n.e., inskrypcja z Pafos, zawierająca następujący tekst:
strona 1: ka-sa-ma ?-pi-ti e-ta-?
strona 2: a-?-ta-to a-la—sa-se
Hipoteza tyrreńska.
Ferner, przyjmując etruskie i lemnijskie pokrewieństwo, odtworzył znaczenie następujących słów:

</doc>
<doc id="1378663" url="https://pl.wikipedia.org/wiki?curid=1378663" title="Serie B (2007/2008)">
Serie B (2007/2008)

Serie B w sezonie 2007/2008 zaczęła się 25 sierpnia 2007 a skończyła 15 czerwca 2008. 22 zespoły rozegrały po 42 mecze.
Ostateczna tabela.
Playoffy.
US Lecce uzyskało awans do Serie A

</doc>
<doc id="1378664" url="https://pl.wikipedia.org/wiki?curid=1378664" title="Waldenburg (Saksonia)">
Waldenburg (Saksonia)

Waldenburg − miasto we wschodnich Niemczech, w kraju związkowym Saksonia, w okręgu administracyjnym Chemnitz, w powiecie Zwickau (do 31 lipca 2008 w powiecie Chemnitzer Land), siedziba wspólnoty administracyjnej Waldenburg.
Geografia.
Waldenburg leży na północny wschód od miasta Glauchau.
Miasto dzieli się na następujące dzielnice:
Na obszarze miasta krzyżują się dwie drogi krajowe B175 i B180.

</doc>
<doc id="1378667" url="https://pl.wikipedia.org/wiki?curid=1378667" title="Dobowe migracje pionowe">
Dobowe migracje pionowe

Dobowe migracje pionowe – zachowanie organizmów wodnych polegające na pionowym przemieszczaniu się w toni wodnej w cyklu dobowym. Dotyczy różnych grup organizmów, ale najlepiej opisane są wędrówki organizmów zooplanktonowych. W zależności od głębokości i przejrzystości zbiornika ich zakres wynosi od kilku centymetrów do ponad stu metrów (w morzach).
Różne grupy organizmów wykazują różny wzór migracji. Da się jednak wyróżnić pewne modele dzielone przez organizmy o różnej przynależności systematycznej, ale zbliżonej ekologii. 
Organizmy fitoplanktonowe, potrzebując światła do fotosyntezy, w ciągu dnia przebywają w strefie eufotycznej, blisko powierzchni. Po zmroku przenoszą się niżej, gdzie stężenie biogenów jest wyższe. 
Odwrotnie zachowują się zwierzęta planktonowe, zwłaszcza duże i widoczne (np. zabarwione pigmentem, a w przypadku zwierząt przezroczystych – o wyraźnych oczach, noszące jaja, o wypełnionych jelitach). Nocą znajdują się blisko powierzchni, a w dzień schodzą głębiej. Spośród licznych hipotez najwięcej przemawia za tym, że jest to sposób unikania presji drapieżników posługujących się wzrokiem, czyli ryb (i w mniejszym stopniu płazów). Organizmy zooplanktonowe dzięki tym migracjom cały czas przebywają w ciemności, a nocą, gdy ciemność panuje na każdej głębokości, przebywają w strefie wyższej, a więc cieplejszej i ogólnie zasobniejszej w pokarm (mimo odwrotnych migracji części organizmów fitoplanktonowych). 
Z kolei ta część zwierząt planktonowych, która ze względu na mały rozmiar pozostaje poza zainteresowaniem ryb, a jest pokarmem drapieżników zooplanktonowych, unikając presji tych ostatnich migruje nocą w głąb toni wodnej, a w dzień ku powierzchni. Migracje pionowe podejmują także ryby, ale jest to rzadsze i słabiej poznane zjawisko. W niektórych przypadkach wydaje się to unikaniem presji drapieżniczej ptaków.
Tak więc migracje planktonu mają dwa podstawowe typy:
Na rzecz hipotezy, że migracje dobowe planktonu są mechanizmem obronnym przemawiają obserwacje, z których wynika, że migracji nie podejmują duże zwierzęta planktonowe w jeziorach bezrybnych, a także eksperymenty, w których u niemigrujących skorupiaków hodowanych w akwariach wywołano zachowania migracyjne wpuszczając wodę zawierającą ślady chemiczne ryb (kairomony). Podobnie w przypadku braku dużych zwierząt planktonowych – drapieżników (np. larw wodzienia) brak jest "odwrotnej" migracji małych zwierząt planktonowych. Niezależnie od tego, inne czynniki także mogą odgrywać pewną rolę. Przykładowo unikanie prześwietlenia zmniejsza ekspozycję na szkodliwe działanie promieniowania ultrafioletowego. Nocne podążanie drobnych filtratorów w głąb, oprócz unikania presji drapieżców planktonowych, może być również podążaniem za migrującymi w ten sposób ofiarami należącymi do fitoplanktonu.
Analogicznie do migracji pionowych, istnieją także migracje poziome (np. ryb karpiowatych), w których rolę strefy wiecznie zacienionej odgrywa litoral (zacienienie przez makrofity), a okresowo prześwietlonej – pelagial.

</doc>
<doc id="1378668" url="https://pl.wikipedia.org/wiki?curid=1378668" title="USS Georgia (BB-15)">
USS Georgia (BB-15)

USS Georgia (BB-15) – amerykański pancernik typu "Virginia". Pierwszy okręt United States Navy noszący nazwę pochodzącą od stanu Georgia.
Okręt został zwodowany w Bath Iron Works 11 października 1904. Matką chrzestną była pani Stella Tate. Wszedł do służby w Boston Navy Yard 24 września 1906. Pierwszym dowódcą został komandor R. G. Davenport.
Po okresie wyposażania i zakończeniu krótkiego rejsu odbiorczego okręt dołączył do Floty Atlantyku jako jednostka flagowa 2 Dywizjonu 1 Eskadry. 26 marca 1907 opuścił Hampton Roads i udał się do zatoki Guantánamo, gdzie uczestniczył w ćwiczeniach artyleryjskich floty. Po krótkim remoncie w Boston Navy Yard dołączył do innych okrętów Floty Atlantyku obecnych na ceremonii otwarcia Jamestown Exposition. 10 czerwca 1907 prezydent Theodore Roosevelt i inni obecni dygnitarze dokonali przeglądu floty. 11 czerwca został na wystawie proklamowany "Dniem Georgii" (ang. "Georgia Day"), w związku z tym na pokładzie okrętu odbyły się specjalne ceremonie.
Później pancernik popłynął wraz z flotą na ćwiczenia artyleryjskie do zatoki Cape Cod, gdzie dotarł 15 czerwca. 15 lipca zdarzył się wypadek: ładunek prochowy wybuchł zbyt wcześnie w rufowej wieży dział 8 calowych (203 mm) i zabił 10 oficerów i marynarzy oraz ranił kolejnych 11.
W dniach 16–21 sierpnia 1907 okręt uczestniczył w obchodach trzystulecia lądowania pierwszych angielskich kolonistów, a następnie dołączył do floty biorącej udział w manewrach bojowych. 24 września okręt zakotwiczył w pobliżu League Island w Nowym Jorku, gdzie miał przejść przegląd.
7 grudnia 1907 po dotarciu do Hampton Roads wraz z 15 innymi pancernikami, eskadrą torpedowców i transportowcami przygotowywał się do udziału w wielkim przeglądzie poprzedzającym rejs Floty Atlantyku na zachodnie wybrzeże USA. 16 grudnia prezydent Roosevelt dokonał przeglądu Wielkiej Białej Floty i wysłał ją w pierwszą część podróży dookoła świata. Podróż ta miała na celu podniesienie prestiżu USA na świecie i pokazanie Kongresowi konieczności dalszego inwestowania w marynarkę wojenną. Po zawinięciu do portów Ameryki Południowej formacja spotkała się 8 maja 1908 z okrętami Floty Pacyfiku w zatoce San Francisco na kolejnym przeglądzie, którego dokonał tym razem sekretarz marynarki wojennej. 7 lipca 1908 „Georgia” w towarzystwie innych pancerników i jednostek zaopatrzeniowych opuścił San Francisco i udał się w drugą część wyprawy: zawinął do portów filipińskich, australijskich, japońskich oraz śródziemnomorskich. Flota wróciła do Hampton Roads 22 lutego 1909.
W czasie kolejnego przeglądu okręt otrzymał maszt kratownicowy, który był cechą charakterystyczną dla wielu amerykańskich pancerników z tego okresu. „Georgia” kontynuował służbę we Flocie Atlantyku, biorąc udział w ćwiczeniach i manewrach, które przerywał przeglądami stoczniowymi. 2 listopada 1910 prezydent William Taft dokonał przeglądu floty przed jej wypłynięciem do Francji. W drodze do Weymouth (Anglia) „Georgia” i inne pancerniki wykonywały ćwiczenia bojowe i zwiadowcze, do zatoki Guantanamo wróciły 13 marca 1911.
Od 1911 do 1913 okręt uczestniczył w szkoleniach. 5 czerwca 1913 pełnił rolę jednostki szkolnej w letnim rejsie podchorążych (ang. "midshipmen") United States Naval Academy. Po długim przeglądzie w Boston Navy Yard. 14 stycznia 1914 dotarł do wybrzeży Meksyku, by wraz z innymi jednostkami floty bronić interesów amerykańskich w związku z incydentem w Tampico i Veracruz. W marcu na krótko wrócił do Norfolk, potem popłynął na wody meksykańskie. Od sierpnia do października 1914 pływał w pobliżu Haiti, starając się chronić na tym terenie amerykańskich cywilów.
25 lutego 1915 po kolejnym przeglądzie dołączył do floty w pobliżu Kuby i wziął udział w zimowych manewrach. Resztę roku spędził na szkoleniach i uroczystościach, pozostając w składzie Floty Atlantyku (ang. "Atlantic Fleet Battleship Force").
Zanim został ponownie wcielony do aktywnej służby wraz z przystąpieniem USA do I wojny światowej był w Bostonie okrętem koszarowym (ang. "receiving ship"). Przez kolejne 18 miesięcy operował w składzie 3 Dywizjonu Floty Pancerników, biorąc udział w ćwiczeniach taktycznych i szkoleniu artylerzystów dla statków handlowych. Bazował wtedy w York River w Wirginii. We wrześniu 1918 na krótko dołączył do Floty Krążowniczej (ang. "Cruiser Force") na Atlantyku, by eskortować konwoje do momentu napotkania eskorty wysłanej z Europy. 10 grudnia 1918 został wyposażony w sprzęt potrzebny do transportowania żołnierzy. Jako transportowiec wojska, w składzie Floty Krążowniczej i Transportowej (ang. "Cruiser and Transport Force"), uczestniczył w przewiezieniu żołnierzy amerykańskich ze starego kontynentu do Stanów Zjednoczonych. Odbył pięć rejsów do Francji, od grudnia 1918 do czerwca 1919 przewiózł prawie 6000 żołnierzy.
Po wykonaniu zadania i przeniesieniu do Floty Pacyfiku został jednostką flagową 2 Dywizjonu 1 Eskadry. Opuścił Boston i udał się przez Kanał Panamski (16 lipca 1919) do San Diego. Dwa miesiące uczestniczył w operacjach, po czym 20 września 1919 wszedł do Mare Island Naval Shipyard na naprawy. Pozostał tam, a 15 lipca 1920 został wycofany ze służby. Jednostkę sprzedano na złom 1 listopada 1923 zgodnie z ustaleniami traktatu waszyngtońskiego. Nazwę „Georgia” skreślono z listy floty 10 listopada 1923.

</doc>
<doc id="1378671" url="https://pl.wikipedia.org/wiki?curid=1378671" title="Kopalnia Węgla Kamiennego Jowisz">
Kopalnia Węgla Kamiennego Jowisz

Kopalnia Węgla Kamiennego Jowisz (w czasie II wojny światowej Jupitergrube, od 1997 roku Zakład Górniczy Wojkowice) – zlikwidowana kopalnia węgla kamiennego w Wojkowicach, która prowadziła eksploatację w latach 1912–2000.
Historia.
Pomysłodawcą budowy kopalni było Towarzystwo Górniczo-Przemysłowe Saturn stworzone przez właścicieli największych łódzkich zakładów włókienniczych. Dzięki temu zakłady zaopatrywane byłyby w węgiel bez ponoszenia kosztów kupna. W 1907 roku rozpoczęto drążenie pierwszych szybów Karol i Edward. Otwarcie nastąpiło w 1910 roku, a dwa lata później wydobyto pierwszą tonę węgla. W 1914 roku Niemcy zniszczyli urządzenia w szybach, ale cztery miesiące później wznowiono wydobycie. Wkrótce zaczęto montować coraz to nowsze urządzenia. Pierwszy raz do odbudowy chodników użyto tzw. betonitów, czyli betonowych belek. Konie wydobywające węgiel na powierzchnię zastąpiono taśmociągiem i kolejką. W kopalni uruchomiono elektrownię. W 1918 roku wydobyto około 150 tys. ton węgla, dzięki czemu kopalnia stała się liderem w Zagłębiu. W czasie II wojny światowej kopalnię przejął pruski koncern , a nazwę zakładu zmieniono na Jupiter. Nazwa Jowisz powróciła po 1945 roku. Po wojnie kopalnia została włączona w skład Dąbrowskiego Zjednoczenia Przemysłu Węglowego w Sosnowcu. 
W latach 90. XX wieku kopalnia Jowisz znalazła się w bardzo trudnym położeniu. Fakt stałego pogarszania się efektów działalności kopalni spowodował, że decyzją Nadzwyczajnego Zgromadzenia Wspólników KWK Jowisz Sp. z o.o. w czerwcu 1997 roku zobowiązano zarząd do opracowania radykalnych działań umożliwiających osiągnięcie przez Spółkę wskaźników gwarantujących prowadzenie działalności gospodarczej bez ponoszenia strat. Powstały wówczas nowe struktury organizacyjno-kapitałowe w formie spółek z ograniczona odpowiedzialnością (na bazie majątku i pracowników KWK Jowisz):
KWK Jowisz Sp. z o.o. została postawiona w stan likwidacji z zadaniem prowadzenia dalszego procesu likwidacyjnego finansowanego z budżetu państwa. Nowy wydzielony na „zdrowej” części bazy surowcowej Zakład Górniczy Wojkowice przyniósł dodatni wynik na działalności gospodarczej. Ostatnią tonę węgla wydobyto w 2000 roku, a sześć lat później kopalnia została zlikwidowana.
Zaplecze socjalne.
Dzięki kopalni w Wojkowicach powstało wiele osiedli mieszkaniowych dla pracowników kopalni. Kopalnia pomogła także zrealizować w Wojkowicach takie projekty, jak budowa szkoły tysiąclecia, czy utworzenie kompleksu sportowego w parku miejskim. 

</doc>
<doc id="1378672" url="https://pl.wikipedia.org/wiki?curid=1378672" title="KWK Jowisz">
KWK Jowisz



</doc>
<doc id="1378675" url="https://pl.wikipedia.org/wiki?curid=1378675" title="Aborcja w Szwecji">
Aborcja w Szwecji

Aborcja w Szwecji – do 1938 roku w szwedzkim prawie obowiązywał całkowity zakaz aborcji, później zalegalizowano ją z przyczyn embriopatologicznych i prawnych. W 1946 roku dodano do tego względy społeczne. Każda aborcja musiała być zatwierdzona przez specjalną komisję. W 1974 roku przyjęto ustawę przewidującą aborcję na żądanie w czterech pierwszych miesiącach ciąży. Przepisy te obowiązują do dziś. Szwedzkie ustawodawstwo należy do najbardziej liberalnych w Europie, w związku z czym Szwecja jest celem turystyki aborcyjnej m.in. z Polski.

</doc>
<doc id="1378678" url="https://pl.wikipedia.org/wiki?curid=1378678" title="Gregg Allman">
Gregg Allman

Gregg Allman, właśc. Gregory Lenoir Allman (ur. 8 grudnia 1947 w Nashville, zm. 27 maja 2017 w Savannah) – amerykański muzyk rockowy i bluesowy; piosenkarz, klawiszowiec, gitarzysta i autor tekstów. Założyciel zespołu The Allman Brothers Band, z którym w 1995 roku wstąpił do panteonu Rock and Roll Hall of Fame.
Młodość.
Urodził się 8 grudnia 1947 w Nashville. Wychował się w Daytona Beach na Florydzie, gdzie wraz z bratem Duanem uczęszczał do Seabreeze High School. Zainteresował się gitarą jako pierwszy, jednak to Duane wkrótce wyprzedził brata, natomiast Gregg skupił się na śpiewie. Jednym z jego ulubionych piosenkarzy był Little Milton.
Kariera.
Allman Joys i Hour Glass.
W 1963 wraz z bratem związał się z zespołem The House Rockers z Daytona Beach. Od połowy lat 60. do końca dekady bracia Allmanowie grali w kilku zespołach, m.in. w The Escorts i Allman Joys, z którymi występowali w południowo-wschodniej części Stanów Zjednoczonych. Pod koniec dekady Allman Joys przenieśli się do Los Angeles i podpisali kontrakt z Liberty Records. Występowali w grupie muzykôw sesyjnych The Hour Glass, z którą wydał dwa albumy: "The Hour Glass" (1967) i "Power of Love" (1968), oba utrzymane w charakterze psychodelicznego bluesa. Wytwórnia kontrolowała pracę zespołu, który nie był zadowolony z wydanych płyt.
The Allman Brothers Band.
Po nagraniu drugiego albumu zespół The Hour Glass się rozpadł, a Duane Allman wrócił na Południe, gdzie w niedługim czasie Duane założył zespół The Allman Brothers Band. Wytwórnia Liberty Records uważała, że Gregg ma potencjał do grania solo, dlatego pozwoliła pozostałym muzykom na opuszczenie zespołu, pod warunkiem, że Gregg zostanie w Kalifornii i nagra dla niej album. Artystę jednak szybko zmęczył ten układ, dlatego kiedy Duane zadzwonił z Jacksonville na Florydzie w marcu 1969, żeby powiedzieć, że zebrał zespół i potrzebuje wokalisty, Gregg przystał na tę propozycję. Od dawna chciał grać na organach Hammonda, które dostał zaraz po dołączeniu do zespołu i na których w krótkim czasie nauczył się grać. Od tamtego czasu grał na organach Hammond B-3, a także był jednym z głównych autorów tekstów i wokalistów zespołu, a także grał na fortepianie i gitarze.
Występował także jako solista. Wydał m.in. albumy: "Laid Back" (1973), "The Gregg Allman Tour" (1974), "Playin’ Up a Storm" (1977), "Two the Hard Way" (1977; nagrany z Cher), "I’m No Angel" (1987) i "Just Before the Bullets Fly" (1988), a także składanki: "An Anthology" (1972), "An Anthology, Vol. 2" (1974) i "The Best of Gregg Allman" (1981).
W 2006 otrzymał od Georgia Music Hall of Fame nagrodę za życiowe osiągnięcia.
Życie prywatne.
Od lat 70. borykał się z narkotykami, takimi jak kokaina, heroina, a także z alkoholem. Od połowy lat 90. pozostawał czysty. Był on żonaty przynajmniej sześciokrotnie, a najsłynniejszą z jego żon była Cher (ich związek trwał od 1975 do 1979 roku). Ma z nią syna Elijah Blue Allmana, który również jest muzykiem.
Zmarł w swoim domu w Richmond Hill w stanie Georgia 27 maja 2017 roku z powodu powikłań wywołanych rakiem wątroby w wieku 69 lat. Jego pogrzeb odbył się w Snow's Memorial Chapel w Macon 3 czerwca i uczestniczył w nim między innymi dawny kolega z zespołu Dickey Betts, jego była żona Cher i były prezydent Jimmy Carter. Według Rolling Stone, żałobnicy ubierali się swobodnie w dżinsy na prośbę Allmana, a setki fanów, wielu w koszulkach Allman Brothers i słuchających muzyki zespołu, ustawiło się wzdłuż trasy pogrzebowej procesji. Został pochowany w Rose Hill Cemetery w Macon, obok swojego brata Duane'a i kolegi z zespołu Berry Oakleya. 
Przed śmiercią nagrał swój ostatni album, "Southern Blood", z producentem Donem Was w FAME Studios w Muscle Shoals w Alabamie. Album został wydany 8 września 2017 i otrzymał uznanie krytyków.
W swojej książce biograficznej "My Cross to Bear" zastanawiał się nad swoim życiem i karierą, pisząc: "Muzyka jest krwią mojego życia. Kocham muzykę, uwielbiam grać dobrą muzykę i uwielbiam grać muzykę dla ludzi, którzy ją doceniają. A kiedy wszystko już powiedziane i zrobione, pójdę do grobu, a mój brat przywita mnie, mówiąc: „Niezła robota, braciszku - dobrze się spisałeś”. Musiałem to powiedzieć milion razy, ale gdybym dziś umarł, świetnie się bawiłem".

</doc>
<doc id="1378679" url="https://pl.wikipedia.org/wiki?curid=1378679" title="USS Nebraska (BB-14)">
USS Nebraska (BB-14)

USS Nebraska (BB-14) (wcześniej USS „Pennsylvania” (BB-14)) – amerykański pancernik typu "Virginia". Okręt był drugą jednostką United States Navy noszącą nazwę pochodzącą od stanu Nebraska.
Stępkę położono w stoczni Moran Brothers 4 lipca 1902. Jednostkę zwodowano 7 października 1904, matką chrzestną była pani Mary N. Mickey, córka gubernatora stanu Nebraska Johna H. Mickeya. Pancernik wszedł do służby 1 lipca 1907, pierwszym dowódcą został komandor Reginald F. Nicholson.
Po rejsie odbiorczym i przeróbkach nowy pancernik dołączył do Wielkiej Białej Floty w San Francisco 6 maja 1908 zastępując USS „Alabama” (BB-8).
7 lipca 1908 opuścił San Francisco i przez Honolulu (Hawaje), Auckland (Nowa Zelandia), Sydney i Melbourne (Australia), Manila (Filipiny), Jokohama (Japonia) i Colombo (Cejlon), 3 stycznia 1909 dotarł do Suezu w Egipcie, następnie do Włoch. 9 stycznia opuścił Mesynę we Włoszech, odwiedził Neapol i Gibraltar. 22 lutego dotarł do Hampton Roads, gdzie prezydent Theodore Roosevelt przeprowadził przegląd floty wracającej do kraju.
W 1910 i 1912 (w stulecie stanu Luizjana) okręt uczestniczył w "Hudson-Fulton Celebration". Został odznaczony "Mexican Service Medal" za operacje w Veracruz w Meksyku, gdzie służył od 1 maja do 21 czerwca 1914 i od 1 lipca do 13 października 1916. Po okresie ograniczonej aktywności (ang. "reduced commissioned service") 3 kwietnia 1917 przeszedł ponownie do normalnej aktywnej służby.
Gdy Stany Zjednoczone przystąpiły do I wojny światowej 6 kwietnia 1917 pancernik znajdował się w Boston Navy Yard i przechodził remont. Był wtedy przydzielony do 3 Dywizjonu Floty Pancerników Floty Atlantyku. 13 kwietnia 1917 wyszedł z Bostonu i został zaangażowany w manewry i szkolenia w składzie floty na obszarze w zatoce Chesapeake. Operował wzdłuż wschodniego wybrzeża USA, szkoląc głównie artylerzystów dla uzbrojonych statków handlowych. 15 kwietnia 1918 wszedł do Norfolk Navy Yard na naprawy.
16 maja 1917 w Hampton Roads wziął na pokład ciało Carlosa M. DePena, nadzwyczajnego konsula (ang. "Envoy Extraordinary and Minister Plenipotentiary") z Urugwaju, co odbyło się z pełnymi honorami. Pancernik opuścił port tego samego dnia i 10 czerwca dotarł do Montevideo w towarzystwie USS „Pittsburgh” – okrętu flagowego Floty Pacyfiku. Dowódca Floty Pacyfiku wszedł na pokład na czas ceremonii i ciało urugwajskiego ministra przekazano władzom kraju. 15 czerwca okręt opuścił Montevideo i popłynął do Hampton Roads, gdzie dotarł 26 lipca.
17 września 1917 opuścił Nowy Jork jako główna eskorta szybkiego konwoju 18 statków handlowych i doprowadził je do spotkania z eskortą płynącą ze wschodniego Atlantyku. 3 października wrócił do Hampton Roads. Kolejne dwie podróże odbył z konwojami atlantyckimi, wrócił z ostatniej 2 grudnia. Wtedy został przygotowany do pełnienia roli transportowca wojska dla żołnierzy amerykańskich we Francji.
Odbył cztery podróże do Brestu (Francja), transportując 4540 żołnierzy do i z USA. W czasie pierwszej podróży opuścił Hampton Roads 30 grudnia 1918 i dotarł do Brestu 11 stycznia 1919. Do Newport News dopłynął 28 stycznia. Ostatnią podróż z weteranami I wojny światowej zakończył w Newport News 21 czerwca. Przewiózł wtedy 1279 żołnierzy.
22 czerwca 1919 został przydzielony do służby transportowej i krótko potem dołączył do 2 Dywizjonu 1 Eskadry Floty Pacyfiku. Do 2 lipca 1920, kiedy to został wycofany ze służby, operował wzdłuż zachodniego wybrzeża USA pod dowództwem komandora P. N. Olmsteada.
Zgodnie z ustaleniami traktatu waszyngtońskiego 9 listopada 1923 został uznany za okręt zbędny i kilka tygodni później sprzedany na złom.

</doc>
<doc id="1378686" url="https://pl.wikipedia.org/wiki?curid=1378686" title="Aleksander Goldin">
Aleksander Goldin

Aleksander Goldin, ros. Александр Владиленович Гольдин (ur. 27 lutego 1965 w Nowosybirsku) – rosyjski szachista, w latach 1999–2001 reprezentant Izraela, od 2001 – Stanów Zjednoczonych, arcymistrz od 1989 roku.
Kariera szachowa.
Pierwsze sukcesy na arenie międzynarodowej zaczął odnosić pod koniec lat 80. XX wieku. W 1987 zwyciężył w Nałęczowie, w 1988 podzielił I m. w memoriale Akiby Rubinsteina w Polanicy-Zdroju (z Aleksandrem Czerninem) oraz w Wilnie (z Borysem Gelfandem), natomiast w 1989 zwyciężył w Trnawie (turniej B). W latach 90. odniósł kolejne sukcesy, zwyciężając bądź dzieląc I m. m.in. w Baden-Baden (1990), Dos Hermanas (1991), Lyonie (1993), Paryżu (1994, z Arkadijem Rotsteinem), Filadelfii (1996, z Aleksandrem Jermolińskim oraz 1998), Riszon Le-Cijon (1997, z Wiktorem Michalewskim i Witalijem Gołodem), Reno (1999, m.in. z Aleksandrem Jermolińskim, Eduardasem Rozentalisem, Aleksandrem Szabałowem i Gabrielem Schwartzmanem) oraz w Genewie (1999). W 2001 wystąpił w Moskwie w pucharowym turnieju o mistrzostwo świata, w I rundzie przegrywając z Peterem Heine Nielsenem, ponownie zwyciężył w Filadelfii (m.in. z Jurijem Szulmanem) oraz zdobył w Cali srebrny medal mistrzostw Ameryki. W 2002 podzielił I m. (m.in. z Yasserem Seirawanem i Aleksandrem Szabałowem) w Qingdao, natomiast w 2003 odniósł jeden z największych sukcesów w karierze, zdobywając w Buenos Aires tytuł mistrza Ameryki. W 2004 wystąpił w drużynie Stanów Zjednoczonych na szachowej olimpiadzie w Calvii, a 2005 – w drużynowych mistrzostwach świata w Beer Szewie.
Najwyższy ranking w dotychczasowej karierze osiągnął 1 stycznia 2002, z wynikiem 2630 punktów zajmował wówczas 57. miejsce na światowej liście FIDE, jednocześnie zajmując 2. miejsce (za Yasserem Seirawanem) wśród amerykańskich szachistów.

</doc>
<doc id="1378689" url="https://pl.wikipedia.org/wiki?curid=1378689" title="Proximus">
Proximus

Proximus – największa belgijska sieć GSM.
Historia.
Proximus powstał w 1994 jako joint-venture pomiędzy Belgacom – 75% udziałów oraz Airtouch – 25% udziałów. Airtouch później połączył się z Vodafone.
Od stycznia 1994, Proximus przejął obsługę starej sieci analogowej MOB2, jak również sieci drugiej generacji, początkowo tylko w zakresie GSM 900. Przestarzała sieć MOB2 została wyłączona w 1999. Obecnie Proximus w razie potrzeby może także używać zakresu GSM 1800 w celu uzupełnienia swojej oferty. Pierwotnie firma posiadała status monopolisty, jednak po regulacjach prawnych od 1998 konkuruje z Mobistar, a od 1999 także z BASE, wtedy występującym jak KPN-Orange.
Stan prawny.
Proximus NV/SA jest spółką córką państwowego operatora Belgacom NV/SA, posiadającego ponad 50% akcji (od czasu pierwszej emisji w 2004). 25% udziałów należało do grupy Vodafone do 2006, kiedy to odsprzedał on swoje udziały do Belgacomu. 
Informacje techniczne.
Logiem operatora jest słowo PROXIMUS. Kod sieci tego operatora to 206 01 obecny w GSM 900/1800 (czyli 2G GSM) oraz W-CDMA 2100 dla 3G UTMS. Oferta prepaid firmy nazywana jest Pay&amp;Go.

</doc>
<doc id="1378690" url="https://pl.wikipedia.org/wiki?curid=1378690" title="Ołena Pcziłka">
Ołena Pcziłka

Ołena Pcziłka, ukr. Олена Пчілка właśc. Olha Petriwna Kosacz, z d. Drahomanow, ukr. Ольга Петрівна Косач (ur. w Hadziaczu, zm. 4 października 1930 w Kijowie) – ukraińska pisarka, krytyczka literacka, wydawczyni, etnografka i folklorystka. Matka poetki Łesi Ukrainki, lekarki i działaczki społecznej Olhy Kosacz-Krywyniuk, muzyka i wykładowczyni Oksany Kosacz-Szymanowskiej.
Życiorys.
Córka Petro Drahomanowa, ziemianina. W młodości ukończyła , znała język francuski i niemiecki, zagraniczną oraz rosyjską literaturę, w młodości również muzykowała. Ogromny wpływ na pisarkę miał jej starszy brat, Mychajło Drahomanow, publicysta, historyk, pisarz, naukowiec, propagator ukraińskiej myśli społeczno-politycznej.
Temat narodowy i społeczny był głównym motywem jej pisarstwa. Podejmowała problemy ówczesnej ukraińskiej inteligencji. Sprzeciwiała się rusyfikacji i denacjonalizacji, ale była również przeciwniczką „wulgarnego nacjonalizmu”. W latach 20. XX w. pracowała w Wszechukraińskiej Akademii Nauk, której była później członkiem korespondentem. Jej działalność była powodem represji zarówno ze strony caratu (jej rodzina była pod stałym, nieoficjalnym nadzorem policji), jak i bolszewików. W 1920 r. została aresztowana przez Czeka za "antybolszewickie wystąpienia" w Hadziaczu, ale została zwolniona i wyjechała do Mohylowa, gdzie przebywała do 1921.
Ze związku z Petrem Antonowiczem Kosaczem urodziła sześcioro dzieci: dwóch synów i cztery córki. W 1903 r. straciła syna Michała, w 1909 r. męża, w 1913 r. córkę Łesię, znaną dramatopisarkę.
Folklorystyczne badania pisarki o obrzędach, zwyczajach, także pieśniach ludności na Wołyniu zaowocowały pracą "Ukrajins’kyj ornament". Wzbogaciła ukraińską literaturę tłumaczeniami z Owidiusza, Goethego, Andersena, Hugo, Puszkina, Gogola, Mickiewicza. Miała ogromny wkład w literaturę dziecięcą. Należy do pierwszych kobiet-wydawców na Ukrainie. Razem z Nataliją Kobrynską były twórczyniami almanachu kobiet-pisarzy „Perszyj winok”. Była redaktorem-wydawcą żurnalu „Ridnyj kraj” z dodatkiem "Mołoda Ukrajina". To właśnie na łamach tego pisma były wydawane pierwsze poetyckie próby Pawła Tyczyny i Maksyma Rylskiego. Dużo wysiłku i energii wkładała w publikowanie twórczości swoich kolegów, a znane "Spiwomowky" Stepana Rudynśkiego wydawała na własny koszt.
Komedia "Switowa ricz", napisana na prośbę Mychajła Staryckiego była wystawiana na scenie przez Marka Kropywnyckiego, Panasa Saksahanskiego, teatr Mariji Zańkowećkiej.
Pochowana została na cmentarzu Bajkowa w Kijowie.
Twórczość.
Do jej najbardziej znanych prac należą:
Dramaty:
Sztuki dla dzieci:

</doc>
<doc id="1378691" url="https://pl.wikipedia.org/wiki?curid=1378691" title="Killing Joke (album 1980)">
Killing Joke (album 1980)

Killing Joke – debiutancki album zespołu Killing Joke, wydany w sierpniu 1980 przez wydawnictwo E.G. Records. Wydanie na rynek amerykański różniło się w niewielki sposób od wydania brytyjskiego, zawierając dodatkowy utwór "Change", znajdujący się pomiędzy utworami "Complications" oraz "S.O.36". W 2005, nakładem Virgin Records (EMI), ukazała się odświeżona (zob. remastering) edycja albumu, zawierająca pięć utworów bonusowych.
Spis utworów.
Wszystkie utwory są autorstwa Killing Joke.
Linki zewnętrzne.
The Killing Joke Remasters – oficjalna strona poświęcona reedycjom 2005 płyt Killing Joke

</doc>
<doc id="1378692" url="https://pl.wikipedia.org/wiki?curid=1378692" title="Exgirls">
Exgirls

Exgirls – nieformalny duet kuratorski powołany przez Magdalenę Ujmę (ur. 1968) i Joannę Zielińską (ur. 1976) w 2003 roku, początkowo w celu promocji sztuki genderowej i społecznie zaangażowanej oraz promowania wszelkiej twórczości kobiet.
Pierwszym wydarzeniem zorganizowanym przez kuratorki był projekt Święto Kobiet (2004) w krakowskiej, nieistniejącej już Galerii Lokal, w którym wzięły udział: Anna Baumgart, Marta Deskur, Angelika Fojtuch, Elżbieta Jabłońska, Anna Jaros &amp; Barbara Wiśniewska-Tchaban, Barbara Konopka, Karolina Kowalska, Grupa Sędzia Główny, Małgorzata Markiewicz, Laura Pawela, Aleksandra Polisiewicz, Efka S &amp; grzenda.pl, Monika Wiechowska, Julita Wójcik.
Drugą edycją projektu był zorganizowany z Efką _S "Światowy Turniej Antykoncepcji" 8 marca 2005, a trzecią wystawa czeskich artystek Anetty Mony Chisy i Lucii Tkáčovej w krakowskiej galerii F.A.I.T. (2006).
W 2004 roku Exgirls wygrały konkurs kuratorski na wystawę o malarstwie w Galerii Bielskiej BWA w Bielsku Białej – powstało "Piękno, czyli efekty malarskie". Kuratorki wspólnie zorganizowały także wystawę "Boys" (Bunkier Sztuki, Kraków 2005) oraz "Bad news" (Galeria Kronika, Bytom 2006).

</doc>
<doc id="1378694" url="https://pl.wikipedia.org/wiki?curid=1378694" title="Augustusburg">
Augustusburg

Augustusburg (do 1899 Schellenberg) − miasto w Niemczech, w kraju związkowym Saksonia, w okręgu administracyjnym Chemnitz, w powiecie Mittelsachsen (do 31 lipca 2008 w powiecie Freiberg).
Geografia.
Augustusburg leży ok. 15 km na wschód od miasta Chemnitz. Z Erdmannsdorfem połączony jest linią kolei linowo-terenowej Erdmannsdorf–Augustusburg.
Historia.
W latach 1697–1706 i 1709–1763 miasto leżało w granicach Elektoratu Saksonii. Od 1806 należało do Królestwa Saksonii, połączonego od 1807 do 1815 unią z Księstwem Warszawskim. W 1871 znalazło się w granicach Cesarstwa Niemieckiego. W 1945 trafiło do radzieckiej strefy okupacyjnej Niemiec, z której w 1949 utworzono NRD. Od 1990 w granicach Republiki Federalnej Niemiec.
Współpraca.
Miejscowości partnerskie:

</doc>
<doc id="1378696" url="https://pl.wikipedia.org/wiki?curid=1378696" title="Gattamelata">
Gattamelata

Gattamelata (właśc. Erasmo da Narni, ur. ok. 1370 r. w Narni, zm. 16 stycznia 1443 r. w Padwie) – włoski kondotier, od 1424 w wojskach Florencji, od 1427 w służbie papieskiej, a od 1434 – w służbie Wenecji. Był jednym z najsłynniejszych najemnych dowódców wojskowych późnego średniowiecza (przydomek "Gattamelata" oznacza "Słodka kotka") i znanym mecenasem sztuki.
Konny pomnik Gattamelaty z 1453 r. dłuta Donatella, nawiązujący do pomnika Marka Aureliusza na rzymskim Kapitolu, znajduje się w Padwie przed bazyliką św. Antoniego. Znany jest jako pierwszy od starożytności tak wielki posąg konny, wykonany z brązu.

</doc>
<doc id="1378699" url="https://pl.wikipedia.org/wiki?curid=1378699" title="KWK Andaluzja">
KWK Andaluzja



</doc>
<doc id="1378702" url="https://pl.wikipedia.org/wiki?curid=1378702" title="Olga Kosacz">
Olga Kosacz



</doc>
<doc id="1378703" url="https://pl.wikipedia.org/wiki?curid=1378703" title="Fundacja Galerii Foksal">
Fundacja Galerii Foksal

Fundacja Galerii Foksal – powołana w 1997 przez Joannę Mytkowską (ur. w 1971 r., od 2007 r. dyrektorka Muzeum Sztuki Nowoczesnej w Warszawie), Andrzeja Przywarę (ur. w 1968 r., prezes Fundacji) i Adama Szymczyka (ur. w 1970 r., od 2003 roku dyrektor Kunsthalle Basel) oraz ówczesnego dyrektora Galerii Foksal Wiesława Borowskiego, który był pierwszym prezesem Fundacji, zanim młodzi kuratorzy nie postanowili odciąć się od macierzystej publicznej galerii tworząc komercyjną galerię sztuki.
Po odłączeniu się od Galerii Foksal, która funkcjonuje nadal w swojej legendarnej siedzibie w lewym skrzydle Pałacyku Zamojskich na ulicy Foksal w 2001 roku, Fundacja w składzie Mytkowska, Przywara, Szymczyk przeniosła się do budynku przy ulicy Górskiego 1A w Warszawie gdzie do dnia dzisiejszego znajduje się jej siedziba i galeria.
Celem FGF jest realizowanie i wspieranie różnego typu działań istotnych dla sztuki współczesnej. W związku z tym organizuje ona wystawy, przygotowuje publikacje, pomaga artystom w realizacji projektów, promuje ich działania w Polsce i za granicą. W 2000 roku, kiedy Fundacja była jeszcze połączona z Galerią Foksal, zrealizowała ona akcję Pawła Althamera Bródno 2000. W tym samym roku po raz pierwszy wzięła udział w międzynarodowych targach sztuki (Liste, Bazylea).
Pierwszą wystawą, jaką zrealizowała we własnej siedzibie przy ul. Górskiego była inspirowana biografia i twórczością Robertem Walserem wystawa Walk Till the End of World, w której udział wzięli: Francis Alÿs, Paweł Althamer, Cezary Bodzianowski, Tom Friedman, Franziska Furter, Richard Wright, Piotr Uklański.
Przez następne lata Fundacja organizowała wiele wystaw indywidualnych (swoje prezentacje mieli tam m.in. Paweł Althamer, Jack Goldstein, Santiago Sierra, Katarzyna Józefowicz, Wilhelm Sasnal, Felix Gonzales Torres, Monika Sosnowska, Berta Fisher, Goshka Macuga, Cezary Bodzianowski, Artur Żmijewski, Mirosław Bałka) i zbiorowych, z których część odbyła się poza siedzibą (m.in. Ukryte w Słońcu, Cieszyn, Hotel „Pod Brunatnym Jeleniem”, 2004; Prym, BWA Zielona Góra, 2004).
Fundacja realizuje projekty w przestrzeni publicznej (Nowa Popularna, kawiarnia i miejsce spotkań prowadzone przez Paulinę Ołowską i Lucy McKenzie, 2003; instalacja Thomasa Hirschhorna na Saskiej Kępie w Warszawie; ratowanie neonu Siatkarka przez Ołowską na placu Konstytucji w Warszawie, 2006) oraz wydaje lub współpracuje przy opracowywaniu publikacji o sztuce współczesnej i klasykach polskiej awangardy, m.in.:
Fundacja, jako komercyjna galeria, cyklicznie bierze udział w targach sztuki, m.in. Art Basel w Bazylei, Frieze Art Fair w Londynie.
Artyści reprezentowani przez Fundację Galerii Foksal: Paweł Althamer, Cezary Bodzianowski, Piotr Janas, Katarzyna Józefowicz, Robert Kuśmirowski, Edward Krasiński, Anna Molska, Anna Niesterowicz, Paulina Ołowska, Wilhelm Sasnal, Monika Sosnowska, Sergei Tcherepnin, Piotr Uklański, Jakub Julian Ziółkowski, Artur Żmijewski.
Pod opieką Fundacji Galerii Foksal znajduje się studio artystów Henryka Stażewskiego i Edwarda Krasińskiego na ostatnim piętrze jednego z bloków przy al. Solidarności w Warszawie, otwartego dla publiczności jesienią 2007 roku jako Instytut Awangardy.

</doc>
<doc id="1378704" url="https://pl.wikipedia.org/wiki?curid=1378704" title="William Watson">
William Watson



</doc>
<doc id="1378705" url="https://pl.wikipedia.org/wiki?curid=1378705" title="USS Virginia (BB-13)">
USS Virginia (BB-13)

USS Virginia (BB-13) – amerykański pancernik, okręt główny typu "Virginia". Piąty okręt United States Navy noszący tę nazwę.
Stępkę położono 21 maja 1902 w Newport News Shipbuilding and Dry Dock Company. Okręt został zwodowany 6 kwietnia 1904, matką chrzestną była pani Gay Montague, córka gubernatora stanu Wirginia. Jednostka weszła do służby 7 maja 1906. Pierwszym dowódcą został komandor Seaton Schroeder.
Po zakończeniu procesu wyposażenia USS „Virginia” udał się w rejs odbiorczy do Lynnhaven Bay (Wirginia), w pobliże Newport (Rhode Island), i Long Island (New York), 9 sierpnia wszedł do Bradford (Rhode Island) by uzupełnić zapasy węgla. Po przejściu prób standaryzacji śrub okrętowych w pobliżu Rockland (Maine), manewrował w cieśninie Long Island, gdzie zakotwiczył niedaleko domu rezydenta Theodore'a Roosevelta w Oyster Bay. Tam w dniach 2-4 września przeszedł przegląd przeprowadzany przez prezydenta.
Okręt kontynuował dziewiczy rejs do czasu ponownego nabrania węgla w Bradford. Wtedy też zajścia na Karaibach spowodowały, że pancernik otrzymał nowy przydział. W sierpniu na Kubie 1906 wybuchła rewolucja przeciw rządowi prezydenta Tomása Estrady Palmy. Walki rozpoczęły się w prowincji Pinar del Río i narosły pod koniec lata tak bardzo, że prezydent Palma nie znalazł innego sposobu na zwalczenie wrogów, niż zaapelować do Stanów Zjednoczonych o interwencję. W połowie września stało się jasne, że mała kubańska policja (8000 strażników) nie zabezpieczy interesów obcych państw i interwencja jest potrzebna. Aby wziąć w niej udział, USS „Virginia” opuścił Newport 15 września 1906 i skierował się w stronę Kuby. Pozostał w rejonie Hawany do 18 października, potem popłynął do Sewell’s Point.
Po przybyciu do portu w Norfolk wysadził generała Fredericka Funstona. Następnie po załadowaniu węgla i udał się na północ do Tompkinsville, gdzie czekał na dalsze rozkazy. Wkrótce odpłynął do New York Navy Yard, gdzie wszedł do suchego doku, w celu pokrycia dna jednostki farbą. Od 3 listopada 1906 do 18 lutego 1907 był remontowany i przerabiany w Norfolk Navy Yard. Po zainstalowaniu aparatury systemu kontroli ognia, pomiędzy 19 lutego a 23 marca wypłynął ponownie w kierunku Kuby. 28 marca w zatoce Guantanamo dołączył do floty
Odbył ćwiczenia artyleryjskie na wodach kubańskich, po czym 10 kwietnia udał się do Hampton Roads, gdzie uczestniczył w uroczystości "Jamestown Tricentennial Exposition". Od 15 kwietnia do 15 maja pozostawał w Hampton Roads. Na początku czerwca wszedł do Norfolk Navy Yard. Pomiędzy 7 a 13 czerwca został poddany przeglądowi przez prezydenta Theodore Roosevelta. Od połowy czerwca do połowy lipca odbywały się ćwiczenia załogi na poligonie w pobliżu Cape Cod Bay. Następnie okręt odpłynął ze swoim dywizjonem do Newport, North River i Provincetown. Później odbył dzienne i nocne ćwiczenia bojowe w Cape Cod Bay.
Jesienią wrócił na południe. Od 24 września do 24 października w Norfolk Navy Yard przeszedł dwumiesięczny okres remontów i przeróbek, a pod koniec listopada kolejne prace remontowe w New York Navy Yard. 6 grudnia przybył do Hampton Roads.
Kolejne 10 dni spędził, przygotowując się do udziału w nietypowym zadaniu, które zostało nazwane rejsem Wielkiej Białej Floty. Podróż ta została nakreślona przez prezydenta Roosevelta jako gest w kierunku Japonii nabierającej znaczenia na terenie Dalekiego Wschodu i rywalizującej tym samym ze Stanami Zjednoczonymi.
Rejs rozpoczął się osiem dni przed Bożym Narodzeniem 1907 i zakończył w dniu urodzin Waszyngtona – 22 lutego 1909. Okręty odwiedziły porty obu wybrzeży Ameryki Południowej, zachodniego wybrzeża USA, Hawajów, Australii, Nowej Zelandii, Filipin, Japonii, Chin i Cejlonu. Dywizjon USS „Virginia” odwiedził także Smyrnę w Turcji i Bejrut w czasie śródziemnomorskiej fazy podróży. Na początku i na końcu podróży okręty przeszły przegląd przeprowadzony przez prezydenta Roosevelta, którego dyplomacja określana jako "big stick diplomacy" została ukoronowana wspomnianym rejsem 16 pancerników dookoła świata.
Po tak długim rejsie okręt wszedł na czteromiesięczny remont i przebudowę do Norfolk Navy Yard (26 lutego – 26 czerwca 1909). Następny rok i trzy miesiące operował w rejonie wschodniego wybrzeża USA, na terenach od południowego obszaru szkolnego w pobliżu wybrzeży Wirginii do Newport w stanie Rhode Island. W tym czasie odbył jedną krótką wyprawę z członkami Naval Militia, którzy wraz z jednostką odwiedzili Rockport i Provincetown. Przez większą część tego okresu pancernik uczestniczył w ćwiczeniach bojowych floty. Były one przerywane na krótko okresami prac stoczniowych w Norfolk i Bostonie.
W dniach 15 listopada – 7 grudnia odwiedził Brest (Francja), a 8-29 grudnia Gravesend (Anglia). Później, jako część 4 Dywizjonu Floty Atlantyku, dołączył do floty na wodach zatoki Guantanamo na ćwiczenia i szkolenia. Od 13 stycznia do 13 marca 1910 operował na wodach kubańskich, po czym wrócił na północ na ćwiczenia bojowe na obszarze zwanym "Southern Drill Grounds".
11 kwietnia w towarzystwie USS „Georgia” (BB-15) opuścił Hampton Roads i dwa dni później dotarł do Boston Navy Yard. Przeszedł tam remont do 24 maja i wyszedł w morze, płynąc w rejon Provincetown. Przez następne pięć dni operował w rejonie Provincetown i Stellwagen’s Bank razem z węglowcem „Vestal”, testując aparaturę do przekazywania węgla na morzu. Następnie przeprowadził ćwiczenia torpedowe. 18 czerwca wrócił do Boston Navy Yard.
Do 1913 utrzymywał rutynową, nieprzerwaną służbę w rejonie wschodniego wybrzeża USA, okazjonalnie przepływając na wody kubańskie by uczestniczyć w okresowych ćwiczeniach floty z zakresu taktyki i artylerii. W tym roku z powodu wojny domowej w Meksyku i tarć na linii Meksyk – USA, amerykańskie okręty wpłynęły na wody swojego południowego sąsiada. USS „Virgnia” był jednym z tych okrętów, docierając w połowie lutego do Tampico. Pozostawał tam do 2 marca, kiedy to udał się do Veracruz po węgiel. Wrócił do Tampico 5 marca i pozostawał tam przez kolejne 10 dni.
Po manewrach i ćwiczeniach na wschodnim wybrzeżu na obszarze od Virginia Capes do Newport wrócił w listopadzie na wody meksykańskie. Wcześniej odbył wizyty w Nowym Jorku (pod koniec maja 1913) na odsłonięcie pomnika ku czci pancernika „Maine” (ACR-1) (zatopionego w porcie w Hawanie w lutym 1898) i w Bostonie (w połowie czerwca) z powodu "Flag Day" i obchodów rocznicy bitwy o Bunker Hill. 4 listopada dotarł do Veracruz i pozostawał w porcie do 30 listopada, kiedy to przeszedł do Tampico. Do stycznia 1914 obserwował sytuację panującą w tych portach i operował w pobliżu wybrzeża meksykańskiego.
W połowie marca 1914 wrócił na wody kubańskie na ćwiczenia i manewry floty, potem popłynął do Virginia Capes. Brał udział w manewrach w pobliżu Cape Henry i Lynnhaven Roads, następnie przeprowadził ćwiczenia artyleryjskie na wraku „San Marcos” (ex-„Texas”) w cieśninie Tangier w zatoce Chesapeake i eksperymentalne ćwiczenia artyleryjskie na południowym obszarze szkolnym. W kwietniu przebywał w suchym doku w Bostonie.
Amerykańska okupacja Veracruz w kwietniu 1914 spowodowała, że do jesieni w porcie przebywało sporo ciężkich okrętów. USS „Virginia” dotarł do tego portu 1 maja i operował w pobliżu do początku października. W tym czasie pomiędzy 18 września i 3 października wziął udział także w ćwiczeniach artyleryjskich w zatoce Guantanamo.
Gdy wybuchła w Europie I wojna światowa okręt kontynuował swoje operacje w pobliżu wschodniego wybrzeża USA, na obszarze sięgającym do Nowej Anglii i okazjonalnie pojawiał się na wodach kubańskich na zimowe manewry. 20 marca 1916 został umieszczony w rezerwie w Boston Navy Yard. Na wiosnę, gdy Stany Zjednoczone wypowiedziały wojnę Niemcom, przeszedł rozszerzony przegląd.
W dniu, w którym USA przystąpiły do I wojny światowej, rząd amerykański powziął kroki mające na celu internowanie i przejęcie niemieckich statków handlowych przebywających wtedy w amerykańskich portach. 6 kwietnia 1917 w ramach tej akcji USS „Virginia” wysłał grupy pryzowe, które miały zająć niemieckie statki pasażerskie i towarowe „Amerika”, „Cincinnati”, „Wittekind”, „Koln” i „Ockenfels”.
27 sierpnia zakończył przegląd w Bostonie, a trzy dni później popłynął do Port Jefferson w stanie Nowy Jork. Tam dołączył do 3 Dywizjonu Floty Pancerników Floty Atlantyku. Przez kolejne 12 miesięcy pancernik służył jako artyleryjski okręt szkolny bazując w Port Jefferson i Norfolk. Okres ten został przerwany na krótko w grudniu 1917, gdy był okrętem flagowym kontradmirała Johna A. Hoogewerffa, dowódcy 1 Dywizjonu Pancerników. Następnie został okrętem flagowym dowódcy 3 Dywizjonu, kontradmirała Thomasa Snowdena.
Jesienią 1918 przeszedł przegląd w Boston Navy Yard, do końca wojny pełnił obowiązki okrętu eskorty konwojów, doprowadzając grupy jednostek do połowy drogi przez Atlantyk. W pierwszą taką misję wypłynął 14 października 1918 z Nowego Jorku, osłaniając konwój przewożący na pokładach statków 12 176 osób. Po dotarciu z tymi jednostkami do 22 stopnia długości geograficznej zachodniej pozostawił je i odpłynął do domu.
Była to jedyna taka misja w czasie wojny, wprawdzie 10 listopada pancernik wyszedł w morze z kolejnym konwojem kierującym się do Francji, jednak 11 listopada 1918 zostało podpisane zawieszenie broni. Tym razem okręt pozostawił zespół jednostek na 34 stopniu długości geograficznej zachodniej i udał się do Hampton Roads.
Wstrzymanie walk oznaczało powrót wielu żołnierzy z Europy do Stanów Zjednoczonych. Po zainstalowaniu dodatkowych urządzeń mesy i koi dla dodatkowych pasażerów pancernik wyruszył z Norfolk osiem dni przed Bożym Narodzeniem 1918 w swoją pierwszą misję transportowca wojska. Przez kolejne miesiące odbył pięć rejsów do Brestu we Francji i z powrotem, przewożąc 6037 osób. Służbę transportową zakończył, wpływając do Bostonu w amerykańskim Dniu Niepodległości 1919.
Do wycofania ze służby 13 sierpnia 1920 pancernik pozostał nieaktywny w Boston Navy Yard. 12 lipca 1922 został skreślony z listy okrętów i umieszczony wśród jednostek przeznaczonych na sprzedaż. 17 lipca 1920, czyli jeszcze przed dezaktywacją został mu przydzielony numer BB-13. Później został usunięty z listy okrętów przeznaczonych na sprzedaż i przekazany Departamentowi Wojny 6 sierpnia 1923 do użycia go jako okręt-cel w ataku lotniczym.
„Virginia” i jego siostrzany okręt „New Jersey” (BB-16) zostały przeprowadzone do punktu oddalonego o trzy mile (5 km) od latarniowca Diamond Shoals, ustawionego w pobliżu przylądka Hatteras (Karolina Północna). Dotarły tam 5 września 1923. „Atak” przeprowadzony przez bombowce Martin wchodzące w skład United States Army Air Service rozpoczął się krótko przed 9.00. W czasie trzeciego ataku siedem bombowców lecących na wysokości 900 metrów zrzuciło po dwie bomby, 1100-funtowe każda. Tylko jedna trafiła w cel. Jednak już to jedno trafienie spowodowało kompletne zniszczenie okrętu (ang. "completely demolished the ship as such"). Jak napisał później obserwator oba maszty, mostek, trzy kominy i sprzęty umieszczone na pokładzie zniknęły w czasie eksplozji. Po tym jak dym się rozwiał nie pozostało nic poza gołym kadłubem: pokłady zostały rozerwane i pokryte od burty do burty masą szczątków kominów, wentylatorów, masztów kratownicowych i pomostów.
Pół godziny po wybuchu, który tak zdemolował okręt, okaleczony kadłub zatonął. Jego siostrzana jednostka wkrótce dołączyła do niego. Koniec pancerników USS „Virginia” i USS „New Jersey” dał impuls do rozwoju lotnictwa morskiego.

</doc>
<doc id="1378707" url="https://pl.wikipedia.org/wiki?curid=1378707" title="Brand-Erbisdorf">
Brand-Erbisdorf

Brand-Erbisdorf – miasto w Niemczech, w kraju związkowym Saksonia, w okręgu administracyjnym Chemnitz, w powiecie Mittelsachsen (do 31 lipca 2008 w powiecie Freiberg).
Geografia.
Brand-Erbisdorf leży ok. 5 km na południe od Freibergu.

</doc>
<doc id="1378708" url="https://pl.wikipedia.org/wiki?curid=1378708" title="Homomorfizmy grup">
Homomorfizmy grup



</doc>
<doc id="1378713" url="https://pl.wikipedia.org/wiki?curid=1378713" title="Donna D’Errico">
Donna D’Errico

Donna D’Errico (ur. 30 marca 1968 w Dothan w Alabamie, USA) – amerykańska aktorka i modelka. W 1995 roku pozowała dla „Playboya”.
Znana z występu w popularnym serialu telewizyjnym "Słoneczny patrol". Zagrała również postać Caroline McKeever w horrorze "" (1999).
Była żona Nikkiego Sixxa, założyciela i basisty grupy Mötley Crüe.

</doc>
<doc id="1378718" url="https://pl.wikipedia.org/wiki?curid=1378718" title="USS Ohio (BB-12)">
USS Ohio (BB-12)

USS Ohio (BB-12) – amerykański pancernik typu "Maine". Trzeci okręt United States Navy noszący nazwę pochodzącą od 17 stanu.
Stępkę położono 22 kwietnia 1899 w Union Iron Works w San Francisco. Okręt został zwodowany 18 maja 1901, matką chrzestną była pani Helen Deschler. Jednostka weszła do służby 4 października 1904, pierwszym dowódcą został komandor Leavitt C. Logan.
1 kwietnia 1905 okręt opuścił San Francisco jako jednostka flagowa amerykańskiej Floty Azjatyckiej i udał się do Manili. Tam na pokład wszedł sekretarz wojny William Taft z osobami towarzyszącymi, m.in. panią Alice Roosevelt, córką prezydenta. Odwiedził wody japońskie, chińskie i filipińskie i wrócił do USA w 1907. Na jego pokładzie w tym czasie służył jako podchorąży (ang. "midshipman") późniejszy admirał Chester Nimitz.
16 grudnia USS „Ohio” wypłynął z Hampton Roads wraz z pancernikami Floty Atlantyku. Oddał salut z dział prezydentowi Theodore Rooseveltowi, gdy ten dokonywał przeglądu wypływającej Wielkiej Białej Floty. Tak rozpoczął się pierwszy etap podróży dookoła świata, w której Stany Zjednoczone miały się zaprezentować jako jedna z głównych potęg światowych.
Okręt dowodzony przez kontradmirała Robley’a D. Evansa, a później przez kontradmirała Charlesa S. Sperry’ego wraz z flotą opłynął wschodnie i zachodnie wybrzeże Ameryki Południowej w drodze do San Francisco przez wody przylądka Horn (Kanał Panamski jeszcze wtedy nie istniał). 7 lipca 1908 wraz z innymi okrętami odpłynął na zachód w kierunku Hawajów, Nowej Zelandii i Australii. W czasie każdej wizyty amerykańskie okręty były witane z wielkim entuzjazmem, ale najbardziej przyjazna gościna spotkała je w Tokio, gdzie zakotwiczyły 18 października. Obecność floty amerykańskiej w Japonii była bardzo ważna ze względu na rosnące tarcia i rywalizację pomiędzy tymi dwoma krajami.
Flota odpłynęła do Xiamenu, wróciła do Jokohamy, przeprowadziła ćwiczenia artyleryjskie na Filipinach i 1 grudnia udała się w kierunku wschodniego wybrzeża USA. Po przepłynięciu przez Kanał Sueski 4 stycznia 1909 odwiedziła kilka portów Morza Śródziemnego. Podróż zakończyła się w Hampton Roads 22 lutego.
USS „Ohio” odpłynął do Nowego Jorku, który stał się jego portem macierzystym przez następne cztery lata służby. W tym czasie pełnił normalną służbę we Flocie Atlantyku, a także szkolił członków "New York Naval Militia".
W 1914 popłynął do Zatoki Meksykańskiej, by przyłączyć się do patroli w pobliżu Veracruz, zabezpieczając w ten sposób amerykańskie interesy w czasie toczących się walk o władzę w Meksyku. Latem wrócił na północ, wziął podchorążych United States Naval Academy na rejs szkolny, następnie dołączył do Floty Rezerwowej w Filadelfii. W 1915 i 1916 dwukrotnie był powoływany do czynnej służby na letnie rejsy szkolne z podchorążymi.
24 kwietnia 1917 po tym, jak Stany Zjednoczone przystąpiły do I wojny światowej, USS „Ohio” został ponownie włączony do służby. W czasie wojny operował z Norfolk, brał udział w szkoleniach marynarzy potrzebnych w powiększającej się flocie. Brał także udział w manewrach pancerników. 28 listopada 1918 dotarł do Filadelfii, gdzie 7 stycznia 1919 został umieszczony w rezerwie. Wycofany ze służby 31 maja 1922 został sprzedany na złom 24 marca 1923.

</doc>
<doc id="1378719" url="https://pl.wikipedia.org/wiki?curid=1378719" title="Andrij Bondar">
Andrij Bondar

Andrij Wołodymyrowycz Bondar (ukr. Андрі́й Володими́рович Бондар) (ur. 14 sierpnia 1974 w Kamieńcu Podolskim) – ukraiński pisarz, poeta, literaturoznawca i tłumacz.
Członek Asocjacji Ukraińskich Pisarzy (1998). 
Życiorys.
W 1991 roku ukończył szkołę w Kamieńcu Podolskim. W latach 1991–1994 studiował w Instytucie Pedagogicznym w Kamieńcu Podolskim na kierunku filologia. W 1994 roku rozpoczął studia w Akademii Kijowsko-Mohylańskiej, które ukończył w 2001 roku. 
W latach 1998–2000 był redaktorem naczelnym gazety „Literatura plus” („Література плюс”) Asocjacji Ukraińskich Pisarzy. Następnie od 2000 do 2001 był zastępcą redaktora naczelnego czasopisma „Ewa”. Od 2001 do 2007 roku zajmował się redagowaniem części poświęconej literaturze w renomowanym tygodniku „Dzerkało tyżnia” („Дзеркало тижня”).
Żonaty z pisarką Sofiją Andruchowycz. Mają córkę Warwarę (urodziła się w 2008 roku).
Laureat konkursu Wydawnictwa Smołoskyp (1997), uczestnik europejskiego projektu Literaturexpress Europe (2000), stypendysta Ministerstwa Kultury RP (stypendium Gaude Polonia, 2003, 2016), programu Homines Urbani (Kraków, 2004), uczestnik festiwalu Poetry International (Rotterdam, 2005).
Twórczość.
Jako poeta debiutował 24 listopada 1993 roku, publikując wiersze w gazecie „Podolanin” („Подолянин”) w Kamieńcu Podolskim.
Bondar jest autorem następujących tomów wierszy: 
Bondar jest autorem następujących zbiorów felietonów, esejów i opowiadań:
W Polsce ukazały się następujące publikacje z udziałem Andrija Bondara
Jego poezje stanowią część dwóch antologii Bohdana Zadury: "Wiersze zawsze są wolne. Przekłady z poezji ukraińskiej" (Biuro Literackie – Kolegium Europy Wschodniej im. Jana Nowaka-Jeziorańskiego, Wrocław 2005, ; wydanie 2: Biuro Literackie – Kolegium Europy Wschodniej im. Jana Nowaka-Jeziorańskiego, Wrocław 2007, ) oraz "100 wierszy wolnych z Ukrainy" (Biuro Literackie, Kołobrzeg 2022, ).
Jego wiersze tłumaczono na angielski, niemiecki, francuski, polski, szwedzki, portugalski, rumuński, chorwacki, litewski oraz białoruski. 
Zbiór opowiadań "Cerebro" został uznany Książką Roku BBC News Ukraine (2018). 
Działalność translatorska.
Andrij Bondar jest tłumaczem z języka polskiego i angielskiego następujących dzieł:

</doc>
<doc id="1378720" url="https://pl.wikipedia.org/wiki?curid=1378720" title="Nienawiść (film 1995)">
Nienawiść (film 1995)

Nienawiść (fr. "La Haine") – francuski film z 1995 roku w reżyserii Mathieu Kassovitza.
Opis fabuły.
Film opowiada historię mniejszości etnicznych zamieszkujących przedmieścia Paryża. Akcja filmu dzieje się tuż po autentycznych zamieszkach z policją, w których ciężko ranny zostaje jeden z mieszkańców. Akcja opowiada o najważniejszym dniu w życiu trójki jego przyjaciół - młodego Żyda Vinz'a, czarnoskórego Huberta i muzułmanina Saïd'a. Podczas interwencji policji na przedmieściach, jeden z policjantów zgubił pistolet, który odnajduje Vinz, co stanowi motyw przewodni filmu. Vinz wielokrotnie odgraża się, że jeśli jego przyjaciel umrze w szpitalu, w ramach zemsty i on zastrzeli policjanta, od czego próbuje go odwieść Hubert.

</doc>
<doc id="1378722" url="https://pl.wikipedia.org/wiki?curid=1378722" title="Avilys">
Avilys



</doc>
<doc id="1378725" url="https://pl.wikipedia.org/wiki?curid=1378725" title="USS Missouri (BB-11)">
USS Missouri (BB-11)

USS Missouri (BB-11) – amerykański pancernik typu "Maine". Był drugim okrętem United States Navy noszącym nazwę pochodzącą od 24 stanu. 
Budowę zatwierdzono 4 maja 1889. Stępkę położono 7 lutego 1900 w Newport News Shipbuilding &amp; Drydock Company. Jednostkę zwodowano 28 grudnia 1901, matką chrzestną była pani Edson Galludet, córka senatora Francisa Mariona Cockrella z Missouri. Pancernik wszedł do służby 1 grudnia 1903, pierwszym dowódcą został komandor William S. Cowles.
Okręt został przydzielony do Floty Północnego Atlantyku i opuścił Norfolk 4 lutego 1904 na próby w pobliżu Virginia Capes i operacje w składzie floty na Morzu Karaibskim. 13 kwietnia, w czasie ćwiczeń artyleryjskich, w lewoburtowym dziale nastąpił zapłon jednego ładunku i rozniecił ogień dwóch kolejnych. Eksplozja nie nastąpiła, ale pożar spowodował duże straty. Szybka akcja zapobiegła utracie okrętu; trzech członków załogi otrzymało Medale Honoru za wyjątkowe bohaterstwo. Po naprawach w Newport News pancernik odpłynął 9 czerwca na Morze Śródziemne, skąd wrócił do Nowego Jorku 17 grudnia.
Typowe operacje floty wzdłuż wschodniego wybrzeża USA i na Karaibach w czasie następnych lat zostały przerwane przez trzęsienie ziemi w Kingston na Jamajce. Okręt udzielał pomocy ofiarom w dniach 17-19 stycznia 1907. W kwietniu wziął udział w "Jamestown Exposition".
W czasie rejsu Wielkiej Białej Floty wypłynął z Hampton Roads, 16 grudnia 1907 wziął udział w przeglądzie floty przeprowadzanym przez prezydenta Theodore'a Roosevelta. Podróż dookoła kuli ziemskiej, zapoczątkowana tak uroczyście, miała pokazać światu siłę marynarki amerykańskiej, a także przekonać Kongres do inwestowania dalszych funduszy w ten rodzaj sił zbrojnych. Po odwiedzinach w portach Karaibów i wschodniego wybrzeża Ameryki Południowej flota opłynęła Horn. Następnie odwiedziła porty w Peru i Meksyku, dotarła do San Francisco, gdzie 6 maja 1908 odbyła się powitalna gala. W lipcu flota popłynęła na zachód do Honolulu na Hawajach, następnie do Nowej Zelandii, Australii i Filipin. Do Manili dotarła 2 października. Najbardziej serdeczne i przyjazne powitanie czekało okręty amerykańskie w Jokohamie. Później flota odwiedziła Xiamen w Chinach i rozpoczęła rejs powrotny. Po drodze zawinęła na Cejlon, do Suezu (przeszła przez Kanał Sueski) i do wschodnich portów śródziemnomorskich. 6 lutego 1909 opuściła Gibraltar, powróciła do Hampton Roads, gdzie 22 lutego przeszła ponowny przegląd przez prezydenta Roosevelta. Ta ważna misja dyplomatyczna i wojskowa zakończyła się znaczącym sukcesem.
1 maja 1910 USS Missouri został umieszczony w rezerwie w Bostonie. Wrócił do aktywnej służby 1 czerwca 1911 i wznowił operacje wzdłuż wschodniego wybrzeża USA i na Karaibach w składzie Floty Atlantyku. W czerwcu 1912 przetransportował marines z Nowego Jorku na Kubę, gdzie bronili oni amerykańskich interesów w czasie rebelii. Przez następne miesiące pancernik brał udział w szkoleniu podchorążych (ang. "midshipman"). 9 września 1912 w Filadelfii został wycofany ze służby.
Do aktywnej służby wrócił 16 marca 1914. Tego lata w składzie Eskadry Szkolnej (ang. "Practice Squadron") odbył letni rejs z członkami United States Naval Academy do portów włoskich i angielskich. 2 grudnia 1914 wrócił do rezerwy w Filadelfii, ale został ponownie reaktywowany 16 kwietnia 1915, do szkolenia podchorążych na Karaibach i w czasie rejsu do portów kalifornijskich przez Kanał Panamski. Od 18 października 1915 był we Flocie Rezerwowej w Filadelfii, ale 2 maja 1916 wrócił do służby, by ponownie przeprowadzić szkolenia wzdłuż wschodniego wybrzeża i na Karaibach. Na zimę znowu został umieszczony w rezerwie w Filadelfii.
Po wejściu Stanów Zjednoczonych do I wojny światowej 23 kwietnia 1917 USS "Missouri" został włączony do służby i dołączył do Floty Atlantyku w Yorktown. Operował jako okręt szkolny w rejonie zatoki Chesapeake. 26 sierpnia 1917 kontradmirał Hugh Rodman podniósł swój proporzec na pancerniku, który stał się w ten sposób jednostką flagową 2 Dywizjonu Floty Atlantyku. Pancernik kontynuował szkolenie setek rekrutów w obsłudze artylerii i maszynowni.
Po podpisaniu rozejmu pancernik został przydzielony do Floty Krążowników i Transportowej (ang. "Cruiser and Transport Force"). 18 lutego 1919 opuścił Norfolk i udał się w pierwszą z czterech pełnych podróży pomiędzy Stanami Zjednoczonymi i Brestem. W tym czasie przewiózł 3278 amerykańskich żołnierzy z Europy na kontynent amerykański. Po raz ostatni został wycofany ze służby w Philadelphia Navy Yard 8 września 1919. W ramach ustaleń traktatu waszyngtońskiego został uznany za złom. 26 stycznia 1922 kupiła go firma J.G. Hitner and W.F. Cutler z Filadelfii.

</doc>
<doc id="1378726" url="https://pl.wikipedia.org/wiki?curid=1378726" title="Puchar Ahearne">
Puchar Ahearne

Puchar Ahearne - organizowany w Szwecji klubowy międzynarodowy turniej w hokeju na lodzie. 
Swoją nazwę zawdzięcza nazwisku brytyjskiego hokeisty, Bunny Ahearne - wieloletniego prezesa IIHF. 
Turniej był rozgrywany w latach 1952-1977. Po reaktywacji jego edycje odbyły się w 2002, 2003 i 2006.

</doc>
<doc id="1378727" url="https://pl.wikipedia.org/wiki?curid=1378727" title="Congo">
Congo

Congo – wygasły wulkan w Kostaryce znajdujący się na terytorium Narodowego Parku Wulkanu Poás (Poás Volcano National Park).
Wulkan Congo ma ok. 1,5 miliona lat. W przeszłości koło niego istniał drugi bliźniaczy wulkan. Congo wznosi się na 2014 m n.p.m. W jego stokach biorą początek dwie rzeczki wpływające do jeziora Hule znajdującego się u podnóża góry. W 1993 roku został włączony w granice Narodowego Parku Wulkanu Poás.

</doc>
<doc id="1378728" url="https://pl.wikipedia.org/wiki?curid=1378728" title="Jiroft">
Jiroft



</doc>
<doc id="1378730" url="https://pl.wikipedia.org/wiki?curid=1378730" title="Dolany (kraj hradecki)">
Dolany (kraj hradecki)

Dolany – wieś w Czechach Wschodnich, która się znajduje przy szosie I/33 w powiecie Náchod.
Historia.
Pierwszy dokument ze wzmianką o wsi jest z 1549 r., ale jej część Krabčice jest starsza, bo pierwszy raz była wzmiankowana już w 1385 r.
29 czerwca 1866 r. pod miejscowością Svinišťany spotkały się wojska pruskie i austriackie i stoczyły dla Prusów zwycięską bitwę.
Miejsce urodzenia Josefa Myslimíra Ludvíka, patrioty, księdza i pisarza.
W części Svinišťany urodził się Josef František Smetana, historyk i przyrodoznawca, a w Čáslavkach Josef Borůvka, czechosłowacki minister rolnictwa w 1968 r.

</doc>
<doc id="1378731" url="https://pl.wikipedia.org/wiki?curid=1378731" title="Rekyvos">
Rekyvos



</doc>
<doc id="1378733" url="https://pl.wikipedia.org/wiki?curid=1378733" title="Kopalnia Węgla Kamiennego Halemba-Wirek">
Kopalnia Węgla Kamiennego Halemba-Wirek

Kopalnia Węgla Kamiennego Halemba Wirek – kopalnia węgla kamiennego, działająca od 26 lipca 2007 roku do 1 lipca 2016 roku. Kopalnia znajdowała się w Halembie, dzielnicy Rudy Śląskiej.
Historia.
26 lipca 2007 decyzją zarządu Kompanii Węglowej połączono KWK Polska-Wirek i KWK Halemba w dwuruchową kopalnię pod nazwą Oddział KWK Halemba-Wirek. 
Kopalnia należała do spółki Kompania Węglowa S.A.
W 2011 roku kopalnia poniosła straty szacowane na 18 mln zł w wyniku fałszowania danych dotyczących wydobycia na ok. 50 tys. ton.
Ruch Wirek z racji znacznego wyczerpania złoża został poddany likwidacji, która rozpoczęła się 1 sierpnia 2009.
1 lipca 2016 roku Oddział KWK Halemba-Wirek razem z KWK Bielszowice oraz KWK Pokój utworzył Kopalnię Węgla Kamiennego Ruda, należącą do Polskiej Grupy Górniczej, w skład której wchodzi ruch Halemba.

</doc>
<doc id="1378734" url="https://pl.wikipedia.org/wiki?curid=1378734" title="KWK Halemba-Wirek">
KWK Halemba-Wirek



</doc>
<doc id="1378735" url="https://pl.wikipedia.org/wiki?curid=1378735" title="Flöha">
Flöha

Flöha – miasto w Niemczech, w kraju związkowym Saksonia, w okręgu administracyjnym Chemnitz, w powiecie Mittelsachsen (do 31 lipca 2008 w powiecie Freiberg). Do 30 września 2011 siedziba wspólnoty administracyjnej Flöha. Dnia 1 października 2011 do miasta przyłączono gminę Falkenau, która stała się jej dzielnicą, a wspólnota administracyjna została rozwiązana.
Geografia.
Miasto Flöha położone jest nad rzeką Flöha, ok. 10 km na wschód od miasta Chemnitz.
Komunikacja.
Przez miasto przebiegają dwie drogi krajowe B173 i B180.

</doc>
<doc id="1378740" url="https://pl.wikipedia.org/wiki?curid=1378740" title="Natalia Śniadanko">
Natalia Śniadanko

Natalka Śniadanko, ukr. Наталка Сняданко (ur. 20 maja 1973 we Lwowie) – ukraińska poetka, pisarka, dziennikarka, tłumaczka, członkini Związku Pisarzy Ukraińskich ("Асоціаця українських письменників"). Należała do grupy literackiej ММЮННА ТУГА. Mieszka we Lwowie.
Życiorys.
Studiowała ukrainistykę na Uniwersytecie Lwowskim. Wraz z m.in. Marianną Kijanowską i Marjaną Sawką współzałożyła grupę literacką ММЮННА ТУГА. W latach 1995–1997 przebywała w Niemczech, we Fryburgu Bryzgowijskim, gdzie studiowała na wydziale romanistyki i slawistyki. Uczestniczyła w wielu programach stypendialnych. W 2003 roku w programie „Gaude Polonia” w Warszawie. W 2005 otrzymała stypendium fundacji „Krzyżowa” oraz niemieckiej fundacji „Stiftung Mercator GmbH”. W 2006 roku była stypendystką Polskiego Instytutu Książki w Krakowie, stypendystką Homines Urbani w Willi Decjusza oraz programu Literackie Kolokwium w Niemczech. W roku 2007 otrzymała stypendium Berlińskiej Akademii Sztuki oraz fundacji Roberta Boscha w Niemczech.
W latach 1997– 2002 była sekretarzem ukraińskiej gazety „Postup” („Поступ”). Pracowała jako sekretarz w lwowskim Ośrodku Badawczym Tradycji Antycznej Europy Centralnej i Wschodniej Uniwersytetu Warszawskiego. Od 2002 roku jest redaktorem działu kulturalnego w „Lwowskiej Gazecie” („Львівська газета”), a od lipca 2010 r. wchodzi w skład ukraińskiej redakcji trójjęzycznego międzynarodowego magazynu literackiego RADAR, wydawanego z inicjatywy wydawanego z inicjatywy Stowarzyszenia Willa Decjusza. Jako dziennikarka publikuje zarówno w ukraińskiej, jak i zagranicznej prasie „Кrytyka” ("Критика"), "Dzerkało tyżnia" ("Дзеркало тижня"), "Ukrajins'kyj tyżden'"("Український тиждень"), „Stolicznyje novosti”, „Gazeta Wyborcza”, „Süddeutsche Zeitung”).
Jest tłumaczką z języka polskiego, niemieckiego i rosyjskiego. Uczestniczyła w wielu translatorskich seminariach: w 2000 roku w VII Konferencji Tłumaczy „Pieśń Słowian Wschodnich” w Gdańsku, w latach 2000 – 2004 w „Translatorium”, w 2005 roku w międzynarodowym seminarium dla tłumaczy „Literarisches Colloquium Berlin” w Berlinie.
Nagrody.
17 grudnia 2011 otrzymała ufundowaną przez Instytut Polski Nagrodę Literacką im. Josepha Conrada-Korzeniowskiego.
Twórczość.
Książki:
Utwory literackie w czasopismach i antologiach:
Przekłady na język ukraiński:
z języka polskiego:
z języka niemieckiego:
Z języka rosyjskiego:
O "Kolekcji namiętności":

</doc>
<doc id="1378741" url="https://pl.wikipedia.org/wiki?curid=1378741" title="Otsu">
Otsu



</doc>
<doc id="1378742" url="https://pl.wikipedia.org/wiki?curid=1378742" title="Słonka (typ jachtu)">
Słonka (typ jachtu)

Słonka – dwuosobowy slup mieczowy. Międzynarodowa klasa monotypowa.
Historia.
Został zaprojektowany w 1931 przez Amerykanina Williama Grosby. Jego znakiem jest sylwetka lecącej słonki. Monotypowa, dwuosobowa, międzynarodowa klasa jachtów. Ma kadłub skośno denny z drewna lub żywic poliestrowych. Ożaglowanie bermudzkie (10 m². ): fok (3,50 m²), grot (6,50 m²). Dzięki wadze 204 kg jacht stabilny.
W Polsce klasa bardzo popularna w latach 50 XX wieku. Do najlepszych polskich żeglarzy w tej klasie należała w tamtych czasach rodzina Blaszków z Kiekrza.

</doc>
<doc id="1378747" url="https://pl.wikipedia.org/wiki?curid=1378747" title="Frauenstein (Saksonia)">
Frauenstein (Saksonia)

Frauenstein – miasto w Niemczech, w kraju związkowym Saksonia, w okręgu administracyjnym Chemnitz, w powiecie Mittelsachsen (do 31 lipca 2008 w powiecie Freiberg).
Geografia.
Frauenstein leży ok. 19 km na południowy wschód od miasta Freiberg.
Współpraca.
Miejscowość partnerska:

</doc>
<doc id="1378749" url="https://pl.wikipedia.org/wiki?curid=1378749" title="Kościół Corpus Christikirche w Szprotawie">
Kościół Corpus Christikirche w Szprotawie



</doc>
<doc id="1378751" url="https://pl.wikipedia.org/wiki?curid=1378751" title="Księżyc trojański">
Księżyc trojański

Księżyc trojański – naturalny satelita, poruszający się wokół planety po tej samej (lub bardzo zbliżonej) orbicie co inny, dużo masywniejszy księżyc, w pobliżu punktu libracyjnego L4 lub L5. Nazwa została nadana przez analogię do planetoid trojańskich, dzielących podobnie orbitę z niektórymi planetami. One z kolei zostały nazwane na cześć bohaterów wojny trojańskiej.
Znane księżyce trojańskie.
Obecnie znamy cztery takie satelity, wszystkie w układzie księżyców Saturna. W 1980 roku obserwacje prowadzone przez naziemne teleskopy doprowadziły do odkrycia aż trzech księżyców trojańskich, czwarty został odkryty przez sondę Cassini w 2004 r.
Na orbicie Tetydy (o średnicy ponad 1000 km) krążą dwa małe (o rozmiarach rzędu 20 km), nieregularne księżyce Saturna. Telesto wyprzedza Tetydę o 60° w ruchu orbitalnym (znajduje się w punkcie Lagrange'a L4), podczas gdy Kalipso podąża o 60° (punkt L5) za większym satelitą. Także Dione (o średnicy ponad 1100 km) ma dwa księżyce trojańskie: poprzedzającą Helenę (o rozmiarach rzędu 30 km) i odkrytego w 2004, podążającego za nią Polideukesa (około 3,5 km średnicy).
Księżyców trojańskich poszukiwano także na orbicie ziemskiego Księżyca, nigdy nie zostały jednak odnalezione. Odkryto jedynie „trojańskie” obłoki pyłowe, znane jako księżyce Kordylewskiego. Nie ma jednak pewności, czy jest to zjawisko trwałe, czy tylko przejściowe.

</doc>
<doc id="1378752" url="https://pl.wikipedia.org/wiki?curid=1378752" title="Birkerød (stacja kolejowa)">
Birkerød (stacja kolejowa)

Birkerød – stacja w Birkerød na trasie Kopenhaga – Hillerød, Obsługiwana przez linię "Nordbanen", stacja sieci metropolitalnej "S-tog". Obsługuje 8791 pasażerów rocznie (2004). W momencie budowy stacji, znajdowała się ona poza miastem, na wzgórzu, co miało ułatwić start pociągom.

</doc>
<doc id="1378753" url="https://pl.wikipedia.org/wiki?curid=1378753" title="Droga wojewódzka nr 242">
Droga wojewódzka nr 242

Droga wojewódzka nr 242 (DW242) – droga wojewódzka w województwie kujawsko-pomorskim i wielkopolskim o długości 32 km. Trasa łączy Więcbork z leżącym przy drodze krajowej nr 10 Kosztowem koło Wyrzyska. W 2017 roku wydłużona śladem poprzedniego przebiegu drogi DW194 do Morakowa.

</doc>
<doc id="1378754" url="https://pl.wikipedia.org/wiki?curid=1378754" title="Adolf Giżyński">
Adolf Giżyński

Adolf Giżyński ps. „Adźko” (ur. 1922 w Kownie, zm. 17 grudnia 1984 we Francji) – przywódca harcerstwa polskiego na międzywojennej Litwie.
Życiorys.
Urodził się w 1922 r. w Kownie. Do wybuchu II wojny światowej brał udział w organizowaniu odradzającego się polskiego harcerstwa na międzywojennej Litwie jako uczeń polskiego gimnazjum im. Adama Mickiewicza w Kownie. W 1935 r. uczestniczył w pierwszym obozie harcerskim w Prepuntach. Był twórcą jednej z drużyn harcerskich w Poniewieżu – przy tamtejszym, polskim gimnazjum – i zastępu harcerskiego we wsi Łopie pod Kownem. W tym czasie A. Giżyński był członkiem II Drużyny im. Księcia Józefa Poniatowskiego, przybocznym Zbigniewa Skłodowskiego. Był „Wodzem zuchów”, gromady zuchów w Kownie, a od 1937 r. również drużyny zuchów w Łopiach.
Od września 1939 r. wraz ze swoimi harcerzami włączył się w niesienie pomocy uchodźcom z Polski i polskim wojskowym przebywającym wówczas w obozach internowania. Organizował ucieczki z tych obozów, zaopatrywał w fałszywe dokumenty i pomagał w organizacji wyjazdów na Zachód. Włączył się też w działania Związku Walki Zbrojnej kierowanego na tym terenie przez rotmistrza Wincentego Chrząszczewskiego. Uczestniczył w tworzeniu Polskiej Organizacji na Litwie (POL).
11 listopada 1942 litewska Sauguma aresztowała członków POL-a, w tym również Adolfa Giżyńskiego. Po trzech miesiącach tortur w więzieniu gestapo w Kownie został przewieziony do obozu koncentracyjnego w Prawieniszkach, w 1944 r. do obozu w Diedenhofen, następnie Sadirenhausen, Neuengaumuren i Sandbortel, gdzie 29 kwietnia 1945 r. został wyzwolony przez Brytyjczyków. Po wyzwoleniu przebywał w obozie polskim w Verden (Aller) i Diepholz, gdzie zaangażowany był w ruch harcerski jako komendant hufca.
W lutym 1946 r. wstąpił do Polskiego Seminarium Duchownego w Paryżu. W 1952 uzyskał tytuł magistra z teologii i został wyświęcony na księdza przez arcybiskupa Angelo Roncalli, przyszłego Papieża Jana XXIII. W dwa lata później dyplom Wyższego Instytutu Katechetycznego. W 1956 uzyskał "Admissibilite au doctorat" w Instytucie Katolickim w Paryżu. Następnie został prefektem w Niższym Seminarium Duchownym Polskim w Les Ageny. Przez 12 lat pełnił obowiązki kapelana Sióstr Maryi Wspomożycielki „Marie-Ausalietwa” w Paryżu i zastępcy kapelana Związku Harcerstwa Polskiego we Francji. Rozkazem naczelnika harcerzy hm. Wojciecha Dłużewskiego w dniu 8 marca 1954 r. mianowany został Podharcmistrzem ZHP poza granicami kraju.
Po 26 latach emigracji powrócił na stałe do Polski. W 1969 został w Szczecinie profesorem Seminarium i wikarym w parafii Pomorzany. W 1970 r. został administratorem parafii św. Trójcy w Szczecinie. Po powrocie był obserwowany przez SB, nękany i więziony. Pod koniec 1980 został rezydentem w parafii Najśw. Serca Pana Jezusa w Gryficach, skąd ponownie wyjechał do Francji. Tam nawiązał kontakty z polską emigracją, a w stanie wojennym włączył się w akcję pomocy Polsce organizowaną przez Polsko-Francuski Komitet Pomocy Polsce. Zmarł we Francji 17 grudnia 1984 r.

</doc>
<doc id="1378756" url="https://pl.wikipedia.org/wiki?curid=1378756" title="Międzynarodowa Federacja Pétanque i Gry Prowansalskiej">
Międzynarodowa Federacja Pétanque i Gry Prowansalskiej

Międzynarodowa Federacja Pétanque i Gry Prowansalskiej, FIPJP (fr. "Fédération Internationale de Pétanque et Jeu Provençal") – związek sportowy powstały 8 marca 1958 r. w Marsylii. W Federacji zrzeszonych jest 88 państw, w tym także Polska Federacja Pétanque, która zrzeszona w FIPJP jest od roku 2003. Pod patronatem FIPJP organizowane są m.in. Mistrzostwa Świata i Europy w pétanque.
Tworzenie FIPJP.
Fundamentów powstania FIPJP należy szukać już w 1957 roku podczas międzynarodowego turnieju w Spa w Belgii. W zawodach uczestnicy reprezentowali aż 6 państw: Belgia, Francja, Maroko, Monako, Szwajcaria i Tunezja. Podczas turnieju doszło do negocjacji, które wdrążone zostały zaledwie pięć miesięcy później. 8 marca 1958 – dodatkowo przy udziale Hiszpanii – utworzono Międzynarodową Federację Pétanque i Gry Prowansalskiej (FIPJP).
Rok później rozegrane zostały pierwsze Mistrzostwa Świata w Spa.
W latach 1967-1970 aż cztery Mistrzostwa Świata nie zostały rozgrywane z powodu wewnętrznych problemów kilku federacji. Francja, która miała również w tym czasie problemy, wycofała się z pracy w federacji w 1964 roku. Dwa lata później, brak chętnych do pomocy i pracy spowodował "uśpienie" FIPJP na kilka lat.
W 1969 roku Francji udało się uporać z wewnętrznymi problemami. Postanowili na nowo ożywić FIPJP, co udało się już w następnym roku, 1970 roku w Marsylii. Od tego czasu mistrzostwa świata odbywały się bez zakłóceń.
Mistrzostwa.
Międzynarodowa Federacja Pétanque i Gry Prowansalskiej, FIPJP jest patronatem rozgrywanych Mistrzostw Świata Seniorów, które początkowo rozgrywane były co rok, lecz ze względu na zwiększającą się liczbę chętnych, światowa federacja postanowiła, aby rozgrywać Mistrzostwa Świata na przemiennie z Mistrzostwami Kontynentalnymi. Mistrzostwa Europy oraz inne Mistrzostwa Kontynentalne są eliminacją do Mistrzostw Świata w przyszłym sezonie.
Od 1988 roku rozgrywane są Mistrzostw Świata Kobiet, a od 1987 Juniorów. Dodatkowo FIPJP wprowadziła od 2000 roku dodatkową konkurencję – strzał precyzyjny, która ma na celu przyciągniecie widza. Jest to konkurencja pozwalająca na sprawdzenie formy strzelca.
Komitet Wykonawczy.
Komitet aktualnie składa się z 16 osoób. Aktualnie prezesem Federacji jest Claude Azéma.

</doc>
<doc id="1378758" url="https://pl.wikipedia.org/wiki?curid=1378758" title="Tenorio">
Tenorio

Tenorio – stratowulkan w Kostaryce znajdujący się we wschodnich Cordillera de Guanacaste, w kostarykańskiej prowincji Guanacaste 
Wulkan Tenorio wznosi się na 1916 m n.p.m. i złożony jest z czterech szczytów wulkanicznych z dwoma kraterami. Drugi krater nazywany jest Wulkanem Montezuma. Na zboczach góry rosną lasy deszczowe i lasy chmurowe a z nich bierze początek kilka rzek (Tenorio, Tenorito, Martirio) tworzących liczne wodospady. W 1995 roku wulkan został wcielony do terytorium zajmowanego przez Park Narodowy Wulkanu Tenorio. .

</doc>
<doc id="1378759" url="https://pl.wikipedia.org/wiki?curid=1378759" title="Urząd Nauczycielski">
Urząd Nauczycielski



</doc>
<doc id="1378760" url="https://pl.wikipedia.org/wiki?curid=1378760" title="Droga wojewódzka nr 243">
Droga wojewódzka nr 243

Droga wojewódzka nr 243 (DW243) – droga wojewódzka w województwie kujawsko-pomorskim o długości 27 km. Arteria łączy miasto Mrocza z Koronowem. Droga biegnie przez tereny dwóch powiatów: nakielskiego i bydgoskiego. 
Droga ta o mocno pofałdowanej nawierzchni asfaltowej i wąskiej jezdni obfituje we wzniesienia i zakręty, bardzo malowniczo przebiega przez pola i miejscowości. 

</doc>
<doc id="1378762" url="https://pl.wikipedia.org/wiki?curid=1378762" title="Jurij Wynnyczuk">
Jurij Wynnyczuk

Jurij Pawłowycz Wynnyczuk (, ur. 18 marca 1952 w Stanisławowie) – ukraiński pisarz, filolog, dziennikarz, redaktor.
Życiorys.
Wykształcenie zdobył w Iwano-Frankiwskim Instytucie Pedagogicznym im. Wasyla Stefanyka (obecnie Podkarpacki Uniwersytet Narodowy im. Wasyla Stefanyka). Studiował na wydziale filologicznym (1969–1973), był nauczycielem języka i literatury ukraińskiej. W 1974 przyjechał do Lwowa, pracował jako tragarz i malarz pokojowy.
W latach 1987–1991 prowadził lwowski teatr estradowy „Не журись!”. Był autorem materiałów tam wystawianych. W 1990 razem z S. Orobcem zakupił teatr i stworzył „Kabaret Jurija i Stefcia”. W latach 1991–1994 redaktor działu mistyki i sensacji gazety „Post-Постyп”. W 1995–1998 redaktor naczelny lwowskiej gazety „Гульвіса” (Batiar). W latach 1998–1999 pracował jako redaktor działu gazety „Поступ”. Członek Zrzeszenia Pisarzy Ukraińskich (od 1997).
Twórczość.
Autor tomiku poezji "Відображення" (1990), zbioru prozy "Спалах" (1990), "Вікна застиглого часу" (2001), "Місце для дракона" (2002), powieści: "Ласкаво просимо в Щуроград" (1992), "Діви ночі" (1992, 1993, 2003), "Житіє гаремноє" (1996), powieści "Мальва. Ланда" (2000), opracowań krajoznawczych: "Легенди Львова" (6 wydań, 1993–2003), "Кнайпи Львова" (2000, również po polsku – „Knajpy Lwowa”, 2001), "Таємниці львівської кави" (2001), encyklopedii mitów "Книга бестій" (2003).
Wybrane utwory pisarza wydane zostały w przekładzie angielskim pt. "The Windows of Time Frozen" (2000).
Autor antologii ukraińskiej fantastyki XIX wieku "Огнений змій" (1989), ukraińskiej bajki literackiej XIX wieku "Срібна книга казок" (1993), serii książek "Юрій Винчук презентує" (od 2002, 8 książek), "Казкова скарбниця" (od 2003, 3 książki).
Jego utwory były tłumaczone w Anglii, Argentynie, Białorusi, Kanadzie, Niemczech, Polsce, Serbii, USA, Francji, Chorwacji, Czechach. Na podstawie jego bajek nakręcono dwa filmy rysunkowe. Autor przekładów z języków celtyckich, słowiańskich oraz angielskiego.
Jego poezje stanowią część antologii Bohdana Zadury "100 wierszy wolnych z Ukrainy" (Biuro Literackie, Kołobrzeg 2022, ).
Za cotygodniową stronę "Juzia Obserwatora" otrzymał tytuł „Halickiego rycerza” (1999). Dwukrotny laureat nagrody Książka Roku BBC, przyznawanej za najlepszą ukraińską książkę: w 2005 za powieść "Весняні ігри в осінніх садах" oraz w 2012 za powieść "Танґо смерті" ("Tango śmierci"). Ta ostatnia wydana również w języku polskim w 2018 roku przez wydawnictwo "KEW."

</doc>
<doc id="1378763" url="https://pl.wikipedia.org/wiki?curid=1378763" title="9 Pułk Artylerii Ciężkiej (PSZ)">
9 Pułk Artylerii Ciężkiej (PSZ)

9 Pułk Artylerii Ciężkiej (9 pac) – oddział artylerii ciężkiej Polskich Sił Zbrojnych w ZSRR.
Pułk był formowany od stycznia 1942 roku w miejscowości Margʻilon, na terytorium ówczesnej Uzbeckiej Socjalistycznej Republiki Radzieckiej, w składzie 9 Dywizji Piechoty.
Skład organizacyjny.
Dowództwo pułku
Pułk faktycznie nie posiadał uzbrojenia.

</doc>
<doc id="1378764" url="https://pl.wikipedia.org/wiki?curid=1378764" title="Avamys">
Avamys



</doc>
<doc id="1378766" url="https://pl.wikipedia.org/wiki?curid=1378766" title="8 Pułk Artylerii Ciężkiej (PSZ)">
8 Pułk Artylerii Ciężkiej (PSZ)

8 Pułk Artylerii Ciężkiej (8 pac) – oddział artylerii ciężkiej Polskich Sił Zbrojnych w ZSRR.
Formowanie i zmiany organizacyjne.
Pułk był formowany od stycznia 1942 roku, w miejscowości Czok-Pak (Szakpak) na terytorium ówczesnej Kazachskiej Socjalistycznej Republiki Radzieckiej, w składzie 8 Dywizji Piechoty. Oddział miał być wyposażony w sprzęt brytyjski i amerykański, lecz uzbrojenia nie otrzymał. Dowódcą jednostki był mjr Wojciech Kopel. Do czasu ewakuacji pułku z ZSRR w marcu 1942 roku nie osiągnął stanów etatowych i gotowości organizacyjnej liczył ok. 200 żołnierzy. W dniu 23 maja 1942 r. przetransportowany do Palestyny do miejscowości El-Khassa. 14 czerwca pułk został rozwiązany, większość żołnierzy została przetransportowana do Wielkiej Brytanii, gdzie zasilili oddziały 1 Korpusu Polskiego. Pozostała kadra pułku na Bliskim Wschodzie zasiliła 2 i 3 karpackie pułki artylerii lekkiej oraz 1 pułk artylerii ciężkiej II Korpusu Strzelców.
Skład organizacyjny.
Dowództwo pułku

</doc>
<doc id="1378768" url="https://pl.wikipedia.org/wiki?curid=1378768" title="Gōrudenbōi">
Gōrudenbōi



</doc>
<doc id="1378769" url="https://pl.wikipedia.org/wiki?curid=1378769" title="Nokia N95-3 NAM">
Nokia N95-3 NAM

Nokia N95-3 NAM – specjalna wersja telefonu Nokia N95, posiadająca podobne funkcje, ale ze zmianami w kilku ważnych elementach:
Telefon dostępny był jedynie na rynku amerykańskim.

</doc>
<doc id="1378770" url="https://pl.wikipedia.org/wiki?curid=1378770" title="Tauragnas">
Tauragnas



</doc>
<doc id="1378772" url="https://pl.wikipedia.org/wiki?curid=1378772" title="Droga wojewódzka nr 244">
Droga wojewódzka nr 244

Droga wojewódzka nr 244 (DW244) – droga wojewódzka w województwie kujawsko-pomorskim. Arteria łączy miejscowość Kamieniec ze Strzelcami Dolnymi. Droga biegnie przez teren powiatu bydgoskiego i do 2019 (oddanie do użytku północnego obejścia Bydgoszczy w ciągu drogi ekspresowej S5) stanowiła naturalny ciąg obwodowy dla Bydgoszczy.

</doc>
<doc id="1378773" url="https://pl.wikipedia.org/wiki?curid=1378773" title="7 Pułk Artylerii Ciężkiej (PSZ)">
7 Pułk Artylerii Ciężkiej (PSZ)

7 Pułk Artylerii Ciężkiej (7 pac) – oddział artylerii ciężkiej Polskich Sił Zbrojnych w ZSRR.
Formowanie i zmiany organizacyjne.
Pułk był formowany od stycznia 1942 roku w miejscowości Kermine, na terytorium ówczesnej Uzbeckiej Socjalistycznej Republiki Radzieckiej, w składzie 7 Dywizji Piechoty. W marcu 1942 roku ewakuowano do Iranu 130 kanonierów. W maju 1942 roku, po przyjęciu uzupełnień z Ośrodka Organizacyjnego Armii, stan ewidencyjny jednostki osiągnął 70% stanu etatowego.
Latem tego roku cały pułk został ewakuowany z ZSRR na Bliski Wschód, gdzie wszedł w skład Artylerii Ciężkiej Armii Polskiej na Wschodzie z równoczesnym przemianowaniem na 11 pułk artylerii ciężkiej.
Skład organizacyjny.
Dowództwo pułku
Pułk faktycznie posiadał na uzbrojeniu i wykorzystywał do szkolenia jedną haubicę 122 mm.

</doc>
<doc id="1378776" url="https://pl.wikipedia.org/wiki?curid=1378776" title="Tauroginie">
Tauroginie

Tauroginie (lit. "Tauragnas", "Tauragno ežeras") – jezioro w północno-wschodniej Litwie, w okręgu uciańskim, na terenie Auksztockiego Parku Narodowego. Jest najgłębszym jeziorem na Litwie (głębokość maksymalna 60,5 m).

</doc>
<doc id="1378777" url="https://pl.wikipedia.org/wiki?curid=1378777" title="7 Pułk Artylerii Ciężkiej">
7 Pułk Artylerii Ciężkiej



</doc>
<doc id="1378778" url="https://pl.wikipedia.org/wiki?curid=1378778" title="8 Pułk Artylerii Ciężkiej">
8 Pułk Artylerii Ciężkiej



</doc>
<doc id="1378779" url="https://pl.wikipedia.org/wiki?curid=1378779" title="Droga wojewódzka nr 245">
Droga wojewódzka nr 245

Droga wojewódzka nr 245 (DW245) – droga wojewódzka w województwie kujawsko-pomorskim. Łączy Gruczno z Chełmnem. W ciągu drogi występuje nieciągłość na rzece Wiśle. W miejscu tym w przeszłości (w latach 1945 – 1963) znajdował się most drogowy. Była to drewniana konstrukcja zbudowana przez saperów Armii Czerwonej. Po wybudowaniu obok niego nowej konstrukcji żelbetowej w ciągu obecnej drogi nr 91 został on rozebrany, a jego odbudowa nie jest planowana. 
Przez Chełmno droga częściowo biegnie śladem starego szlaku Toruń – Gdańsk ulicą Powiśle po obu stronach Wisły, a także ulicą Nad Groblą.

</doc>
<doc id="1378780" url="https://pl.wikipedia.org/wiki?curid=1378780" title="9 Pułk Artylerii Ciężkiej">
9 Pułk Artylerii Ciężkiej



</doc>
<doc id="1378782" url="https://pl.wikipedia.org/wiki?curid=1378782" title="Skołoszów (gmina)">
Skołoszów (gmina)

Skołoszów (od 9 grudnia 1973 "Radymno") – dawna gmina wiejska istniejąca w 1973 w woj. rzeszowskim (dzisiejsze woj. podkarpackie). Siedzibą władz gminy było Radymno (budynek byłej Szkoły Powszechnej w Skołoszowie).
Gmina została utworzona 1 stycznia 1973 w powiecie jarosławskim, w woj. rzeszowskim. Została ona utworzona z czterech zlikwidowanych biur rad gromadzkich: ze Skołoszowa, Młynów, Duńkowic i Sośnicy. Swym zasięgiem działania objęła wsie: 
I sesja Gminnej Rady Narodowej w Skołoszowie odbyła się 10 stycznia 1973. Na sesji tej został uchwalony regulamin rady i ukonstytuowały się organa gminnej rady narodowej. W głosowaniu tajnym radni dokonali wyboru przewodniczącego rady i jego zastępcy. W głosowaniu jawnym rada powołała swe komisje.
Gminna Rada Narodowa w Skołoszowie funkcjonowała tylko w 1973. 9 grudnia 1973 nazwę Skołoszów zmieniono na "Radymno", równocześnie powołując wspólne rady narodowe dla gminy Radymno i miasta Radymno z siedzibą w Radymnie. W związku z tym powstała współczesna gmina Radymno (jednostka o tej nazwie istniała też w latach 1934–1954).

</doc>
<doc id="1378783" url="https://pl.wikipedia.org/wiki?curid=1378783" title="Narodowa Nagroda im. Tarasa Szewczenki">
Narodowa Nagroda im. Tarasa Szewczenki

Narodowa Nagroda im. Tarasa Szewczenki – ukraińska nagroda państwowa, przyznawana za osiągnięcia kulturalne.
Historia.
Państwową Nagrodę imienia Tarasa Szewczenki ustanowiono 20 maja 1961 r. rozporządzeniem Rady Ministrów Ukraińskiej Socjalistycznej Republiki Radzieckiej.
Zgodnie z założeniami jest ona przydzielana artystom za wybitne, zdaniem fundatorów, dzieła i prace literackie, malarskie, muzyczne, teatralne i kinematograficzne. Pierwotnie nagroda nosiła nazwę „Republikańska nagroda imienia T. G. Szewczenki” („Республiканська премiя iменi Т. Г. Шевченка”). Nagroda jest wręczana zawsze 9 marca, w rocznicę urodzin Tarasa Szewczenki.
Pierwszy raz przyznano ją w 1962 r. Laureatami zostali: Pawło Tyczyna i Ołeś Honczar – literatura oraz Płaton Majboroda – muzyka. Nagroda finansowa wynosiła około 2500 karbowańców (sowieckie ruble).
Od 23 kwietnia 1979 nagroda otrzymała nazwę „Państwowej nagrody USRR imienia T. G. Szewczenki” (ukr. "Державна Премiя УРСР iменi Т. Г. Шевченка"). 22 czerwca 2000 roku przemianowano ją na "Narodową nagrodę imienia Tarasa Szewczenki" ("Нацiональна премiя України iменi Тараса Шевченка").
Zasady nadawania.
Zgodnie z rozporządzeniem prezydenta Ukrainy, posiedzenia Komitetu przyznającego nagrodę odbywają się każdego roku. Artystów nagradza się w pięciu kategoriach:
Wybór zwycięzcy odbywa się w trzech etapach:
Prace, które doszły do trzeciego etapu mogą zostać zgłoszone do konkursu jeszcze raz, ale nie więcej niż dwa razy. Komisja przyjmuje prace kandydujące do zdobycia Nagrody w roku następnym od 1 sierpnia do 1 listopada. Grupa twórców wysuniętych do zdobycia nagrody nie może składać się z więcej niż 3 osób, a grupa wykonawców – nie więcej niż pięciu. Do kandydowania nie dopuszcza się osób pełniących funkcje administracyjne, organizatorskie czy będących konsultantami. Nagrodę przyznaje się artyście tylko raz w życiu. Laureatowi przysługuje premia finansowa, o rozmiarze której rokrocznie decyduje Prezydent Ukrainy.

</doc>
<doc id="1378786" url="https://pl.wikipedia.org/wiki?curid=1378786" title="Radeon HD 3870">
Radeon HD 3870



</doc>
<doc id="1378787" url="https://pl.wikipedia.org/wiki?curid=1378787" title="Język eteokreteński">
Język eteokreteński

Język eteokreteński – wymarły język przedgreckiej Krety o nieznanej proweniencji i przynależności. 
Jego nazwa oznacza „prawdziwie kreteński” (gr. "eteos" oznacza „prawdziwy”). Jedyne świadectwa pisane pochodzą z Prajsos i Dreros. Nieznane są związki, jakie mogły łączyć go z minojskim, choć wydaje się, że mógł od niego pochodzić, zastąpiony w centralnej i zachodniej części wyspy językiem greckim. Wiek znalezisk – zdecydowanie młodszych od najstarszych inskrypcji greckich na wyspie – nasuwa jednak pewne wątpliwości – nie wiadomo, czy należy tu mówić o języku przedgreckim, funkcjonującym na wyspie przed przybyciem Greków, czy raczej o niegreckim języku ludności, osiadłej na Krecie dopiero po upadku cywilizacji minojskiej. 
Uwagę zwraca opowieść, którą Herodot miał usłyszeć bezpośrednio od mieszkańców Prajsos. Według niej, po tym jak Minos, król Krety, umarł na Sycylii, Kreteńczycy zorganizowali odwetową wyprawę wojenną w celu pomszczenia swego wodza. Nie uczestniczyły w niej tylko dwa miasta wschodniokreteńskie: Prajsos i Polichnion (port Prajsos, leżący na północnym wybrzeżu wyspy). W czasie rejsu, sztorm zniszczył całą flotę, a żaden z jej uczestników nie powrócił już na wyspę – w wyniku czego, cała Kreta, z wyjątkiem dwóch miast, opustoszała. Dawne siedziby Eteokretańczyków zajęli nowi osadnicy, głównie greckiego pochodzenia. Trzy pokolenia później – w czasie wyprawy trojańskiej – ludność wyspy została zdziesiątkowana przez głód i zarazę. Wtedy na wyspę przybyła kolejna fala osadników, która zmieszana z ocalałymi, miała stworzyć greckich mieszkańców wyspy czasów klasycznych. 
Eteokreteński w dużym stopniu zapisany był przy pomocy alfabetu greckiego (zaświadczono 2 znaki nieznane), choć w paru religijnych inskrypcjach użyto jeszcze pisma linearnego. Przetrwałe inskrypcje, zapisane po eteokreteńsku, datują się na VI-III wiek p.n.e. Pierwszą z nich, pochodzącą z początku VI w. p.n.e., w 1884, odkrył włoski archeolog, F. Halbherr w Prajsos. Do tej pory za teksty eteokretańskie uznano sześć krótkich inskrypcji, zawierających 442 litery, w tym dwie inskrypcje dwujęzyczne - eteokreteńsko-greckie. Dwie z nich, pochodzą z Dreros, a cztery pozostałe z Prajsos. Istnieje prócz tego, kilka innych inskrypcji, które mogą być eteokreteńskie. Związki z innymi językami pozostają do dziś nieznane. Łączono go z językami: wenetyjskim, bałto-fińskimi, frygijskim, anatolijskimi, semickimi i baskijskim. Istnieje też hipoteza o pokrewieństwie z językami tyrreńskimi.
Inskrypcje eteokreteńskie z Prajsos.
W miejscowości Prajsos, położonej we wschodniej części Krety, odnaleziono kilka niekompletnych inskrypcji. Najwcześniejsza z tych inskrypcji pochodzi z początku VI w. (lub z końca VII w. p.n.e.). Tekst tej inskrypcji został zapisany archaicznym alfabetem kreteńskim i metodą bustrofedon. Według edycji Margarity Guarducci, tekst najdawniejszej eteokreteńskiej inskrypcji z Prajsos brzmi następująco: 
←[...] ν καλμιτκ [...]
→[...] ος | βαρξε | α[.].ο [...]
←[...] αρκ[.]αγσετ | με.. [...]
→[...] αρκροκλες | .ε. [...]
←[...] αασεγ.ναν(αι)τ [...]
Na kolejnej inskrypcji eteokreteńskiej z Prajsos, odkrytej w 1901 r., pojawia się nazwa miasta Πραισός w dwóch wersjach eteokreteńskich: φραισοι (w. 2) oraz φραισον (w. 6), zapewne odpowiednio w miejscowniku i bierniku liczby pojedynczej. Wydaje się, że przesuwka konsonantyczna, gwarantowana przez zmianę [p] &gt; [ph], mogła być charakterystyczną cechą języka eteokreteńskiego.
Dwujęzyczna, grecko-eteokreteńska, inskrypcja z Dreros (VII w. p.n.e.).
Tekst eteokreteński: [...]rmaw|et|isalabre|komn[|...]d|men|inai|isaluria|lmo
Tekst grecki: [...][...][...][...]
Tłumaczenie: [...]ser[...]był poświęcony[...]matce (???)

</doc>
<doc id="1378788" url="https://pl.wikipedia.org/wiki?curid=1378788" title="Dziuplaki">
Dziuplaki

Dziuplaki – gatunki ptaków, które zakładają gniazda w dziuplach, a także różnego rodzaju wnękach i szczelinach (próchniejących drzew, skał, murów, wśród kamieni) oraz w norach ziemnych.
W Polsce są to na przykład dzięcioły, szpak, sikory, muchołówki, kowalik, pełzacz leśny i ogrodowy, wróbel mazurek i domowy, większość sów, dudek, kraska, siniak, gągoł, gniazdująca w szczelinach skalnych i pod kamieniami białorzytka, wygrzebująca nory brzegówka. 
Dziuplaki gnieżdżące się w dziuplach dzieli się na pierwotne, czyli takie które samodzielnie wykuwają dziuple (u nas dzięcioły z wyjątkiem krętogłowa), oraz wtórne, czyli takie, które korzystają z dziupli istniejących (większość dziuplaków, np. szpak). Niektóre krajowe sikory mogą zajmować dziuple gotowe jak i wydłubywać własne w miękkim, zbutwiałym drewnie.
Nie wszystkie dziuplaki gnieżdżą się wyłącznie w dziuplach.
Dziuplaki cechuje na ogół jasna, jednolita, niemaskująca barwa skorupki jaj. 
Miejsca gniazdowania dziuplaków.
Dziuple drzew.
Dziuplaki gnieżdżące się w dziuplach drzew można podzielić na pierwotne i wtórne:
Dziuplaki pierwotne.
Dziuplaki pierwotne są to gatunki ptaków gnieżdżące się w dziuplach, które same wykuwają.
Dziuplaki wtórne.
Dziuplaki wtórne są to gatunki ptaków, które gnieżdżą się w dziuplach już istniejących. Tak postępuje większość gatunków dziuplaków.
Gatunki trudne do zaklasyfikowania.
Niektóre gatunki dziuplaków mogą korzystać z dziupli istniejących jak dziuplaki wtórne, albo wykuwać własne jak dziuplaki pierwotne. W Polsce są to sikory:
Szczeliny skalne.
Gatunki krajowe gnieżdżace się zwykle dość głęboko w szczelinach skalnych, pod kamieniami: 
Budowle owadów społecznych.
Gatunki krajowe nie gnieżdżą się w gniazdach owadów społecznych. Poniżej podane są przykłady ze świata z podziałem na miejsca gniazdowania:
Dziuplaki i półdziuplaki.
Półdziuplaki są to gatunki gnieźdżące się nie w dziupli zamkniętej ze wszystkich stron, z jednym wąskim otworem wejściowym, ale w różnego rodzaju szczelinach murów, próchniejących drzew, pod kamieniami. Spośród gatunków krajowych byłyby to na przykład pliszka siwa i górska, muchołówka szara i mała, często białorzytka.
Kolor jaj.
Skorupki jaj gatunków ptaków gniazdujących w dziuplach, jamach i innych ciemnych ukryciach na ogól nie mają koloru kamuflującego, ale są jasnoniebieskie lub białe. Inaczej mówiąc gatunków budujących gniazda ukryte (czyli dziuplaków) lub odkryte zamknięte, w przeciwieństwie do budujących gniazda odkryte otwarte, zwłaszcza naziemne. Wynika to z braku selekcji w kierunku tworzenia jaj o maskujących deseniach. Prawdopodobnie też ułatwia ich znalezienie przy słabym oświetleniu. Jeżeli dany gatunek dziuplaka miał przodków gnieżdżących się w gniazdach otwartych, może zachowywać wciąż ślady deseniu na skorupce. Wśród dziuplaków są to na przykład nurek i maskonur, sikory. Z kolei biała lub kremowa barwa jaj gołębi może sugerować, że wszystkie gołębie były pierwotnie dziuplakiami.
Zmniejszanie wylotu dziupli.
Niektóre gatunki dziuplaków zmniejszają otwór dziupli.
Spośród gatunków krajowych robi tak kowalik, zalepiając go gliną i iłem, czasem z dodatkiem nawozu krowiego. Jest to odzwierciedlone w niektórych jego nazwach ludowych - kowal zalepiacz, lepiarz, zalepiarz.
Z kolei samica subtropikalnych i tropikalnych dzioborożców zalepia się od wnętrza w dziupli gliną i kałem na czas wysiadywania jaj i początkowy okres rozwoju piskląt. Pomaga jej w tym samiec. 
Wyściółka gniazd.
Niektóre gatunki dziuplaków nie wyściełają dziupli. Jest to sytuacja wyjątkowa wśród gniazdowników. Spośród gatunków krajowych są to dzięcioły i sowy (zajmujące dziuple oraz część innych). Gniazda niewysłane mają również gnieżdżące się w norach żołna i zimorodek, ponieważ zawierają jedynie odpowiednio chitynowe szczątki owadów lub ości ryb i chitynowe resztki owadów.
Znaczenie gniazdowania w dziuplach i jamach.
Zalety:
Wady:
Preferowane gatunki drzew.
W Puszczy Białowieskiej najbardziej dziuplastymi i najchętniej wybieranymi przez dziuplaki drzewami są graby, głównie starsze, niestety wycinane w gospodarczych częściach puszczy na opał.
Skrzynki lęgowe a dziuple naturalne.
Skrzynki lęgowe odgrywają ważną rolę w lasach gospodarczych, ponieważ liczba dziupli jest tam niewystarczająca. Ponadto uważane są one za bezpieczniejsze od dziupli. W Puszczy Białowieskiej stwierdzono jednak, że jest w nich więcej pasożytów. Wynika to stąd, że w skrzynkach pozostałości gniazd gromadzą się z roku na rok w większym stopniu niż w dziuplach naturalnych. Ponadto okazało się, że działają one tam jak pułapki ekologiczne przyciągające drapieżniki.
Dziuplaki a gospodarka leśna.
Z badań prowadzonych chociażby w Puszczy Białowieskiej wynika, że gospodarka leśna stwarza różnorakie zagrożenia dla dziuplaków (i innych ptaków). Obniżanie wieku drzewostanów i usuwanie starych oraz martwych drzew, na przykład świerków z kornikiem, sadzenie monokultur, zmniejszenie udziału kluczowych gatunków drzew (grab, osika) prowadzi do powstawania niedoboru dziupli, zubożenia bazy pokarmowej.

</doc>
<doc id="1378789" url="https://pl.wikipedia.org/wiki?curid=1378789" title="Wyspa dzieci (powieść Pera Jersilda)">
Wyspa dzieci (powieść Pera Jersilda)

Wyspa dzieci (szw. Barnens ö) – powieść Pera Jersilda (1976) ukazująca życie nastolatków w Szwecji. Na jej podstawie powstał w 1980 roku film w reżyserii Kaya Pollaka.
Reine jest jedenastoletnim chłopcem mieszkającym na przedmieściach Sztokholmu. Boi się dojrzewania, widząc w nim zagrożenie dla własnej osobowości. Samotnie wychowująca chłopca matka postanawia go wysłać na kolonie letnie na "Wyspę dzieci", największy ośrodek wypoczynku letniego dzieci w Szwecji. Matka wyjeżdża, co powoduje, że Reine nie jedzie na wyspę, postanawiając sprawdzić swoje teorie, między innymi powstawania raka (uważa, że powodują go fale radiowe). Aby przeżyć, musi samodzielnie znaleźć pracę. Znajduje posadę przy malowaniu wstęg na wieńce żałobne. Niestety, właścicielka, Olga, bankrutuje. Reine, któremu grozi głód, przystaje do grupy "raggare" – młodzieżowych chuliganów i przestępców, wsławiających się głównie rozbijaniem imprez publicznych. Na tym nie kończy się jego odyseja – spotyka jeszcze dziwniejszych ludzi.
Książka jest próbą pokazania lęków i zagrożeń, z jakimi wchodzi w dorosłe życie młody Szwed. Opisuje okrucieństwa w rzekomo przyjaznej dziecku szwedzkiej szkole, nastawienie dorosłych, brutalizację życia i kult przemocy.
Książka została przetłumaczona przez Halinę Thylwe na język polski.

</doc>
<doc id="1378792" url="https://pl.wikipedia.org/wiki?curid=1378792" title="Ruda Łańcucka (gmina)">
Ruda Łańcucka (gmina)

Ruda Łańcucka (do 1939 "Jelna"; od 9 XII 1973 "Nowa Sarzyna") – dawna gmina wiejska istniejąca w latach 1939–1954 oraz w 1973 roku w woj. lwowskim i rzeszowskim (dzisiejsze woj. podkarpackie). Siedzibą gminy była Ruda Łańcucka.
Gmina została powołana 1 października 1939 roku w powiecie łańcuckim, w woj. lwowskim, z obszaru zniesionej gminy Jelna, jednakże w związku z wybuchem wojny rozporządzenie nie weszło w życie. Natomiast hitlerowcy utworzyli z niej gminę Wola Zarczycka z siedzibą w dużo większej Woli Zarczyckiej (w skład gminy weszła też wschodnia część gminy Kamień (powiat jarosławski).
Po wojnie zmiana nazwy na Ruda Łańcucka weszła w życie. 18 sierpnia 1945 roku gmina weszła w skład woj. rzeszowskiego. 1 lipca 1952 roku gmina Ruda Łańcucka składała się z 7 gromad: Hucisko, Jelna, Łukowa, Ruda Łańcucka, Sarzyna, Wola Żarczycka i Wólka Niedźwiedzka. Gmina została zniesiona 29 września 1954 roku wraz z reformą wprowadzającą gromady w miejsce gmin.
Z kolejną reformą przywracającą gminy, gmina Ruda Łańcucka została reaktywowana w dniu 1 stycznia 1973 roku w powiecie leżajskim, w woj. rzeszowskim, składającą się z 5 sołectw: Jelna, Łukowa, Ruda Łańcucka, Sarzyna i Tarnogóra.
9 grudnia 1973 nazwę Ruda Łańcucka zmieniono na "Nowa Sarzyna", równocześnie powołując wspólne rady narodowe dla gminy Nowa Sarzyna i miasta Nowa Sarzyna z siedzibą w Nowej Sarzynie. W związku z tym powstała współczesna gmina Nowa Sarzyna.

</doc>
<doc id="1378793" url="https://pl.wikipedia.org/wiki?curid=1378793" title="Kopalnia Węgla Kamiennego Czeczott">
Kopalnia Węgla Kamiennego Czeczott

Kopalnia Węgla Kamiennego Czeczott – zlikwidowana kopalnia węgla kamiennego, która znajdowała się w Woli. Działała w latach 1985-2005.
Historia.
W budowie od 1978 roku. Początkowo należała do Jaworznicko-Mikołowskiego Zjednoczenia Przemysłu Węglowego. Od 1982 roku należała do Zjednoczenia Kopalń Węgla Kamiennego w Mysłowicach. Uruchomiona 18 lipca 1985 roku. Od 1993 roku należała do Nadwiślańskiej Spółki Węglowej. Dnia 1 lipca 2000 roku została połączona z kopalnią Piast jako „Ruch II”, a 29 lipca 2005 roku zakończono wydobycie węgla w tym rejonie. Zlikwidowano w 2008 roku.
W dawnych wyrobiskach kopalni Czeczott utworzono podziemny zbiornik retencyjny gromadzący zasolone wody dołowe z wyrobisk okolicznych kopalń.

</doc>
<doc id="1378794" url="https://pl.wikipedia.org/wiki?curid=1378794" title="Sterylizacja sucha">
Sterylizacja sucha

Sterylizacja sucha () – wyjaławianie sprzętu w wystarczająco gorącym, suchym powietrzu, aby zabić wszelkie mikroorganizmy ; przeprowadzana zazwyczaj w temperaturze 160–180 °C i w czasie od 90 minut do 3 godzin. 
Amerykańska agencja CDC wskazuje, że proces sterylizacji powinien trwać 60 minut w temperaturze 170 ° C, 120 minut w temperaturze 160 ° C lub 150 minut – w 150 ° C. Metoda powinna być stosowana na materiałach, które wilgotne ciepło może uszkodzić lub które są dla niego nieprzenikalne (np. proszki, produkty ropopochodne, ostre narzędzia). Do monitorowania efektywności sterylizacji powinny służyć bakterie "Bacillus atrophaeus," ze względu na większą odporność na suche ciepło w stosunku do innych bakterii (jak np. "Geobacillus stearothermophilus").
Zalety metody: 
Wady metody: 

</doc>
<doc id="1378795" url="https://pl.wikipedia.org/wiki?curid=1378795" title="Dom Babel">
Dom Babel

Dom Babel (szw. Babels hus) – powieść społeczna szwedzkiego pisarza Pera Jersilda (1978) opisująca funkcjonowanie wielkiego szpitala na przedmieściach Sztokholmu. Sfilmowana w roku 1981 (serial telewizyjny).
Starszy mężczyzna, Primus Svensson, przebywając na działce, doznaje objawów zawału serca. Zostaje przewieziony do wielkiego szpitala klinicznego na przedmieściach Sztokholmu. Zawał okazuje się niegroźny, jednak lekarze są zaniepokojeni innymi wynikami, zrobionymi zresztą przez przypadek. Zaczyna się długotrwały pobyt Svenssona w szpitalu.
Opisując historię jednego pacjenta, Jersild pokazuje wręcz w anatomicznych szczegółach działanie dużej kliniki w większości aspektów – nastawienie personelu medycznego, postawę pacjentów, wzajemne relacje między chorymi i lekarzami. Zwraca uwagę na niedoskonały system szkolenia studentów (wątek dr Nylandera i Martiny), korupcję ze strony kompanii farmaceutycznych, dehumanizacją lecznictwa.

</doc>
<doc id="1378796" url="https://pl.wikipedia.org/wiki?curid=1378796" title="Dominika Chorosińska">
Dominika Chorosińska

Dominika Małgorzata Chorosińska z domu Figurska (ur. 28 grudnia 1978 w Elblągu) – polska aktorka teatralna i filmowa, działaczka samorządowa i polityczna oraz dziennikarka telewizyjna, posłanka na Sejm IX kadencji (od 2019).
Życiorys.
Wykształcenie i praca zawodowa.
W 2001 ukończyła studia na Wydziale Aktorskim Państwowej Wyższej Szkoły Teatralnej w Krakowie. W tym samym roku dołączyła do zespołu aktorskiego w Teatrze Polskim we Wrocławiu. Zagrała w "Biesach" i "Królu Learze" w reż. Krzysztofa Jasińskiego, "Lalce" w reż. Wiktora Rubina, "Wszyscy kochamy Barbie" w reż. Cezarego Morawskiego oraz "Utworze o Matce i Ojczyźnie" w reż. Jana Klaty.
Jako aktorka filmowa debiutowała w 1999, wystąpiła w licznych produkcjach telewizyjnych. W latach 2002–2009 grała Ewę, kochankę Krzysztofa Zduńskiego (Cezary Morawski) w serialu "M jak miłość"; rola ta zapewniła jej największą rozpoznawalność wśród widzów. W 2007 wzięła udział w pierwszej edycji programu rozrywkowego Polsatu "Jak oni śpiewają".
W 2016 wystąpiła w filmie "Smoleńsk" w roli wdowy smoleńskiej. W tym samym roku została współprowadzącą program "Polska na dzień dobry. Weekend" w Telewizji Republika. Następnie prowadziła także program "Moda na rodzinę" na antenie TVP ABC. Od 2017 była jedną z prowadzących publicystyczno-satyryczne audycje "W tyle wizji" i "W tyle wizji extra" na antenie TVP Info.
Działalność polityczna.
W wyborach samorządowych w 2018 wystartowała z listy Prawa i Sprawiedliwości do Sejmiku Województwa Mazowieckiego, uzyskując mandat radnej VI kadencji. W wyborach do Parlamentu Europejskiego w 2019 kandydowała bezskutecznie z ramienia PiS w okręgu warszawskim.
W wyborach parlamentarnych w tym samym roku uzyskała mandat posłanki na Sejm IX kadencji z ostatniego miejsca na liście Prawa i Sprawiedliwości w okręgu podwarszawskim (otrzymała 9596 głosów).
Życie prywatne.
Zamężna z aktorem Michałem Chorosińskim, którego poznała na studiach na PWST w Krakowie. Jest matką sześciorga dzieci, w tym Anastazji, Matyldy, Józefa, Piotra i Jana Pawła. Zamieszkała w Konstancinie-Jeziornie.
Wraz z mężem była ambasadorem zorganizowanych w Krakowie Światowych Dni Młodzieży 2016.

</doc>
<doc id="1378797" url="https://pl.wikipedia.org/wiki?curid=1378797" title="Planeta trojańska">
Planeta trojańska

Planeta trojańska – hipotetyczna planeta pozasłoneczna, krążąca wokół gwiazdy po tej samej (lub bardzo zbliżonej) orbicie co inne, masywniejsze ciało (gazowy olbrzym, brązowy karzeł lub nawet mniejsza gwiazda), w pobliżu punktu libracyjnego L4 lub L5 na jego orbicie. Planety te nazwano przez analogię do planetoid trojańskich w Układzie Słonecznym, dzielących orbity z niektórymi planetami. One z kolei zostały nazwane na cześć bohaterów wojny trojańskiej.
Przewidywania.
Z teoretycznego punktu widzenia, w niektórych pozasłonecznych układach planetarnych możliwe jest istnienie ciał o masie planety, w punktach libracyjnych masywnych gazowych olbrzymów. Silnym ograniczeniem na stabilność orbity takiego ciała jest ekscentryczność (spłaszczenie) orbity olbrzyma; planety o orbitach prawie kołowych mają największą szansę na posiadanie trojańczyków.
Jak dotąd nie odkryto żadnych planet tego typu; ich odnalezienie będzie zapewne niezwykle trudne. Gdyby jednak taka planeta towarzyszyła gazowemu olbrzymowi, który tranzytuje przed tarczą gwiazdy, jej odkrycie mogłoby być możliwe. Pociemnieniu blasku gwiazdy związanemu z tranzytem olbrzyma towarzyszyłby wtedy dużo słabszy spadek blasku, przy przejściu planety trojańskiej.
Życie w układzie z planetą trojańską.
Olbrzym krążący w ekosferze gwiazdy uniemożliwia powstanie planet typu ziemskiego w jej dużej części, gdyż jego oddziaływanie grawitacyjne zaburza orbity planetozymali. Jeżeli jednak jest on dość masywny, to może posiadać duże księżyce, a także utrzymać na swojej orbicie planety trojańskie. Daje to szansę na istnienie potencjalnych siedlisk życia również w takich systemach. Jednym z obiecujących systemów jest układ HD 28185, w którym masywny gazowy olbrzym HD 28185 b krąży po kołowej orbicie blisko wewnętrznego skraju ekosfery.
W Układzie Słonecznym.
W początkowych etapach tworzenia się Układu Słonecznego mogło w nim istnieć kilka planet trojańskich. Według teorii wielkiego zderzenia, w jednym z punktów Lagrange'a na orbicie tworzącej się Ziemi, uformowała się protoplaneta Thea, zbliżona masą do Marsa. Późniejsze zderzenie tego ciała z proto-Ziemią zmieniło jej orbitę i nachylenie oraz utworzyło Księżyc.

</doc>
<doc id="1378800" url="https://pl.wikipedia.org/wiki?curid=1378800" title="VA-111 Szkwał">
VA-111 Szkwał



</doc>
<doc id="1378803" url="https://pl.wikipedia.org/wiki?curid=1378803" title="World Series of Snooker 2008">
World Series of Snooker 2008

World Series of Snooker 2008 – seria nierankingowych turniejów snookerowych rozgrywana w stolicach Jersey, Niemiec, Polski oraz Rosji.
Na całą Europę relacje z turniejów będzie transmitowała komercyjna stacja Eurosport (na żywo będą transmitowane w Internecie).
Drabinki i przebieg turniejów eliminacyjnych.
Saint Helier.
Pierwszy turniej serii odbył się w dniach od 21 do 22 czerwca 2008 w Saint Helier na wyspie Jersey.
Berlin.
Drugi turniej serii odbył się w dniach od 12 do 13 lipca 2008 w Berlinie w Niemczech.
Warszawa.
Przedostatni turniej przed finałem serii odbył się w dniach od 25 do 26 października 2008 w Warszawie w Polsce.
Moskwa.
W Moskwie w Rosji w dniach od 22 do 23 listopada 2008 odbędzie się ostatni turniej przed finałem całej serii 2008 roku. Na oficjalnej stronie turnieju pojawiła się informacja, że Graeme Dott musiał wycofać się z rozgrywek, ponieważ jego żona spodziewa się drugiego dziecka.
Finał.
Finałowy turniej odbył się w dniach od 8 do 10 maja 2009 w Portimão w Portugalii. Wzięło turnieju wzięło udział 16 zawodników z czego połowa brała udział w poprzednich turniejach, a pozostali brali udział w fazie grupowej. Był to pierwszy turniej w serii, w którym zdecydowano się na nietypowe rozłożenie bil, a ściślej rzecz biorąc inną liczbę czerwonych bil.
Faza grupowa.
W fazie grupowej (dwie grupy) wzięło udział 8 zawodników: 6 z nich to amatorzy, którzy dostali dzikie karty od swoich federacji; 2 pozostałych to debiutujący profesjonaliści.
W tej fazie zawodnicy grali z 6. czerwonymi bilami na stole. Grano do 4 wygranych frejmów.
Faza pucharowa.
W tzw. rundzie drugiej (przed ćwierćfinałami) wzięło udział 4 zawodowców, którzy brali udział w turniejach World Series of Snooker 2008 (są podani wyżej w drabince). Do nich dołączyło 4 najlepszych zawodników z fazy grupowej (ściślej rzecz biorąc po dwóch najlepszych z każdej grupy).
Zwycięzcy meczów rundy drugiej zagrali w ćwierćfinałach z zawodnikami, którzy wygrywali poprzednie turnieje (ci drudzy podani wyżej w drabince).
Statystyki turniejowe.
Pula nagród.
Nagrodą za wygranie turnieju był czek opiewający na 50 000 EUR. Gracz, który zajmie drugie miejsce dostanie 25 000 EUR.

</doc>
<doc id="1378804" url="https://pl.wikipedia.org/wiki?curid=1378804" title="Jurij Tarnawski">
Jurij Tarnawski

Tarnawski Jurij (ukr. Тарнавський Юрій), (ur. 1934 w Turce) – ukraińsko-angielski poeta, pisarz, tłumacz, emigrant ukraiński, jeden z założycieli, razem z Bohdanem Rubczakiem i Bohdanem Bojczukiem, Grupy Nowojorskiej (Нью-Йоркська група), współzałożyciel i współredaktor literaturo-kulturalnego rocznika „Nowe Poezje” („Нові Поезії”), członek amerykańskiej grupy Fiction Collective oraz Stowarzyszenia Pisarzy Ukrainy (Спілкa письменників України), profesor ukraińskiej literatury i kultury na wydziale języków słowiańskich Uniwersytetu Columbia.
Jego ojciec był nauczycielem i dyrektorem szkoły, matka - także nauczycielką. W 1944 r. wyjechał z rodziną do Niemiec. Po II wojnie mieszkał w obozie dla przesiedlonych, gdzie uczęszczał do ukraińskiego i niemieckiego gimnazjum. Szkołę średnią zakończył eksternistycznie w Monachium. W 1952 roku wyjechał do USA. Studiował Nowojorskim Uniwersytecie inżynierię elektroniczną. Zakończył studia w 1956 roku ze stopniem BSEE. Został pracownikiem IBM – znanego koncernu, produkującego komputery i oprogramowanie. Pracował w nim aż do 1992 r. Na początku jako inżynier elektronik pracował nad automatycznym przekładem z jęz. rosyjskiego na angielski. Kierował działem tłumaczy w IBM, w wojskowej szkole w Nowym Jorku oraz w Bibliotece Kongresu w Waszyngtonie. Program stworzony przez jego grupę jako pierwszy na świecie nadawał się do zastosowań praktycznych.
W l. 1964-1965, nie porzucając pracy w IBM, mieszkał w Hiszpanii, gdzie studiował lingwistykę teoretyczną po specjalizacji w transformacji gramatyki przy Uniwersytecie Nowojorskim. W 1982 r. zdobył stopień doktora filozofii. Pracował także nad sztuczną inteligencją i systemem ekspertowym. Za pracę w IBM zdobył szereg nagród. Był także autorem licznych prac w dziedzinie cybernetyki i lingwistyki. W ramach odznaczenia od Uniwersytetu Nowojorskiego, jako gość honorowy, stworzył pracę zatytułowaną Sztuczny intelekt i lingwistyka (Штучний інтелект і лінґвістика). Po odejściu z IBM został profesorem ukraińskiej literatury i kultury na wydziale języków słowiańskich Uniwersytetu Columbia, gdzie był współkoordynatorem ukraińskiego programu nauczania w l. 1993-1996.
Twórczość literacka.
Poezje.
"Життя в місті", Nowy Jork 1956.
"Пополудні в Покіпсі", Nowy Jork 1960.
"Ідеалізована біографія", Monachium 1964.
"Спомини", Monachium 1964.
"Без Еспанії", Monachium 1969.
"Поезії про ніщо і інші поезії на цю саме тему", Londyn – Nowy Jork 1970. Tom zbioru poezji, obejmuje: "Життя в місті", "Пополудні в Покіпсі", "Ідеалізована біографія", "Спомини", "Без Еспанії", "Пісні є-є", "Анкети", "Вино і ропа" і "Поезії про ніщо".
"This Is How I Get Well" / "Ось, як я видужую", Monachium 1978. Dwujęzyczne wydanie.
"Оперене серце", w czasopiśmie “Сучасність”, Monachium 1986.
"Без нічого", Kijów 1991 (wybrane wiersze z wcześniejszych tomików).
"Україна", Charków 1992.
"Їх немає", Kijów 1999. Drugi tom zbioru poezji, obejmuje: "Ось, як я видужую", "Ідеальна жінка", "Оперене серце", "Фотографії, це квіти", "Нулі й одиниці", "Зео півонії", "Врослі вірші", "Дорослі вірші", "Україна", "Місто київ та ям".
"Oto jak zdrowieje", Lublin 2002. Polski przekład "Ось, як я видужую".
Proza.
"Шляхи", Monachium 1961.
"Meningitis", Nowy Jork 1978.
"Three Blondes and Death", Nowy Jork 1993.
"Не знаю", Kijów 2000. Zbiór wybranej prozy: "Шляхи" (w nowej wersji), "Сім спроб" (urywki z "Смуток", "Гіпокрит", "Невинний у Парижі", "Подорож на південь", "Менінґіт", "Три бльондинки і смерть", "Короткі хвости" i krótka literacka autobiografia "Босоніж додому і назад".
Teatr.
"Чотири проєкти на український національний прапор", czasopismo “Сучасність”, Monachium 1973.
"Сука-скука / розпука", w czasopiśmie “Світо-Вид”, Kijów 1996.
"Жіноча анатомія", w czasopiśmie “Світо-Вид”, Kijów 1998.
"6х0", Kijów 1998. Zbiór dramatów: "Сука-скука / розпука", "Жіноча анатомія", "Не Медея", "Карлики", "Коні", "Гамлетта", "Три метафоричні етюди" і "Чотири проєкти на український національний прапор".
Tłumaczenia.
"Як кохався дон Перлімплін з Белісою у саду", dramat Lorki, przekład z jęz. hiszpańskiego, Monachium 1967.
"Остання стрічка Краппа", dramat Samuela Becketta, przekł. z angielskiego, Monachium 1972.
"Ukrainian Dumy – oral-tradition epic poetry", przekład z ukraińskiego, Cambridge 1979.
"Angels in a Pyramid", wiersze Volodymyra Tsybulko, przekł. z ukraińskiego, Lwów 2001.

</doc>
<doc id="1378805" url="https://pl.wikipedia.org/wiki?curid=1378805" title="George Maccartney">
George Maccartney

George Maccartney (zm. 1730) szkocki oficer w służbie angielskiej (od 1707 r. – brytyjskiej).
Od roku 1705 generał-brygadier piechoty. Podczas bitwy pod Almansą (w roku 1709) dostał się do niewoli. Potem był mianowany gubernatorem Jamajki, jednak ostatecznie nie pojechał na tę wyspę. Od 1710 generał-major, od 1712 gen-płk.

</doc>
<doc id="1378806" url="https://pl.wikipedia.org/wiki?curid=1378806" title="Mokre (gmina w województwie lubelskim)">
Mokre (gmina w województwie lubelskim)

Mokre (początkowo "Lipsko"; od 1973 "Zamość") – dawna gmina wiejska istniejąca do 1954 roku oraz przejściowo w 1973 roku w woj. lubelskim. Siedzibą gminy było Mokre.
Gmina Mokre powstała pod koniec XIX wieku, w Królestwie Polskim, w powiecie zamojskim w guberni lubelskiej z obszaru dotychczasowej gminy Lipsko.
W 1919 roku gmina weszła w skład woj. lubelskiego. Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 19 gromad. Gminę zniesiono 29 września 1954 roku wraz z reformą wprowadzającą gromady w miejsce gmin.
Gminę reaktywowano 1 stycznia 1973 roku w powiecie zamojskim, w woj. lubelskim. W jej skład weszły sołectwa Białowola, Hubale, Lipsko, Lipsko-Kosobudy, Lipsko-Polesie, Mokre, Płoskie, Wieprzec, Wierzchowiny, Wólka Wieprzecka, Wychody, Zalesie, Zarzecze, Zwódne, Żdanów i Żdanówek.
12 października 1973 do gminy Mokre przy­łą­czono z gminy Łabu­nie miej­sco­wo­ści Jatu­tów, Kali­no­wice, Pnió­wek i Wólka Panień­ska oraz z gminy Sitno wieś Szopinek, po czym gmina Mokre została zniesiona: siedzibę gminy Mokre przeniesiono z Mokrego do Zamościa a nazwę gminy zmieniono na "gmina Zamość"; ponadto część obszaru sołectwa Płoskie z gminy Mokre przyłączono do Zamościa (to ostatnie dopiero 9 grudnia 1973).

</doc>
<doc id="1378807" url="https://pl.wikipedia.org/wiki?curid=1378807" title="Francisco José Olivas">
Francisco José Olivas

Francisco José Olivas – Kiko (ur. 21 sierpnia 1988 w Antequera) – hiszpański piłkarz, grający obecnie w zespole Realu Valladolid.
Karierę piłkarską rozpoczął w klubie z Segunda División – Málaga CF, którego jest wychowankiem. Mimo młodego wieku udało mu się zadebiutować w sezonie 2006/2007 w pierwszym składzie zespołu z Andaluzji. Na młodego obrońcę zwrócili uwagę działacze Villarrealu, którzy w 2007 roku sprowadzili go na El Madrigal.

</doc>
<doc id="1378808" url="https://pl.wikipedia.org/wiki?curid=1378808" title="Tomasz Kacprzak">
Tomasz Kacprzak

Tomasz Kacprzak (ur. 8 lutego 1978 w Łodzi) – polski prawnik, samorządowiec i polityk, w latach 2007–2013 i 2014–2018 przewodniczący Rady Miejskiej w Łodzi (2007–2013, 2014–2018).
Życiorys.
Ukończył I Liceum Ogólnokształcące im. Mikołaja Kopernika w Łodzi, a następnie studia prawnicze na Wydziale Prawa i Administracji Uniwersytetu Łódzkiego.
W latach 1993–1994 należał do Forum Młodych Unii Demokratycznej. Później od 1994 do 2008 był członkiem Stowarzyszenia „Młodzi Demokraci”. W organizacji tej pełnił m.in. funkcje przewodniczącego koła łódzkiego (1997–2000), regionu łódzkiego (1999–2000 oraz 2002–2006), od 2000 wiceprzewodniczącego, a w latach 2006–2008 przewodniczącego zarządu krajowego. W 1998 organizował Stowarzyszenie „Unia Studentów” (przekształconego następnie w Stowarzyszenie „Forum Studentów”).
Od 1996 do 2001 należał do Unii Wolności, następnie przystąpił do Platformy Obywatelskiej. W 2005 objął funkcję wiceprzewodniczącego tej partii w Łodzi, a w 2006 zasiadł w radzie krajowej PO.
W latach 2000–2002 był członkiem Rady Osiedla Karolew-Retkinia Wschód, w 2001 pełnił funkcję wiceprzewodniczącego zarządu osiedla. Jako kandydat PO w wyborach samorządowych w 2006 zdobył 3901 głosów (najwięcej spośród wszystkich kandydatów) i został radnym Rady Miejskiej w Łodzi. Objął funkcję wiceprzewodniczącego tej rady, a 5 grudnia 2007 został wybrany na jej przewodniczącego (wakat nastąpił w związku z wyborem Macieja Grubskiego do Senatu).
W 2007 został również sekretarzem Wojewódzkiej Rady Bezpieczeństwa Ruchu Drogowego. W 2010 ponownie został radnym, a 30 listopada 2010 po raz drugi wybrano go na przewodniczącego Rady Miejskiej. Odwołano go 26 czerwca 2013. W 2011 został członkiem zarządu Związku Miast Polskich oraz komitetu politycznego Rady Gmin i Regionów Europy.
W 2011 kandydował bez powodzenia w wyborach do Sejmu RP z szóstego miejsca na liście komitetu wyborczego Platformy Obywatelskiej w okręgu wyborczym nr 9 w Łodzi, jednak nie uzyskał mandatu poselskiego. Oddano na niego 1674 głosy (0,46% głosów oddanych w okręgu). W 2014 i 2018 ponownie wybierany do łódzkiej Rady Miejskiej. 1 grudnia 2014 objął przewodnictwo tego gremium, pełnił tę funkcję do listopada 2018. W 2015 został ponownie członkiem zarządu ZMP, w którym zasiadał do 2019. W tym samym roku ponownie bez powodzenia ubiegał się o mandat poselski.
Życie prywatne.
Żonaty z lekarką Anną Wieczorek-Kacprzak. Ma syna Piotra.

</doc>
<doc id="1378809" url="https://pl.wikipedia.org/wiki?curid=1378809" title="Gert Ligterink">
Gert Ligterink

Gert Ligterink (ur. 17 listopada 1949) – holenderski szachista, mistrz międzynarodowy od 1977 roku.
Kariera szachowa.
Od połowy lat 70. XX wieku do połowy 80. należał do czołówki holenderskich szachistów. W 1976 r. zadebiutował w reprezentacji kraju na szachowej olimpiadzie w Hajfie, zdobywając dwa medale: srebrny wraz z drużyną oraz brązowy za indywidualny wynik na V szachownicy. W olimpijskich turniejach uczestniczył jeszcze trzykrotnie (1978, 1980, 1982). W 1979 r. zdobył w Leeuwarden tytuł indywidualnego mistrza Holandii, natomiast w latach 1982, 1985 i 1986 w finałowych turniejach zajmował III miejsca, zdobywając brązowe medale.
Wielokrotnie startował w turniejach międzynarodowych, sukcesy odnosząc m.in. w:
Najwyższy ranking w swojej karierze osiągnął 1 stycznia 1986 r., z wynikiem 2470 punktów dzielił wówczas 4. miejsce (za Janem Timmanem, Johnem van der Wielem i Giennadijem Sosonko, wspólnie z Paulem van der Sterrenem) wśród holenderskich szachistów. Od początku lat 90. w turniejach klasyfikowanych przez Międzynarodową Federacje Szachową startuje sporadycznie.

</doc>
<doc id="1378810" url="https://pl.wikipedia.org/wiki?curid=1378810" title="Boris Tomaszewski">
Boris Tomaszewski

Boris W. Tomaszewski (ur. 1890, zm. 1957) – rosyjski teoretyk literatury, członek Moskiewskiego Koła Lingwistycznego. Zajmował się prawie wyłącznie teorią wiersza. Był patronem wielu prac z tego zakresu, zarówno szczegółowych, jak i syntetycznych. Jego wczesne teksty, zwłaszcza książka "Russkoje stichosłożenije. Mietrika" (1923) oraz zbiór rozpraw "O stichie" (1929), są typowym przykładem zastosowania do konkretnych problemów metody formalnej. Z tego okresu działalności Tomaszewskiego pochodzi jego podręcznik teorii literatury (publikowany w Polsce nakładem Koła Polonistów Studentów Uniwersytetu Poznańskiego już w 1935). Prace z zakresu teorii wiersza autor prowadził przez całe życie. Poświęcone jej są dwie książki: "Stilistika i stichosłożenije" (1959) oraz "Stich i jazyk" (1959). Najważniejszą dziedziną szczegółowych prac Tomaszewskiego była twórczość Puszkina. Napisał o niej szereg rozpraw, był znakomitym znawcą i wydawcą pism poety. Tekstologią zajmował się zresztą szerzej, zarówno pod względem praktycznym, jak i teoretycznym, był bowiem autorem książki "Pisatiel’ i kniga. Oczerk tiekstołogii" (1928).

</doc>
<doc id="1378814" url="https://pl.wikipedia.org/wiki?curid=1378814" title="Zachodnia Jerozolima">
Zachodnia Jerozolima

Zachodnia Jerozolima – obejmuje teren południowo-zachodniej i zachodniej części Jerozolimy, który podczas wojny o niepodległość w 1948 został zajęty przez Izrael. Zachodnia Jerozolima jest często nazywana Nowym Miastem.
Historia.
Na początku XIX wieku w Jerozolimie pojawiły się liczne międzynarodowe misje oraz konsulaty, co było momentem przełomowym we współczesnej historii miasta. W tym okresie wybudowano pierwsze dzielnice mieszkaniowe położone poza murami Starego Miasta. Wybudowali je w latach 40. XIX wieku angielscy i niemieccy protestanci, którzy chcieli przynieść ulgę miastu cierpiącemu od przeludnienia i złych warunków sanitarnych. Na krawędzi niemieckiej kolonii powstały bogate wille tureckie, dając początek nowym arabskim dzielnicom.
W 1860 sir Moses Montefiore sfinansował budowę pierwszej dzielnicy żydowskiej, która została nazwana Miszkenot Sza’ananim (obecnie część dzielnicy Jemin Mosze). Drugą żydowską dzielnicą była Nahalat Sziwa. Rozbudowa kolejnych dzielnic żydowskich przyniosła Jerozolimie znaczne ożywienie gospodarcze.
29 listopada 1947 roku Zgromadzenie Ogólne Organizacji Narodów Zjednoczonych przyjęło "Rezolucję nr 181" o podziale Mandatu Palestyny na dwa państwa: żydowskie i arabskie. Plan ONZ przewidywał utworzenie z Jerozolimy strefy międzynarodowej, która nie byłaby częścią żadnego państwa. Jednak podczas wojny o niepodległość w 1948 walki izraelsko-arabskie objęły teren miasta, które w ten sposób zostało podzielone pomiędzy walczącymi stronami. Zachodnia Jerozolima została zajęta przez Izraelczyków, a Wschodnia Jerozolima przez Jordańczyków.
W 1949 Izrael uznał Zachodnią Jerozolimę za swoją stolicę. Podczas wojny sześciodniowej w 1967 Izraelczycy zajęli Zachodni Brzeg ze Wschodnią Jerozolimą. Izrael poszerzył wówczas terytorium Jerozolimy, łącząc Zachodnią Jerozolimę ze Wschodnią Jerozolimą.
30 czerwca 1980 izraelski parlament Kneset uchwalił ustawę Podstawowe Prawo Jerozolimy, która stwierdza, że zjednoczona Jerozolima jest stolicą Izraela, co oznacza, że jest ona siedzibą prezydenta, parlamentu, rządu i Sądu Najwyższego, oraz że święte miejsca wszystkich religii są tu nietykalne, a Izrael zobowiązuje się zapewnić swobodny dostęp do nich. Społeczność międzynarodowa nie uznaje tego aktu i ambasady większości państw znajdują się w Tel Awiwie.
Opis dzielnicy.
Zachodnia Jerozolima otacza od zachodu i południowego zachodu Stare Miasto. Większość tutejszych domów jest nowoczesnych i nawet te najstarsze są wybudowane ze złotawego piaskowca jerozolimskiego. Panuje tutaj specyficzna atmosfera, miasta żyjącego na skrzyżowaniu kultury europejskiej i arabskiej. Obecnie większość mieszkańców Jerozolimy spędza swój czas w Nowym Mieście, pozostawiając Stare Miasto turystom.

</doc>
<doc id="1378817" url="https://pl.wikipedia.org/wiki?curid=1378817" title="Bruno Soriano">
Bruno Soriano

Bruno Soriano Llido (ur. 12 czerwca 1984 w Artanie) – hiszpański piłkarz grający na pozycji pomocnika. Zawodnik Villarrealu CF.
Bruno od dziecka kształcił się w szkółce piłkarskiej Villarreal CF. W roku 2006 był kapitanem drużyny, która awansowała do Segunda División B. Po tym sukcesie został włączony do kadry pierwszej drużyny. Zadebiutował w niej 1 października 2006 roku w wyjazdowym meczu z RCD Mallorca.

</doc>
<doc id="1378821" url="https://pl.wikipedia.org/wiki?curid=1378821" title="Poligon doświadczalny">
Poligon doświadczalny



</doc>
<doc id="1378824" url="https://pl.wikipedia.org/wiki?curid=1378824" title="Ağa Yusuf Pasza">
Ağa Yusuf Pasza

Ağa Yusuf Pasza (zm. 1712) – turecki polityk i wojskowy żyjący na przełomie XVII i XVIII wieku.
Dawny aga janczarów Ağa Yusuf Pasza był tureckim wielkim wezyrem w okresie od 20 listopada 1711 do 11 listopada 1712. Dowiedziawszy się o jego wyniesieniu, król szwedzki Karol XII wysłał do Konstantynopolu Stanisława Poniatowskiego, który był starym przyjacielem Yusufa. Poniatowskiego Yusuf zaskoczył chłodnym przywitaniem:
„Giaurze, znam wszystkie twoje dawniejsze intrygi i powiadam ci, że za pierwszą nową kabałę, jaką odkryję, każę ci przywiązać kamień do szyi i wrzucić do Bosforu”.
Poniatowskiego lubił jednak sam sułtan Ahmed III, więc nie przejął się on zbytnio groźbami wezyra.
W kwietniu 1712 roku Ağa Yusuf dał się przekupić Rosjanom by mogli oni zawrzeć z Turcją. W listopadzie 1712 sułtan Ahmed III rozkazał Yusufowi Paszy wsadzić posłów rosyjskich, Avramija Łopuchina i Piotra Andrejewicza Tołstoja, wraz z zakładnikami Piotrem Szafirowem i Szeremietiewem, na osły i zawieźć do Twierdzy Siedmiu Wież, co równało się wypowiedzeniu wojny carowi Rosji Piotrowi I. Chcąc zaoszczędzić Rosjanom wstydu wezyr dał im zamiast osłów konie, co skończyło się dlań tragicznie, ponieważ Ahmed III ukarał go śmiercią za niesubordynację.

</doc>
<doc id="1378826" url="https://pl.wikipedia.org/wiki?curid=1378826" title="Avramij Łopuchin">
Avramij Łopuchin

Avramij Łopuchin - rosyjski dyplomata żyjący w XVIII wieku. W 1712 roku pełnił funkcję carskiego posła w Konstantynopolu. 
W listopadzie 1712 roku wielki wezyr turecki Ağa Yusuf Pasza otrzymał od sułtana Ahmeda III rozkaz wsadzenia posłów rosyjskich; Avramija Łopuchina i Piotra Andrejewicza Tołstoja, wraz z zakładnikami Piotrem Szafirowem i Szeremietiewem wsadzić na osły i zawieźć do fortecy Siedmiu Wież, co równało się wypowiedzeniu wojny carowi Rosji Piotrowi I. Chcąc zaoszczędzić tym Rosjanom wstydu wezyr dał im zamiast osłów konie, co skończyło się dlań tragicznie, ponieważ Ahmed III ukarał go śmiercią za niesubordynację.

</doc>
<doc id="1378829" url="https://pl.wikipedia.org/wiki?curid=1378829" title="What’s This For...!">
What’s This For...!

What's THIS For...! – drugi studyjny album zespołu Killing Joke. Został wydany w czerwcu 1981 przez E.G. Records. Odnowiona wersja tej płyty, wraz z utworami bonusowymi, została wydana przez wydawnictwo Virgin Records (część EMI) w 2005 roku.
Z albumu został wydany jeden singel: 7 calowa (7") płyta gramofonowa zawierała utwór "Follow the Leaders" oraz "Tension". Natomiast wersja 10" zawierała dodatkowo utwór "Follow the Leaders (dub)". Singel nie został odnotowany na listach przebojów.
Spis utworów.
Wszystkie utwory autorstwa Killing Joke.
(*, **) Utwory bonusowe na odnowionym wydaniu CD (Virgin Records/EMI, 2005).
(*) Utwory bonusowe na odnowionym wydaniu w postaci podwójnej płyty gramofonowej (Let Them Eat Vinyl, 2008).
Trivia.
Paz Lenchantin słuchała tego albumu nagrywając płytę "Mary Star of the Sea" wraz z zespołem Zwan w 2003 roku. Artystkę można zobaczyć na promocyjnym DVD, gdy trzyma w rękach właśnie tę płytę.

</doc>
<doc id="1378832" url="https://pl.wikipedia.org/wiki?curid=1378832" title="Kwas dipikolinowy">
Kwas dipikolinowy

Kwas dipikolinowy, kwas pirydyno-2,6-dikarboksylowy, DPA – organiczny związek chemiczny, dikarboksylowa pochodna pirydyny.
Występowanie.
Kwas dipikolinowy jest związkiem swoistym dla przetrwalników (endospor) mikroorganizmów, gdzie umiejscowiony jest tylko w protoplastach i nie występuje w komórkach wegetatywnych. Chelatuje jony wapnia (), tworząc dipikolinian wapnia, mogący stanowić 10–15% suchej masy spory. Duże stężenie dipikolinianu wapnia wraz z warstwami gęsto upakowanej mureiny i białek tworzących płaszcz, stabilizuje skład chemiczny spory. DPA obniża, w zależności od szczepu, od 5–50 razy, wrażliwość endospor na promieniowanie UV oraz znacznie zwiększa ich odporność na ogrzewanie w warunkach podwyższonej wilgotności środowiska, w porównaniu z komórkami wegetatywnymi, z których pochodzą.

</doc>
<doc id="1378833" url="https://pl.wikipedia.org/wiki?curid=1378833" title="Iwan Małkowycz">
Iwan Małkowycz

Iwan Małkowycz (ukr. Іван Антонович Малкович), (ur. 5 maja 1961 r. w miejscowości Berezów Niżny (Нижній Березів) w obwodzie iwanofrankowskim), ukraiński poeta, członek Narodowego Towarzystwa Pisarzy Ukrainy i wydawca. Odznaczony Orderem Uśmiechu.
Urodził w rodzinie Antona (Antosia) i Juliji z Arsenyczów Małkowycz, potomków drobnej szlachty jaka pieczętuję się herbem Sas.
Ukończył szkołę muzyczną w Iwano-Frankiwsku (1980) oraz studia filologiczne na Uniwersytecie Kijowskim im. T. Szewczenki (1985).
Autor zbiorów poezji: "Білий камінь" (1984), "Ключ" (1988), "Вірші" (1992), "Із янголом на плечі" (1997) oraz książek dla dzieci, np. "Українська абетка", "Улюблені вірші".
Iwan Małkowycz tak, jak Wiktor Neborak, Ołeksandr Irwanec reprezentuje tzw. poezję konstatacji. W swoich wierszach podejmuje tematy życia codziennego, opisuje pozornie nieważne zdarzenia, przelotne uczucia. Świat jest rozmyślnie ograniczony i osobisty, pozbawiony wielkich politycznych idei. Należy do młodszej generacji twórców, dzieci pokolenia szistdesiatnyków, która w l. 80. podjęła pisarską walkę o odrębność artystyczną i historyczną.
Obecnie mieszka i pracuje w Kijowie, gdzie w 1992 r. założył pierwsze prywatne wydawnictwo literatury dziecięcej «А-БА-БА-ГА-ЛА-МА-ГА» (nazwa wydawnictwa to cytat z wypowiedzi dziecka w jednym z opowiadań Iwana Franki). Wydawnictwo to może poszczycić się wieloma sukcesami ilustratorów na międzynarodowych targach książki, wydaniem stu książek w nakładzie trzech milionów egzemplarzy oraz ostatnio, tłumaczeniem Harry’ego Pottera).

</doc>
<doc id="1378835" url="https://pl.wikipedia.org/wiki?curid=1378835" title="Baltacı Mehmed Pasza">
Baltacı Mehmed Pasza

Baltacı Mehmed Pasza lub Mechmed Baltadżi Pasza (ur. 1662 w Osmancıku, k. Çorum, zm. 1712 na Limnos) – turecki polityk z XVIII wieku.
Był dwukrotnie wielkim wezyrem tureckim; od 25 grudnia 1704 do 3 maja 1706 i ponownie od 18 sierpnia 1710 do 20 listopada 1711.
Otoczył armię rosyjską nad Prutem i choć sam nie miał serca do wojaczki oblegał skutecznie wojska rosyjskie namawiany do stanowczości przez agenta szwedzkiego Stanisława Poniatowskiego, lecz ostatecznie poszedł na układy i 12 lipca 1711 zawarł, wbrew sprzeciwom Poniatowskiego, z przedstawicielami cara Piotra I, Piotrem Szafirowem i M. Szeremietiewem, tzw. traktat prucki.
W listopadzie 1711 roku Baltacı Mehmed Pasza został złożony z urzędu i wygnany najpierw na wyspę Lesbos, a potem na Lemnos, gdzie wkrótce zmarł.

</doc>
<doc id="1378836" url="https://pl.wikipedia.org/wiki?curid=1378836" title="Mechmed Baltadżi Pasza">
Mechmed Baltadżi Pasza



</doc>
<doc id="1378838" url="https://pl.wikipedia.org/wiki?curid=1378838" title="André de Melo e Castro">
André de Melo e Castro

André de Melo e Castro – portugalski dyplomata z XVIII wieku.
W 1707 i 1728 André de Melo e Castro posłował w imieniu Królestwa Portugalii do Watykanu. 

</doc>
<doc id="1378839" url="https://pl.wikipedia.org/wiki?curid=1378839" title="Grupa Nowojorska">
Grupa Nowojorska

Grupa Nowojorska (ukr. Нью-Йоркська група) – grupa literatów ukraińskich tworzących na terenie USA. Powstała 20 grudnia 1958 roku, w kawiarni na West Street 4 w Nowym Jorku. Założycielami Grupy Nowojorskiej są Bohdan Bojczuk i Jurij Tarnawśkyj. W pierwszej połowie 1959 r. członkowie ugrupowania wydali czasopismo „Нові поезії”, w którym znalazły się utwory siedmiu poetów: Emmy Andijewskiej, Jurija Tarnawskiego, Wiry Wowk, Bohdana Rubczaka, Żeni Wasylkiwskiej, Patrycji Kałyny i Bohdana Bojczuka. Do 1971 roku ukazało się 13 numerów czasopisma. Oprócz poezji wymienionych członków grupy, w czasopiśmie ukazywały się także przekłady, przede wszystkim modernistów.
Grupa Nowojorska od końca lat 50. współtworzyła oryginalną atmosferę życia literackiego emigracji ukraińskiej. W latach 70. do Grupy dołączyli: Roman Babował (Роман Бабовал), Jurij Kołomyjeć (Юрій Коломиєць), Oleh Kowerko (Олег Коверко), Marco Carynnyk (Марко Царинник), Jurij Sołowij (Юрій Соловій) oraz tłumacz języka hiszpańskiego Wolfram Burhardt (Вольфрам Бургардт). Jako ostatnia dołączyła do poetów Marija Rewakowycz (Марія Ревакович).
Członkowie grupy:
Antologie:
Poza indywidualnymi tomikami poezji czy prozy, członkowie Grupy Nowojorskiej wydali antologie swoich utworów, m.in.:
Autorką wstępu i wyboru utworów poetyckich jest członkini grupy, Marija Rewakowycz. We wstępie do antologii autorka wyboru przedstawia historię powstania grupy, opisuje reakcje krytyki literackiej na utwory członków grupy, a wszystko na tle nowatorskich tendencji światowej poezji, jakie zaistniały w literaturze w połowie XX wieku. Autorka podaje również krótką charakterystykę poezji każdego z zaprezentowanych w antologii twórców. Chociaż najwięcej utworów pochodzi z wczesnego okresu twórczości poetów, dobór proponowanych tekstów jest próbą całościowego ukazania dorobku poetyckiego poszczególnych członków grupy. Antologia ukazała się w momencie, gdy grupa emigracyjnych poetów miała za sobą bez mała półwiecze pracy literackiej.
Ze wstępu dowiemy się, że pomysł zebrania i wydania na terytorium Ukrainy antologii wierszy emigracyjnych poetów pojawił się na początku lat 90., tuż po odzyskaniu przez Ukrainę niepodległości. Właśnie wczesne lata 90. były okresem, w którym większość czytelników na Ukrainie zetknęła się po raz pierwszy z twórczością ukraińskiej diaspory. Był to czas odkrywania w ojczyźnie literatury ukraińskiej emigracji. A zetknięcia te i odkrycia zaowocowały entuzjastycznym przyjęciem tych nowych (czy nieznanych) jakości w literaturze.
"Antologia" jest jednym z najpełniejszych wydań utworów Grupy Nowojorskiej, a także reprezentacyjnym zbiorem współczesnej ukraińskiej poezji.

</doc>
<doc id="1378840" url="https://pl.wikipedia.org/wiki?curid=1378840" title="Gmina Wysoka (ujednoznacznienie)">
Gmina Wysoka (ujednoznacznienie)

dawne gminy:

</doc>
<doc id="1378841" url="https://pl.wikipedia.org/wiki?curid=1378841" title="Wysoka (gmina w województwie katowickim)">
Wysoka (gmina w województwie katowickim)

Wysoka – dawna gmina wiejska istniejąca w latach 1915–1919 i 1973–1974 w Generalnym Gubernatorstwie Warszawskim i woj. katowickim (dzisiejsze woj. śląskie). Siedzibą władz gminy była Wysoka.
Gmina o nazwie Wysoka pojawia się po raz pierwszy podczas I wojny światowej (1915–19), kiedy to niemieckie władze okupacyjne wyodrębnili ją z zachodniej części gminy Rokitno-Szlacheckie; w 1916 roku liczyła 5561 mieszkańców. Po wojnie zlikwidowana przez władze polskie.
Gmina Wysoka została ponownie utworzona w dniu 1 stycznia 1973 roku w powiecie zawierciańskim w woj. katowickim. W jej skład weszły sołectwa Chruszczobród, Chruszczobród Piaski, Ciągowice, Kuźnica Masłońska, Trzebyczka, Turza, Wiesiółka i Wysoka.
1 stycznia 1975 roku gmina została zniesiona, a jej obszar włączony do gminy Łazy

</doc>
<doc id="1378842" url="https://pl.wikipedia.org/wiki?curid=1378842" title="USS Oregon (BB-3)">
USS Oregon (BB-3)

USS Oregon (BB-3) – amerykański pancernik typu "Indiana" z okresu przed i I wojny światowej.
Historia.
Decyzja o budowie trzeciego pancernika typu "Indiana" została podjęta 30 czerwca 1890. Zamówienie na budowę okrętu zostało złożone w stoczni Union Iron Works z San Francisco 19 listopada 1890. Stępka pod budowę okrętu została położona 19 listopada 1891. Wodowanie nastąpiło 26 października 1893, wejście do służby 15 lipca 1896. Pierwszym dowódcą okrętu został komandor H.L. Howison. Okręt rozpoczął służbę operując z portów zachodniego wybrzeża Stanów Zjednoczonych.
16 lutego 1898 po eksplozji pancernika „Maine” w hawańskim porcie, znacznie wzrosło napięcie pomiędzy Hiszpanią a Stanami Zjednoczonymi. W marcu podjęto decyzję o wysłaniu w rejon Karaibów szeregu okrętów w tym pancernika USS „Oregon”. 9 marca po załadowaniu amunicji w San Francisco, okręt udał się w podróż na Karaiby trasą prowadzącą m.in. przez Cieśninę Magellana. Pierwszym przystankiem na trasie podróży był port Callao w Peru, gdzie okręt mógł uzupełnić zapasy węgla. 16 kwietnia przechodząc przez Cieśninę Magellana, okręt znalazł się w rejonie sztormu i chwilami groziło mu niebezpieczeństwo wejścia na skały. Po pokonaniu cieśniny znalazł się 17 kwietnia w pobliżu Punta Arenas, gdzie dołączyła do niego kanonierka „Marietta”. 21 kwietnia po uzupełnieniu zapasów węgla okręty skierowały się do Rio de Janeiro. Z powodu doniesień o domniemanych hiszpańskich okrętach torpedowych, na amerykańskich jednostkach zarządzono stan pogotowia przewidujący ciągłe obsadzenie stanowisk artyleryjskich przez załogę. Z powodu sztormu i niekorzystnych wiatrów przybycie do Rio de Janeiro opóźniło się do 30 kwietnia. Przebywając w porcie na okręt dotarła wiadomość o wybuchu wojny amerykańsko-hiszpańskiej.
4 maja okręt rozpoczął kolejny etap swojej podróży. 14 maja napotkał jacht „Spray”, którym samotny żeglarz kończył właśnie podróż dookoła świata. 24 maja „Oregon” dotarł na Florydę i zgłosił swoją gotowość bojową. Cała podróż trwała 66 dni podczas których okręt przebył 14 tysięcy mil morskich. Podróż, która z jednej strony pokazała możliwości techniczne nowych okrętów, jednocześnie wskazywała na konieczność usprawnienia komunikacji między zachodnim a wschodnim wybrzeżem Stanów Zjednoczonych, i stała się kolejnym z argumentów przemawiających za kontynuowaniem budowy Kanału Panamskiego.
28 maja 1898 „Oregon” dołączył do floty admirała Sampsona, która dotarła do Santiago de Cuba 1 czerwca. „Oregon” ostrzeliwał pozycje hiszpańskie, a także wziął udział w zniszczeniu floty hiszpańskiej 3 czerwca. Swojej determinacji w walce zawdzięczał przydomek "Buldoga McKinleya" (ang. McKinley’s Bulldog). Po zakończeniu walk okręt wszedł do stoczni New York Navy Yard na remont, a następnie w październiku powrócił do Eskadry Azjatyckiej.
Okręt przybył do Manili 18 marca 1899 i operował w tym rejonie przez rok. W lutym 1900 po puszczeniu Filipin udał się na wody Japonii, a po dwóch miesiącach przybył do Hongkongu. Następnie udał się do Dagu z powodu powstania bokserów. 28 czerwca podczas przechodzenia przez cieśninę Pohaj wszedł na nieumieszczoną na mapach skałę. Okręt został uszkodzony i nabrał wody. 5 lipca został ściągnięty ze skał i odholowany do cieśniny Hope na tymczasową naprawę. Do Kure dotarł 17 lipca i został umieszczony w suchym doku aby dokończyć naprawę.
29 sierpnia 1900 pancernik wyszedł ponownie w rejs w stronę wybrzeża Chin, później wpłynął na rzekę Jangcy. Służył jako okręt-baza w Wusong. 5 maja 1901 udał się do Stanów Zjednoczonych. Płynąc przez Jokohamę i Honolulu dotarł do San Francisco 12 czerwca. Wszedł do Puget Sound Navy Yard 6 lipca na przegląd. Okręt powrócił na azjatyckie wody w marcu 1903. Działając w tym rejonie odwiedził liczne porty w Chinach, Japonii i Filipinach. Na zachodnie wybrzeże Stanów Zjednoczonych powrócił w lutym 1906. Okręt wycofano ze służby 4 kwietnia 1906.
Ponownie wszedł do służby 29 sierpnia 1911, jednak do października pozostawał w rezerwie. Po okresie niewielkiej aktywności, okręt ponownie wszedł do służby w styczniu 1915 kiedy to popłynął do San Francisco na wystawę "Panama-Pacific International Exposition". Od lutego 1916 okręt pozostawał w stanie ograniczonej aktywności przerwanej w kwietniu 1917. W ograniczonym zakresie służył jako eskorta jednostek handlowych. 12 czerwca 1919 okręt ponownie wycofano ze służby. Od 21 sierpnia do 4 października tego roku okręt na krótko został ponownie włączony do służby i służył prezydentowi USA Woodrow Wilsonowi jako platforma do odbioru przybycia Floty Pacyfiku do Seattle.
17 lipca 1920 wraz z reformą oznaczeń okrętów „Oregon” otrzymał oznaczenie BB-3.
W 1921 sympatycy okrętu rozpoczęli starania o jego zachowanie jako obiektu historycznego, który mógłby cumować na terenie stanu Oregon.
W styczniu 1924 został uznany za obiekt historyczny marynarki wojennej, klasyfikowany jako „unclassified”. W czerwcu 1925 został przekazany stanowi Oregon i zacumował w Portland jako okręt pomnik i muzeum. W ciągu kilku lat okręt gościł na pokładzie kilkaset tysięcy zwiedzających.
17 lutego 1941, gdy przydzielano numery identyfikacyjne jednostkom określanym jako "unclassified vessels" „Oregon” otrzymał oznaczenie IX-22.
Po wybuchu II wojny światowej podjęto decyzję o przekazaniu okrętu na złom, potrzebny w tym czasie przemysłowi zbrojeniowemu. Po zezłomowaniu części kadłuba, prace przerwano i przekształcono kadłub na barkę amunicyjną, która następnie stacjonowała w bazie Guam. W listopadzie 1948 podczas tajfunu kadłub zerwał się z cum i zdryfował 500 mil w głąb morza. Ostatecznie okręt sprzedano na złom w marcu 1956 za sumę 208 000 $ firmie Massey Supply Corporation, odsprzedano Iwai Sanggo Company i w końcu odholowano do Kawasaki zezłomowano.
Maszt okrętu przetrwał jako pomnik zlokalizowany w Tom McCall Waterfront Park w Portland. 4 lipca 1976 w podstawie pomnika umieszczono kapsułę czasu. Planuje się, że zostanie otwarta 5 lipca 2076.
Dwa kominy z Oregon są zachowane w dwóch miejscach w Libery Ship Park.
Kultura.
Rekordowy rejs spowodował duże zainteresowanie opinii publicznej i zainspirował Johna Meehana do napisania piosenki "Bieg Oregonu" (ang. "The Race of the "Oregon"")
W dniu przekazania starego okrętu na złom, rok po ataku na Pearl Harbor, parada żegnająca okręt przemaszerowała ulicami centrum Portland. Kongresmen Lyndon B. Johnson wygłosił pożegnalną mowę, a pierwsza strona dziennika The Oregonian zawierała "odę do okrętu" autorstwa Bena Hura Lampana. Utwór kończył się słowami:

</doc>
<doc id="1378845" url="https://pl.wikipedia.org/wiki?curid=1378845" title="Iwan Łuczuk">
Iwan Łuczuk

Iwan Łuczuk (ukr. Іван Лучук), (ur. 24 lutego 1965 we Lwowie) – ukraiński poeta, tłumacz, a także krytyk literacki. Wydawał także pod pseudonimami: Iwan Lohowersa, Iwan Senatowycz, Iwan Rizner, Iwan Bohoslowskyj.
Życiorys.
Syn pisarzy Włodzimierza Łuczuka i Oksany Senatowicz (Володимира Лучука i Оксани Сенатович). W roku 1986 ukończył studia na wydziale filologii słowiańskiej na Uniwersytecie Lwowskim. Doktor nauk filolologicznych, pracownik lwowskiego wydziału Instytutu Literatury im. Tarasa Szewczenki, wykładowca języka staro-cerkiewno-słowiańskiego na Ukraińskim Uniwersytecie Katolickim we Lwowie. Mieszka i pracuje we Lwowie.
Członek grupy Łu-Ho-Sad, w której skład wchodzą również Nazar Honczar, ur. 1964 oraz Roman Sadłowśkyj, ur. 1964.
Autor tomów wierszy: "Rytm biegunów", "Poetycka ariergarda" (1996), "Sonety" (1996), "Palindromy" (1997), "Trzydzieści trzy sonety" (1998); powieści: "Ulisseja" (2000), oraz książek krytyczno-literackich.
Uważany jest za twórcę stylistycznych, językowych i konceptualnych prowokacji, dobrze przyjmowanych przez krytykę literacką. Jego utwory zostały przetłumaczone na 14 języków świata, głównie na język angielski, bułgarski, niemiecki, polski i słowacki.

</doc>
<doc id="1378846" url="https://pl.wikipedia.org/wiki?curid=1378846" title="Jewhen Paszkows’kyj">
Jewhen Paszkows’kyj

Jewhen Wołodymyrowycz Paszkowśkyj, (ur. 19 listopada 1962 roku w okolicach Żytomierza) - ukraiński prozaik i eseista.
Uczęszczał do technikum przemysłowego w Kijowie. Od 1980 r. wykonywał różne prace: był montażystą na budowach w Kijowie, pracował w kopalni, a także brał udział w budowie kijowskiego metra. W 1984 r. rozpoczął naukę w Państwowej Kijowskiej Akademii Pedagogicznej (obecnie Państwowy Kijowski Uniwersytet im. M. Drahomanowa) ale po ukończeniu trzeciego roku przeniósł się na studia zaoczne, w końcu porzucił studia i zaczął podróżować. Zwiedził między innymi północny Kaukaz, Ural. Pracował również jako fotograf. Od 1992 r. pracował w gazecie Akademii Kijowsko-Mohylańskiej - „Tak”. 
Laureat nagród literackich Fundacji Doktora Mychajła Demjaniwa „Свода і мир для України” w 1993 r. za powieści "Вовча зоря", "Свяото", "Везодня". W 1996 r. laureat Nagrody im. Je. Baczynśkiego „У свічаді слова” za powieść "Осінь для ангела". W 2001 r. został wyróżniony narodową Nagrodą Literacką im. Tarasa Szewczenki za powieść-esej "Щоденний жезль". Jewhen Paszkowśkyj został najmłodszym pisarzem wyróżnionym tą nagrodą. Jest członkiem Narodowego Związku Pisarzy Ukrainy i PEN Clubu. Obecnie jest zastępcą redaktora naczelnego czasopisma „Неопалима купина”. Mieszka w Kijowie.

</doc>
<doc id="1378848" url="https://pl.wikipedia.org/wiki?curid=1378848" title="Mani (półwysep)">
Mani (półwysep)

Mani – środkowy półwysep Peloponezu, administracyjna i historyczna część Lakonii, o powierzchni 1800 km.kw., długości 75 km, szerokości w najszerszym miejscu 28 km, oparty o góry Tajget, sięgający najbardziej wysuniętego na południe greckiego przylądka Matapan (Tenaro) i z najwyższym szczytem Profitis Ilias (2407 m n.p.m.). W roku 1961 zamieszkiwany jeszcze przez 20300 mieszkańców, w około 150 osiedlach – obecnie jedynie przez niewielką część z tej liczby, gdy pozostali pozostają tu jedynie zarejestrowani. Większość dawnych osad dziś pozostaje niezamieszkała.
Przez duże oddalenie od Aten i wąskie, lokalne drogi do Mani rzadko docierają autokary turystyczne. Wielu jest za to zmotoryzowanych turystów indywidualnych. Lokalna baza hotelowa – "pokoje we wieżach obronnych" – sięga do zespołów budownictwa kamiennego, często oryginalnego – historycznego, adaptowanego do współczesnych standardów.
Wieże mieszkalno-obronne.
Mani znane jest przede wszystkim z kamiennych budowli mieszkalno-obronnych, o wyglądzie wież zamkowych.
W starożytności, na pewno już w okresie mykeńskim, półwysep stanowił część Sparty. Od XII wieku – dodatkowo – osiedlali się tu liczni rycerze normańscy, od których mieszkańcy przejęli w najwyższym, możliwym stopniu obronną, romańską architekturę mieszkalną. Zdaniem badaczy, to tutaj najchętniej mieli się osiedlać także piraci morscy. W efekcie, mieszkańcy Mani, zamiast zwykłych domostw, zaczęli wznosić wysokie, kamienne wieże obronne. Napaści pirackie i rodowe waśnie skutkowały powstawaniem kolejnych tysięcy wież. W wieży sypiali mężczyźni, stanowiący zarazem możliwie najbardziej liczną jej załogę. Kobiety i dzieci, choć równie wprawnie władające bronią osobistą, zamieszkiwały pozostałe, przylegające do wieży pomieszczenia obronne. W przypadku maniackich waśni pomieszczenia kobiet i dzieci zazwyczaj nie stanowiły celu pierwszego ataku. W wieżach zabudowywano machikuły, zawsze nad drzwiami wejściowymi, zwykle także na każdej ze ścian, często również rogach najwyższej kondygnacji wieży. Część wież wyposażano w armatki. Parametry wieży musiały odpowiadać pozycji społecznej jej mieszkańców. W wypadku sprzeciwu sąsiadów i przeciwników budowle te bywały przymusowo ograniczane, nieraz kilkakrotnie burzone już w trakcie budowy. Wieże bywały połączone z jaskiniami czy ukrytymi (podziemnymi) przejściami w pobliże brzegu morskiego. Z prawa wznoszenia wież wykluczano osoby przypadkowe lub obywateli nieznanych z niekwestionowanej odwagi. Zwyczaj budowy obronnych wież mieszkalnych zanikł w przeciągu niewielu lat, w I połowie XIX wieku, tj. po odzyskaniu przez tę część Grecji niepodległości. Jednym z jej owoców okazało się ograniczenie bezprawia, innym – szybki wzrost stopy życiowej ludności i powrót zwyczaju zamieszkiwania w wygodnych, rozległych domostwach, z dużymi, jasnymi oknami, w gościnnie otwartych osadach.
Zachowało się kilkaset wież i także całe złożone z nich osady obronne. Często, po adaptacji do współczesnych wygód, weszły nawet w skład bazy hotelarskiej. Turyście nieraz trudno jest prawidłowo ocenić, która z wież danego zespołu gościnnego jest nowa, która oryginalna ? Niektóre miejscowości także dziś, z daleka, przypominają wciąż warowne, kamienne zamki. Najchętniej fotografowane wioski to Vathia i Kotronas.
Zamki i miasta warowne.
W Mani budowano też regularne zamki garnizonowe, służące organizacji państwowej strażnice na przełęczach i duże miasta – obecnie w stanie ruiny:
W okresie bizantyjskim i wcześniejszych powstały:
W okresie frankońskim (łacińskim):
W okresie wenecko-tureckim:
Inną, charakterystyczną cechą Mani, jest jego widoczne wyludnienie, co dotyczy zwłaszcza południowej, nisko urodzajnej części regionu. Wskutek emigracji do miast i za ocean, w XIX i w pierwszej połowie XX wieku, większość miejscowości Mani, w zupełności przestała istnieć. Pozostały wyraźnie widoczne ślady osadnictwa, powszechnej, pracowitej, tarasowej uprawy także stromych i wysokich górskich zboczy – dziś już tylko czysto kamiennych, bez gleby.
Areopolis.
Od co najmniej 1200 r. n.e., była to "Tsimova (Τσίμοβα, Τζίμοβα)." Nazwa wiązana z obecnością także Słowian, jeszcze przed łacinnikami. Imieniem boga wojny, nazwano to miejsce dopiero w nowożytnym państwie greckim. Uliczki i budowle, niegdyś w tradycji rycerskiej, już od co najmniej XIII wieku wyglądają podobnie, jak dziś.
17 marca 1821 roku, to tu rozpoczęło się wielkie, zdaniem historyków czternaste, jednak pierwsze zwycięskie greckie powstanie narodowe. Podczas gdy oficjalnie obchodzona data 25 marca, czyli greckie święto narodowe, odnosi się jedynie do proklamacji walki, przez wysokiego dostojnika kościoła greckiego.
Areopolis to duchowa stolica regionu.
Miejscowa księgarnia, w rynku, wystawia ponad sto różnych tytułów poważnych opracowań specjalistycznych, albumów, książek, niektóre wielkoformatowe lub opasłe tomy, prócz nich wielodziesięcioletnie zapasy tematycznych czasopism, poświęconych historii i kulturze Mani.
Jedną z wyróżniających to miejsce indywidualnych inicjatyw jest prywatne muzeum broni osobistej. Gromadzi kolekcję kilkuset sztuk, na ogół oryginalne egzemplarze, od starożytności, przez wojny rycerskie, bitwy morskie, sąsiedzkie waśnie i wielkie zrywy wyzwoleńcze, wojny bałkańskie, obie wojny światowe i domową, aż po pistolety maszynowe terrorystów, końca XX w. Wątpliwość, wskazywaną także przez miejscowych, budzą płynnie zmieniane objaśnienia. Muzeum zlokalizowane jest w pobliżu najstarszej w miejscowości świątyni grecko-prawosławnej.
W najbliższej okolicy działa najwięcej w Mani hoteli i pensjonatów, część o budzącym respekt wystroju historycznym.
Jaskinia Diros.
Jaskinia "Diru (Spilea Dirou, Dirou Cave)", stanowi około 20 km zespół jaskiń, z udostępnioną 1850-metrową trasą turystyczną, z czego 1300 m pokonywanych jest łodziami, z narracją przewodników, w starannie oświetlonym otoczeniu stalaktytów i stalagmitów. W okresach dużego ruchu, trasa może działać w wersji skróconej, z narracją ograniczoną lub bez niej. Obok działa muzeum z obiektami kultury neolitycznej, o wieku 7.500-5.000 lat, znalezionymi w przylegającej do muzeum grocie, niegdyś odciętej od świata zewnętrznego trzęsieniem ziemi. Zespół Diros pozostaje pod opieką międzynarodowego programu naukowo-dydaktycznego.
Większa liczba jaskiń, wśród nich rozległe, klifowe zespoły obronno-mieszkalne, dopiero oczekuje w tej okolicy na udostępnienie, w dalszej przyszłości.
Półwysep Matapan.
Po grecku i także w innych językach, znany jako "Tainaron" i "Tenaro". W starożytności "Posejdon" Nazwa "Matapan" pojawia się dopiero w okresie zwierzchności tureckiej. Wszędzie noszący ślady bogatego i bardzo widocznie upartego-pracowitego dawniejszego osadnictwa. Pełen pozostałości kamiennych wież i dworów obronnych, tarasów uprawnych, ogrodów, ruin świątyń grecko-prawosławnych. Ruiny antycznej wyroczni i niewielkiej świątyni Posejdona, przebudowanej następnie na chrześcijańską. To tutaj duchy zmarłych oczekiwać miały Charona, celem opłacenia mu przeprawy przez Styks. Fundamenty rzymskich willi i ich dobrze zachowane mozaikowe posadzki. Dwie ścieżki turystyczne. Strome, jałowe dziś szczyty górskie, wciąż jednak pocięte dawnymi tarasami uprawnymi i tysiącami murków oporowych. Pośrodku półwyspu rozległy, łagodny płaskowyż, szczególnie wietrzny, z panoramą otaczających mórz, do kwietnia – z uwagi nieobecność węży i miękką jeszcze roślinność – przyjazny pieszym spacerom, następnie trudno dostępny przy zaniku dróg, zupełnie już opuszczony przez mieszkańców – niegdyś elitę pirackiego fachu. Przy kilku asfaltowych drogach lokalnych powstały punkty małej bazy turystycznej. Prócz nich, łącznie, kilkanaście domostw weekendowych, jak wszędzie w Mani, starannie stylizowanych w kamieniu, może też oryginalnie zabytkowych. Latarnia morska na cyplu – wiedzie do niej jedna z dwóch znakowanych ścieżek – szlaków turystycznych. Na dnie otaczających mórz – przyciągając amatorów nurkowania – wielka ilość rozrzuconych fragmentów z tonących tu przez tysiąclecia statków i okrętów, w tym uczestników sławnych bitew morskich. Według Strabona, starożytni odnosili do tego miejsca morskie odległości.
Piracka przeszłość.
Niskourodzajne, przeludnione, ale też niepoddane bezpośredniej władzy państwowej, Mani do lat 30. XIX wieku, stanowiło najważniejsze z zapleczy greckich piratów. Piraci cieszyli się wysoką pozycją społeczną. Zapewniali społeczności dopływ gotówki, wręcz niezbędny do jej fizycznego przetrwania. Kogo nie było stać na swój okręt, czy liczne i szybkie łodzie, ten wstąpić mógł do grup wyspecjalizowanych w piractwie brzegowym. W ciemne noce, manipulując ruchomymi "światłami miasteczek", wprowadzano w błąd nawigatorów opływających Matapan statków. Jednostki kierowano tak do zatok, gdzie czekały już na nie pirackie łodzie. Lub też naprowadzano na rafy czy plaże, rozbitków następnie napadając. W Pobliżu Areopolis działał wielki targ niewolników. Piraci rozporządzali dziesiątkami zespołów dobrze strzeżonych i bronionych pieczar. Wielu skarbców, należących do poległych w walce pirackich dowódców, nie odnaleziono jeszcze ani po dziś dzień.
Z bronią i z żeglugą Maniates obyci byli od 8 roku życia. Piractwo postrzegano jako rodzinne przedsiębiorstwo. Toteż w przepadkach śmierci męża, przy braku dorosłego syna, po upłynięciu okresu żałoby, dowódcą oddziału zostać mogła żona zmarłego.
Wszyscy piraci, podobnie jak niemal cała ludność Mani, wzięli następnie walny udział w wielkiej wojnie o niepodległość Grecji. Z powstaniem nowożytnego państwa greckiego, stopa życiowa i praworządność znacznie wzrosły, gdy piractwo niemal zanikło.
Tradycja śmiertelnych sporów między rodzinami.
Maniates, choć często najlepsi, zawodowi żołnierze najemni, najcięższą z wojen toczyli – zdaniem badaczy niemal nieprzerwanie – pomiędzy sobą wzajemnie. Niektóre z lokalnych rodzin, z dumą informują dziś turystów, że do połowy XIX wieku, ani jeden z mężczyzn ich rodu nie zmarł śmiercią naturalną, przez okres 200 i więcej lat. Jednak wielokrotnie zdarzało się, że nawet znamienite rody, w którymś z pokoleń zmuszone ulec przewadze, szukały ratunku w emigracji. Od przybyłego tak z Mani przodka, pochodzącego ze znanej historykom konkretnej grupy 730 emigrantów, pochodzić mógł następnie Korsykanin, Napoleon Bonaparte – przypuszcza lokalna tradycja, niewykluczana przez greckich badaczy.
Petrobej Mawromichalis.
Ur. w roku 1765, zmarł 17 stycznia 1848. Kupiec, pospolity pirat, bandyta, urzędnik sułtański, znakomity żołnierz i dowódca, buntownik i warchoł – osoba, jakich w historii Mani nigdy nie brakowało. Wszakże doprowadził swój lud do bezpieczeństwa i wolności.
Mani północno-zachodnie.
W odróżnieniu od południowego, surowego, tzw. Mani wewnętrznego (południowo-wschodniego), tzw. Mani zewnętrzne, jako położone u stóp gór Tajgetu, wyróżnia się bogactwem i urokiem przyrody, całorocznie pełnej tu zieleni. Głównym, historycznym, a dziś turystycznym ośrodkiem tej części regionu jest Kardamili. Kontynuowana jest restauracja zabytkowych wież, a w pomieszczeniach największego z zespołów mieszkalno-obronnych działa muzeum historyczne. Dla przyjezdnych, zatrzymujących się tu po kilka dni wytyczono i starannie oznakowano szlaki wędrówek pieszych – przez gaje oliwne, pośród starych siedlisk, młynów, kościółków, przez głębokie jary o szczególnie bujnej szacie przyrodniczej, przez wysokogórskie wąwozy (i do schronisk), także drogi w pobliże samych szczytów Tajgetu. Wśród wypożyczalni sprzętu turystycznego, są i te z firmowymi rowerami górskimi.
Na stronę Sparty i Gythio i w pobliżu głównych szczytów, prowadzi stąd jedyna, przecinająca aż górne partie Tajgetu droga kołowa, wskazywana mapami samochodowymi. Rozciągają się z niej znakomite widoki, jednak sama droga, fragmentami trudno dostępna jest przy mokrym gruncie i dla aut niewyposażonych w napęd 4x4. Na większych wysokościach krajobraz zmienia się w typ alpejski, z dominującymi lasami świerkowymi. W pobliżu szczytów – schroniska młodzieżowe i monastyr. Zjazd na stronę wschodnią odbywa się szosą asfaltową.
Mani północno-wschodnie.
Leży w bezpośrednim sąsiedztwie Sparty, na południe od niej i z centralnym miasteczkiem Gythio. Teren jest dobrze rozwinięty rolniczo, zwłaszcza uprawa oliwki. Godne polecenia jest prywatne Muzeum Uprawy i Przetwórstwa Oliwek – własność największego z greckich banków – zlokalizowane przy drodze krajowej Gythio-Sparta, nieco na południe od Sparty. Spore znaczenie turystyczne osiągnęły okolice miasta Gythio, chwalonego za "wyjątkowy" i "poza tym miejscem spotykany chyba tylko na greckich wyspach" charakter i spokój.
Emigracja.
Wśród pamiątek Gythio, prócz muzeów, refleksję budzi pomnik emigranta. W wiekach XIX i XX, Mani straciło tak ponad 90% swych najbardziej aktywnych zasobów ludzkich. Nad czym biadali, acz zupełnie nieskutecznie, już intelektualiści XIX wieczni. Większość miejscowości i osad, w XVIII wieku jeszcze ludnych i wrących wytrwałą pracą, dziś nawet nie istnieje.
Gospodarka.
Ogólnogreckie i eksportowe znaczenie osiągnęły uprawa i przetwórstwo oliwek, turystyka i pszczelarstwo. Prócz nich budownictwo i produkcja materiałów budowlanych, związane z wyrobem detali kamieniarskich. W miejscowościach nadmorskich, mimo konsekwentnych wysiłków Unii Europejskiejwciąż działa jeszcze lokalne rybołówstwo.
Transport.
Szybki i dogodny jest dojazd, z wykorzystaniem 230 km nowej autostrady z Aten do Kalamaty, następnie drogą lokalną do Kardamili. Opcją pozostaje droga krajowa ze Sparty. Drogi lokalne wymagają niskich prędkości i znacznej ostrożności.

</doc>
<doc id="1378854" url="https://pl.wikipedia.org/wiki?curid=1378854" title="George Rogers Clark">
George Rogers Clark

George Rogers Clark (ur. 19 listopada 1752, zm. 13 lutego 1818) – amerykański żołnierz, szczególnie aktywny na północno-zachodnim pograniczu w czasie wojny o niepodległość Stanów Zjednoczonych.
Będąc prawie przez całą wojnę przywódcą milicji stanu Kentucky, Clark przyczynił się w głównej mierze do zdobycia Kaskaskii (1778) i Vincennes (1779), czym poważnie osłabił wpływy brytyjskie na Terytorium Północno-zachodnim, jak wówczas nazywano dzisiejsze stany Ohio, Indiana, Michigan, Illinois i Wisconsin. Jako że Brytyjczycy oddali całe Terytorium Stanom Zjednoczonym w roku 1783 na mocy traktatu paryskiego, Clark był często nazywany „zdobywcą północnego zachodu”.
Największych osiągnięć Clark dokazał przed trzydziestym rokiem życia. Ponieważ stan Wirginia nigdy nie zwrócił mu pieniędzy, jakie wydał na cele wojenne, ostatnie lata życia spędził w biedzie i poniewierce z wolna popadając w alkoholizm. Przed śmiercią był na utrzymaniu rodziny, przede wszystkim młodszego brata Williama, uczestnika sławnej ekspedycji ku brzegom Pacyfiku.
Młodość.
George Rogers Clark urodził się w Albemarle, Wirginia niedaleko od domu Jeffersona. Był drugim z dziesięciorga dzieci Johna Clarka i Anny Rogers Clark, którzy byli anglikanami anglo-szkockiego pochodzenia. Pięciu z ich sześciu synów miało zostać żołnierzami amerykańskiej rewolucji, a najmłodszy, William, znanym podróżnikiem i odkrywcą. W roku 1756, po wybuchu wojny z Francuzami i Indianami, rodzina Clarków przeniosła się z terenów objętych działaniami do hrabstwa Caroline w Wirginii, gdzie dzierżawili niewielką plantację.
Niewiele wiadomo o szkolnych latach Clarka, wiadomo jednak, że zamieszkał w tym czasie u dziadka, mógł więc uczęszczać do jednej szkoły z Jamesem Madisonem i Johnem Taylorem, gdzie otrzymał bardzo ogólne wykształcenie. Pobierał lekcje także w domu, co nie było niczym dziwnym w tamtych czasach w Wirginii, mogąc zostać farmerem lub geodetą.
W roku 1772, jako dwudziestoletni mierniczy, Clark odbył swą pierwszą podróż do Kentucky wśród tysięcy osadników udających się na te tereny po zawarciu porozumienia w Forcie Stanwix w roku 1768. Indianie zamieszkujący dzisiejszy stany Kentucky i Ohio nie byli stroną porozumienia, które oddawało Anglosasom ich tereny łowne. W rezultacie wybuchły walki znane pod nazwą wojny Dunmore’a, w której Clark odegrał niewielką rolę jako kapitan wirginijskiej milicji.
Rewolucja.
Gdy na wschodzie rozpoczęła się wojna o niepodległość Stanów Zjednoczonych, osadnicy w Kentucky podjęli spór do kogo terytorium winno należeć. Richard Henderson, sędzia i posiadacz ziemski z Karoliny, odkupił od Indian z plemienia Cherokee większość Kentucky, zawierając z nimi niezalegalizowany traktat. Henderson zamierzał utworzyć kolonię własnościową, którą nazwał Transylwanią, ale większość osadników nie uznała postanowień traktatu. W czerwcu 1776 osadnicy ci wybrali Clarka i Johna Gabriela Jonesa jako swych przedstawicieli, którzy mieli dostarczyć Zgromadzeniu Generalnemu Wirginii petycję, w której domagali się poszerzenia granic kolonii i włączenia w nie terenów Kentucky. Clark and Jones udali się drogą zwaną dziką do Williamsburga, gdzie udało im się przekonać gubernatora Patricka Henry’ego do utworzenia hrabstwa Kentucky. Clark otrzymał 500 funtów prochu dla obrony osad i stopień majora milicji hrabstwa Kentucky. Clark miał zaledwie 24 lata, ale podporządkowali mu się starzy pogranicznicy, jak Daniel Boone, Benjamin Logan i Leonard Helm, którzy widzieli w nim naturalnego przywódcę.
Kampania w Illinois.
W roku 1777 Amerykańska wojna rewolucyjna dotarła także do Kentucky. Indianie, zbrojeni i mamieni obietnicami przez brytyjskiego wicegubernatora Henry’ego Hamiltona z Fortu Detroit, rozpoczęli wojnę z białymi osadnikami w Kentucky w nadziei odzyskania swych terenów łownych. Clark brał udział w kilku potyczkach. Uważał, że jedynym sposobem na powstrzymanie indiańskich napadów byłoby zniszczenie placówek brytyjskich na północ od rzeki Ohio i odciąć Indian od brytyjskiego zaopatrzenia i brytyjskich podszeptów. Clark poprosił gubernatora Henry’ego o zgodę na poprowadzenie potajemnej ekspedycji przeciw jednej z takich placówek, znajdującej się na terytorium Illinois. Henry mianował Clarka podpułkownikiem wirginijskiej milicji i udzielił zgody na zgromadzenie odpowiedniej liczby ludzi.
W lipcu 1778 Clark na czele około 175 ludzi sforsował Ohio na wysokości Fortu Massac i pomaszerował na Kaskaskię, zajmując ją w nocy 4 lipca. Cahokia, Vincennes oraz kilka innych miejscowości i fortów na terytorium brytyjskim zostało zdobytych bez jednego strzału, ponieważ ani francuskojęzyczni mieszkańcy tych terenów, ani Indianie, nie mieli zamiaru nadstawiać karku w obronie Brytyjczyków. W odpowiedzi Henry Hamilton odbił Vincennes na czele niewielkiego oddziału. W lutym 1779 Clark wrócił do Vincennes ponownie zajmując miasteczko i biorąc do niewoli samego Hamiltona. Ta śmiała zimowa ekspedycja była najbardziej znanym wyczynem Clarka i źródłem jego sławy amerykańskiego bohatera. Wirginia wykorzystała sukces Clarka ustanawiając na zdobytych terytoriach „hrabstwo Illinois”.
Zakończenie wojny.
Głównym zamiarem Clarka podczas wojny o niepodległość było zdobycie Detroit, ale nigdy nie udało mu się zgromadzić wystarczająco wielu ludzi dla przeprowadzenia tej akcji. Milicjanci z Kentucky woleli bronić swoich domostw niż narażać się na niebezpieczeństwa podczas długiej i trudnej wyprawy. W czerwcu 1780 mieszane siły brytyjsko-indiańskie z Detroit uderzyły na Kentucky zdobywając dwa umocnione osiedla i uprowadzając sporą grupę jeńców. W sierpniu Clark poprowadził odwetową wyprawę, która zakończyła się zwycięstwem pod miasteczkiem Piqua. W roku następnym Clark został awansowany do stopnia generała brygady przez gubernatora Jeffersona i raz jeszcze zaczął przygotowywać się do marszu na Detroit, ale jeden z jego oddziałów został zmasakrowany w sierpniu 1781 przez Indian, co zakończyło kampanię.
Jeszcze większą porażkę poniesiono w rok później: w sierpniu 1782 brytyjsko-indiańskie siły pokonały milicję z Kentucky w bitwie pod Blue Licks. Jakkolwiek nie brał w bitwie udziału, Clark, jako najwyższy stopniem oficer milicji był ostro krytykowany za tę porażkę. By się oczyścić Clark poprowadził kolejną ekspedycję odwetową w głąb terytorium Ohio i spalił kilka wiosek indiańskich nad rzeką Great Miami.
Działalność Clarka podczas wojny rewolucyjnej była przedmiotem szerokiej debaty publicznej. W związku z tym, że Brytyjczycy w ramach traktatu paryskiego w 1783 roku oddali Stanom Zjednoczonym całe Terytorium Północno-zachodnie, część historyków przyznawała Clarkowi laury zwycięzcy, który niemal podwoił obszar oryginalnych trzynastu kolonii. Clarka okrzyknięto nawet „zdobywcą północnego zachodu”, a jego działania w Illinois – a szczególnie marsz na Vincennes – były wychwalane pod niebiosy. Inni historycy pomniejszali jednak znaczenie kampanii, twierdząc, że Clarka „zdobycie” było zaledwie czasową okupacją kilku miejscowości, co nie miało żadnego wpływu na negocjacje pokojowe w Europie.
Późniejsze dzieje.
Clark miał zaledwie 30 lat, gdy zakończyły się zmagania wojny o niepodległość i wszystkie wielkie osiągnięcia miał już za sobą. Po jego zwycięstwach w Illinois osadnicy zaczęli napływać do Kentucky, częstokroć zajmując nielegalnie ziemie Indian na północ od rzeki Ohio. Clark brał udział w negocjowaniu traktatów pokojowych z plemionami indiańskimi w Forcie McIntosh w 1785 i w Forcie Finney w 1786, ale walki pomiędzy Indianami a osadnikami nie ustawały. Zgodnie z raportem rządowym z roku 1790, od zakończenia wojny 1500 osadników padło ofiarą powtarzających się napadów indiańskich na Kentucky. W celu położenia kresu tym napaściom, Clark poprowadził w roku 1786 ekspedycję przeciwko wioskom indiańskim nad rzeką Wabash, jedną z pierwszych akcji zaczynającej się wojny z Indianami. Wyprawa zakończyła się zupełnym fiaskiem: wobec braków w zaopatrzeniu 300 milicjantów zbuntowało się przeciwko dowódcy, więc Clark musiał się, jak niepyszny, wycofać. Chodziły słuchy, że był często kompletnie pijany. Reputacja Clarka bardzo na tym ucierpiała; już nigdy nie miał poprowadzić ludzi do boju.
Przez większość swego życia Clark cierpiał na kłopoty finansowe. Większość swych wojskowych kampanii finansował za pożyczone pieniądze. Kiedy wierzyciele zaczęli domagać się spłaty długów, Clark nie był w stanie uzyskać rekompensaty ani od rządu Wirginii, ani od Kongresu, ponieważ zapiski odnośnie do działań na pograniczu w czasie wojny były sporządzane chaotycznie i przypadkowo. Aczkolwiek Clark miał prawa do tysięcy hektarów ziemi, przyznanych mu za wojenne osiągnięcia, nie miał dość środków, by ziemie te mogły przynieść mu dochód.
Kiedy stało się jasne, że jego kariera jest skończona, a nadzieje na dostatek wątpliwe, 2 lutego 1793 roku Clark zaoferował swe usługi Edmond-Charles Genêtowi, kontrowersyjnemu ambasadorowi rewolucyjnej Francji. Amerykanie z pogranicza mieli za złe Hiszpanom władającym Luizjaną, że nie zezwalają im na swobodne korzystanie z drogi wodnej rzeką Missisipi, co znacznie ułatwiłoby handel. Administracja Waszyngtona była na wołania ludzi pogranicza głucha. Clark zaproponował Genêtowi, że za francuskie pieniądze poprowadzi ekspedycję, która wyżenie Hiszpanów z doliny Missisipi. Genêt mianował Clarka „generałem-majorem Armii Francuskiej i dowódcą Francuskiego Legionu na rzece Missisipi”. Clark zaczął organizować kampanię, której celem było zajęcie miejscowości New Madrid, Saint Louis, Natchez i Nowy Orlean, biorąc do pomocy starych towarzyszy broni jak Benjamin Logan i John Montgomery i uzyskując wsparcie gubernatora Kentucky Isaacka Shelby’ego. Wstępnie, na zaopatrzenie, wydał $4680 z własnej kieszeni. Jednakże na początku roku1794 prezydent Waszyngton wydał proklamację, w której zabraniał Amerykanom naruszania neutralności państwa i zagroził, że wyśle gen. Anthony’ego Wayne’a do Fortu Massac dla powstrzymania ekspedycji. Rząd francuski odwołał Genêta i cofnął wszystkie podjęte przezeń decyzje odnośnie do wojny z Hiszpanią. Plany Clarka runęły, a próby odzyskania od Francuzów wydatkowanych na kampanię pieniędzy spełzły na niczym.
Nie minęło kilka lat, gdy wierzyciele wyzuli weterana ze wszystkich jego posiadłości. Clark został z niewielkim spłachetkiem gruntu w Clarksville, gdzie zbudował młyn wodny, w którym pracował wespół z dwoma czarnymi niewolnikami. Przez następne dwadzieścia lat Clark żył w zapomnieniu i miał kłopoty z alkoholem. Nie ożenił się, nie miał żadnych przygód z kobietami, aczkolwiek w rodzinnej tradycji zachowała się historia jego romansu z Teresą de Leyba, siostrą Don Fernanda de Leyby.
W roku 1809 Clark miał zawał. Przewrócił się na otwarte palenisko i doznał ciężkich oparzeń nogi, w rezultacie czego trzeba było amputować stopę. Nie będąc zdolnym do pracy znalazł się na utrzymaniu swego szwagra, majora Williama Croghana, na jego farmie odległej o 13 km od Louisville. Zmarł po drugim zawale 13 lutego 1818 roku. Pochowany został w dwa dni później w Locust Grove, ale w roku 1889 jego ciało zostało ekshumowane i pochowane na cmentarzu Cave Hill w Louisville.

</doc>
<doc id="1378860" url="https://pl.wikipedia.org/wiki?curid=1378860" title="Sydney Law School">
Sydney Law School

Sydney Law School – wydział prawa Uniwersytetu w Sydney. Został założony w 1855 roku. Działalność rozpoczął w 1859, jednak przez pierwsze 30 lat istnienia zajmował się egzaminowaniem niż uczeniem studentów. Spory zapis na rzecz Uniwersytetu w Sydney uczynił zmarły w 1880 roku kupiec John Henry Challis. Pięć lat po śmierci jego żony Henrietty (zmarła w 1884) Uniwersytet otrzymał zapisane pieniądze. Z pozyskanych w ten sposób funduszy utworzono m.in. katedrę prawa międzynarodowego ("International Law and Jurisprudence"). W 1890 roku pierwszym szefem katedry, a zarazem pierwszym dziekanem Sydney Law School został Pitt Cobbett. Po jego rezygnacji w 1910 roku dziekanem został John Peden.
W 1939 roku Sydney Law School miała 288 studentów. W pierwszych latach po zakończeniu II wojny światowej było ich ponad 1000, jednak w 1953 roku ich liczba spadła do 650.

</doc>
<doc id="1378861" url="https://pl.wikipedia.org/wiki?curid=1378861" title="Society of Australian Genealogists">
Society of Australian Genealogists

Society of Australian Genealogists – najstarsze towarzystwo genealogiczne działające w Australii, założone w 1932 roku. Obecnie zrzesza 6500 członków.

</doc>
<doc id="1378862" url="https://pl.wikipedia.org/wiki?curid=1378862" title="Sydney Faculty of Arts">
Sydney Faculty of Arts

Sydney Faculty of Arts - wydział Uniwersytetu w Sydney. Organizacyjnie podzielony jest na cztery szkoły (School of Letters, Art, and Media; School of Languages and Cultures; School of Philosophy and Historical Inquiry; School of Social and Political Sciences) i 40 wydziałów.

</doc>
<doc id="1378863" url="https://pl.wikipedia.org/wiki?curid=1378863" title="Minia (rzeka)">
Minia (rzeka)

Minia (lt. Minija) – rzeka w zachodniej Litwie, prawy dopływ Niemna. Posiada źródła ok. 14 km na południe od miasta Telsze. Długość ok. 202 km, powierzchnia dorzecza 2942,1 km².

</doc>
<doc id="1378864" url="https://pl.wikipedia.org/wiki?curid=1378864" title="Stephen Garton">
Stephen Garton

Stephen Garton - australijski historyk, zajmujący się głównie społeczeństwem i kulturą XIX i XX wieku (zwłaszcza Australii), dziekan Sydney Faculty of Arts.
Członek Australian Academy of Humanities, Academy of the Social Sciences in Australia i Royal Australian Historical Society.

</doc>
<doc id="1378866" url="https://pl.wikipedia.org/wiki?curid=1378866" title="David Juste">
David Juste

David Juste (ur. 1970) - belgijski historyk, zajmujący się dziejami i znaczeniem astrologii w średniowieczu i na początku nowożytności. Autor książki "Les Alchandreana primitifs. Etude sur les plus anciens traités astrologiques latins d'origine arabe (Xe siècle)" (2007). Od 2006 pracuje na Uniwersytecie w Sydney.

</doc>
<doc id="1378867" url="https://pl.wikipedia.org/wiki?curid=1378867" title="Chruszczów">
Chruszczów



</doc>
<doc id="1378869" url="https://pl.wikipedia.org/wiki?curid=1378869" title="USS Maine (BB-10)">
USS Maine (BB-10)

USS Maine (BB-10) – amerykański pancernik, okręt główny pancerników typu "Maine". Był drugim okrętem United States Navy noszącym nazwę pochodzącą od 23 stanu.
Kontrakt na budowę pancernika został przyznany stoczni William Cramp and Sons z Filadelfii 1 października 1898. Stępkę położono 15 lutego 1899, rok po zniszczeniu pierwszego USS „Maine”. Jednostkę zwodowano 27 lipca 1901, matką chrzestną była pani Mary Preble Anderson. Okręt wszedł do służby w Filadelfii 29 grudnia 1902. Pierwszym dowódcą został komandor Eugene H.C. Leutze.
Od 1903 do 1907 okręt służył na wodach otaczających wschodnie wybrzeże USA i na wodach Indii Zachodnich. W tym czasie odbył także jedną podróż na Morze Śródziemne. 16 grudnia 1907 wyszedł z Hampton Roads wraz z resztą pancerników Floty Atlantyku w rejs Wielkiej Białej Floty najpierw na Ocean Spokojny, a później w dalszą podróż dookoła świata. W towarzystwie pancernika „Alabama” (BB-8) udał się do Guam i na Filipiny. Przeszedł przez Kanał Sueski i Morze Śródziemne i wrócił na atlantyckie wybrzeże Stanów Zjednoczonych w październiku 1908 docierając do Stanów Zjednoczonych przed główną grupą.
Kolejne kilka miesięcy był jednostką flagową Trzeciej Eskadry Floty Atlantyku, operował wzdłuż wybrzeża Atlantyku i na wodach Karaibów. 31 sierpnia 1909 został wycofany ze służby w Portsmouth (New Hampshire). Ponownie wcielony do służby 15 czerwca 1911 operował wzdłuż wschodniego wybrzeża USA. W czasie I wojny światowej pełnił funkcję jednostki szkolnej dla obsad maszynowni, dział i podchorążych (ang. "midshipmen"). 26 grudnia 1918 po pokonaniu państw centralnych wziął udział w przeglądzie floty w Nowym Jorku.
Do 15 maja 1902 operował wraz z okrętami Floty Atlantyku, wtedy został wycofany ze służby w Philadelphia Navy Yard. Został sprzedany 23 stycznia 1922 firmie Joseph G. Hitner and William F. Cutlet z Filadelfii. 17 września 1923 został złomowany zgodnie z ustaleniami traktatu waszyngtońskiego.

</doc>
<doc id="1378870" url="https://pl.wikipedia.org/wiki?curid=1378870" title="Aleksandra Cieślikowa">
Aleksandra Cieślikowa

Aleksandra Cieślikowa (ur. 7 stycznia 1936 w Wieliczce, zm. 11 grudnia 2018 w Krakowie) – polska polonistka, specjalistka w zakresie językoznawstwa.
Życiorys.
Absolwentka filologii polskiej Uniwersytetu Jagiellońskiego. Po ukończeniu studiów zatrudniona została przez Witolda Taszyckiego w Pracowni Słownika Staropolskich Nazw Osobowych PAN. W marcu 1990 roku uzyskała stopień doktora nauk humanistycznych na podstawie rozprawy "Derywacja paradygmatyczna w staropolskiej antroponimii" w Instytucie Języka Polskiego PAN w Krakowie, w listopadzie 1990 uzyskała habilitację na podstawie monografii "Staropolskie odapelatywne nazwy osobowe. Proces onimizacji" (wyd. 1990). Tytuł profesora zwyczajnego otrzymała w lipcu 1997 roku.
Od 1958 r. pracowała w Zakładzie Onomastyki Polskiej, początkowo należącego do Zakładu Językoznawstwa PAN, następnie IBL PAN oraz Instytutu Języka Polskiego PAN na stanowiskach asystenta, adiunkta dokumentacji naukowej, dokumentalisty, docenta, a w końcu profesora. Od marca 1992 r. była kierownikiem Pracowni Antroponimicznej IJP PAN.
Specjalizowała się głównie w badaniach nad historycznymi i współczesnymi procesami kształtowania się nazw własnych różnych kategorii: imion, nazwisk, przezwisk, a także nazw miejscowych; związkami funkcjonowania nazw własnych ze zjawiskami kulturowymi, społecznymi, obyczajowymi. Prowadziła badania etymologiczne oraz rekonstruowała antroponimię prasłowiańską, w tym wyjaśnianie genezy, etymologii imion i nazwisk.
Od 1960 była członkiem Polskiego Towarzystwa Językoznawczego.
Pochowana na Cmentarzu Salwatorskim w Krakowie, kwatera L1-1-25.

</doc>
<doc id="1378871" url="https://pl.wikipedia.org/wiki?curid=1378871" title="Łysocice">
Łysocice



</doc>
<doc id="1378872" url="https://pl.wikipedia.org/wiki?curid=1378872" title="Łysięcice">
Łysięcice



</doc>
<doc id="1378874" url="https://pl.wikipedia.org/wiki?curid=1378874" title="Łysosice">
Łysosice



</doc>
<doc id="1378875" url="https://pl.wikipedia.org/wiki?curid=1378875" title="Baworów">
Baworów



</doc>
<doc id="1378877" url="https://pl.wikipedia.org/wiki?curid=1378877" title="Zielenica (polana)">
Zielenica (polana)

Zielenica – polana w Gorcach znajdująca się na grzbiecie opadającym z Kiczory do Przełęczy Knurowskiej. Położona jest na wysokości 1090–1220 m n.p.m. i ma powierzchnię 29,48 ha (2004 r.).
Wiosną na Zielenicy masowo zakwitają krokusy. Część polany zajmuje łąka mieczykowo-mietlicowa, z dominującymi gatunkami traw: mietlica pospolita, śmiałek darniowy, kostrzewa czerwona. Duża część polany jest sucha i jałowa – tutaj dominuje bliźniczka psia trawka, wśród której zakwita dziewięćsił bezłodygowy, kuklik górski, pięciornik złoty, jastrzębiec Lachenala. Na podmokłej zachodniej części rosną turzyca (najpospoliciej turzyca żółta) i wełnianka szerokolistna z puchatymi, białymi owocostanami. Latem zakwita na łące kilka gatunków chronionych roślin z rodziny storczykowatych: gółka długoostrogowa, kruszczyk błotny, storczyca kulista, podkolan biały. Ze zwierząt licznie występuje tutaj jaszczurka żyworodna i jaszczurka zwinka.
Polana ma duże walory widokowe. Rozległe widoki na Beskid Sądecki, Pieniny, Magurę Spiską, Podhale, Pasmo Lubania i inne szczyty Gorców. Opracowana przez Gorczański Park Narodowy i zamontowana na polanie tablica zawiera panoramę widokową z opisem szczytów widocznych z polany.
Polana znajduje się na obszarze Gorczańskiego Parku Narodowego (obwód ochronny Jaworzyna i Kiczora), w granicach wsi Ochotnica Górna w województwie małopolskim, w powiecie nowotarskim, w gminie Ochotnica Dolna.

</doc>
<doc id="1378878" url="https://pl.wikipedia.org/wiki?curid=1378878" title="Tour de Pologne 1982">
Tour de Pologne 1982

39. edycja wyścigu kolarskiego Tour de Pologne odbyła się w dniach 20–26 września 1982. Rywalizację rozpoczęło 94 kolarzy, a ukończyło 78. Łączna długość wyścigu – 891,9 km.
Pierwsze miejsce w klasyfikacji generalnej zajął Andrzej Mierzejewski (Polska), drugie Jan Schur (NRD), a trzecie Stanislav Masiar (Czechosłowacja).
Mimo trudnej sytuacji politycznej w kraju (stan wojenny), wyścig udało się zorganizować. Był krótki, bezbarwny, a trasa jego wiodła tylko przez tereny nizinne. Wystartowało w nim sześć zagranicznych ekip (RFN, NRD, Czechosłowacja, Finlandia, Kuba i Holandia). W polskim kolarstwie nastąpiła wówczas zmiana pokolenia, pojawiło się wielu debiutantów, a barw Polski (tylko jeden reprezentacyjny zespół) broniła sama młodzież. Sędzią głównym wyścigu był Vasilije Morovic (Jugosławia).

</doc>
<doc id="1378879" url="https://pl.wikipedia.org/wiki?curid=1378879" title="Trudność uprawy gleby">
Trudność uprawy gleby



</doc>
<doc id="1378882" url="https://pl.wikipedia.org/wiki?curid=1378882" title="Instytut Lotnictwa">
Instytut Lotnictwa

Sieć Badawcza Łukasiewicz – Instytut Lotnictwa – instytut badawczy z siedzibą w Warszawie istniejący od 1926 roku.
Działalność placówki skupia się na świadczeniu usług projektowych, inżynierskich i badawczych w zakresie lotnictwa i kosmonautyki. Instytut prowadzi współpracę międzynarodową z krajami Unii Europejskiej i transatlantycką w zakresie (przede wszystkim z firmą General Electric w ramach Engineering Design Center): silników lotniczych, aerodynamiki, konstrukcji lotniczych i badań materiałowych. Sieć Badawcza Łukasiewicz – Instytut Lotnictwa współpracuje także z Boeingiem, Airbusem i Pratt &amp; Whitney oraz prowadzi badania dla innych sektorów gospodarki. W roku 2019 Instytut dołączył do Sieci Badawczej Łukasiewicz.
Historia.
Przed II wojną światową.
Historia Instytutu Lotnictwa sięga początków niepodległości Polski, ale oficjalną datą rozpoczęcia działalności Instytutu jest 1 sierpnia 1926 roku. W początkowej fazie swojego funkcjonowania Instytut działał jako wojskowy Instytut Badań Technicznych Lotnictwa, następnie Instytut Techniczny Lotnictwa. Nazwa ta przetrwała do początku II wojny światowej. Profil działalności w latach 1926–1939 skupiał się przede wszystkim na badaniu i certyfikowaniu samolotów. Wszystkie polskie przedwojenne samoloty wojskowe były badane i certyfikowane w Instytucie. W okresie przed wybuchem II wojny światowej w Instytucie badano samoloty PZL P.11, PZL.23 Karaś, PZL.37 Łoś, PZL.38 Wilk, PZL.44 Wicher oraz samoloty RWD. Instytut wydawał zeszyty naukowe, które zawierały tłumaczenia fachowej, zagranicznej literatury lotniczej, metody obliczeń aerodynamicznych i wskazówki i przepisy dotyczące budowy sprzętu lotniczego.
W latach wojny Instytut przerwał swoją działalność, ale kadra pozostała w ścisłym związku z lotnictwem, podejmując pracę w renomowanych placówkach zagranicznych, szczególnie w Anglii, a także opracowując strategie reaktywacji ośrodka po wojnie.
Po II wojnie światowej.
W 1945 roku powołany został Instytut Techniczny Lotnictwa, który ulokowano w ocalałych budynkach na warszawskim Okęciu. 1 kwietnia 1948 roku Instytut zmienił nazwę na Główny Instytut Lotnictwa, a 3 marca 1952 roku nadano mu nazwę, którą posługuje się do dziś – Instytut Lotnictwa. Okres powojenny to czas, w którym kadra naukowo-badawcza i konstruktorska zajmowała się głównie projektowaniem i wytwarzaniem licencyjnych dwupłatowców Po-2 oraz samolotu myśliwskiego MiG-15.
W początkowej fazie swojej powojennej działalności w Instytucie opracowywano silniki pulsacyjne i strumieniowe. W początkowym okresie swojego funkcjonowania działalność Instytutu skupiała się nad badaniem sprzętu pozyskanego z ZSRR, wprowadzanego do licencyjnej produkcji w kraju. Obok tych prac, prowadzono również badania nad konstrukcjami rodzimej myśli technicznej. W 1946 roku nad samolotem LWD Szpak, rok później pierwszy szybowiec IS-1 Sęp, po którym były SZD-6 Nietoperz, SZD-8 Jaskółka, SZD-9 Bocian, SZD-19 Zefir, SZD-24 Foka. Na początku 1949 roku został przekazany do Głównego Instytutu Lotnictwa pierwszy powojenny motoszybowiec Pegaz konstrukcji inż. Tadeusza Chylińskiego napędzany pierwszym polskim powojennym silnikiem lotniczym, gdzie 16 lipca tegoż roku odbył się jego oblot oraz próby fabryczne i homologacyjne. W 1950 roku na zlecenie Dep. Lotnictwa Cywilnego Ministerstwa Komunikacji w Głównym Instytucie Lotnictwa została dokonana przez inż. Tadeusza Chylińskiego przeróbka jednego z samolotów łącznikowych Piper Cub zakupionych przez Polskę z demobilu amerykańskiego na wersję sanitarną. Prototyp otrzymał znak rejestracyjny SP-ARF. Zbudowano serię 14 szt. wersji sanitarnej Pipera Cub i przekazano Lotniczemu Pogotowiu Sanitarnemu gdzie były używane w 14 miastach wojewódzkich Polski do końca maja 1955 r., po czym zostały skasowane. W 1952 roku utworzono w Instytucie płatowcowe biuro konstrukcyjne pod kierunkiem inż. Tadusza Sołtyka. Zaprojektował on samoloty PZL TS-8 Bies i pierwszy polski samolot odrzutowy TS-11 Iskra, do której silnik również został zaprojektowany w pracowniach Instytutu. W 1954 powstało także biuro F. Misztala, gdzie opracowano samolot pasażerski PZL MD-12. Inżynierowie Instytutu pod kierunkiem Bronisława Żurakowskiego zaprojektowali również pierwsze rodzime konstrukcje śmigłowców: BŻ-1 GIL, BŻ-4 Żuk i JK-1 Trzmiel. W 1957 roku biura konstrukcyjne przeniesiono do Ośrodka Konstrukcji Lotniczych przy WSK-Okęcie. W Instytucie prowadzono również prace związane z agrolotnictwem, w 1972 roku zaprojektowano i zbudowano latające laboratorium Lala-1. Był to mocno zmodyfikowany samolot An-2, na którym badano technologie użyte później przy budowie samolotu PZL M-15 (Belphegor).
Oprócz konstrukcji samolotowych placówka zaczęła się specjalizować w projektowaniu i badaniach obiektów latających, takich jak rakiety i cele latające, m.in. opracowano projekty celi latających TC-1, TC-2, Spec-3, Spec-4 oraz rakiety meteorologicznej Meteor 1. Kolejne lata działalności Instytutu, to przede wszystkim praca nad programem stworzenia samolotu szkolno-bojowego dla wojska, czego efektem był projekt samolotu I-22 Iryda. W instytucie zaprojektowano też czteromiejscowy, kompozytowy samolotu osobowy I-23 Manager, dwumiejscowy samolot szkolny I-25 As, dwumiejscowy śmigłowiec szkolno-patrolowy IS-2 oraz poduszkowiec patrolowo-ratunkowy PRP-560 Ranger.
Po 2000 roku.
W kwietniu 2000 roku Instytut Lotnictwa wraz z GE podpisały porozumienie, które zapoczątkowało współpracę polskich inżynierów z amerykańskim koncernem. Na mocy porozumienia powstało Engineering Design Center. 
Struktura.
Instytut dzieli się na osiem głównych pionów merytorycznych:
Działalność.
Edukacyjna.
Noc w Instytucie Lotnictwa.
Wydarzenie po raz pierwszy odbyło się 23 października 2009 roku. Impreza przyciąga gości, którzy mogą zobaczyć i dowiedzieć się wszystkiego o Instytucie Lotnictwa oraz zaczerpnąć wiedzy o technologiach badawczych. Jest to największa nocna impreza edukacyjna, która ma na celu popularyzację sektora lotniczego i kosmicznego w Polsce oraz promocję zawodów inżynierskich. Podczas wydarzenia prezentowane są laboratoria, tunele aerodynamiczne, poszczególne zakłady i pracownie oraz inne obiekty na terenie Instytutu Lotnictwa. W wydarzeniu udział biorą także zaproszone firmy i urzędy związane z lotnictwem, uczelnie wyższe, instytucje badawcze, aerokluby, studenckie koła naukowe linie lotnicze, organizacje, stowarzyszenia, szkoły oraz przedsiębiorstwa przemysłowe. Wśród prezentowanych maszyn są samoloty, śmigłowce, bezzałogowce i inne konstrukcje latające. Na terenie Instytutu Lotnictwa można było obejrzeć do tej pory: CASA C-295, Cessnę 172 Skyhawk, samolot MP-02 Czajka, replikę RWD-5, formację samolotów AT-3, śmigłowiec SW-4 Solo RUAS, bezzałogowy śmigłowiec do zadań specjalnych ILX-27, śmigłowiec Robinson R-44, śmigłowiec Lotniczego Pogotowia Ratunkowego, śmigłowiec PZL Mi-2, samolot PZL TS-11 Iskra, samolot PZL I-22 Iryda, Jak-23, samolot PZL TS-Bies, poduszkowiec, motoszybowiec Fregata, szybowiec Mucha, sterowiec, wiatrakowce, bezzałogowe pojazdy latające, latające demonstratory technologii, pokazy modeli RC do akrobacji halowej, latawce profesjonalne, łaziki marsjańskie (Magma 2, Hyperion, Skarabeusz), samolot-platformę MJ-7 Szogun, bezzałogowy statek powietrzny „Pszczoła”. bezzałogowy statek latający FlyEye, model pierwszego polskiego satelity PW-Sat, model śmigłowca Agusta Westland AW149, model śmigłowca W-3PL Głuszec, makietę samolotu LWD Junak. Program imprezy zawiera spotkania z naukowcami, inżynierami, pilotami cywilnymi i wojskowymi, członkami grup akrobacyjnych, grup rekonstrukcyjnych, spadochroniarzami oraz innymi zaproszonymi gośćmi. Wśród prelegentów i gości specjalnych, którzy pojawili się w dotychczasowych edycjach Nocy byli m.in. generał Mirosław Hermaszewski, piloci F-16, konstruktor śmigłowca Black Hawk, grupa akrobacyjna „Żelazny”. Wśród instytucji i firm, które wzięły udział w imprezie do tej pory są m.in.: PZL Świdnik, PZL Mielec, WB Electronics, Instytut Techniczny Wojsk Lotniczych, Centrum Badań Kosmicznych PAN, Lotnisko im. Fryderyka Chopina, Port Lotniczy Warszawa-Modlin, Politechnika Warszawska, Wyższa Szkoła Szkół Oficerskich Sił Powietrznych, Aeroklub Polski, Straż Pożarna, Muzeum Lotnictwa Polskiego w Krakowie, Centrum Nauki Kopernik, Lotnicze Pogotowie Ratunkowe, Instytut Pamięci Narodowej, Wrocławskie Centrum Badań EIT+, Fundacja Zabytki Polskiego Nieba. Rekordową liczbę odwiedzających odnotowano podczas 7. Nocy w Instytucie Lotnictwa, na którą przybyło ponad 37 000 tysięcy odwiedzających. 
Klasa lotnicza.
Instytut Lotnictwa objął patronatem edukacyjnym klasę o profilu lotniczym w Gimnazjum nr 114 z Oddziałami Integracyjnymi w Warszawie. Pierwsi uczniowie rozpoczęli w niej naukę w roku szkolnym 2015/2016. 
Uczniowie klasy lotniczej realizują ścieżkę edukacyjną pod nazwą „wiedza o lotnictwie”. Przez trzyletni okres kształcenia na poszczególnych lekcjach z fizyki, geografii, biologii, chemii, historii, WOS-u, matematyki, zajęć technicznych oraz w-fu i godziny wychowawczej uczniowie są zapoznawani z elementami wiedzy o lotnictwie.
W ramach współpracy część zajęć odbywa się w Instytucie Lotnictwa pod okiem ekspertów.
Instytut Lotnictwa wraz z kilkudziesięcioma partnerami uruchomił w 2008 roku ogólnopolski program skierowany do prawie 3 milionów młodzieży ze szkół gimnazjalnych i ponadgimnazjalnych oraz ich rodziców i nauczycieli przedmiotów ścisłych. Program ten został objęty patronatem ministrów: gospodarki, nauki i szkolnictwa wyższego oraz edukacji narodowej.
Program miał na celu popularyzację i podniesienie prestiżu zawodu inżyniera, co miało doprowadzić do zwiększenia liczby osób świadomie wybierających studia inżynierskie. Jego zadaniem było także zachęcenie do nauki przedmiotów ścisłych. W tym celu tworzona została ogólnopolska sieć partnerska, w skład której wchodziły uczelnie techniczne, przedsiębiorstwa innowacyjne, instytucje naukowe, szkoły, stowarzyszenia i wydawnictwa.
Stypendium im. Justyny Moniuszko.
W 2010 roku Instytut Lotnictwa i firma General Electric stworzyły stypendium naukowe im. Justyny Moniuszko, która zginęła w katastrofie polskiego Tu-154 w Smoleńsku, przeznaczone dla najlepszych studentów Wydziału Mechanicznego Energetyki i Lotnictwa Politechniki Warszawskiej.
Modelarnia lotnicza.
Instytut Lotnictwa oraz Liga Przyjaciół Polskiego Lotnictwa organizują dla zainteresowanych zajęcia w modelarni lotniczej.
Praktyki.
Instytut Lotnictwa prowadzi całoroczny nabór na staże i praktyki dla studentów i studentek uczelni technicznych. W trakcie praktyk studenci uczestniczą w codziennych pracach zespołów badawczych oraz realizują zlecone zadania pod okiem doświadczonych inżynierów.
Wykłady na uczelniach.
Wśród pracowników naukowych Instytutu Lotnictwa są uznani profesorowie, członkowie oraz przewodniczący licznych komitetów i stowarzyszeń naukowo-badawczych oraz doświadczeni inżynierowie, którzy chętnie dzielą się swoją wiedzą ze studentami najlepszych uczelni technicznych w kraju i zagranicą.
Społeczna.
Partnerstwo na rzecz realizacji celów zrównoważonego rozwoju w Polsce.
27 czerwca 2018 roku w Ministerstwie Przedsiębiorczości i Technologii odbyło się Krajowe Forum Interesariuszy Agendy 2030 poświęcone Agendzie 2030 i celom zrównoważonego rozwoju (SDGs). W ramach wydarzenia odbyła się uroczystość przyjęcia kolejnych sygnatariuszy „Partnerstwa na rzecz realizacji celów zrównoważonego rozwoju w Polsce”. W imieniu Instytutu Lotnictwa podpis pod wspólną Kartą Partnerstwa złożył Zastępca Dyrektora Instytutu Lotnictwa – Sylwester Wyka.
Karta Różnorodności.
8 października 2014 roku Instytut Lotnictwa oraz General Electric Company Polska zostały sygnatariuszami Karty Różnorodności. Karta Różnorodności jest pisemną deklaracją, podpisywaną przez pracodawcę, który zobowiązuje się do wprowadzenia zakazu dyskryminacji w miejscu pracy i podejmowania działań na rzecz tworzenia i promocji różnorodności oraz wyraża gotowość organizacji do zaangażowania się w te działania. Inicjatorem powstania Karty Różnorodności w Polsce jest Forum Odpowiedzialnego Biznesu.
Bieg Instytutu Lotnictwa.
19 października 2014 roku po raz pierwszy na terenie Instytutu Lotnictwa rozegrano zawody biegowe na dystansie 5 km. W zawodach wzięło udział ok. 400 biegaczy – pracowników Instytutu Lotnictwa i General Electric Company Polska, studentów, przedstawicieli branży lotniczej oraz innych grup. W ramach imprezy odbywa się też bieg skierowany do najmłodszych. Inicjatorem corocznej imprezy jest Engineering Design Center.
Współpraca z Ośrodkiem Pomocy Społecznej.
Instytut Lotnictwa od kilku lat aktywnie wspiera Ośrodek Pomocy Społecznej dzielnicy Włochy m.st. Warszawy. Podopieczni ośrodka uczestniczą w spotkaniach opłatkowych oraz innych uroczystościach świątecznych.
Ponadto, Instytut Lotnictwa we współpracy z kołami naukowymi działającymi na uczelniach technicznych oraz stowarzyszeniami i firmami działającymi na rynku usług oświatowych organizuje imprezy edukacyjne pt. „Zabawy z nauką”, podczas którym dzieciom prezentowane są zjawiska, prawa fizyczne, chemiczne czy innych nauk pokrewnych w sposób odbiegający od tych przedstawianych w sposób konwencjonalny w pracowniach szkolnych. 
Wolontariat.
Instytut Lotnictwa powołał do współpracy grupę wolontariuszy, którzy aktywnie włączają w działalność proedukacyjną, prozdrowotną oraz prospołeczną prowadzoną przez instytut. Wolontariusze wspomagają m.in. przy organizacji „Nocy w Instytucie Lotnictwa”, „Biegu Instytutu Lotnictwa” oraz wydarzeń o charakterze jubileuszowym i imprezach okazjonalnych.
Konferencje.
Fatigue of aircraft structures.
Organizatorem spotkań z zakresu zmęczenia struktur lotniczych jest Centrum Badań Materiałów i Konstrukcji w Instytucie Lotnictwa. Tematyka konferencji obejmuje: 
Od 2007 roku konferencja gromadzi ekspertów w dziedzinie badań materiałowych dla przemysłu lotniczego oraz badań struktur lotniczych. Wśród prelegentów dotychczasowych edycji byli przedstawiciele wielu polskich instytucji naukowo-badawczych oraz firm i zakładów działających w przemyśle lotniczym: Instytutu Lotnictwa, Instytutu Technicznego Wojsk Lotniczych, Polskich Zakładów Lotniczych w Mielcu, Wojskowej Akademii Technicznej.
Polsko-Amerykańska Konferencja Nauki i Technologii.
Instytut Lotnictwa wspólnie z Ohio State University jest organizatorem cyklu polsko-amerykańskich konferencji na temat nauki i technologii. Głównym celem konferencji jest wymiana myśli oraz zacieśnienie relacji między polskimi i amerykańskimi partnerami w zakresie innowacyjnych rozwiązań oraz wysokich technologii. Zadaniem uczestników konferencji jest określenie kondycji i kierunków rozwoju polsko-amerykańskiej współpracy w zakresie nauki i technologii, a także wyzwań i problemów związanych z ich realizacją. W wydarzeniu biorą udział przedstawiciele administracji rządowej, uczelni, instytucji i ośrodków naukowo-badawczych, a także przedstawiciele różnych gałęzi gospodarki. Konferencja dzieli się na poszczególne sesje naukowe (technologie lotnicze, energia i środowisko, obrona i bezpieczeństwo oraz edukacja techniczna). Polsko-Amerykańska Konferencja Nauki i Technologii jest organizowana od 2000 roku z inicjatywy dr hab. inż. Witolda Wiśniowskiego, ówczesnego dyrektora Instytutu Lotnictwa. Z konferencją związane jest czasopismo naukowe "Journal of Polish-American Science and Technology".
Polsko-Brazylijska Konferencja Nauki i Technologii.
Instytut Lotnictwa oraz Uniwersytet w Brasilii (Universidade de Brasilia) zorganizowały wspólnie w 2015 roku pierwszą polsko-brazylijską konferencję nauki i technologii. Konferencja jest wzorowana na Polsko-Amerykańskiej Konferencji Nauki i Technologii i ma na celu przybliżenie i nawiązanie współpracy między uniwersytetami, instytutami, przemysłem oraz agendami rządowymi Polski i Brazylii. Konferencja jest organizowana na mocy porozumienia zawartego 15 kwietnia 2015 roku o powołaniu Polsko-Brazylijskiego Centrum Doskonałości Wysokich Technologii Lotniczych i Kosmicznych pomiędzy Instytutem Lotnictwa i Uniwersytetem w Brasilii.
KONES.
Instytut organizuje od 1975 roku serię międzynarodowych konferencji naukowych − KONES − dotyczących zespołów napędowych oraz środków transportu. Instytut wydaje też związane z konferencjami KONES czasopismo naukowe Journal of KONES.
Europejskie Forum „Marketing Instytucji Naukowych i Badawczych”.
Instytut Lotnictwa od 2009 roku organizuje coroczną konferencję poświęconą prezentacji najnowszych wyników badań oraz rozwiązań praktycznych stosowanych przez instytucje naukowe i badawcze (instytuty, uczelnie, parki technologiczne z całej Europy). Europejskie Forum „Marketing Instytucji Naukowych i Badawczych” stwarza okazję do wymiany poglądów i bezpośredniego spotkania z wiodącymi naukowcami z kraju i zagranicy, ale przede wszystkim do zapoznania się z aktualnymi trendami, nowymi narzędziami z zakresu marketingu instytucji naukowych i badawczych. Konferencja podzielona jest na sesje tematyczne. Uczestnicy konferencji biorą udział także w warsztatach oraz sesji plakatowej. Z konferencją związany jest kwartalnik naukowy "Marketing Instytucji Naukowych i Badawczych". W czasopiśmie publikowane są artykuły z zakresu teorii i praktyki marketingu, zakresu i możliwości stosowania marketingu w polskiej i światowej praktyce gospodarczej. Prezentowane są także doświadczenia polskich i zagranicznych organizacji związanych z nauką i badaniami.
Krajowe Forum Wiropłatowe.
Od 1995 roku Instytut Lotnictwa organizuje Krajowe Forum Wiorpłatowe. Konferencja jest skierowania do osób zainteresowanych tematyką wiropłatów. W trakcie Forum prezentowane są najnowsze wyniki badań naukowych oraz przedstawiane są informacje o działalności, osiągnięciach i problemach związane z wiropłatami w Polsce oraz za granicą. Tematyka konferencji obejmuje produkcję, eksploatację, nadzór, badania, rozwój i szkolenie. Uczestnicy wygłaszają referaty przeglądowe. Prezentowane są także wyroby związane z techniką śmigłowcową. W 2015 roku odbyła się jubileuszowa, dziesiąta edycja konferencji, połączona z obchodami 60-lecia rozpoczęcia produkcji śmigłowców w PZL-Świdnik.
Konferencje okolicznościowe.
Instytut Lotnictwa jest organizatorem wielu konferencji, sympozjów i seminariów naukowych poświęconych pamięci wybitnych postaci związanych z lotnictwem oraz związanych z jubileuszami ważnych wydarzeń historycznych w Polsce i na świecie. Ponadto organizowane są spotkania inicjujące oraz podsumowujące projekty badawcze oraz spotkania okolicznościowe krajowych i zagranicznych organizacji lotniczych i kosmonautycznych.
Publikacje.
Wydawnictwa Naukowe Instytutu Lotnictwa wydają artykuły oraz książki inżynierów lotniczych i pracowników Instytutu Lotnictwa oraz autorów zatrudnionych w innych, związanych z lotnictwem instytucjach i organizacjach. Wydawnictwa publikują siedem serii wydawnictw:
Biblioteka Instytutu Lotnictwa.
Biblioteka Naukowo-Techniczna Instytutu Lotnictwa powstała w 1926 roku. Pełni ona rolę centralnej biblioteki lotniczej w Polsce. Księgozbiór jej liczy około 80 000 woluminów książek i około 70 tytułów czasopism krajowych i zagranicznych. W zbiorach znajduje się ponadto około 5500 mikrofilmów z prac i publikacji naukowych oraz firmowe materiały reklamowe. Biblioteka posiada również zbiory lotnicze przekazane z zagranicy, takie jak księgozbiór Czesława Zbierańskiego a także zbiór prac dyplomowych, doktorskich i habilitacyjnych wykonanych w Instytucie.
Współpraca.
Współpraca krajowa.
Instytut Lotnictwa na rynku krajowym współpracuje z uczelniami technicznymi, instytutami naukowymi, jednostkami badawczo-rozwojowymi, centrami transferu wiedzy oraz organizacjami przemysłowymi m.in. Siłami Powietrznymi, EADS-PZL, PZL-Świdnik, PZL-Mielec, Wojskowymi Zakładami Lotniczymi nr 1, Politechniką Warszawską, Instytutem Technicznym Wojsk Lotniczych, Wyższą Szkołą Oficerską Sił Powietrznych w Dęblinie.
Współpraca międzynarodowa.
Instytut Lotnictwa prowadzi szeroką współpracę z wieloma uczelniami, instytucjami naukowymi, ośrodkami badawczymi i laboratoriami przemysłowymi z Europy, Ameryki, Azji, Australii, czy Afryki.
Ohio State University.
Instytut Lotnictwa w Warszawie, Ohio State University w Columbus w stanie Ohio, USA oraz Wydział Mechaniczny Energetyki i Lotnictwa Politechniki Warszawskiej podpisały trójstronną umowę o współpracy naukowej oraz wymianie kulturalnej.
Universidade de Brasilia.
W październiku 2014 roku Instytut Lotnictwa oraz Uniwersytet w Brasilii (Universidade de Brasilia) podjęły decyzję o rozpoczęciu współpracy. Obie strony powołały Polsko-Brazylijskie Centrum Doskonałości Wysokich Technologii Lotniczych i Kosmicznych, do którego zadań będzie należało koordynowanie współpracy naukowej pomiędzy Instytutem Lotnictwa i Uniwersytetem w Brasilii, oraz innymi polskimi i brazylijskimi instytucjami i przemysłem.
Wymiana studencka i doktorancka.
W ramach Students Exchange Program, który rozpoczął się w styczniu 2014 roku Instytut Lotnictwa przyjmuje na trzymiesięczne staże naukowe grupy studentów z Ohio State University.
W styczniu 2015 roku rozpoczęła się wymiana doktorantów pomiędzy Instytutem Lotnictwa a Ohio State University.
Przynależność do organizacji.
Instytut Lotnictwa przynależy do liczących się krajowych i światowych organizacji badawczych i technicznych:

</doc>
<doc id="1378884" url="https://pl.wikipedia.org/wiki?curid=1378884" title="Nowy Wspaniały Świat">
Nowy Wspaniały Świat



</doc>
<doc id="1378890" url="https://pl.wikipedia.org/wiki?curid=1378890" title="Sarah Connor (postać)">
Sarah Connor (postać)

Sarah Connor – postać fikcyjna z serii filmów "Terminator", matka i nauczycielka przyszłego przywódcy ruchu oporu Johna Connora, miłość Kyle’a Reese’a.
W dwóch pierwszych częściach pełnometrażowych filmu (oraz krótkometrażowej) zagrała ją Linda Hamilton, w serialu ' w postać Sary wcieliła się Lena Headey. W filmie ' postać odgrywa Emilia Clarke. W z serii "Terminator" do roli Sary Connor powróciła Linda Hamilton.
Życiorys.
. Jest matką przywódcy rebeliantów przeciwko buntowi maszyn – Johna Connora. Poznajemy ją po raz pierwszy, gdy pracuje w barze. Właśnie tam dowiaduje się o śmierci pierwszej Sary Connor (terminator T-800 zabijał wszystkie kobiety o jej nazwisku, korzystając z książki telefonicznej, bo znał tylko nazwisko swojego celu). Ma chłopaka, jednak pewnego wieczoru nie zjawia się on na umówioną randkę, więc sama wychodzi „na miasto”. Tam, w lokalu Tech-Noir zostaje zaatakowana przez Terminatora i obroniona przez żołnierza Kyle’a Reese’a wysłanego z przyszłości przez ludzi, by ją chronił. Sarah nawiązuje z nim romans i zachodzi z nim w ciążę, której efektem jest przyszły przywódca buntowników.
Matka Sary została zabita przez Terminatora w pierwszej części filmu, gdy ten odnalazł jej adres w skorowidzu w mieszkaniu Sary.
Sarah pojawia się też w drugiej części. Jej opowieści o buncie maszyn sprawiły, że ludzie zaczęli ją uważać za osobę niepoczytalną i zamknęli w zakładzie psychiatrycznym. Przeprogramowanemu już wtedy T-800 oraz Johnowi udało się ją uwolnić.
W trzeciej części jest jedynie wspominana przez syna. W 1994 zdiagnozowano u niej białaczkę. Lekarze dawali jej zaledwie kilka miesięcy, ona przeżyła kolejne trzy lata, aby przekonać się, czy wojna wybuchnie czy nie. W chwili śmierci Johna przy niej nie było i chłopak nie wiedział, gdzie została pochowana. Dowiaduje się tego od T-800, który ponownie cofnął się w czasie, aby ochraniać jego i jego przyszłą żonę Kate Brewster. Po tym jak zmarła, jej przyjaciele skremowali ciało, a prochy rozsypali, zaś do jej trumny włożyli broń i amunicję, co miało wskazywać, że nie do końca uwierzyła w wolność swoją i syna.

</doc>
<doc id="1378891" url="https://pl.wikipedia.org/wiki?curid=1378891" title="Eksjo">
Eksjo



</doc>
<doc id="1378892" url="https://pl.wikipedia.org/wiki?curid=1378892" title="B7">
B7



</doc>
<doc id="1378895" url="https://pl.wikipedia.org/wiki?curid=1378895" title="Gmina Lipiny">
Gmina Lipiny

dawne gminy:

</doc>
<doc id="1378897" url="https://pl.wikipedia.org/wiki?curid=1378897" title="Elżbieta Duda">
Elżbieta Duda



</doc>
<doc id="1378898" url="https://pl.wikipedia.org/wiki?curid=1378898" title="Krasimir Stefanow">
Krasimir Stefanow

Krasimir Stefanow (bg."Красимир Стефанов") (ur. 27 grudnia 1977 roku w Płowdiwie) – bułgarski siatkarz, były reprezentant Bułgarii, grający na pozycji atakującego. 
Linki zewnętrzne.
Profil siatkarza na stronie klubu 

</doc>
<doc id="1378899" url="https://pl.wikipedia.org/wiki?curid=1378899" title="Rudolf Herliczka">
Rudolf Herliczka

Rudolf Herliczka (ur. 24 lutego 1859 we Lwowie, zm. 16 grudnia 1894 w Lindenwiese) – kupiec i przemysłowiec krakowski. 
Życiorys.
Pochodził z rodziny o czeskich korzeniach. Swoją działalność związał z Krakowem. Prowadził tutaj handel różnymi drobnymi artykułami (sklep przy Małym Rynku, następnie przy pl. Mariackim), a w 1894 otworzył Fabrykę Tutek Cygaretowych "Polonia", która w okresie międzywojennym weszła w skład przedsiębiorstwa "Herbewo". Był członkiem krakowskiego Towarzystwa Strzeleckiego (bractwa kurkowego), a w 1884 został królem kurkowym. 
Zmarł podczas kuracji w Lindenwiese (obecnie Lipová-lázně) i tam został pochowany 19 grudnia 1894 roku. 

</doc>
<doc id="1378904" url="https://pl.wikipedia.org/wiki?curid=1378904" title="Iskandar Gadojew">
Iskandar Gadojew

Iskandar Gadojew (tadż. i ros. Искандар Гадоев; ur. 9 maja 1988 w Duszanbe) – piłkarz z Tadżykistanu, uczestnik Mistrzostw Azji U-20, reprezentant młodzieżowy U-21 kraju grający na pozycji napastnika. Swoją piłkarską karierę rozpoczął w SKA-Pamir Duszanbe.
W 2008 roku był testowany m.in. w Koronie Kielce i Lechii Gdańsk.

</doc>
<doc id="1378905" url="https://pl.wikipedia.org/wiki?curid=1378905" title="Ting Tings">
Ting Tings



</doc>
<doc id="1378906" url="https://pl.wikipedia.org/wiki?curid=1378906" title="Gilles Andruet">
Gilles Andruet

Gilles Andruet (ur. 30 marca 1958 w Paryżu, zm. 22 sierpnia 1995 w Wersalu) – francuski szachista, mistrz międzynarodowy od 1982 roku.
Życiorys.
Był synem Jeana-Claude’a Andrueta – kierowcy rajdowego (mistrza Europy z 1970). W latach 80. XX wieku należał do czołówki francuskich szachistów, trzykrotnie (1982, 1984, 1988) reprezentując swój kraj na szachowych olimpiadach (najlepszy wynik: Saloniki 1984, VII m.), jak również w drużynowych mistrzostwach Europy (Hajfa 1989, X m.). Wielokrotnie startował w finałach indywidualnych mistrzostw Francji, zdobywając pięć medali: dwa złote (1988), srebrny (1987) oraz trzy brązowe (1984, 1985, 1986).
Odniósł kilka międzynarodowych sukcesów, m.in. zajmując I m. w Eksjo (1982, turniej B), I m. w Wuppertalu (1986, turniej B) oraz dzieląc IV m. w Amsterdamie (1988, turniej "OHRA"-B, za Borisem Gulko, Borisem Gelfandem i Erikiem Lobronem, wspólnie z Anthony Milesem, Konstantinem Lernerem i Edmarem Mednisem). Od 1989 r. (współpracując w tym czasie z Krzysztofem Pytlem) był trenerem francuskich szachistek, które m.in. w 1992 r. zajęły VI m. w drużynowych mistrzostwach Europy w Debreczynie.
Na początku lat 90. zaczął pasjonować się hazardem, m.in. grą w blackjacka, osiągając (dzięki swoim matematycznym predyspozycjom i dobrej pamięci) wymierne finansowe korzyści. Skłonności te, z powodu ich powiązań ze światem przestępczym, były jednak obiektem krytyki bliskich. Gra w kasynach stała się jego obsesją, w wyniku której wpadał w coraz większe długi (część z nich spłacił jego ojciec). 22 sierpnia 1995 r. nad brzegiem rzeki l'Yvette (niedaleko Wersalu) znaleziono jego zmasakrowane ciało. W 2003 r. zakończył się proces skazujący jego morderców, w marcu 2006 r. wyrok ten został anulowany przez sąd apelacyjny w Val-de-Marne.

</doc>
<doc id="1378908" url="https://pl.wikipedia.org/wiki?curid=1378908" title="Limnophilus flavicornis">
Limnophilus flavicornis



</doc>
<doc id="1378910" url="https://pl.wikipedia.org/wiki?curid=1378910" title="Jurij Kowtun">
Jurij Kowtun

Jurij Michajłowicz Kowtun (ros. Юрий Михайлович Ковтун, ur. 5 stycznia 1970 w Azowie) – piłkarz rosyjski grający na pozycji środkowego obrońcy.
Kariera klubowa.
Kowtun urodził się w mieście Azow. Karierę rozpoczął w zespole Łucz Azow i w 1988 roku zadebiutował w nim w trzeciej lidze ZSRR. W 1989 roku przeniósł się do niedalekiego Rostowa, do klubu SKA Rostów nad Donem, z którym spadł z drugiej ligi do trzeciej. W 1991 roku odszedł z zespołu i zasilił kadrę rywala zza miedzy, Rostsielmaszu Rostów. Przez rok grał w drugiej lidze radzieckiej, a w 1992 roku po podziale ZSRR zaczął z nim występować w rozgrywkach nowo utworzonej Rosyjskiej Premier Ligi. W Rostowie grał do końca roku.
W 1993 roku Kowtun trafił do stolicy Rosji, Moskwy. Został zawodnikiem tamtejszego Dynama. W 1994 roku został z tym klubem wicemistrzem Rosji. Z kolei w 1995 roku sięgnął po swój pierwszy w karierze Puchar Rosji, dzięki wygraniu finału po serii rzutów karnych z Rotorem Wołgograd. W finale krajowego pucharu Kowtun grał jeszcze jeden raz, ale Dynamo przegrywało w nim w 1997 roku z Lokomotiwem Moskwa. W Dynamie grał do końca 1998 roku. Rozegrał 155 spotkań, w których strzelił 5 bramek.
W 1999 roku Jurij przeszedł do lokalnego rywala Dynama, Spartaka Moskwa. Już w tym samym sezonie po raz pierwszy został mistrzem Rosji, a jesienią zadebiutował w rozgrywkach Ligi Mistrzów. Występował także w Pucharze UEFA. W 2000 i 2001 roku jeszcze dwukrotnie z rzędu wywalczył tytuł mistrzowski w Rosji. W 2002 roku zajął ze Spartakiem trzecie miejsce w Premier Lidze, a w 2003 zdobył swój drugi krajowy puchar. W 2004 roku występował w mniejszej liczbie meczów, a w 2005 stracił miejsce w składzie i cały sezon spędził grając w rezerwach Spartaka. Pod koniec roku odszedł z klubu, dla którego zagrał 199 razy i zdobył 7 goli.
W 2006 roku Kowtun został zawodnikiem Ałaniji Władykaukaz, grającej w Pierwszej Dywizji. W 2007 roku stracił miejsce w składzie tego klubu.
Kariera reprezentacyjna.
W reprezentacji Rosji Kowtun zadebiutował 23 marca 1994 roku w zremisowanym 0:0 towarzyskim spotkaniu z Irlandią. W 1996 roku Oleg Romancew powołał go do kadry na Euro 96. Jurij wystąpił tam we dwóch spotkaniach: przegranych 1:2 z Włochami i 0:3 z Niemcami. W tym drugim został ukarany czerwoną kartką za faul na Dieterze Eiltsie. Występował też m.in. w eliminacjach do Mistrzostw Świata 2002, w których zdobył gola w meczu z Jugosławią. W 2002 roku znalazł się w kadrze na ten turniej i tam był podstawowym zawodnikiem Rosji. Zaliczył wszystkie trzy spotkania grupowe: z Tunezją (2:0), z Japonią (0:1) oraz z Belgią (2:3). Karierę reprezentacyjną zakończył w 2003 roku. Ogółem w kadrze „Sbornej” rozegrał 49 meczów i zdobył 3 gole.

</doc>
<doc id="1378911" url="https://pl.wikipedia.org/wiki?curid=1378911" title="Mietlica pospolita">
Mietlica pospolita

Mietlica pospolita ("Agrostis capillaris" L.) – gatunek rośliny należący do rodziny wiechlinowatych (traw). Jako gatunek rodzimy występuje w Eurazji. Ponadto zawleczony do Ameryki i Australii. W Polsce jest bardzo pospolity na całym obszarze, zarówno na niżu, jak i w górach.
Biologia.
Bylina. Kwitnie od czerwca do lipca. Jest wiatropylna. Liczba chromosomów 2n=28. Kiełkowanie nasion jest pobudzane przez światło. Skoszona odrasta dość słabo.
Ekologia.
Siedlisko: łąki, świetliste lasy, wrzosowiska, murawy, zbocza, pastwiska, poręby leśne. Hemikryptofit. Spotykana jest głównie na glebach suchych i średnio żyznych lub jałowych. W górach występuje aż po piętro kosówki. Dobrze znosi suszę. Wykazuje cechy metalofitu. W klasyfikacji zbiorowisk roślinnych gatunek charakterystyczny dla Ass. "Sieglingio-Agrostietum" i gatunek wyróżniający dla klasy (Cl.) "Violetea-calaminariae".
Zmienność.
Tworzy mieszańce z mietlicą psią, m. olbrzymią i m. rozłogową.
Występuje w 2 podgatunkach:
Zastosowanie.
Jest uprawiana jako roślina łąkowa. Na łąkach nizinnych uważana jest za roślinę o średniej wartości pokarmowej, na łąkach górskich ma większą wartość, gdyż tworzy tutaj naturalne zespoły roślinności. Na glebach ubogich pojawia się samorzutnie, tak, że nie trzeba jej tutaj wysiewać. Znajduje się w rejestrze roślin uprawnych Unii Europejskiej. Używana jest również do obsiewania trawników.

</doc>
<doc id="1378913" url="https://pl.wikipedia.org/wiki?curid=1378913" title="Agrostis capillaris">
Agrostis capillaris



</doc>
<doc id="1378916" url="https://pl.wikipedia.org/wiki?curid=1378916" title="Maciej Knotz">
Maciej Knotz

Maciej Knotz (ur. 1760 w Budzie, zm. 18 grudnia 1835 tamże) – związany z Krakowem kupiec węgierski, właściciel licznych nieruchomości i przedsiębiorstw w Krakowie. 
Życiorys.
Był kupcem winnym z Węgier. Do Krakowa przybył w latach 90. XVIII wieku. Rozwinął tutaj działalność na dużą skalę – otworzył punkt handlu win, a także nabył nieruchomości przy ul. św. Jana (w tym budynki dawnego kościoła NMP na Żłobku wraz z klasztorem), które przebudował i otworzył tutaj zajazd „Pod Węgierskim Królem” (po licznych następnych rozbudowach przekształcony później w Hotel Saski, m.in. po nabyciu przez Knotza kamienic od strony ul. Sławkowskiej. W 1796 r. został przyjęty do prawa miejskiego w Krakowie. W roku 1813 zasłynął uratowaniem oddziału żołnierzy austriackich podczas powodzi. W kolejnych latach stopniowo poszerzał swój stan posiadania; nabył kolejne nieruchomości przy ul. św. Jana (budynek po kościele św. Urszuli), Szpitalnej, Starowiślnej, a także na przedmieściu Piasek.
Działał w Krakowskiej Kongregacji Kupieckiej i Towarzystwie Strzeleckim (bractwie kurkowym) – został m.in. pierwszym po długoletniej przerwie królem kurkowym (1834). Wspomagał liczne przedsięwzięcia charytatywne oraz budowę szpitali w Krakowie.

</doc>
<doc id="1378917" url="https://pl.wikipedia.org/wiki?curid=1378917" title="Gyromitra esculenta">
Gyromitra esculenta



</doc>
<doc id="1378918" url="https://pl.wikipedia.org/wiki?curid=1378918" title="Gmina Pawłów (ujednoznacznienie)">
Gmina Pawłów (ujednoznacznienie)

dawne gminy:

</doc>
<doc id="1378919" url="https://pl.wikipedia.org/wiki?curid=1378919" title="Gmina Piotrowice">
Gmina Piotrowice

dawne gminy:

</doc>
<doc id="1378923" url="https://pl.wikipedia.org/wiki?curid=1378923" title="Komunalna Kasa Oszczędności Miasta Krakowa">
Komunalna Kasa Oszczędności Miasta Krakowa

Komunalna Kasa Oszczędności Miasta Krakowa – istniejąca w latach 1866-1950 instytucja oszczędnościowo-kredytowa działająca w Krakowie.
Założona została w 1866, początkowo jako Kasa Oszczędności w Krakowie. W 1873 została przejęta przez miasto Kraków i zmieniono jej nazwę na Kasę Oszczędności Miasta Krakowa (określenie „Komunalna” dodano w 1929). Kasa przyjmowała wkłady oszczędnościowe, które poręczało miasto, udzielała kredytów (w tym miastu na cele inwestycyjne oraz przedsiębiorstwom). Prowadziła także działalność charytatywną, uczestniczyła w wielu przedsięwzięciach kulturalnych i patriotycznych (m.in. przeznaczyła 800 tys. koron na wykupienie zamku na Wawelu z rąk austriackich). W 1933 połączona z Kasą Oszczędności miasta Podgórza (założoną w 1896).
W 1917 r. wykupiła teren lasu (Lasek Wolski) na w Paśmie Sowińca i przekazała miastu z przeznaczeniem na park ludowy.
W latach 1881-1883 zbudowano siedzibę Kasy przy ul. Szpitalnej 15, ozdobioną m.in. witrażami zaprojektowanymi przez Józefa Mehoffera (budynek dzisiaj mieści oddział banku PeKaO). W roku 1936 oddano do użytku nową siedzibę Kasy przy Placu Szczepańskim w Krakowie.
W Krakowie, na terenie Lasku Wolskiego znajduje się aleja Kasy Oszczędności Miasta Krakowa, przy której znajduje się m.in. krakowskie zoo.

</doc>
<doc id="1378924" url="https://pl.wikipedia.org/wiki?curid=1378924" title="Héctor Freschi">
Héctor Freschi

Héctor Luis Freschi (ur. 22 maja 1911, zm. 18 lipca 1993) – piłkarz argentyński, bramkarz.
Jako piłkarz klubu Sarmiento Resistencia był w kadrze reprezentacji Argentyny w finałach mistrzostw świata w 1934 roku, gdzie Argentyna odpadła już w pierwszej rundzie. Obrona bramki argentyńskiej w meczu ze Szwecją (przepuścił 3 bramki) była jedynym jego występem w reprezentacji.

</doc>
<doc id="1378925" url="https://pl.wikipedia.org/wiki?curid=1378925" title="Hector Freschi">
Hector Freschi



</doc>
<doc id="1378926" url="https://pl.wikipedia.org/wiki?curid=1378926" title="Kopalnia Węgla Kamiennego Charlotte">
Kopalnia Węgla Kamiennego Charlotte

Kopalnie węgla kamiennego w Polsce

</doc>
<doc id="1378928" url="https://pl.wikipedia.org/wiki?curid=1378928" title="Héctor Luis Freschi">
Héctor Luis Freschi



</doc>
<doc id="1378929" url="https://pl.wikipedia.org/wiki?curid=1378929" title="Kopalnia Węgla Kamiennego Charlotte (Rydułtowy)">
Kopalnia Węgla Kamiennego Charlotte (Rydułtowy)



</doc>
<doc id="1378932" url="https://pl.wikipedia.org/wiki?curid=1378932" title="Akademia Muzyczna w Łodzi">
Akademia Muzyczna w Łodzi



</doc>
<doc id="1378934" url="https://pl.wikipedia.org/wiki?curid=1378934" title="Urle (przystanek kolejowy)">
Urle (przystanek kolejowy)

Urle – przystanek kolejowy Polskich Kolei Państwowych obsługiwany przez Koleje Mazowieckie. Przystanek znajduje się we wsi Borzymy w województwie mazowieckim.
W roku 2017 stacja obsługiwała 500–699 pasażerów na dobę.
Przystanek powstał po otwarciu Kolei Warszawsko-Petersburskiej pod nazwą "Platforma (hr.) Zamojskiego" - od nazwiska hr. Zamojskiego, właściciela okolicznych terenów.
Zatrzymują się tu wszystkie pociągi podmiejskie przejeżdżające linią kolejową D29-6 Zielonka - Kuźnica Białostocka.
W pobliżu przystanku rozpoczyna się żółty szlak turystyczny Urle, PKP - Rybienko, PKP.
Opis przystanku.
Perony.
Przystanek składa się z dwóch peronów bocznych (po jednej stronie każdego z nich krawędź peronowa):
Na każdym peronie znajdują się:
Powierzchnia peronów pokryta kostką brukową i płytami betonowymi antypoślizgowymi przy krawędzi peronu.
Budynek przystanku.
Został rozebrany podczas modernizacji linii kolejowej. Znajdował się przy peronie pierwszym.
Budynek był murowany, parterowy. W jednej jego części znajdowała się poczekalnia, a w drugiej stanowisko kasowe i zaplecze. Powierzchnia użytkowa wynosiła 59,6 m2. Według spółki Dworzec Polski dworzec w Urlach posiadał kategorię E.
Przejście naziemne.
Znajduje się pomiędzy peronami. Wyposażone w sygnalizację świetlną, dźwiękową oraz rogatki.

</doc>
<doc id="1378938" url="https://pl.wikipedia.org/wiki?curid=1378938" title="Nie mów nikomu (film)">
Nie mów nikomu (film)

Nie mów nikomu – francuski thriller z 2006 roku, który powstał na podstawie powieści Harlana Cobena pod tym samym tytułem Nie mów nikomu ("Ne le dis à personne").
Fabuła.
Alex i Margot Beckowie to małżeństwo. Po ślubie podczas miesiąca miodowego Margot zostaje zamordowana. Sprawca zostaje znaleziony, ale nie przyznaje się do winy. Mija 8 lat. Alex jest lekarzem pediatrą, który nie pozbierał się po tragedii, przeżywa załamanie nerwowe. Jedyną osobą, której ufa, jest Helene Perkins. Nagle dowiaduje się, że śledztwo w sprawie śmierci jego żony zostało wznowione. Tego samego dnia Alex dostaje maila video, ukazującego jego żywą żonę w metrze.

</doc>
<doc id="1378939" url="https://pl.wikipedia.org/wiki?curid=1378939" title="Nowy port lotniczy Kitakiusiu">
Nowy port lotniczy Kitakiusiu

 (IATA: KKJ, ICAO: RJFR) – port lotniczy w Japonii, w prefekturze Fukuoka, usytuowany na sztucznej wyspie, około 3 km na wschód od wybrzeża miasta Kitakiusiu, na zachodnim krańcu Morza Wewnętrznego ("Seto-naikai").
Ten nowy port lotniczy został otwarty 16 marca 2006 roku jako New Kitakyushu Airport ("Shin-Kitakyūshū Kūkō"). Jednakże w 2008 roku nazwa została zmieniona na Kitakyushu Airport (北九州空港, "Kitakyūshū Kūkō"). 

</doc>
<doc id="1378941" url="https://pl.wikipedia.org/wiki?curid=1378941" title="Filharmonia Rybnicka">
Filharmonia Rybnicka

Filharmonia Rybnicka – instytucja kultury mająca swe źródła w Rybnickiej Orkiestrze Symfonicznej, działającej w Rybniku od 1934 do 1939 roku. Obecnie siedzibą filharmonii jest Rybnickie Centrum Kultury przy ul. Saint Vallier 1.
Historia.
Początki orkiestry sięgają roku 1934, wówczas bracia Antoni i Karol Szafrankowie założyli Rybnicką Orkiestrę Symfoniczną. Po drugiej wojnie światowej swoją działalność rozpoczęła orkiestra symfoniczna szkoły muzycznej, która składała się z pedagogów, wychowanków i zdolniejszych uczniów.
Ze względu na dużą płynność składu orkiestry pod koniec lat pięćdziesiątych XX w. bracia Szafrankowie zaczęli czynić starania, aby stworzyć kompletny, etatowy zespół symfoniczny. Inicjatorom przyszła z pomocą dyrekcja ówczesnego Rybnickiego Zjednoczenia Przemysłu Węglowego, która w osobie naczelnego dyrektora mgr. inż. Jerzego Kucharczyka, w 1960 r. podjęła decyzję utworzenia orkiestry symfonicznej.
Założycielem kierownikiem artystycznym i pierwszym dyrygentem orkiestry został Antoni Szafranek, a jego zastępcą i drugim dyrygentem Juliusz Malik. Na koncercie inauguracyjnym w dniu 16 grudnia 1960 roku w sali rybnickiego Technikum Górniczego wystąpili: Piotr Paleczny (uczeń Karola Szafranka), Brunon Machulec (uczeń Antoniego Szafranka), Marian Krzystek (pedagog rybnickiej szkoły muzycznej) oraz Andrzej Zborowski, Herbert Głąbica, Jerzy Marchwica (wychowankowie szkoły muzycznej z Rybnika), jak również Urszula Porwoł i Czesław Sachs.
Finansowana przez kopalnie WK ROW Filharmonia Rybnickiego Okręgu Węglowego działała w latach 1960–1995. W czerwcu 1995 roku dała pod batutą Sławomira Chrzanowskiego ostatni koncert. Decyzję o likwidacji orkiestry podjął ówczesny prezydent miasta Rybnika Józef Makosz. Jako główny argument podano zbyt wysokie koszty utrzymania Filharmonii. 
Dzięki staraniom rybnickiego Towarzystwa Muzycznego im. Braci Szafranków oraz nowych władz Miasta Rybnik reaktywowano filharmonię. Głównymi inicjatorami reaktywacji filharmonii byli Norbert Prudel (do dziś prezes Towarzystwa), Mirosław Jacek Błaszczyk (dyrygent) oraz Antoni Smołka (wiolonczelista).
Dyrektorem orkiestry został Antoni Smołka. Pierwszy swój koncert reaktywowana orkiestra zagrała 27 listopada 1999 roku w bazylice św. Antoniego w Rybniku, gdzie zabrzmiało oratorium "Mesjasz" Georga Friedricha Händla, a orkiestrę oraz połączone chóry poprowadził Mirosław Jacek Błaszczyk.
Działalność artystyczna.
Filharmonia rybnicka wykonuje rocznie kilka koncertów, najczęściej w Rybnickim Centrum Kultury. Gościnnie koncertuje również w innych miejscach, przede wszystkim w rybnickich kościołach. Co roku filharmonia organizuje tzw. koncert szkolny, na którym u boku doświadczonych muzyków występują najzdolniejsi uczniowie rybnickiej Państwowej Szkoły Muzycznej.
Z okazji liturgicznego wspomnienia patronki muzyki kościelnej św. Cecylii, do kalendarza rybnickich imprez wpisane są organizowane corocznie Dni Cecyliańskie, na które składają się cykle prezentacji muzyki chóralnej.

</doc>
<doc id="1378943" url="https://pl.wikipedia.org/wiki?curid=1378943" title="Kopalnia Węgla Kamiennego Dębieńsko">
Kopalnia Węgla Kamiennego Dębieńsko

Kopalnia Węgla Kamiennego Dębieńsko (do 1922 roku oraz w latach 1939–1945 Dubensko) – kopalnia węgla kamiennego, w Czerwionce-Leszczynach, eksploatowana od 1853 roku (pozostawała nieczynna w latach 1860–1878 oraz 1880–1897), zamknięta w 2000 roku.
Historia.
Pierwsze nadania górnicze dla przyszłej kopalni Dębieńsko ogłoszono 17 marca oraz 11 kwietnia 1843, powiększono je 19 marca 1857 roku. W 1853 roku rozpoczęto eksploatację. Kopalnia była własnością Wilhelma Schneidera, od 1852 roku należała do Gustawa Simona, kasjera spółki Kolei Górnośląskiej; kolejnym właścicielem był profesor Karol Kuh w latach 1856–1857. Zakład był nieczynny w latach 1860–1878 oraz 1880–1897. W 1895 roku kopalnia została kupiona przez Joannę Schaffgotsch, która sprzedała ją spółce Vereinigte Königs- und Laurahütte w 1897 roku (od 1926 roku jako Górnośląskie Zjednoczone Huty Królewska i Laura). W 1897 roku do Dubenska włączono kopalnię Susannaswunsch w Czerwionce. Od 1937 roku kopalnia należała do Wspólnoty Interesów Górniczo-Hutniczych.
W czasie okupacji hitlerowskiej należała do koncernu Hermann Göring. Po II wojnie światowej kopalnia została upaństwowiona i podlegała pod Rybnickie Zjednoczenie Przemysłu Węglowego, a od 1976 roku – pod Zabrzańskie Zjednoczenie Przemysłu Węglowego. 4 grudnia 1974 roku powstał przy kopalni Zakład Odsalania Wód Dołowych, dzięki któremu poza utylizacją wód dołowych uzyskiwano sól i wodę. W 1979 roku wydobycie węgla wyniosło 2 289 640 ton. W 1993 roku kopalnia weszła w skład Gliwickiej Spółki Węglowej SA. 6 marca 2000 roku Gliwicka Spółka Węglowa po analizie wyników ekonomicznych kopalni podjęła decyzję o likwidacji zakładu. Eksploatacji zaprzestano 25 października 2000 roku.
W 2010 roku a zlecenie Spółki Restrukturyzacji Kopalń rozebrano 2 wieże szybowe, których stan techniczny był bardzo zły. Pozostawiono wieżę czynnego szybu Jan, który wykorzystywano do wentylacji wyrobisk dołowych. Wyrobiska dołowe odwadniane są przez Stacjonarną Pompownię Dębieńsko należącą do Centralnego Zakładu Odwadniania Kopalń z siedzibą w Czeladzi; wypompowywana woda ma II klasę czystości.
Po zamknięciu zakładu.
Spółka New World Resources była zainteresowana wydobyciem węgla w rejonie zamkniętej kopalni Dębieńsko; założyła w tym celu w Polsce spółkę NWR Karbonia. W 2006 roku Skarb Państwa sprzedał nieczynny zakład Karbonii, a w 2007 roku minister środowiska przyznał spółce koncesję wydobywczą na 50 lat. Spółka New World Resources znalazła się jednak w trudnej sytuacji finansowej. W 2016 roku Prairie Mining Limited kupiła 100% akcji NWR Karbonia. Wydobyciem w rejonie kopalni Dębieńsko zainteresowała się także Jastrzębska Spółka Węglowa, która byłaby w stanie prowadzić tamże eksploatację z Ruchu Szczygłowice Kopalni Węgla Kamiennego Knurów-Szczygłowice.
W 2019 roku australijska firma Prairie Mining Limited, która przejęła kopalnię Dębieńsko, pozwała Polskę, oskarżając ją o utrudnianie budowy nowych kopalń.

</doc>
<doc id="1378946" url="https://pl.wikipedia.org/wiki?curid=1378946" title="Beda Dudik">
Beda Dudik



</doc>
<doc id="1378948" url="https://pl.wikipedia.org/wiki?curid=1378948" title="KWK Dębieńsko">
KWK Dębieńsko



</doc>
<doc id="1378950" url="https://pl.wikipedia.org/wiki?curid=1378950" title="White Light / Violet Sauce">
White Light / Violet Sauce

White Light / Violet Sauce - dwudziesty ósmy singel Namie Amuro w wytwórni avex trax. Jest pierwszym singlem wydanym przez Amuro po albumie Queen of Hip-Pop. Singel utrzymywał się przez dziesięć tygodni w rankingu Oricon. Znalazł się na #5 pozycji. Podczas trwania rankingu sprzedano 71 746 kopii płyty. Piosenka "Violet Sauce" została wykorzystana w soundtracku do filmu "" oraz promowała DVD z koncertu - Namie Amuro Best Tour „Live Style 2006”. "White Light" zostało użyte w reklamie firmy Dwango Iromelo Mix.

</doc>
<doc id="1378952" url="https://pl.wikipedia.org/wiki?curid=1378952" title="Motor-Sicz Airlines">
Motor-Sicz Airlines

Motor-Sicz (ukr. Мотор-Січ, ang. Motor-Sich) – ukraińska linia lotnicza z siedzibą w Zaporożu. Głównym węzłem jest port lotniczy Zaporoże.
Flota.
W 2016 roku flota linii Motor-Sicz składała się z następujących statków powietrznych:

</doc>
<doc id="1378954" url="https://pl.wikipedia.org/wiki?curid=1378954" title="Masato">
Masato



</doc>
<doc id="1378955" url="https://pl.wikipedia.org/wiki?curid=1378955" title="Niewidzialny (film 2007)">
Niewidzialny (film 2007)

The Invisible (pol. "Niewidzialny") – amerykański thriller z 2007 roku. Remake szwedzkiego "Den Osynlige" z 2002 roku. Oba zostały nakręcone na podstawie powieści Matsa Wahla – "Den Osynlige".
Fabuła.
Film jest historią nastolatka Nicholasa Powella (Justin Chatwin). Nick jest prymusem, ulubieńcem nauczycieli. Chłopak bardzo przeżył śmierć ojca, nienawidzi metod wychowawczych matki, która udaje, że świat jest idealny i ma nad wszystkim kontrolę.
Nick jest poetą, pisze wiersze do szuflady. Marzy mu się wyjazd na kurs pisarski do Londynu, jednak jego matka jest stanowczo przeciwna. Powell postanawia wyjechać nic jej nie mówiąc. Idąc w nocy opustoszałą drogą Nick zostaje zaatakowany. Niesłusznie oskarżony o doniesienie na Annie Newton (Margarita Levieva), zostaje dotkliwie pobity.
Ciało chłopaka zostaje wrzucone do studni.
Nazajutrz Nick powraca do szkoły, ale nikt go nie widzi i nie słyszy. Diane Powell (Marcia Gay Harden) zgłasza zaginięcie syna i wtedy Nick zdaje sobie sprawę, że jest pomiędzy życiem a śmiercią.
Z boku obserwuje życie matki, przyjaciela, Annie i reszty swoich oprawców. Obserwuje jak policja próbuje go odnaleźć i zauważa rzeczy, których wcześniej nie widział.
Nick zdaje sobie sprawę, że Annie zaczyna go słyszeć i czuć jego obecność. Annie postanawia go uratować, ale okazuje się, że ktoś zabrał jego ciało.
Prowadzona przez niematerialnego Nicka Annie, przychodzi na salę szpitalną. Przekonuje matkę Powella, że on "tu jest", słyszy i widzi wszystko, co się dzieje, i że ona może go przywrócić życiu.
Obsada.
i inni. 

</doc>
<doc id="1378956" url="https://pl.wikipedia.org/wiki?curid=1378956" title="Iancului (stacja metra)">
Iancului (stacja metra)

Iancului – stacja metra w Bukareszcie, na linii M1. Stacja została otwarta w 1989.

</doc>
<doc id="1378959" url="https://pl.wikipedia.org/wiki?curid=1378959" title="Chopper (film)">
Chopper (film)

Chopper – australijski kryminał z 2000 roku opowiadający o życiu Marka Brandona „Choppera” Reada. Film oparty na jego książkach.

</doc>
<doc id="1378963" url="https://pl.wikipedia.org/wiki?curid=1378963" title="Basarab (stacja metra)">
Basarab (stacja metra)

Basarab – stacja metra w Bukareszcie, na linii M1 i M4. Stacja została otwarta w 1992.

</doc>
<doc id="1378965" url="https://pl.wikipedia.org/wiki?curid=1378965" title="Ferroelastyki">
Ferroelastyki

Ferroelastyki stanowią rodzaj kryształów ferroicznych, który można rozpatrywać jako mechaniczny, sprężysty analog ferroelektryków lub ferromagnetyków. Występuje w nich spontaniczna deformacja. Kryształy te charakteryzują się istnieniem elastycznej struktury domenowej i pętli histerezy. 
Definicję kryształu ferroelastycznego podał Kêitsiro Aizu w 1969 roku - jest to kryształ posiadający w fazie ferroelastycznej co najmniej dwa stany orientacyjne różniące się przynajmniej jedną składową tensora deformacji spontanicznej. Każdy ze stanów orientacyjnych może być rozważany jako małe skręcenie, wynikające z niewielkiego przemieszczenia atomów w pewnej idealnej strukturze nazywanej prototypem. Ten rodzaj odkształcenia występuje przy zerowym naprężeniu.

</doc>
<doc id="1378966" url="https://pl.wikipedia.org/wiki?curid=1378966" title="Po prostu razem">
Po prostu razem

Po prostu razem – francuski film obyczajowy z 2007 roku na podstawie powieści Anny Gavaldy.
Opis fabuły.
Camille, 27-letnia dziewczyna z talentem rysowniczym, zarabia sprzątając nocami biura. Mieszka w pokoiku bony na poddaszu XIX-wiecznej haussmannowskiej kamienicy w Paryżu. Zaprzyjaźnia się z Philibertem, sprzedawcą pocztówek, który opiekuje się dużym apartamentem w tej samej kamienicy. Philibert jest potomkiem wielkiej arystokracji, ale bezskutecznie próbuje przezwyciężyć jąkanie. Podczas ostrej grypy Camille, Philibert opiekuje się nią i udostępnia pokój w apartamencie. To początkowo powoduje konflikt ze współlokatorem Philiberta, Franckiem, ciężko pracującym kucharzem, jego jedyną rozrywką jest motor, przygodne dziewczyny i wizyty u babci, Paulette, która go wychowywała. Camille i Franck jednak również zaprzyjaźniają się, a Camille namawia Francka i Philiberta, żeby Paulette zamieszkała z nimi. Ta oryginalna czwórka musi teraz nauczyć się żyć razem.

</doc>
<doc id="1378967" url="https://pl.wikipedia.org/wiki?curid=1378967" title="La Haine">
La Haine



</doc>
<doc id="1378969" url="https://pl.wikipedia.org/wiki?curid=1378969" title="Ciężkość gleby w uprawie">
Ciężkość gleby w uprawie

Ciężkość gleby w uprawie - cecha fizyczna gleby charakteryzująca wielkość oporów na jakie napotykają narzędzia i maszyny uprawowe, analizowana przy spadku terenu nie większym niż 6 stopni. Cecha ta zależy głównie od uziarnienia gleby w warstwie ornopróchniczej. 
Kategorie ciężkości gleb:

</doc>
<doc id="1378986" url="https://pl.wikipedia.org/wiki?curid=1378986" title="Długomosty">
Długomosty



</doc>
<doc id="1378991" url="https://pl.wikipedia.org/wiki?curid=1378991" title="Ulica Partyzantów w Siedlcach">
Ulica Partyzantów w Siedlcach

Ulica Partyzantów – jedna z głównych ulic w Siedlcach. 
Przebieg.
Ulica zaczyna się na skrzyżowaniu ulic: 3 Maja i Wojska Polskiego, a kończy się na skrzyżowaniu z ulic: Monte Cassino i Garwolińskiej (w którą przechodzi). Ulica w całości jest częścią drogi wojewódzkiej nr 803.
Historia.
Ulica powstała najprawdopodobniej na przełomie XIX i XX wieku, początkowo droga brukowa, nawierzchnię asfaltową uzyskała w latach 60. W latach 2005–2006 została częściowo zmodernizowana (wymiana chodników i oświetlenia). W 2005 roku powstało rondo im. Solidarności na skrzyżowaniu z ulicą I. Kraszewskiego.
Pochodzenie nazwy.
Nazwa poświęcona jest polskim partyzantom walczącym z okupantem na ziemiach polskich w czasie II wojny światowej.
Komunikacja.
Ulicą Partyzantów kursują autobusy nr: 2, 3, 5, 8, 10, 16, 17, 22, 31, 34, 35, 42 

</doc>
<doc id="1378995" url="https://pl.wikipedia.org/wiki?curid=1378995" title="Imelda Żak">
Imelda Żak



</doc>
<doc id="1379000" url="https://pl.wikipedia.org/wiki?curid=1379000" title="Święta Brygida Szwedzka">
Święta Brygida Szwedzka



</doc>
<doc id="1379004" url="https://pl.wikipedia.org/wiki?curid=1379004" title="Orda Bukiejewska">
Orda Bukiejewska

Orda Bukiejewska (kazach. "Bökey Ordasy") – półautonomiczna jednostka administracyjna Imperium Rosyjskiego w XIX wieku.
Utworzona przez Kazachów w dorzeczu Uralu i Wołgi. Wchodziła w skład guberni astrachańskiej, funkcjonowała od początku XIX wieku do 1859.

</doc>
<doc id="1379005" url="https://pl.wikipedia.org/wiki?curid=1379005" title="Kopalnia Węgla Kamiennego Powstańców Śląskich">
Kopalnia Węgla Kamiennego Powstańców Śląskich

Kopalnia Węgla Kamiennego Powstańców Śląskich – kopalnia węgla kamiennego, w Bytomiu, w województwie śląskim.
Historia.
Utworzona 1 stycznia 1975 w wyniku połączenia obszarów eksploatacyjnych kopalń: "Bytom" i "Radzionków".
Od 1924 r. do 1980 r. wyeksploatowano pokłady węgla z zawałem stropu o łącznej grubości 32,5 metra, co przełożyło się na całkowite obniżenie powierzchni terenu o 19 metrów. 31 grudnia 1996 zakończono eksploatację Ruchu II czyli dawnej kopalni "Radzionków". W 1999 r. KWK Powstańców Śląskich - Bytom I została postawiona w stan likwidacji z jednoczesnym włączeniem części obszaru górniczego do Zakładu Górniczego Bytom I. W 2001 r. zakończono wydobycie i rozpoczęto likwidację zakładu przez Bytomską Spółkę Restrukturyzacji Kopalń. Centralny Zakład Odwadniania Kopalń w Czeladzi prowadzi odwadnianie z poz. 500 i poz. 650 m zlikwidowanego zakładu górniczego w celu zabezpieczenia sąsiednich kopalń przed zagrożeniem wodnym. Eksploatacja resztkowa obejmowała pokład 620.
Wznowienie wydobycia w 2011 r..
Prace w części zachodniej KWK Powstańców Śląskich-Bytom 1 za pomocą kombajnów chodnikowych wznowiła Ekoplus Sp. z o.o. z Sosnowca w 2011 r.. Roboty te spółka określiła jako prace przygotowawcze do wydobycia w pokładzie 510 około 650 metrów pod ziemią. W styczniu 2011 r. w kopalni pracowało 138 osób. W listopadzie 2015 r. na terenach po wyburzonej części zabudowań kopalnianych otwarto Strefę Aktywności Inwestycyjnej. Rok wcześniej tereny te włączono do Katowickiej Specjalnej Strefy Ekonomicznej. W ramach utworzenia strefy aktywności, uzbrojono teren oraz wybudowano drogi dojazdowe. Zakład górniczy Ekoplus eksploatuje złoże Bytom I–1, w rejonie Bytomia m.in. pod autostradą A1 oraz pod linią kolejową łączącą stacje Bytom i Tarnowskie Góry na głębokości od 460 do 600 m. W 2018 r. pracowano w pokładzie 510.

</doc>
<doc id="1379007" url="https://pl.wikipedia.org/wiki?curid=1379007" title="KWK Powstańców Śląskich">
KWK Powstańców Śląskich



</doc>
<doc id="1379008" url="https://pl.wikipedia.org/wiki?curid=1379008" title="Norwegia w Konkursie Piosenki Eurowizji">
Norwegia w Konkursie Piosenki Eurowizji

Norwegia uczestniczy w Konkursie Piosenki Eurowizji od 1960, od tego czasu konkursem w kraju zajmuje się nadawca publiczny NRK, który wyłania swojego reprezentanta za pośrednictwem programu "Melodi Grand Prix".
Norwegia dwa razy zrezygnowała z konkursu: w 1970 zbojkotowała Eurowizję, nie zgadzając się z ówczesną strukturą głosowania (remisem z 1969) oraz w 2002, kiedy nie mogła wziąć udziału z powodu słabego wyniku konkursu w 2001.
Norwegia wygrała konkurs trzykrotnie: w 1985 (Bobbysocks z utworem „La det swinge”), 1995, (Secret Garden z „Nocturne”) oraz 2009 (Alexander Rybak z „Fairytale”). Alexander Rybak w 2009 ustanowił trzy rekordy w historii konkursu: utwór „Fairytale” zdobył wówczas rekordową liczbę 387 punktów, ponadto uzyskał największą przewagę między zwycięzcą a zdobywcą drugiego miejsca (Yohanna z Islandii otrzymała 169 punktów mniej) oraz zdobył wówczas rekordową liczbę 16 najwyższych not (12 punktów).
Uczestnictwo.
Norwegia uczestniczy w Konkursie Piosenki Eurowizji od 1960. Poniższa tabela uwzględnia nazwiska wszystkich norweskich reprezentantów, tytuły konkursowych piosenek oraz wyniki w poszczególnych latach.
Legenda:
Historia głosowania w finale (1975–2021).
Poniższe tabele uwzględniają kraje, którym Norwegia przyznaje w finale najwięcej punktów oraz od których otrzymuje najwyższe noty.
Kraje, którym Norwegia "przyznała" najwięcej punktów:
Kraje, od których Norwegia "otrzymała" najwięcej punktów:
Legenda:
Konkursy Piosenki Eurowizji zorganizowane w Norwegii.
Konkurs Piosenki Eurowizji odbył się w Norwegii trzy razy: w 1986 (w Grieghallen w Bergen), 1996 (w Oslo Spektrum) i 2010 (w stołecznym Telenor Arena).
Nagrody im. Marcela Bezençona.
Nagrody im. Marcela Bezençona – trofea dla najlepszych konkurencyjnych piosenek w finale, które zostały po raz pierwszy rozdane podczas 47. Konkursu Piosenki Eurowizji zorganizowanego w Tallinnie w Estonii. Pomysłodawcami nagrody byli: Christer Björkman (reprezentant Szwecji w 1992 roku, obecny Szef Delegacji Szwecji) oraz Richard Herrey (członek szwedzkiego zespołu Herreys, który wygrał Konkurs Piosenki Eurowizji 1984). Statuetka nosi nazwisko twórcy Konkursu Piosenki Eurowizji – Marcela Bezençona.
Nagrody przyznawane są w trzech kategoriach:
Norwescy reprezentanci otrzymali następujące wyróżnienia:
Nagroda Dziennikarzy
Nagroda Kompozytorów
Faworyt OGAE.
OGAE (fr. "Organisation Générale des Amateurs de l'Eurovision", pol.: "Stowarzyszenie Miłośników Konkursu Piosenki Eurowizji") – pozarządowa, pozapolityczna organizacja non profit, międzynarodowy fanklub Konkursu Piosenki Eurowizji założony w 1984 roku w mieście Savonlinna w Finlandii przez Jari-Pekka Koikkalainena mający na celu szerzenie krajowej muzyki popularnej na całym świecie oraz współpraca z innymi klubami, współpraca z fanami imprezy, promocja konkursu i utworzenie silnych relacji z krajowymi nadawcami.
Od 2007 roku OGAE przeprowadza przed każdym konkursem specjalną ankietę, w której każdy klub oraz OGAE Reszta Świata głosuje na wszystkie piosenki zgłoszone do danej edycji konkursu, przy użyciu tzw. "systemu eurowizyjnego" (1-7, 8, 10 i 12 punktów dla 10 najwyżej ocenionych utworów; klub nie może głosować na propozycję z własnego kraju).
Poniżej uwzględniono wszystkich norweskich zwycięzców plebiscytu:

</doc>
<doc id="1379013" url="https://pl.wikipedia.org/wiki?curid=1379013" title="Sprawy nauki">
Sprawy nauki

Sprawy Nauki – ogólnopolski, niezależny miesięcznik publicystyczno-informacyjny traktujący o nauce w Polsce, polityce naukowej, organizacji i finansowaniu badań, związkach nauki z gospodarką, ze sztuką oraz popularyzujący osiągnięcia polskich uczonych i ośrodków naukowych. Pełni też rolę forum dyskusyjnego dla środowiska naukowego w Polsce. Skierowany głównie do placówek naukowych oraz środowisk opiniotwórczych.
Wydawca – Wydawnictwo ALEMA Jerzy Świątek ISSN 1897-5569
Redaktor naczelna – Anna Leszkowska

</doc>
<doc id="1379014" url="https://pl.wikipedia.org/wiki?curid=1379014" title="Mistrzowie krajowi Prus">
Mistrzowie krajowi Prus

Lista mistrzów krajowych Prus zakonu krzyżackiego:
W 1324 urząd mistrza krajowego Prus został zniesiony, zaś jego obowiązki przejął wielki mistrz.

</doc>
<doc id="1379016" url="https://pl.wikipedia.org/wiki?curid=1379016" title="Mikkelin Palloilijat">
Mikkelin Palloilijat

Mikkelin Palloilijat – fiński klub piłkarski z siedzibą w mieście Mikkeli.
Historia.
Klub "MP" założony został w 1929 roku. W pierwszej lidze klub zadebiutował w 1966 roku. W 1970 "MP" osiągnął pierwsze poważne sukcesy na arenie krajowej - wicemistrzostwo Finlandii oraz zdobycie Pucharu Finlandii. Sukces w pucharze pozwolił klubowi zadebiutować w europejskich pucharach - w Pucharze Zdobywców Pucharów w sezonie 1971/72. Pierwszym przeciwnikiem okazał się zdobywca Pucharu Turcji, klub Eskişehirspor. Po remisie 0:0 u siebie drużyna fińska przegrała 0:4 i do dalszych gier awansował klub turecki. W 1972 "MP" po raz drugi został wicemistrzem Finlandii.
Kolejny krajowy puchar pozwolił na drugi z rzędu występ na europejskiej scenie - w Pucharze Zdobywców Pucharów w sezonie 1972/73. Tym razem "MP" trafił na wyżej notowanego rywala - Carl Zeiss Jena z NRD. Pierwszy mecz w Jenie zakończył się wysoką porażką 1:6. U siebie drużyna fińska odniosła pierwsze, historyczne zwycięstwo w europejskich pucharach, pokonując zespół Carl Zeiss 3:2. Nie wystarczyło to jednak do awansu.
Następnie jako wicemistrz "MP" wystąpił w Pucharze UEFA 1973/74, gdzie znów w pierwszej rundzie trafił na Carl Zeiss. Rewanż zupełnie się nie udał, gdyż drożyna z NRD wygrała oba spotkania po 3:0.
W kolejnych latach klub spisywał się słabiej, zajmując miejsca w dole tabeli. Nie udało się też uniknąć krótkotrwałych spadków (w latach 1977, 1981 i 1984). Ostatnim poważnym osiągnięciem był trzeci tytuł wicemistrza Finlandii zdobyty w 1991 roku. Po blisko 20 latach "MP" znów zagrał w europejskich pucharach - w Pucharze UEFA w sezonie 1991/92. Znów odpadł w pierwszej rundzie, tym razem dwukrotnie pokonany przez Spartak Moskwa.
Trzeci występ klubu w Pucharze UEFA w sezonie 1992/93 jest jak dotąd ostatnim udziałem drużyny "MP" w europejskich pucharach. Także i tym razem drużyna fińska została wyeliminowana już przez pierwszego rywala - duński klub FC København wygrał z "MP" oba mecze zdobywając łącznie 10 bramek, przy jednej straconej w rewanżowym meczu w Mikkelen.
Później klub grał coraz słabiej, aż w końcu w 1996 zajął ostatnie 12 miejsce i spadł do II ligi po przegranych barażach. Jak dotąd "MP" nie zdołał powrócić do I ligi.
W latach 2004-2006 klub grał w drugiej lidze (Ykkönen), po czym spadł do trzeciej ligi (Kakkonen).

</doc>
<doc id="1379023" url="https://pl.wikipedia.org/wiki?curid=1379023" title="Szwecja w Konkursie Piosenki Eurowizji">
Szwecja w Konkursie Piosenki Eurowizji

Szwecja uczestniczy w Konkursie Piosenki Eurowizji od 1958. W latach 1959–1979 konkursem w kraju zajmował się nadawca Sveriges Radio, od 1980 tę funkcję pełni Sveriges Television.
Od 1959 reprezentant Szwecji wyłaniany jest podczas programu telewizyjnego "Melodifestivalen". Wyjątek stanowił pierwszy start kraju, kiedy to reprezentanta wybrała komisja złożona z pracowników Sveriges Television i przedstawicieli SKAP (Svenska Kompositörer Av Populärmusik; pol. Stowarzyszenie Szwedzkich Kompozytorów).
Szwecja sześciokrotnie wygrała finał konkursu: w 1974 (ABBA z utworem „Waterloo”), 1984 (Herreys z „Diggi-Loo Diggi-Ley”), 1991 (Carola z „Fångad av en stormvind”), 1999 (Charlotte Nilsson z „Take Me to Your Heaven”), 2012 (Loreen z „Euphoria”) i 2015 (Måns Zelmerlöw z „Heroes”). Dzięki temu konkurs sześć razy odbył się w Szwecji: trzykrotnie w Sztokholmie (1975, 2000, 2016), dwukrotnie w Malmö (1992, 2013) i raz w Göteborgu (1985).
Szwecja była jednym z krajów, które jako pierwsze wprowadziły głosowanie telewidzów podczas konkursu w 1997.
Historia Szwecji w Konkursie Piosenki Eurowizji.
Lata 50. i 60..
Szwedzki nadawca publiczny Sveriges Radio zadebiutował podczas 3. Konkursu Piosenki Eurowizji w 1958. Reprezentanta kraju wyłoniła komisja złożona z pracowników Sveriges Television i przedstawicieli „Svenska Kompositörer Av Populärmusik”. Spośród 152 propozycji wybrano Alice Babs z utworem „Samma stjärnor lysa för oss två”. Piosenkarka nie zgodziła się na warstwę tekstową piosenki (autorstwa Gunnara Werséna), dlatego jego treść zmieniono, a finalną wersję zatytułowano „Lilla stjärna”. 12 marca zajęła czwarte miejsce w finale konkursu. Wersén nie wyraził zgody na nagranie wersji studyjnej utworu, dlatego jedyne dostępne nagranie pochodzi z występu Babs na Eurowizji, które znalazło się także na składance pt. "Melodifestivalen 40 år: Vinnarna" z 1994. 
W 1959 reprezentanta kraju w 4. Konkursie Piosenki Eurowizji wyłoniono w programie "Säg det med musik: stora schlagertävlingen". Zorganizowany 29 stycznia w Cirkus Arena finał konkursu wygrała Sim Malmkvist z utworem „Augustin” Bo Harry’ego Sandina i Åke’a Gerharda, zdobywając za niego 105 punktów. Kilka dni później nadawca Sveriges Radio poinformował, że przed rozegraniem eliminacji zdecydował, że reprezentantką kraju na Eurowizji będzie Brita Borg, która 11 marca 1959 w Cannes zajęła z piosenką dziewiąte miejsce.
W 1960 kontynuowano format preselekcji "Säg det med musik", składających się z koncertu półfinałowego i finału. 28 grudnia 1959 w nietransmitowanym przez telewizję półfinale wystąpiło ośmioro wokalistów, a każdy z nich wykonał po jednym utworze. Komisja jurorska wybrała cztery piosenki, które zakwalifikowały się do finału organizowanego 2 lutego 1960 w Cirkus Arena. Koncert poprowadziła Jeanette von Heidenstam. Każdą piosenkę zaprezentowano dwa razy: najpierw przy akompaniamencie dużej orkiestry, a potem – małej; za każdym razem utwór był wykonany przez innego uczestnika. Czteroosobowa komisja jurorska zdecydowała, że utworem reprezentującym Szwecję podczas 5. Konkursu Piosenki Eurowizji będzie piosenka Ulfa Källqvista i Åke Gerharda „Alla andra får varann”, oceniona na 85 punktów. Do wykonania kompozycji wybrano Siw Malmkvist. 29 marca wokalistka zajęła 10. miejsce w finale Eurowizji.
Do szwedzkich eliminacji w 1961 zgłoszono prawie 550 utworów, a pięć z nich dopuszczono do finału, który odbył się 6 lutego w Cirkus Arena. Każda z piosenek zaprezentowana była dwukrotnie przez różnych wokalistów, a komisja sędziowska wskazała zarówno najlepszy utwór, jak i wykonawcę, który miał zostać reprezentantem Szwecji podczas 6. Konkursu Piosenki Eurowizji. Wybór padł na piosenkę Bobbiego Ericsona „April, April” i na Siw Malmkvist. Po ponownym występie wokalistka zapomniała tekstu, przez co nie mogła powstrzymać śmiechu, co poskutkowało tym, że stacja zdecydowała się na zmianę reprezentantki, powierzając tę rolę Lill-Babs. 18 marca wokalistka zajęła 14. miejsce w finale Eurowizji.
Słaby wynik zajęty przez Szwecję podczas konkursu w 1961 sprawił, że lokalni wykonawcy nie wykazywali zainteresowania udziałem w eliminacjach do 7. Konkursu Piosenki Eurowizji. Do "Eurovisionsschlagern 1962" zgłoszono jedynie siedem utworów, spośród których jedna („Kärlek och pepparrot” Ollego Adolphsona) została zdyskwalifikowana z powodu zbyt wcześniej daty premiery, co naruszało regulamin konkursu. Każdy konkursowy numer wykonywało dwoje artystów. Po raz pierwszy w historii o wynikach zdecydowali telewidzowie, którzy głosowali za pomocą kart pocztowych. Największą liczbę 102 327 głosów zdobyła piosenka Åke’a Gerharda i Ulf Källqvist „Sol och vår”, a na reprezentantkę wybrano Inger Berggren. 18 marca zajęła 7. miejsce w finale Eurowizji.
Do udziału w selekcjach "Eurovisionsschlagern 1963" nadesłano 816 utworów, a 12 z nich dopuszczono do finału, który odbył się 16 lutego w Cirkus Arena. Każdy utwór wykonywany był dwa razy: z dużą i małą orkiestrą oraz przed dwóch różnych wokalistów. Do formatu przywrócono komisję sędziowską, natomiast zrezygnowano z głosowania za pomocą kart pocztowych. Pierwsze miejsce zdobył utwór „En gång i Stockholm”, który w finale 8. Konkursu Piosenki Eurowizji miała wykonać Monica Zetterlund. 23 marca zajęła w finale ostatnie miejsce bez dorobku punktowego.
W 1964 telewizja SVT nie zorganizowała selekcji do 9. Konkursu Piosenki Eurowizji z powodu strajku wytwórni płytowych i lokalnych piosenkarzy. Mimo to finał konkursu transmitowany był przez SVT. Po roku przerwy nadawca wrócił do udziału w Eurowizji, deklarując występ w 10. konkursie organizowanym w Neapolu. Reprezentantem kraju został wybrany Ingvar Wixell, a jego piosenkę konkursową wyłoniono podczas koncertu selekcyjnego. Do siedziby SVT przysłano osiem kompozycji: Wixell odrzucił dwie z nich, a pozostałe wykonał podczas koncertu "Svensk Sångfestival 1965" organizowanego 13 lutego na wyspie Djurgården w Sztokholmie. Wszystkie utwory zaśpiewane były po szwedzku, a o wygranej zdecydowało 11 jurorów regionalnych. Największą liczbę 50 punktów zdobyła kompozycja „Annorstädes vals” autorstwa Daga Wiréna i Alfa Henriksona. 20 marca wystąpił w finale z anglojęzyczną wersją piosenki („Absent Friend”), która była pierwszym utworem ze Szwecji wykonanym w konkursie w innym języku niż narodowy. Występ nie naruszył zasad konkursu. Utwór zajął 10. miejsce.
W 1966 telewizja SVT zmieniła zasady programu "Svensk Sångfestival 1966", rezygnując z prezentacji piosenek przez dwóch różnych artystów. Do eliminacji zgłoszono 898 utworów, a 10 z nich dopuszczono do finału. Niektórzy wokaliści (tj. Carli Tornehave, Gunnar Wiklund, Svante Thuresson) śpiewali podczas selekcji po dwa utwory. Finał festiwalu odbył się 29 stycznia, a zwycięzcę wyłoniło 11 jurorów regionalnych. Zwyciężył duet Lill Lindfors i Svante Thuresson z piosenką „Nygammal vals (eller hip man svinaherde)”. Podczas finału 11. Konkursu Piosenki Eurowizji zajęli drugie miejsce, osiągając wówczas najlepszy wynik od czasu debiutu Szwecji w 1958. Na scenie towarzyszył im amerykański muzyk Sahib Shihab.
Wysokie miejsce zajęte przez Szwecję podczas konkursu w 1966 spowodowało wzrost zainteresowania eliminacjami "Melodifestival" wśród lokalnych twórców. Do siedziby nadawcy SVT nadesłano ok. 1,8 tys. propozycji. Szesnastoosobowa komisja jurorska wyselekcjonowała z tej puli najpierw 225, a następnie 35 kompozycji, które później nagrano z akompaniamentem, by do finału dopuścić 10 piosenek. Finał festiwalu odbył się 24 lutego w Cirkus Arena, zwyciężył Östen Warnerbring z utworem „Som en dröm”, otrzymując od jurorów 24 punkty, dzięki czemu został reprezentantem kraju podczas 12. Konkursu Piosenki Eurowizji w Wiedniu. 8 kwietnia zajął ósme miejsce w finale Eurowizji.
Do udziału w eliminacjach "Melodifestival 1968" zgłoszono 2233 piosenki, do finału dopuszczono 10 z nich. Koncert wygrał Claes-Göran Hederström, który za wykonanie utworu „Det börjar verka kärlek, banne mig” autorstwa Petera Himmelstranda otrzymał łącznie 23 punkty. Finał 13. Konkursu Piosenki Eurowizji, rozgrywany 6 kwietnia, był pierwszym transmitowanym przez SVT w kolorze. Reprezentant wystąpił w nim jako ósmy w kolejności i zdobył 15 punktów, zajmując 5. miejsce.
W 1969 stacja SVT odnotowała wówczas rekordową liczbę 2402 piosenek nadesłanych do eliminacji "Melodifestival 1969". W finale selekcji organizowanych 1 marca największą liczbę 31 punktów zdobyły dwie piosenki: „Judy min vän” Tommy’ego Körberga i „Hej clown” Jana Malmsjö. Przeprowadzono wówczas dodatkowe głosowanie, które w stosunku głosów 54/45 wygrała piosenka Körberga. Pierwotnie piosenka była napisana w języku angielskim („Dear Mrs. Jones”), jednak na potrzeby selekcji zmieniono jej tekst na szwedzki. 29 marca zajął dziewiąte miejsce w finale 14. Konkursu Piosenki Eurowizji.
Lata 70..
Nierozstrzygnięcie remisu pomiędzy czterema krajami podczas finału 14. Konkursu Piosenki Eurowizji doprowadziło do bojkotu konkursu m.in. przez Szwecję. Telewizja nie wzięła udziału w 15. konkursie i nie transmitowała jego finału. W 1971 telewizja SVT zdecydowała się na wysłanie reprezentanta na 16. Konkurs Piosenki Eurowizji. Zmieniła format wyboru reprezentanta i piosenki: od 23 stycznia do 20 lutego w ramach programu "Hylands hörn" zorganizowała pięć półfinałów, a w każdym z nich dopuściła do udziału po trzech kandydatów: zespół Family Four, Tommy’ego Körberga i Sylvię Vrethammar. Do preselekcji zgłoszono 1164 utworów, a zwycięzców poszczególnych rund wskazywali widzowie w głosowaniu telefonicznym. Każdy z półfinałów wygrał zespół Family Four, dlatego w wielkim finale, który odbył się 27 lutego, zaprezentowano pięć utworów zgłoszonych przez grupę. Największą liczbę 22 głosów otrzymała piosenka „Vita vidder”. 3 kwietnia wystąpili w finale konkursu i zdobyli 85 punktów, zajmując 6. miejsce.
Telewizja SVT wyłoniła reprezentanta na 17. Konkurs Piosenki Eurowizji poprzez format "Melodifestival", do którego wybrała 10 finalistów, a następnie zorganizowała konkurs na piosenkę. Uczestnicy mogli sami wybrać utwór, który zaprezentowali w finale rozgrywanym 12 lutego 1972. Najwięcej punktów od jurorów (24) zdobyła grupa Family Four z piosenką Håkana Elmquista „Härliga sommardag”. Zespół został pierwszym reprezentantem Szwecji, który powrócił do konkursu i wystąpił w nim dwa lata z rzędu. 25 marca zajęli 13. miejsce w finale.
Do selekcji "Melodifestival 1973" telewizja SVT zaprosiła wybranych kompozytorów. 10 lutego w finale wystąpiło 10 uczestników. Wygrał duet Malta z piosenką „Sommar’n som aldrig säger nej” Larsa Forssella, Carl-Axela i Monique Dominique. Przed rozegraniem 18. Konkursu Piosenki Eurowizji reprezentanci zmienili swą nazwę na Nova, ponieważ konkurs transmitowała telewizja z Malty. Zgodnie z nowym regulaminem konkursu nie trzeba było już śpiewać w języku narodowym, więc reprezentanci Szwecji przearanżowali piosenkę „Sommar’n som aldrig säger nej” i 7 kwietnia w finale przedstawili jej anglojęzyczną wersję – „You’re Summer”. Zajęli 5. miejsce z 94 punktami. Podczas występu orkiestrze dyrygowała Monique Dominique, pierwsza kobieta-dyrygent w historii konkursu.
Do selekcji "Melodifestival 1974" do 19. Konkursu Piosenki Eurowizji zaproszeni zostali wybrani przez telewizję kompozytorzy. Spośród 10 uczestników finału zwycięzcę wybierało regionalne jury. FInał eliminacji, rozgrywany 9 lutego w siedzibie Sveriges Radio, największą liczbę 302 punktów otrzymał utwór „Waterloo” ABBY. Zespół uczestniczył w festiwalu w 1973, ale z utworem „Ring Ring (bara du slog en signal)” zajął trzecie miejsce. W tych samych eliminacjach grupa zaprezentowała też piosenkę „Hasta Manana”, ale to piosenka „Waterloo” wygrała selekcje, dzięki czemu 6 kwietnia ABBA wystąpiła w finale Eurowizji, w którym wykonała anglojęzyczną wersję „Waterloo”. Zajęła pierwsze miejsce, zdobywając 24 punkty (tj. 15% maksymalnej liczby punktów). Po finale piosenka stała się światowym hitem i doczekała się kilku wersji językowych oraz licznych coverów, a także znalazła się na oficjalnej ścieżce dźwiękowej musicalu „Mamma Mia!”. W 2005 podczas jubileuszowego programu "" wygrała głosowanie na najlepszy eurowizyjny utwór w historii.
Dzięki wygranej Szwecji w konkursie w 1974 prawo do organizacji 20. Konkursu Piosenki Eurowizji otrzymała telewizja SVT. Finał odbył się w Sztokholmie. Z powodu organizacji finału Eurowizji 1975 w stolicy, koncert "Melodifestival 1975" przygotowano w Göteborgu. Do udziału w eliminacjach zaproszono 10 kompozytorów. Finał selekcji odbył się 15 lutego w Studiu 1, pierwsze miejsce zajął Lars Berghagen z piosenką „Jennie, Jennie”, za którą zdobył 117 punktów od regionalnego jury. Przed rozegraniem finału Eurowizji wprowadzono nowy system głosowania, umożliwiający jurorom oddawanie głosów na dziesięć utworów, w tym przyznanie 12 punktów piosence z pierwszego miejsca, 10 pkt piosence z drugiego miejsca, 8 pkt piosence z trzeciego miejsca itd., aż do jednego punktu dla piosenki z dziesiątego miejsca. 22 marca reprezentant Szwecji zaśpiewał anglojęzyczną wersję piosenki „Jennie, Jennie” i zajął 8. miejsce, zdobywszy 72 punkty.
W związku wysokimi kosztami organizacji Eurowizji 1975 telewizja szwedzka zrezygnowała z uczestnictwa w konkursie w 1976, pojawiły się także głosy, że Szwecja obawiała się ponownej wygranej oraz przywileju organizacji. Telewizja powróciła do konkursu po rocznej przerwie, wystawiając reprezentanta na 22. Konkurs Piosenki Eurowizji. Zmieniono zasady "Melodifestival 1977": zrezygnowano z zaproszania wybranych kompozytorów, a konkurs przeniesiono do Cirkus Arena w Sztokholmie. Do konkursu zgłoszono 956 kompozycji (z czego zdyskwalifikowano 138), spośród których jury wybrało 10 finałowych utworów. Największą liczbę 117 punktów od regionalnej komisji jurorskiej otrzymała grupa Forbes z piosenką „Beatles” Svena-Olofa Bagge'a i Claesa Bure'a. W skład zespołu weszli: Peter Forbes, Roger Capello, Claes Bure, Peter Björk, Anders Hector i Chino Mariano. Tekst eurowizyjnego utworu poświęcony został popularnej grupie The Beatles, znalazły się w nim odniesienia do kilku przebojów zespołu: „Yeah, yeah, yeah” w refrenie nawiązywało do utworu „She Loves You”, a w pierwszej zwrotce wspomniano tytuł przeboju „Yesterday”. W związku z regulaminowym powrotem do zasady śpiewania w języku ojczystym, piosenka „Beatles” została wykonana w finale w języku szwedzkim. Reprezentanci zajęli przedostatnie, 18. miejsce.
Do konkursu "Melodifestival 1978" zakwalifikowano 10 piosenek, które wybrano spośród 58 propozycji. Finał odbył się 11 lutego w Cirkus Arena w Sztokholmie. Największą liczbę 100 głosów w głosowaniu regionalnej komisji jurorskiej zdobyło dwóch uczestników – Björn Skifs oraz trio Lasse Holm, Kikki Danielsson i Wizex. Aby rozstrzygnąć remis, jurorzy głosowali ponownie, ale tylko na dwa utwory: „Det blir alltid värre framåt natten” i „Miss Decibel”. Każdy region przyznał o jednym punkcie piosence, która powinna wygrać. Osiem z 11 punktów przyznano utworowi Skifsowi, który został reprezentantem Szwecji podczas 23. Konkursu Piosenki Eurowizji. Zwycięską kompozycję napisał Petr Himmelstrand. Przed finałem konkursu publicznie skrytykował zapis w regulaminie, nakazujący mu śpiewanie piosenki w ojczystym języku. Podkreślał, że w konkursie chciałby zaśpiewać po angielsku. 22 kwietnia wystąpił w finale, a w trakcie występu zapomniał tekstu, przez co fragment utworu wykonał przy użyciu wymyślonych słów, które brzmiały jak szwedzki, ale w rzeczywistości nie miały żadnego znaczenia. Zdobył 26 punktów, zajmując 14. miejsce.
Do "Melodifestival 1979" zgłoszono ok. 450 utworów, a do ścisłego finału, który odbył się 17 lutego, zakwalifikowało się najlepszych 10 kompozycji. Głosowanie regionalnego jury wygrał Ted Gärdestad z piosenką „Satellit”, którą współtworzył z Kenneth Gärdestad. 31 marca zajął 17. miejsce w finale 24. Konkursu Piosenki Eurowizji.
Lata 80..
Wybór utworu reprezentującego Szwecję na 25. Konkurs Piosenki Eurowizji odbył się poprzez "Melodifestival 1980". Wszystkie propozycje najpierw trafiły w ręce organizacji SMFF (Svenska Musikföreläggareföreningen), która później wysłała je do komisji sędziowskiej wybierającej finałową stawkę. Do nadawcy Sveriges Television trafiło w sumie 120 propozycji, z czego najlepszą okazała się „Just nu!” Tomasa Ledina, która 8 marca wygrała szwedzkie eliminacje. 19 kwietnia wystąpił w finale konkursu i zajął dziesiąte miejsce z dorobkiem 47 punktów. Podczas występu odłączył mu się mikrofon.
Do "Melodifestival 1981" zgłoszono 90 utworów, spośród których specjalna komisja sędziowska wybrała pięć najlepszych. 21 lutego 1981 w finale preselekcji do 26. Konkursu Piosenki Eurowizji znalazło się pięciu kandydatów. Jurorzy przyznawali kolejno 1, 2, 4, 6 i 8 punktów. Najwięcej (59) zdobył Björn Skifs (reprezentant Szwecji z 1978), który wykonał utwór „Fångad i en dröm”. W finale Eurowizji zajął 10. miejsce.
Do formatu finału "Melodifestival 1982" wprowadzono wiele zmian: konkurs znów przeniesiono do Göteborga, do obiektu sportowego Lisebergshallen, przywrócono 10 finalistów oraz wprowadzono „superfinał” z pięcioma najlepszymi kandydaturami. Do SVT zgłoszono 120 utworów. 24 lutego odbyła się runda finałowa eliminacji, podczas której wprowadzono nowy sposób głosowania – jurorów podzielono zgodnie z wiekiem i stworzono dziewięć grup (najmłodszą grupę stanowiły osoby w przedziale wiekowym 15-20, najstarszą 55-60). W pierwszej rundzie każda grupa wybierała najlepszą piątkę, przyznając pięciu najlepszym utworom po jednym punkcie. W ten sposób do „superfinału” zakwalifikowało się pięć utworów. Wygrał go duet Chips (Kikki Danielsson i Elisabeth Andreassen) z piosenką „Dag efter dag”. Podczas finału 27. Konkursu Piosenki Eurowizji para zajęła ósme miejsce.
Format "Melodifestival 1983" ponownie uwzględnił „superfinał”. 26 lutego w teatrze Palladium w Malmö odbył się finał selekcji, które wygrała 16-letnia Carola Häggkvist z utworem „Främling” Moniki Forsberg i Lasse Holma. Piosenka zdobyła w „superfinale” 88 punktów. Podczas 28. Konkursu Piosenki Eurowizji, który odbył się 23 kwietnia 1983 w Monachium, zajęła trzecie miejsce, zdobywając 126 punktów.
Do finału "Melodifestival 1984" zakwalifikowano 10 uczestników. Finał odbył się na terenie Lisebergshallen w Göteborgu. W „superfinale” najwięcej punktów (49) zdobyła formacja Herreys z utworem „Diggi-Loo Diggi-Ley”. W skład grupy weszło trzech braci: Per, Louis i Richard Heerey. Ich piosenka opowiadała o tym, jak jeden z braci znalazł na ulicy złote buty. 5 maja 1984 wystąpili wystąpili jako pierwsi w finale 29. Konkursu Piosenki Eurowizji i zdobyli łącznie 145 punktów, dzięki czemu zajęli pierwsze miejsce. Otrzymali najwyższe noty (12 punktów) z Cypru, Belgii, Irlandii, Danii, Austrii i Niemiec.
Z powodu organizacji 30. Konkursu Piosenki Eurowizji przez Szwecję, podczas "Melodifestival 1985" zrezygnowano z orkiestry. Pojawiły się głosy, że stacja SVT nie chciała angażować orkiestry w dwa widowiska muzyczne. Podczas finału selekcji, który odbył się 2 marca, uczestnicy śpiewali do nagrania z taśmy. Po selekcji przez komisję sędziowską do finału awansowało 10 piosenek. Zwyciężyła Kikki Danielsson z utworem „Bra vibrationer”, za który zdobyła 56 punktów. Wyniki wywołały kontrowersje, a wiele osób wypowiadających się w programie audiotele uznało, że wygrała zła piosenka. 4 maja 1985 w finale Kikki zajęła trzecie miejsce i 103 punkty.
Stacja SVT zdecydowała, że podczas „superfinału” "Melodifestival 1986" zaprezentuje się pięciu uczestników. Spośród ok. 90 propozycji, które dotarły do siedziby telewizji, wybrano 10 utworów, a do wszystkich propozycji powstały teledyski, które zaprezentowane zostały podczas finału 22 marca. Na ich podstawie jurorzy wybrali finałową piątkę. W „superfinale” kandydaci śpiewali na żywo, a najwięcej punktów zdobył duet Lasse Holm i Monica Törnell z utworem „E’ de’ det här du kallar kärlek”. Podczas 31. Konkursu Piosenki Eurowizji, który odbył się 3 maja 1986, zdobyli 78 punktów, zajmując piąte miejsce.
Do "Melodifestival 1987" zgłoszono ponad 1500 propozycji, a jurorzy dopuścili do finału 12 propozycji. 21 lutego odbył się finał, który wygrała Lotta Engberg z utworem „Fyra Bugg &amp; en Coca Cola”. Piosenka autorstwa Christera Lundha i Mikaela Wendta zdobyła 59 punktów. Europejska Unia Nadawców (EBU) nie dopuściła jednak utworu na konkurs ze względu na naruszanie regulaminu konkursu (nazwa komercyjnej firmy w tekście). Kompozytorzy musieli zmienić tytuł piosenki, by usunąć z niego nazwę gumy do żucia i Coca-Coli. Nowa nazwa brzmiała „Boogaloo” i ta została zaprezentowana 9 maja 1987 w finale 32. Konkursu Piosenki Eurowizji. Engberg zajęła 12. miejsce.
Do finału "„Melodifestival 1988", który odbył się 27 lutego, zakwalifikowało się dwunastu uczestników, spośród których najlepsza szóstka awansowała do „superfinału”. Najwięcej punktów (84) zdobył Tommy Körberg za piosenkę „Stad i ljus”, którą napisał we współpracy z Py Bäckmanem. 30 kwietnia podczas finału 33. Konkursu Piosenki Eurowizji otrzymał 52 punkty, co przełożyło się na 12. miejsce. Piosenka zdobyła maksymalną ilość 12 punktów z Norwegii.
Finał "Melodifestival 1989" odbył się 11 marca 1989 w Stockholm Globe Arena. Do konkursu zgłoszono 1223 utwory, a w finale wystąpiło dziesięciu kandydatów. Zrezygnowano z dwuetapowego formatu (finał i „superfinał”), a regionalna komisja sędziowska głosowała na wszystkie piosenki finałowe i już po jednym głosowaniu wybrany został zwycięzca – Tommy Nilsson z utworem „En dag”, za który zdobył 113 punktów. Piosenkę napisali Tim Norell, Ola Håkansson i Alexander Bard. 6 maja w Lozannie podczas 35. Konkursu Piosenki Eurowizji Nilsson zdobył 110 punktów i 4. miejsce. 12 punktów przyznały Szwecji: Dania, Austria i Jugosławia.
Lata 90..
"Melodifestival 1990" odbył się 9 maja 1990 w Göteborgu na terenie Rondo Arena. W finale udział wzięło 10 uczestników, a najlepsza piątka zakwalifikowała się do „superfinału”, do którego formuły powrócono po roku przerwy. Do preselekcji do 35. Konkursu Piosenki Eurowizji zgłosiła się m.in. Carola, która zajęła 3. miejsce podczas finału konkursu w 1983. Jej udział wzbudził wiele kontrowersji, bowiem była wówczas nową członkinią sekty Livets Ord w Uppsali. Obawiano się, że podczas selekcji zacznie poruszać tematy związane z Bogiem, jednak ostatecznie do tego nie doszło. Szum wokół artystki nie wystarczył, by wygrać eliminacje, bowiem z piosenką „Mitt i ett äventyr” autorstwa Stephana Berga zajęła drugie miejsce z 84 punktami. 99 punktów zdobyła grupa Edin-Ådahl za utwór „Som en vind” i to ona została nowym reprezentantem Szwecji w konkursie. W skład zespołu weszli bracia Bertil i Lasse Edin i bracia Frank i Simon Ådahl. 5 maja 1990 wystąpili w Zagrzebiu i zajęli 16. miejsce.
Finał "Melodifestival 1991" odbył się 22 marca w Malmö Stadsteater. Do finału zakwalifikowało się 10 wokalistów, w tym Carola, która rok wcześniej zajęła drugie miejsce. Tym razem wygrała eliminacje do 37. Konkursu Piosenki Eurowizji, otrzymując 78 punktów (w tym 8 maksymalnych not) za utwór Stephana Berga „Fångad av en stormvind”. 4 maja 1991 „Królowa Szwedzkiego Szlagieru” wystąpiła w finale konkursu organizowanego w Rzymie. Jej występowi towarzyszyły problemy techniczne, bowiem widzowie zgromadzeni w hali Cinecitta w ogóle nie słyszeli jej występu. Prezentacja transmitowana była w telewizji bez problemu. Zaraz po Caroli występowała reprezentantka Francji – Amina. Obie reprezentantki ostatecznie zremisowały na pierwszym miejscu – zdobyły po 146 punktów, przy czym obie dostały po 4 „dwunastki” (Carola od Wielkiej Brytanii, Islandii, Danii i Niemiec). Szwecja miała na koncie pięć „dziesiątek” (od Szwajcarii, Austrii, Portugalii, Izraela i Belgii) i to pozwoliło jej wygrać, bowiem Francja otrzymała dwie noty 10 punktów. Gdyby remis rozstrzygnięto zasadami obowiązującymi obecnie (wygrywa kraj, na który głosowała większa liczba państw), finał wygrałaby Amina (na jej utwór głos oddało 18 krajów, a na szwedzką propozycję – 17). Piosenka „Fångad av en stormvind” (oraz jej anglojęzyczna wersja „Captured By A Lovestorm”) stała się hitem w Europie, trafiła na listy przebojów m.in. w Norwegii, Austrii i Holandii. W 1998 zespół Black Ingvars nagrał heavymetalową wersję hitu.
"Melodifestival 1992" był ostatnim finałem preselekcji zorganizowanym w stołecznej hali Cirkus Arena. Format konkursu pozostał niezmienny – zorganizowano finał z dziesięcioma kandydatami i „superfinał”, do którego zakwalifikowało się pięciu uczestników. Eliminacje wygrał Christer Björkman. Utwór autorstwa Niklasa Strömstedta „I morgon är en annan dag” zdobył 64 punkty i umożliwił Björkmanowi udział w finale 37. Konkursu Piosenki Eurowizji. Finał konkursu odbył się 9 maja w Malmö Istadion, Björkman zdobył 9 punktów, zajmując przedostatnie, 22. miejsce.
Po konkursie w 1992 doszło do sporych zmian w "Melodifestival". Do regulaminu festiwalu wprowadzono głosowanie telewidzów. Do selekcji zgłoszono wówczas rekordową liczbę 1530 utworów. Finał odbył się 5 marca 1993 w Göteborgu, a najwięcej głosów od publiczności (łącznie ok. 70 tys.) zdobył zespół Arvingarna z utworem „Eloise” autorstwa Gerta Lengstranda i Lasse Holma. Grupa wystąpiła podczas 38. Konkursu Piosenki Eurowizji i zdobyła 89 punktów, co przełożyło się na siódme miejsce.
Eksperyment z przyznaniem widzom prawa do głosowania najwyraźniej się nie powiódł, ponieważ przez kolejnych sześć lat zwycięzcę eliminacji "Melodifestivalen" znów wybierali tylko jurorzy. Selekcje "Melodifestival 1994" odbyły się 12 marca w centrum telewizyjnym Sveriges Television w Sztokholmie. Do konkursu zgłoszono ponad 1,5 tys. piosenek. Jury wyłoniło dziesięciu finalistów, a w „superfinale” pierwsze miejsce i 66 punktów zdobył duet Marie Bergman i Roger Pontare z utworem „Stjärnorna”, który napisali Mikael Littvold i Peter Bertilsson. 30 kwietnia para wystąpiła w finale 39. Konkursu Piosenki Eurowizji i zajęła 13. miejsce, zdobywszy 48 punktów.
Preselekcje do 40. Konkursu Piosenki Eurowizji odbyły się 24 lutego w Malmö. Eliminacje wygrał Jan Johansen z utworem „Se på mig”, który zdobył 64 punkty. Piosenkę napisali: Ingela „Pling” Forsman, Bobby Ljunggren i Håkan Almqvist Propozycja trafiła na szwedzkie i norweskie listy przebojów. Jan wystąpił w Dublinie i zajął trzecie miejsce po zdobyciu 100 punktów, w tym maksymalnych not 12 punktów z Irlandii, Niemciec i Danii.
Finał preselekcji "Melodifestival 1996" odbył się 24 lutego 1996 w Victoriahallen w Sztokholmie. Do konkursu zgłoszono ponad 1300 utworów, a zwycięstwo przypadło zespołowi One More Time i piosence „Den Vilda” Nanne Grönvall i Petra Grönvalla. Formacja zdobyła 71 punktów. W skład grupy weszło troje muzyków: małżeństwo Grönvalli oraz Maria Rådsten. Aby grupa mogła wystąpić w finale 41. Konkursu Piosenki Eurowizji, musieli przejść rundę kwalifikacyjną. Specjalna komisja sędziowska na podstawie wersji studyjnych utworów oceniała wszystkie propozycje przygotowane przez nadawców publicznych. Zespół One More Time zakwalifikował się dalej i wystąpił w finale konkursu, w którym zajął trzecie miejsce z dorobkiem 100 punktów.
Do preselekcji "Melodifestival 1997" zgłoszono ponad 1220 piosenek, a do finału dopuszczono 10 najlepszych kompozycji. Finał odbył się 8 marca 1997 w Göteborgu. Pierwsze miejsce przypadło zespołowi Blond, który zdobył 80 punktów za utwór „Bara hon älskar mig”. Kompozycję napisał Stephan Berg. W skład grupy weszli Jonas Karlhager, Gabriel Forss i Patrik Lundström. 3 maja odbył się finał 42. Konkursu Piosenki Eurowizji, podczas którego Blond zajął 14. miejsce.
Finał eliminacji "Melodifestivalen 1998" odbył się 14 marca w Malmö. W „superfinale” zwyciężyła Jill Johnson z piosenką „Kärleken är”, utwór autorstwa Ingeli „Pling” Forsman, Bobby’ego Ljunggrena i Håkana Almqvista zdobył w sumie 72 punkty. Kompozycja jest ostatnią szwedzkojęzyczną, która reprezentowała Szwecję. Forsman, autorka tekstu, przyznała, że inspiracją do napisania utworu była tragiczna śmierć księżnej Diany. 9 maja 1998 Johnson wystąpiła podczas 43. Konkursu Piosenki Eurowizji i zdobyła 53 punkty, co pozwoliło na zajęcie 10. miejsca. Dostała „dwunastkę” od Estonii.
Do preselekcji do 44. Konkursu Piosenki Eurowizji zgłoszono 1315 utworów, finał odbył się 27 lutego w Sztokholmie. Przywrócono głosowanie telewidzów, ale wyniki głosowania publiczności połączono z werdyktem jurorów. Najwięcej od jury punktów zdobył utwór „Tusen och en natt” Charlotte Nilsson, która wygrała też w głosowaniu widzów, zdobywając maksymalną notę 132 punktów. Łącznie zdobyła 217 punktów i wygrała "Melodifestival 1999". Finał selekcji obejrzało ponad 3,1 mln widzów. W związku z tym, że regulamin konkursu nie wymagał już śpiewania w języku narodowym, w Jerozolimie zaprezentowana została angielska wersja piosenki – „Take Me to Your Heaven”. Podczas finału Nillson zdobyła 163 punkty i wygrała konkurs, zapewniając Szwecji czwarte zwycięstwo w historii startów w konkursie. Otrzymała „dwunastki” od Wielkiej Brytanii, Norwegii, Malty, Estonii oraz Bośni i Hercegowiny.
Lata 2000–2010.
Do preselekcji "Melodifestivalen 2000" zgłoszono prawie 1400 utworów, a finał eliminacji odbył się 10 marca w Göteborgu. Koncert finałowy prowadzili: Björn Skifs, Arja Saijonmaa, Elisabeth Andreassen, Lasse Holm, Lena Philipsson, Loa Falkman, Lars Berghagen, Lotta Engberg, Tommy Körberg i Carola Häggkvist. Podczas koncertu wykonali także mieszankę hitów selekcyjnych. Zarówno głosowanie jurorów, jak i widzów, wygrał Roger Pontare, który zdobył 227 punktów za utwór „När vindarna viskar mitt namn”. Organizowany przez SVT 45. Konkurs Piosenki Eurowizji odbył się 13 maja w Globen Arena w Sztokholmie, a prowadzącymi byli Kattis Ahlström i Anders Lundin. Pontare wystąpił w finale z anglojęzyczną wersją propozycji – „When Spirits Are Calling My Name” i zajął siódme miejsce ze 88 punktami na koncie. W przeciwieństwie do poprzednich lat, na scenie nie zaprezentowała się zwyciężczyni konkursu z 1999, Charlotte Nilson, która była w tym czasie skonfliktowana z nadawcą SVT. Logo konkursu w 2000 było uważane za jedno z najlepszych w historii konkursu i brane było pod uwagę przy ustalaniu jednego symbolu Eurowizji, które miało funkcjonować od 2004.
Do preselekcji "Melodifestivalen 2001" zgłoszono prawie 1560 utworów. Finał odbył się 23 lutego w Malmö. Głosowanie jury wygrała grupa Friends, która zdobyła 105 punktów za piosenkę „Lyssna till ditt hjärta” autorstwa . Zespół otrzymał od widzów 132 punkty, co utwierdziło go na pierwszym miejscu głosowania z wynikiem 237 punktów. Oglądalność finału narodowego wyniosła prawie 3,9 mln widzów. W skład formacji Friends weszło sześć osób wyłonionych poprzez reality show "Friends på turné": Stefan Brunzell, Tony Haglund, Kristian Hermanson, Nina Inhammar, Kim Kärnfalk i Peter Strandberg. Po finale "Melodifestivalen" twórcy zwycięskiej propozycji, i Henrik Sethsson, zostali oskarżeni o popełnienie plagiatu piosenki „Liefde is een kaartspel” wykonanej przez Lisę del Bo z 1996. Autorów piosenki oskarżył także chorwacki kompozytor, który uznał, że muzycy wykorzystali fragmenty jego utworu z 1987. Początkowo EBU zdyskwalifikowała zespół z udziału w konkursie, jednak ostatecznie umożliwiła mu występ. Organizacja skierowała jednak sprawę na drogę sądową, który ostatecznie nie posądził twórców szwedzkiej piosenki o naruszenie praw autorskich. Dwa lata później utwór został jednak oficjalnie uznany za plagiat, a szwedzcy kompozytorzy zapłacili Belgowi odszkodowanie. Utwór „Lyssna till ditt hjärta” przetłumaczony został na język angielski i zaprezentowany w finale 46. Konkursu Piosenki Eurowizji jako „Listen to Your Heartbeat”. Podczas finału, który odbył się 12 maja w Kopenhadze, Szwecja zdobyła 100 punktów i zajęła ostatecznie 5. miejsce.
W 2002 zmienił się format selekcji "Melodifestivalen". SVT wprowadził obowiązujący od tamtej pory system, tj. cztery półfinały, rundę dogrywkową i finał, oraz umożliwił zgłaszanie utworów w języku innym niż szwedzki. Do siedziby nadawcy napłynęło 1830 utworów. Wszystkie koncerty eliminacyjne prowadzili Kristin Kaspersen i Claes Åkesson. Pierwszy półfinał odbył się 19 stycznia w Tipshallen w Växjö, drugi – 26 stycznia w Himmelstalundshallen w Norrköping, trzeci – 2 lutego w Nordichallen w Sundsvall, a czwarty – 8 lutego w Lugnet w Falun. W półfinałach wzięło łącznie udział 32 kandydatów: Mendez, Tom Nordahl, Camilla Lindén, Rickard Sköld, Zoë, Brandsta City Släckers, Excellence, Barbados, Martin, Jennifer Newberry, Jakob Stadell i Voice Boys, Afro-dite, Javiera, Annika Ljungberg, Ann-Louise Hanson i Molle Holmberg, The Poets, Towe Jaarnek, Hanna Hedlund i Lina Hedlund, Date, Östen med Resten, Sylvia Vrethammar, Arvingarna, Rolf Carlsson, Linda Grip, Solo, Parachutes, Niklas Andersson, Jan Johansen, Kina Jaarnek, Friends, Fredrik Wännman oraz duet Chips i Lotta Engberg. Początkowo w selekcjach miała wziąć grupa Alcazar, jednak z powodu planów koncertowych musiała wycofać się z rywalizacji. Jej miejsce w półfinale zajęło trio Kayo, Blossom Tainton i Gladys del Pilar. Ze względu na przedwczesne opublikowanie utworu z konkursu została zdyskwalifikowana piosenka „Ett vackert par” Py'a Bäckmana i Micke'a Wennborna, a jej miejsce w stawce zajął utwór „Sista andetaget” Thomasa Thörnholma i Dana Attleruda. W każdej rundzie telewidzowie głosowali na swych faworytów, a czterech z największą liczbą głosów awansowało do drugiego etapu głosowania. Dwoje artystów z największą liczbą głosów publiczności zakwalifikowało się do finału, a zdobywcy trzeciego i czwartego miejsca otrzymali miejsce w tzw. rundzie dogrywkowej (szw. "Vinnarnas val"). Do finału bezpośrednio awansowali: Brandsta City Släckers, Mendez, Afro-dite, Javiera, Östen med Resten, Hanna i Lisa, Friends oraz trio Danielsson, Andreasson i Engberg. Do stawki finałowej dołączyli Barbados i Jan Johansen, którzy przeszli rundę dogrywkową, dzięki zdobyciu największego wsparcia od komisji sędziowskiej złożonej z byłych reprezentantów Szwecji na Eurowizji. W finale eliminacji, który odbył się 1 marca Globen Arena w Sztokholmie, najwięcej punktów od jurorów i widzów zdobyła formacja Afro-dite za utwór „Never Let It Go”, za który otrzymali 248 punktów (116 pkt od jury i 132 pkt od widzów, którzy oddali na zwycięzców 162 612 głosów). Zespół był jednym z faworytów bukmacherów do wygrania 47. Konkursu Piosenki Eurowizji. Podczas finału, który odbył się 25 maja w Tallinnie, zajął ósme miejsce. Po konkursie nadawca SVT spotkał się z nieprzychylnymi opiniami lokalnych mediów, które skrytykowały sąsiedzkie głosowanie podczas finału („konkurs umrze w ten sposób”) i sugerowały rezygnację z udziału w konkursie i „podążenie za przykładem Włochów, którzy organizują swój własny festiwal”. Jeden z księży zagroził także pozwaniem do sądu komentatora konkursu, Christera Björkmana, za stwierdzenie podczas transmisji, że „Izrael nie zasługuje na punkty z powodu swojej sytuacji politycznej”.
W 2002 do siedziby SVT selekcji "Melodifestivalen 2003" zgłoszono 2630 kandydatur. Trzynastoosobowa komisja jurorska, z Christerem Björkmanem na czele, wybrała 32 propozycji, którym umożliwiono udział w półfinałach eliminacji w 2003. Jedna z wybranych piosenek, „You Got Me” Andersa Borgiusa została zdyskwalifikowana z powodu publikacji przed terminem, jej miejsce w stawce zajął utwór Johana Larssona i Fernando Brita. Z rywalizacji została odsunięta także Carola Häggkvist z utworem „Autumn Leaves”, ponieważ nie zgodziła się z nowym regulaminem konkursu, który nakazywał występ w półfinale temu samemu artyście, który nagrał wersję demo piosenki zgłoszonej do siedziby nadawcy. Na miejsce piosenkarki został wybrany Patrik Rasmussen i jego propozycja „Stay the Night”. Carola poprowadziła jeden z koncertów i dała gościnny występ. Trzecią zdyskwalifikowaną kandydatką została Nathalie Family, która była za młoda na udział w Konkursie Piosenki Eurowizji (w dniu występu w selekcjach miałaby 14 lat, a eurowizyjne minimum wiekowe to ukończenie 16. roku życia w dniu finału). W eliminacjach miała wykonać utwór autorstwa Petera Ågrenwilla i Mattiasa Holmlunda „Someone, Somewhere, Someday”, który za to zaśpiewała Denise „DeDe” Lopez. Z udziału w konkursie odsunięty mógł być także zespół Sarek, którego wokalistce, Ulrice Fors, nie spodobała się nowa wersja napisanej przez niej piosenki „Genom eld och vatten”. Koncerty półfinałowe, rundę dogrywkową oraz finał prowadzili: Charlotte Nilsson, Lena Philipsson, Carola Häggkvist, Barbro Svensson, Roger Pontare, Marianne Rundström, Rickard Olsson oraz Mark Levengood i Jonas Gardell. Projektantem i scenografem scen koncertowych został Mikael Varhelyis. Pierwszy półfinał zorganizowano 15 lutego w Tipshallen w Jönköping, drugi – 22 lutego w Scandinavium w Göteborgu, trzeci – 1 marca w Arcushallen w Luleå, a czwarty – 8 marca w Nordichallen w Sundsvall. W półfinałach wystąpili: Crosstalk, DeDe Lopez, Mendez, Alive (gościnnie z Jessie Martins), Jill Johnson, Da Buzz, Markus Landgren, Pernilla Wahlgren i Jan Johansen, Andrés Esteche, Sanna Nielsen, Kerli i Locatellis, Pandora, Brandsta City Släckers, Fame, Aleena, Alcazar, Shanna Smith, Nanne Grönvall, Sarek, Barbados, Sofia Källgren i Robert Wells, Liverpool, Shirley Clamp, Style, Sahlene, Fernando Brito, Bubbles, Maarja Liis-Ilus, Östen med Resten, Lina, Mikael Erlandsson oraz Afro-dite. W każdej rundzie telewidzowie głosowali na swych faworytów, a czterech z największą liczbą głosów awansowało do drugiego etapu głosowania. Dwoje artystów z największą liczbą głosów publiczności zakwalifikowało się do finału (tj. duet Johansen-Wahlgren, Jill Johnson, Sanna Nielsen, Fame, Barbados, Sofia Källgren &amp; Robert Wells, Mikael Erlandsson i Afro-dite), a zdobywcy trzeciego i czwartego miejsca (tj. Méndez, Markus Landgren, Brandsta City Släckers, Liverpool, Style, Lina oraz Bubbles i Alcazar) wzięli udział w tzw. rundzie dogrywkowej (szw. "Vinnarnas val"), którą przeszły zespoły Bubbles i Alcazar. Finał selekcji odbył się 15 marca w Globen Arena w Sztokholmie. Wygrał duet Fame z utworem „Give Me Your Love” dzięki zdobyciu 240 punktów i pierwszego miejsca zarówno w rankingu jurorów (108 pkt), jak i telewidzów (229 753 głosów przełożyły się na 132 pkt). Utwór początkowo został zgłoszony do konkursu przez Kim Kärnfalk i Ninę Inhammar z zespołu Friends, jednak z powodu zmiany w regulaminie nie zostały dopuszczone do udziału. Piosenka wówczas została zaproponowana Andersson i Bäcklundowi, którzy postanowili ją nagrać i wykonać w eliminacjach. 24 maja wystąpili w finale 48. Konkursu Piosenki Eurowizji i zdobyli łącznie 107 punktów, zajmując piąte miejsce. Szwedzcy telewidzowie oddali podczas finału w sumie 224 529 głosów.
W 2003 nadawca SVT zmienił zasady selekcji "Melodifestivalen", m.in. wprowadził możliwość przyznania tzw. „dzikich kart” wybranym uczestnikom konkursu. Selekcje poprowadzili Charlotte Perrelli, Ola Lindholm i Peter Settman. W rundach półfinałowych wzięło udział 32 kandydatów, na przełomie listopada i grudniu opublikowano listę piosenek zakwalifikowanych do półfinałów, a w grudniu listę uczestników, którymi zostali: Nina i Kim, Jocke Bergström, Sarek, Karl Martindahl, LaGaylia Frazier, Sara Löfgren, Niklas Andersson, Petra Nielsen (pierwszy półfinał), Fredrik Kempe, Baccara, Fame, Jennifer Escola, Pay TV, Anne-Lie Rydé, La Roxx, E-Type, Bubbles (drugi półfinał), Emil Sigfridsson, Gladys del Pilar, Sandra Dahlberg, Itchycoo, Hanson, Carson i Malmkvist, Autolove, Bosson (trzeci półfinał), Lena Philipsson, Anders Borgius, Lotta Nilsson i Glenn Borgkvist, After Dark, Pandora, Fre, Shirley Clamp i Andrés Esteche (czwarty półfinał), z czego tzw. „dzikie karty” otrzymali Philipsson, E-Type, Andersson, Malmkvist oraz duet Carson-Hanson. W konkursie miał też wystąpić zespół Brandsta City Släckers z utworem „En gång för alla”, jednak doszło do nieporozumienia ze strony SVT, który początkowo zatwierdził piosenkę, jednak potem odwołał swoją decyzję. Kandydatury do udziału w eliminacjach nadesłali też m.in. Carola Häggkvist, Pernilla Wahlgren, Helen Sjöholm oraz zespoły Brandsta City Släckers, A*Teens i REA. Pierwszy półfinał festiwalu odbył się 21 lutego 2003 w Löfbergs Lila w Karlstad, drugi – 28 lutego w Scandinavium w Göteborgu, trzeci – 6 marca w UmeåArena w Umeå, czwarty – 13 marca w MalmöMässan w Malmö, etap dogrywkowy (tzw. "Andra chansen") – 14 marca w studiu telewizyjnym w Sztokholmie, a finał – 20 marca w stołecznym Globen Arena. Na wszystkie koncerty selekcyjne sprzedano ok. 60 tys. biletów. Do finału zakwalifikowało się po dwóch najwyżej ocenionych uczestników każdego półfinału: Löfgren i Nielsen, E-Type i Fame, Dahlberg i Hanson, Carson &amp; Malmkvist, After Dark i Philipsson oraz Esteche i Clamp, który przeszli rundę dogrywkową. Ostatecznie finał widowiska wygrała Philipsson z utworem „Det gör ont”, uzyskując łącznie 232 punkty (tj. 100 punktów od jurorów oraz 132 punkty od telewidzów, którzy oddali na nią 298 722 głosów) i zdobywając możliwość reprezentowania kraju podczas 49. Konkursu Piosenki Eurowizji organizowanego w Stambule. Wokalistka wcześniej brała udział w eliminacjach w 1986, 1987 i 1988. Koncert finałowy obejrzało ok. 4,1 mln telewidzów, tym samym był to najczęściej oglądany program telewizyjny w Szwecji. Po finale eliminacji zwycięską piosenkę przetłumaczono na język angielski („It Hurts”). Przed finałem Eurowizji utwór był jednym z faworytów bukmacherów do wygrania. Ostatecznie zajęła piąte miejsce, otrzymując 170 punktów.
Zgłoszenia do udziału w "Melodifestivalen 2005" były przyjmowane przez nadawcę SVT do 28 września 2004, nadesłano ponad 3 tys. propozycji napisanych przez szwedzkich autorów. Spośród zgłoszeń najpierw wyselekcjonowano 1,2 tys., a potem 99 utworów, z których wybrano półfinałowe 32 piosenki. Ich tytuły wraz z nazwiskami twórców opublikowano w połowie października. Piosenki zostały zaprezentowane premierowo sześć godzin przed odpowiednim półfinałem w audycji radiowej rozgłośni P4. W dwóch pierwszych półfinałach oraz w finale o wynikach decydowali telewidzowie oraz jurorzy, jednak po wielu krytycznych komentarzach od widzów stacja zrezgynowała z komisji jurorskiej w pozostałych półfinałach oraz rundzie dogrywkowej. Na początku grudnia ogłoszono spis 28 uczestników festiwalu, którymi zostali: Pay TV, Bodies Without Organs (Alexander Bard, Martin Andrzej Rolinski i Anna Marina Szypczenko), Cecilia Vennersten, Papa Dee, Linda Bengtzing, Wallstones (zespół miał negocjować zaproszenie do występu Ringo Starra z formacji The Beatles, Nordman, Shirley Clamp, Fredrik Kempe i Sanna Nielsen, Camilla Brinck, Group Avalon, Arja Saijonmaa, Josefin Nilsson, Cameron Cartio, NaNa, Kwanzaa, Jimmy Jansson, LaGaylia, Josef, Jessica Folcker, Martin Stenmarck, Anne-Lie Rydé, B-Boys International (feat. Paul M), Mathias Holmgren, Rickard Engfors (feat. Katarina Fallholm), Date, Caroline Wennergren oraz Katrina Leskanich z Thomasem „Nameless” Hauptmannem. Organizatorzy przyznali tzw. "jokery" umożliwiające występ w selekcjach. Do ich zdobycia zgłosiło się 115 kandydatów, otrzymali je: Nanne Grönvall, zespół Alcazar, Sanne Salomonsen oraz K2 w duecie z Alannah Myles. Kandydaturę do udziału w selekcji wysłali (bądź mieli zgłosić) także m.in. Elena Paparizou, Pernilla Wahlgren (została zastąpiona debiutującą piosenkarką Lindą Bentzing), Kikki Danielsson, Lotta Engberg, Tommy Nilsson, Papa Dee, Mikael Rickfors, Mats Ronander, Hasse Andersson, Niclas Wahlgren, Linus Wahlgren, Nordman, Grymlings, Richard Engfors i Carola Häggkvist. Po ogłoszeniu zdobywców tzw. „dzikich kart” kilku szwedzkich artystów skrytykowało Björkmana za jego „dyktatorskie podejście” oraz „promowanie kolegów”. Producent zrezygnował wówczas ze swojej funkcji, a nowym opiekunem artystów został Edward af Sillén. Na początku października ruszyła sprzedaż biletów na koncerty festiwalowe. W grudniu telewizja SVT zorganizowała konferencję prasową dotyczącą całego festiwalu. Pierwszy półfinał festiwalu odbył się 19 lutego 2005 w Scandinavium w Göteborgu, drugi – 26 lutego w Cloetta Center w Linköpingu, trzeci – 5 marca w Isstadion w Skellefteå, a czwarty – 12 marca w Tipshallen w Växjö, etap dogrywkowy zorganizowano 13 marca w Berns w Sztokholmie, a finał – 19 marca w Stockholm Globen Arena. Każdy koncert prowadziła inna para gospodarzy, kolejno: Alexandra Pascalidou i Shan Atci, Henrik Schyffert i Erik Haag, Johanna Westman i Markoolio, Kayo i Michael Leijnegard, Annika Jankell i Jill Johnson oraz Mark Levengood. Do finału zakwalifikowali się: Clamp, Nordman, Salomonsen, Kempe i Nielsen, Jansson, Stenmarck, Grönvall, Wennergren oraz Bengtzing i Alcazar, którzy przeszli rundę dogrywkową. Choć główną faworytką bukmacherów i fanów do wygrania była Grönvall, finał wygrał Stenmarck z piosenką „Las Vegas”, która zdobyła 212 punktów. Wszystkie rundy konkursowe transmitowane były internetowo oraz mobilnie. Koncert finałowy obejrzało ok. 4,06 mln telewidzów. 16 maja Stenmarck wystąpił w finale Konkursu Piosenki Eurowizji i zdobył 30 punktów, zajmując 19. miejsce.
W 2005 ogłoszono, że dyrektorem festiwalu "Melodifestivalen" został Christel Tholse Willers. Kompozytorzy zainteresowani udziałem w selekcjach "Melodifestivalen 2006" mogli wysyłać propozycje do siedziby SVT od 6 czerwca 2005, napłynęło 3310 utworów. Pierwszy półfinał selekcji odbył się 18 lutego w Ejendahls Arena w Leksandzie, drugi – 25 lutego w Löfbergs Lila w Karlstadzie, trzeci – 4 marca w Arena Rosenholm w Karlskronie, czwarty – 11 marca w Scandinavium w Göteborgu, runda dogrywkowa 12 marca w Sztokholmie, a finał – 18 marca w Globen. W eliminacjach wzięło udział 32 uczestników, w tym 28 wybranych spośród zgłoszeń nadesłanych do siedziby SVT: Simone Moreno, Electric Banana Band, Anna Sahlene, Magnus Bäcklund, Linda Bengtzing, Pandang, Hannah Graaf, The Elephantz, Sonya, Östen med Resten, Pablo Cepada, Kikki Danielsson, Niclas Wahlgren, Velvet, Jessica Folcker, Gregor, Jessica Andersson, The Poodles, Elysion, Patrik Isaksson, Kayo, Roger Pontare, Laila Adéle, Günther i The Sunshine Girls, Sandra Dahlberg, Evan, Björn Kjellman i Carola Häggkvist oraz zdobywcy tzw. „dzikich kart” od stacji: Andreas Johnsson i Magnus Carlsson oraz zespoły Rednex i Bodies Without Organs. Finał wygrała Häggkvist z utworem „Evighet”, który zaprezentowała podczas koncertu jako siódma w kolejności. Zdobyła 102 punkty w głosowaniu jurorów, plasując się w ich rankingu na drugim miejsce w głosowaniu jurorów (zdobyła 102 punkty), i prawie 438 tys. głosów w głosowaniu telewidzów, plasując się na pierwszym miejscu ich rankingu z 132 punktami na koncie. Łącznie uzbierała 234 punkty i po raz trzeci została reprezentantką Szwecji w konkursie. Z powodu problemów zdrowotnych odmówiła udziału w próbie generalnej festiwalu. Utwór przetłumaczono na język angielski i podczas konkursu w Grecji zaprezentowano jako „Invincible”. Carola wystąpiła w półfinale 51. Konkursu Piosenki Eurowizji i awansowała do finału z czwartego miejsca (zdobyła 214 punktów). W rundzie finałowej zdobyła 170 punktów, które przełożyły się na zajęcie piątego miejsca w ogólnej klasyfikacji.
Podczas "Melodifestivalen 2007" wprowadzono zmianę dotyczącą rundy dogrywkowej. W 2007 postanowiono, że każdy uczestnik dodatkowej rundy wystąpi na żywo (dotychczas jego występ był nagrywany i prezentowany z taśmy). Wszystkie koncerty selekcyjne prowadził Kristian Luuk. Pierwszy półfinał odbył się 3 lutego w Kinnarps Arena w Jönköping, drugi – 10 lutego w Scandinavium w Göteborgu, trzeci – 17 lutego w Swedbank w Örnsköldsviku, czwarty – 24 lutego w Läkerol w Gävle'u, runda dogrywkowa ("Andra chansen") – 3 marca w Rosvalla Eventcenter w Nyköpingu, a finał – 10 marca w Globe Arena w Sztokholmie. W rundach półfinałowych wzięło udział 32 uczestników: Elin Lanto, Anderson i Gibson, Anna Book, Addis Black Widdow, Andreas Lundstedt, Tommy Nilsson, Sofia, Uno i Irma, Regina Lund, Marie Lindberg, Jimmy Jansson, Cosmo4, Lustans Lakejer, Jessica Andersson, Svante Thuresson i Anne-Lie Rydé, The Ark, Måns Zelmerlöw, MissMatch, Magnus Carlsson, Sheida, The Attic z Therese, Sebastian, Sonja Aldén, Nanne, Magnus Uggla, Emilè Azar, Sanna Nielsen, Caroline af Ugglas, After Dark, Sarah Dawn Finer, Verona i Andreas Johnson. Finał eliminacji wygrał zespół The Ark z utworem „The Worrying Kind”, który zdobył łącznie 248 punktów i został reprezentantem Szwecji podczas 52. Konkursu Piosenki Eurowizji. Grupa wystąpiła 12 maja 2007 w finale konkursu z 12. numerem startowym i zdobyła 51 punktów, zajmując 18. miejsce w ogólnej klasyfikacji.
Pod koniec grudnia 2007 nadawca SVT opublikował listę uczestników selekcji "Melodifestivalen 2008", wybranych spośród 3489 nadesłanych zgłoszeń. Pierwszy półfinał eliminacji odbył się 9 lutego w Scandinavium w Göteborgu, drugi – 16 lutego w ABB w Västerås, trzeci – 23 lutego w Cloetta Center w Linköpingu, czwarty – 1 marca w Telenor w Karlskronie, runda dogrywkowa ("Andra chansen") – 8 marca w Arena Arctica w Kirunie, a finał – 15 marca w Globe Arena w Sztokholmie. W rywalizacji półfinałowej wzięli udział: E-Type &amp; The Poodles, Face-84, Velvet, Brandur, Michael Michailoff, Amy Diamond, Suzzie Tapper, Christer Sjögren, Ola, Lasse Lindh, The Nicole, Alexander Schöld, Rongedal, Sanna Nielsen, Andra Generationen, Johnson i Häggkvist, BWO, Mickey Huskić, Frida feat. Headline, Thérèse Andersson, Patrik Isaksson i Bandet, Caracola, Ainbusk, Eskobar, Niklas Strömstedt, Calaisa, Daniel Mitsogiannis, Linda Bengtzing, Nordman, Sibel, Fronda i Charlotte Perrelli, która wygrała finał selekcji z utworem „Hero”. Utwór zdobył 114 pkt od jurorów oraz 110 pkt od telewidzów (397 907 głosów). 22 maja wystąpiła w drugim półfinale 53. Konkursu Piosenki Eurowizji z drugim numerem startowym i zdobyła 54 punkty, które przełożyły się na 12. miejsce. Ówczesny regulamin konkursu zaznaczał, że dziesiątego finalistę wybierają jurorzy, dzięki czemu „Hero” zostało dopuszczone do finału. Dwa dni później Perrelli wystąpiła w finale i zajęła 18. miejsce.
Telewizja SVT zmieniła zasady głosowania podczas selekcji "Melodifestivalen 2009": dopuszczono do nich grono jurorów międzynarodowych, którzy z każdego półfinału wskazywali swego faworyta, by później z czwórki kandydatów wytypować 11. finalistę selekcji. Zmieniono także dopuszczalną liczbę osób na scenie i wprowadzono możliwość używania chórków nagranych na taśmie, a nie śpiewanych na żywo. Zachowano tradycję przyznawania czterech dzikich kart, otrzymali je: Marie Serneholt, Markoolio, E.M.D. oraz Malena Ernman. Szwedzkie eliminacje do Konkursu Piosenki Eurowizji 2009 prowadziła Petra Mede. Pierwszy półfinał odbył się 7 lutego, a wygrała go grupa Alcazar z utworem „Stay the Night” oraz Emilia z „You’re My World”. W drugim półfinale wygrał zespół H.E.A.T. („1000 Miles”) oraz Måns Zelmerlöw („Hope &amp; Glory”), w trzecim – trio E.M.D. z „Baby Goodbye” oraz Molly Sandén z balladą „Så vill stjärnorna”, a w czwartym – Malena Ernman z „La voix” oraz Agnes z „Love Love Love”. Rundę dogrywkową wygrały Sarah Dawn Finer oraz Caroline af Ugglas, a ostatnią finalistkę, Sofię Berntson, wybrało międzynarodowe jury. Finał preselekcji odbył się 14 marca, a wygrała je Malena Ernman. Głosowanie jurorów regionalnych i międzynarodowych z wynikiem 98 punktów wygrał jednak Måns Zelmerlöw z piosenką „Hope &amp; Glory”, a artystka operowa zajęła dopiero 8. miejsce (38). Ernman wygrała w głosowaniu telewidzów, dzięki czemu po zsumowaniu punktacji zdobyła 182 punkty i pierwsze miejsce&gt;. Zwycięska kompozycja „La voix” autorstwa Fredrika Kempe to połączenie opery i muzyki euro-pop, popularne w twórczości artystki. Wystąpiła w pierwszym półfinale 54. Konkursu Piosenki Eurowizji z piątym numerem startowym. Na scenie towarzyszył jej pięcioosobowy chórek, w którego skład weszli: Dea Norberg, Jessica Marberger, Tine Matulessy, Malin Nilsson i Anna Maria Hallgarn. Głównym pomysłem wizualnym występu była gra kontrastów. Podczas prezentacji Ernman miała na sobie wartą 400 tys. koron szwedzkich białą suknię projektu Camilli Thulin, a chórek śpiewający i tańczący wokół niej ubrany był w czarne garnitury. Ogromne ekrany LED w tle świeciły się na zielono i żółto, a na scenie umieszczono pięć plastikowych konstrukcji, które symbolizowały kryształy lodu. Pod koniec występu chórek zakładał teatralne maski ozdobione kryształami. To wszystko stworzyło „mroźną” atmosferę Tuż po próbie Ernman wzięła udział w pierwszej konferencji prasowej szwedzkiej delegacji. Pomyślnie przeszła przez półfinał, w finale zajęła 21. miejsce po zdobyciu 33 punktów. Po ogłoszeniu wyników wyznała, że podczas finału czuła się świetnie, nie denerwowała się, a zdobyte miejsce to wynik, którego się spodziewała.
Lata 2010–2019.
"Melodifestivalen 2010" odbył się według starych zasad: zrezygnowano z międzynarodowego jury, które wybierało 11. finalistę. „Dzikie karty” otrzymali: Darin, Salem Al Fakir, Peter Jöback i Pauline. Eliminacje do 55. Konkursu Piosenki Eurowizji prowadzili Christine Meltzer, Måns Zelmerlöw i Dolph Lundgren. Pierwszy półfinał szwedzkich eliminacji odbył się 6 lutego, a wygrał je Salem Al Fakir z utworem „Keep on Walking”, drugi – Eric Saade z „Manboy”, trzeci – formacja Timoteij z „Kom”, a czwarty – Anna Bergendahl z balladą „This Is My Life”. I to ona wygrała finał "Melodifestivalen", który odbył się 13 marca, zdobywając 132 punkty od widzów i 82 pkt od jurorów. 27 maja wystąpiła w drugim półfinale 55. Konkursu Piosenki Eurowizji i zajęła 11. miejsce, zostając pierwszą od 34 lat reprezentantką Szwecji, która nie przeszła do finału. Do awansu zabrakło jej 6 punktów.
22 i 29 listopada 2010 opublikowano listę półfinalistów "Melodifestivalen 2011". Eliminacje poprowadzili Marie Serneholt i Rickard Olsson. Pierwsza runda półfinałowa odbyła się 5 lutego w Luleå, a wygrał ją Danny Saucedo z przebojem „In the Club”. W drugim półfinale, który zorganizowano 12 lutego w Göteborgu, zwyciężyła Sanna Nielsen z „I’m in Love”, w trzecim (organizowanym w Linköping) – Eric Saade z „Popular”, a w czwartym (Malmö) – Lindy Bengtzing z „E det fel på mej”. W finale "Melodifestivalen" zmieniono format głosowania jurorów: wycofano komisję regionalną, a wprowadzono jurorów międzynarodowych (z Rosji, Ukrainy, Chorwacji, Grecji, Malty, San Marino, Francji, Niemiec, Wielkiej Brytanii, Irlandii i Norwegii. Największą liczbę punktów (81) przyznali propozycji Erica Saade, która zdobyła też ponad 314 tys. głosów widzów, co przełożyło się na 112 punktów. Utwór otrzymał 193 punkty i wygrał finał eliminacji. Saade wystąpił w drugim półfinale 56. Konkursu Piosenki Eurowizji. Występ przysporzył organizatorom sporo problemów, bowiem wokalista rozbijał na scenie szklaną klatkę. Podczas prób szyba nie zawsze pękała i istniało niebezpieczeństwo, że nie rozbije się również podczas prezentacji na żywo. Wszystko jednak odbyło się bez zakłóceń, a wokalista wygrał półfinał z 155 punktami na koncie. Otrzymał siedem „dwunastek”: od Holandii, Belgii, Cypru, Izraela, Estonii, Danii i Francji. W finale zajął trzecie miejsce z 185 punktami.
22 i 30 listopada 2011 opublikowano listę 32 półfinalistów "Melodifestivalen 2012". Pierwszy półfinał odbył się 4 lutego 2012, wygrała go Loreen z utworem „Euphoria”. Drugi półfinał wygrał David Lindgren z utworem „Shout It Out”, trzecią – Molly Sandén z „Why Am I Crying”, a czwartą – Danny Saucedo z „Amazing”. Afro-dite zajęły piąte miejsce w pierwszej rundzie z piosenką „The Boy Can Dance”, a Charlotte Perrelli z utworem „The Girl” – piąte w czwartym półfinale. 10 marca finał preselekcji wygrała Loreen, która zdobyła 114 pkt od jurorów i 154 pkt (670 551 głosów) od widzów, co w sumie dało 268 pkt i możliwość reprezentowania Szwecji podczas 57. Konkursu Piosenki Eurowizji. Piosenka od razu stała się faworytem fanów konkursu, wygrała też coroczne głosowanie na najlepszą piosenkę Stowarzyszenia Fanów Eurowizji (OGAE). 24 maja 2012 w Baku Loreen wystąpiła w drugim półfinale konkursu i z pierwszego miejsca awansowała do finału. Podczas próby generalnej przed finałem piosenkarka zakrztusiła się sztucznym śniegiem, użytym podczas prezentacji utworu, co mogłoby wpłynąć na ocenę jury, które było tam obecne i oceniało próby uczestników konkursu. Incydent nie wpłynął na ocenę sędziów, którzy przyznali jej 296 pkt, przekładające się na pierwsze miejsce. Telewidzowie ocenili występ wokalistki na 343 pkt, co po zsumowaniu obu rankingów dało 372 pkt i pierwsze miejsce w końcowej klasyfikacji.
Dzięki wygranej Loreen prawo do organizacji 59. Konkursu Piosenki Eurowizji otrzymała telewizja SVT. Reprezentant gospodarzy został wybrany podczas "Melodifestivalen 2013", który poprowadzili Danny Saucedo i Gina Dirawi. W stawce znalazło się 32 uczestników: David Lindgren, Cookies ’n’ Beans, Jay-Jay Johanson, Mary N’diaye, Eric Gadd, Yohio, Anna Järvinen, Michael Feiner i Caisa, Anton Ewald, Felicia Olsson, Joacim Cans, Swedish House Wives, Erik Segerstedt i Tone Damli, Louise Hoffsten, Rikard Wolff, Sean Banan, Eddie Razaz, Elin Petersson, Ravaillacz, Amanda Fondell, Martin Rolinski, Caroline af Ugglas, State of Drama, Janet Leon, Army of Lovers, Lucia Piñera, Robin Stjernberg, Sylvia Vrethammar, Ralf Gyllenhammar, Behrang Miri, Terese Fredenwall i Ulrik Munther. Do finału awansowali: David Lingren, Yohio, Sean Banan, Louise Hoffsten, Ravaillacz, State of Drama, Ulrik Munther i Ralf Gyllenhammar. 2 marca zorganizowano rundę dogrywkową, po której do finału awansował Robin Stjernberg z piosenką „You”. I to on okazał się zwycięzcą koncertu finałowego eliminacji, który odbył się 9 marca, dzięki czemu został reprezentantem Szwecji podczas Eurowizji 2013. 18 maja wystąpił w finale konkursu prowadzonego przez Petrę Mede i zdobył 62 punkty, które przełożyły się na zajęcie 14. miejsca.
Do selekcji "Melodifestivalen 2014" zgłoszono 2628 propozycji, spośród których komisja jurorska (składająca się z profesjonalnych muzyków) wybrała 15 półfinalistów. Kolejnych 16 uczestników wybrali przedstawiciele stacji SVT. W półfinałach wzięło udział 32 uczestników: Mahan Moin, Alvaro Estrella, Linus Svenning, Sylvester Schlegel, Elisa Lindström, Ellen Benediktson, Songbird, Elena Paparizou, Yohio, Panetoz, Manda, Pink Pistols, JEM, Martin Stenmarck, Little Great Things, The Refreshments, Sanna Nielsen, Dr. Alban i Jessica Folcker, Shirley Clamp, Ace Wilder, Outtrigger, Cajsa Stina Åkerström, Oscar Zia, Alcazar, Ellinore Holmer, I.D.A., Josef Johansson, Janet Leon, Anton Ewald, Ammotrack, Linda Bengtzing oraz grupa Eko, która z utworem „Yellow” wygrała udział w selekcjach podczas radiowego konkursu "Svensktoppen nästa" zorganizowanego w sierpniu przez szwedzką rozgłośnię Swedish Radio P4. Na potrzeby szwedzkich eliminacji zespół musiał zmienić swoją piosenkę, ponieważ eurowizyjna propozycja nie może zostać opublikowana przed 1 września. Pierwszy półfinał "Melodifestivalen 2014" odbył się 1 lutego 2014 w Malmö Arena w Malmö, drugi – 8 lutego w Cloetta Center w Linköpingu, trzeci – 15 lutego w Scandinavium w Göteborgu, a czwarty – 22 lutego w Fjällräven Center w Örnsköldsviku. Etap dogrywkowy rozegrano 1 marca w Sparbanken Lidköping Arena w Lidköpingu, a finał – 8 marca w Friends Arena w Sztokholmie. Wszystkie koncerty poprowadzili Nour El Refai i Anders Jansson, wygrała go Sanna Nielsen z utworem „Undo”, który otrzymał łącznie 212 punktów od jurorów i telewidzów. Przed udziałem w pierwszym półfinale Eurowizji 2014 wygrała coroczne głosowanie fanów konkursu, zrzeszonych w Stowarzyszenie Miłośników Eurowizji (OGAE), zdobywając 354 punkty, w tym maksymalne noty (12 punktów) z 20 klubów. 6 maja Nielsen wystąpiła półfinale konkursu i awnasowała do sobotniego finału, w którym zajęła trzecie miejsce, zdobywając 218 punktów, w tym maksymalną notę (12 punktów) z Ukrainy, Rumunii i Danii.
Pod koniec maja 2014 nadawca SVT potwierdził udział w 60. Konkursie Piosenki Eurowizji organizowanym w Wiedniu w 2015. Producent Christer Björkman poinformował we wrześniu 2014 o zmianach wprowadzonych do reguł festiwalu "Melodifestivalen": liczba utworów dopuszczonych do stawki konkursowej eliminacji "Melodifestivalen 2015" została zmniejszona do 28 piosenek, a do finały zostało dopuszczone 12 propozycji. W półfinałach wystąpili: Jessica Andersson, Behrang Miri feat. Victor Crone, Dolly Style, Molly Pettersson Hammar, Elize Ryd i Rickard Söderberg, Daniel Gildenlöw, Eric Saade, Mariette, Emelie Irewald, Linus Svenning, Samir i Viktor, Neverstore, Magnus Carlsson, Marie Bergman i Sanne Salomonsen, Andreas Weise, Isa, Kalle Johansson (zwycięzca plebiscytu "Svensktoppen Nästa 2014" organizowanego przez Sveriges Radio P4), Kristin Amparo, Ellen Benediktson, Jon Henrik Fjällgren, Andreas Johnson, Caroline Wennergren, JTR, Midnight Boy, Annika Herlitz, Hasse Andersson, Måns Zelmerlöw i Dinah Nah. Podobnie jak w poprzednich latach, w każdej rundzie telewidzowie i komisja jurorska głosowali na swych faworytów, a czterech z największą liczbą głosów awansowało do drugiego etapu głosowania. Dwoje artystów z największą liczbą głosów publiczności zakwalifikowało się do finału programu (tj. Saade, J. Andersson, Mariette, Carlsson, Fjällgren, Isa, JTR i Zelmerlöw), a zdobywcy trzeciego i czwartego miejsca (tj. Dolly Style, Miri feat. Crone, Svenning, Samir i Victor, Weise, Amparo, Hasse Andersson i Nah) wzięli udział w rundzie dogrywkowej. Pomyślnie przeszli ją Svenning, Hasse Andersson, Nah oraz Samir i Victor. Festiwal trwał od 7 lutego do 14 marca, wszystkie koncerty poprowadzili Sanna Nielsen i Robin Paulsson. W finale największą liczbę 288 punktów od jurorów i telewidzów zdobył Måns Zelmerlöw z utworem „Heroes”, dzięki czemu zdobył możliwość reprezentowania kraju podczas 60. Konkursu Piosenki Eurowizji. Piosenkarz wygrał zarówno głosowanie komisji jurorskiej (po zdobyciu łącznie 122 pkt, w tym maksymalnej liczby 12 pkt z dziewięciu spośród 11 regionalnych, międzynarodowych paneli sędziowskich), jak i telewidzów, od których otrzymał ponad 40% głosów, bijąc rekord największego poparcia w głosowaniu uprzednio należący do Loreen (2012). Oprócz tego wygrał z 149-punktową przewagą nad zdobywcą drugiego miejsca, Jonem Henrikiem Fjällgrenem, co przyczyniło się do osiągnięcia przez niego największej różnicy punktowej między pierwszą a drugą lokatą finałową. Już w trakcie trwania eliminacji pojawiły się doniesienia, jakoby zwycięska piosenka była plagiatem „Lovers on the Sun” Davida Guetty. Artysta zaprzeczył podejrzeniom. Twórcy prezentacji scenicznej oraz wizualizacji do utworu, Fredrikowi „Benke” Rydanowi, zarzucano także inspiracje teledyskiem do piosenki „The Alchemy of Light” A DandyPunka. W rozmowie z nadawcą SVT Rydan przyznał, że inspirował się pracą innych twórców, jednak zaprzeczył popełnieniu plagiatu. EBU zleciła reprezentantowi zmianę oprawy scenicznej podczas występu. 21 maja Zelmerlöw wystąpił podczas drugiego koncertu półfinałowego i awansował do sobotniego finału, w którym wystąpił jako dziesiąty w kolejności i zdobył łącznie 365 punktów, w tym dwanaście maksymalnych not (12 punktów) od Australii, Belgii, Danii, Finlandii, Islandii, Włoszech, Łotwy, Norwegii, Polski, Słowenii, Szwajcarii i Wielkiej Brytanii, dzięki czemu wygrał konkurs.
Dzięki wygranej Månsa Zelmerlöwa stacja SVT otrzymała prawa do organizacji finału konkursu w 2016. Reprezentanta Szwecji wybrano poprzez program "Melodifestivalen 2016", który odbywał się od 6 lutego do 12 marca. Wszystkie koncerty prowadziła Gina Dirawi, której towarzyszyli: Petra Mede (pierwszy półfinał), Henrik Schyffert (trzeci półfinał), Sarah Dawn Finer (czwarty półfinał), Ola Salo i Peter Jöback (druga szansa) oraz William Spetz. Drugi półfinał pierwotnie miała współpracować Charlotte Perrelli, jednak telewizja odsunęła ją z funkcji konferansjerki po wystąpieniu piosenkarki w reklamie sieci telekomunikacyjnej Comviq, czym naruszyła warunki umowy podpisanej z SVT. Do udziału w eliminacjach zgłoszono 2 450 propozycji. Pod koniec listopada w konferencji prasowej wzięło udział 28 uczestników selekcji: Mimi Werner, Samir i Viktor, Robin Bengtsson, Ace Wilder, Anna Book, Pernilla Andersson, Albin i Mattias Andréasson, Victor och Natten, Krista Siegfrids, Molly Pettersson Hammar, Patrik Isaksson, Tommy Nilsson i Uno Svenningsson, Isa, Wiktoria, David Lindgren, Oscar Zia, SaRaha, After Dark, Lisa Ajax, Boris René, SMAILO, Swingfly (z Heleną Gutarr), Martin Stenmarck, Panetoz, Frans, Linda Bengtzing, Dolly Style, Eclipse i Molly Sandén. Dzień przed rozegraniem pierwszego półfinału ze stawki została zdyskwalifikowana Anna Book, która zgłosiła się do udziału z utworem „Himmel för två”, zgłoszonym wcześniej do mołdawskich eliminacji eurowizyjnych w 2014 (jako „Taking Care of a Broken Heart” nagrany przez Felicię Dunaf). Piosenkarka zaśpiewała podczas pierwszego półfinału, ale poza konkursem. Do finału awansowali: Ace Wilder, Robin Bengtsson, Samir i Viktor, Panteoz, Lisa Ajax, David Lindgren, SaRaha, Oscar Zia, Frans, Molly Sandén, Boris René oraz Wiktoria. Finał konkursu wygrał Frans, który za piosenkę „If I Were Sorry” otrzymał łącznie 156 punktów, w tym największą liczbę punktów od jurorów (88 pkt) oraz największe poparcie telewidzów (68 pkt). 14 maja wystąpił w finale Eurowizji 2016 i zajął piąte miejsce z 261 punktami, w tym 139 pkt od telewidzów (6. miejsce) i 122 pkt od jurorów (9. miejsce).
W 2017 reprezentant Szwecji w 62. Konkursie Piosenki Eurowizji został wybrany dzięki formatowi "Melodifestivalen 2017". Festiwal odbywał się od 4 lutego do 11 marca, wszystkie koncerty poprowadzili Clara Henry, David Lindgren i Hasse Andersson. W eliminacjach wystartowało 28 wykonawców: Boris René, Adrijana Krasniqi, Dinah Nah, De Vet Du, Charlotte Perrelli, Ace Wilder, Nano, Mariette, Roger Pontare, Etzia, Allyawan, Dismissed, Lisa Ajax, Benjamin Ingrosso, Robin Bengtsson, Krista Siegfrids, Anton Hagman, Jasmine Kara, Owe Thörnqvist, Bella i Filippa, FO&amp;O, Jon Henrik Fjällgren i Aninia, Alice, Les Gordons, Wiktoria, Axel Schylström, Sara Varga i Juha Mulari oraz Loreen. Podobnie jak w poprzednich latach, w każdej rundzie telewidzowie i jurorzy głosowali na swoich ulubionych wykonawców, a czterech z największą liczbą głosów awansowało do drugiego etapu głosowania. Dwoje artystów z największą liczbą głosów publiczności kwalifikowało się do finału programu (tj. Wilder, Nano, Mariette, Ingrosso, Bengtsson, Thörnqvist, Fjällgren i Wiktoria), a zdobywcy trzeciego i czwartego miejsca (tj. FO&amp;O, De Vet Du, Axel Schylström, Lisa Ajax, Boris René, Dismissed, Anton Hagman i Loreen) wzięli udział w rundzie dogrywkowej, którą przeszli: FO&amp;O, Lisa Ajax, Boris René i Anton Hagman. W finale największą liczbę 146 punktów od jurorów (96 pkt, pierwsze miejsce) i telewidzów (50 pkt, drugie miejsce) zdobył Robin Bengtsson z utworem „I Can’t Go On”, dzięki czemu zdobył możliwość reprezentowania kraju w 62. Konkursie Piosenki Eurowizji organizowanym w Kijowie. 9 maja wystąpił jako pierwszy w kolejności w pierwszym półfinale konkursu i z trzeciego miejsca awansował do finału rozgrywanego 13 maja. Zajął w nim ostatecznie piąte miejsce po uzyskaniu 344 punktów, w tym 126 pkt od telewidzów (8. miejsce) i 218 pkt od jurorów (3. miejsce).
Latem 2017 telewizja SVT potwierdziła chęć udziału w 63. Konkursie Piosenki Eurowizji w Lizbonie. W czerwcu ogłosiła regulamin "Melodifestivalen 2018", a 26 września potwierdziła daty i miejsca organizacji poszczególnych koncertów. Koncerty festiwalowe prowadził David Lindgren. Do nadawcy nadesłano 2771 zgłoszeń, spośród których stacja wybrała 28 utworów. W listopadzie odbyła się konferencja prasowa z udziałem uczestników selekcji, którymi zostali: Renaida, Benjamin Ingrosso, Edward Blom, John Lundvik, Kikki Danielsson, Sigrid Bernson, Kamferdrops (pierwszy półfinał), Ida Redig, Jonas Gardell, Margaret, Liamoo, Samir i Viktor, Mimi Werner, Stiko Per Larsson (drugi półfinał), Martin Almgren, Dotter, Méndez, Moncho, Kalle Moraeus i Orsa Spelmän, Jessica Andersson, Barbi Escobar (trzeci półfinał), Elias Abbas, Emmi Christensson, Felicia Olsson, Felix Sandman, Jessica Andersson, Mariette, Olivia, Rolandz i Sigrid Bernson (czwarty półfinał). Do finału zakwalifikowało się łącznie dwunastu wykonawców: Méndez, Renaida, Martin Almgren, John Lundvik, Jessica Andersson, Liamoo, Samir &amp; Viktor, Mariette, Felix Sandman, Margaret, Benjamin Ingrosso i Rolandz. Pierwsze miejsce zajął Benjamin Ingrosso z piosenką „Dance You Off”, za którą otrzymał łącznie 181 punktów, w tym 114 od jurorów i 67 od widzów (1,469,808 głosów). 10 maja wystąpił w drugim półfinale Eurowizji i z drugiego miejsca zakwalifikował się do finału, który odbył się 12 maja. Zajął w nim siódme miejsce po zdobyciu 274 punktów, w tym 21 pkt od telewidzów (23. miejsce) i 253 pkt od jurorów (2. miejsce).
Po wygranej Netty w finale konkursu w 2018 i możliwości organizacji 64. konkursu w Jerozolimie wielu mieszkańców Szwecji nawoływało do bojkotu imprezy. W maju stacja SVT potwierdziła udział w 64. Konkursie Piosenki Eurowizji organizowanym w Tel Awiwie, a niedługo później ogłosiła regulamin "Melodifestivalen 2019", w którym ujawniła daty oraz miejsca organizacji koncertów konkursowych. Koncerty poprowadzili: Eric Saade, Marika Carlsson, Sarah Dawn Finer i Kodjo Akolor. Do konkursu dopuszczono 28 propozycji, których wykonawców ogłoszono 27 listopada podczas konferencji prasowej SVT; w eliminacjach wystąili: Anna Bergendahl, Nano, Mohombi, Zeana (feat. Anis Don Demina), Arja Saijonmaa, High15, Wiktoria (pierwszy półfinał), Andreas Johnson, Hanna Ferm i Liamoo, Malou Prytz, Oscar Enestad, Jan Malmsjö, Vlad Reiser, Margaret (drugi półfinał), Dolly Style, Martin Stenmarck, Jon Henrik Fjällgren, Omar, The Lovers Of Valdaro, Lina Hedlund, Rebecka Karlsson, Arvingarna, Anton Hagman, Ann-Louise Hansson, Bishara, Pagan Fury i John Lundvik (czwarty półfinał). Do finału zakwalifikowali się: Mohombi, Wiktoria, Hanna Ferm i Liamoo, Malou Prytz, Lina Hedlund, Jon Henrik Fjällgren, Bishara, John Lundvik, Anna Bergendahl, Nano, Lisa Ajax i Arvingarna. 9 marca w finale konkursu zwyciężył John Lundvik z piosenką „Too Late for Love”, za którą zdobył największą liczbę 181 punktów, w tym maksymalną liczbę 96 pkt w głosowaniu międzynarodowego panelu jurorskiego i 85 pkt od widzów. 16 maja wystąpił jako ósmy w kolejności w drugim półfinale konkursu i z trzeciego miejsca zakwalifikował się do finału, który odbył się 18 maja. Wystąpił w nim jako dziewiąty w kolejności i zajął piąte miejsce po zdobyciu 334 punktów, w tym 93 pkt od telewidzów (9. miejsce) i 241 pkt od jurorów (2. miejsce).
Uczestnictwo.
Szwecja uczestniczy w Konkursie Piosenki Eurowizji od 1958. Poniższa tabela uwzględnia nazwiska wszystkich szwedzkich reprezentantów, tytuły konkursowych piosenek oraz wyniki w poszczególnych latach.
Legenda:
Historia głosowania w finale (1958–2022).
Kraje, którym Szwecja "przyznała" najwięcej punktów:
Kraje, od których Szwecja "otrzymała" najwięcej punktów:
Legenda:
Konkursy Piosenki Eurowizji organizowane w Szwecji.
Szwecja sześciokrotnie organizowała Konkurs Piosenki Eurowizji. Po raz pierwszy telewizja SVT uzyskała prawo do przygotowania konkursu po wygranej ABBY w 1974. 20. Konkurs Piosenki Eurowizji odbył się w Sztokholmie. Wydarzeniu towarzyszyło sporo kontrowersji, ponieważ szwedzka lewica skrytykowała nadawcę za zbyt duży wkład finansowy w organizację konkursu, co przerodziło się w ogólnokrajowy protest przeciwko komercjalizacji w muzyce. Konkurencją dla konkursu miał być alternatywny festiwal piosenki "Alternativfestival", który został zorganizowany w tym samym czasie w Sztokholmie. Po finale konkursu telewizja SVT przyznała rację protestującym i uznała, że organizacja Eurowizji była droga. Strajki uliczne związane z finansowym aspektem konkursu zwróciły także uwagę EBU, która zmieniła zasady budżetowania wydarzenia – od tej pory każdy nadawca publiczny uczestniczący w konkursie musiał opłacić składkę za możliwość startu.
Dzięki wygranej tria Herreys w 1984 organizatorem kolejnego konkursu była telewizja SVT. Konkurs odbył się na terenie hali Scandinavium w Göteborgu, finał poprowadziła Lill Lindfors. Kontrolowana wpadka prezenterki przed rozpoczęciem głosowania wzbudziła liczne kontrowersje: w pewnym momencie zerwała się jej spódnica, pozostawiając ją poniżej pasa w samych rajstopach, a po chwili odpięła część ukrytej sukienki, prezentując całą kreację.
Po wygranej Caroli Häggkvist szwedzka telewizja zorganizowała 37. Konkurs Piosenki Eurowizji w 1992. Koncert poprowadzili Lydia Cappolicchio i Harald Treutiger. Widowisko otworzyła Carola Häggkvist, wykoując utwór „All the Reasons to Live”.
Po wygranej Loreen w finale Eurowizji 2012 szwedzka telewizja została organizatorem 57. Konkursu Piosenki Eurowizji. 8 lipca 2012 EBU zdecydowała, że wszystkie trzy koncerty konkursu odbędą się w Malmö. Istotnym motywem scenografii koncertów był most nad Sundem łączący metropolię z Kopenhagą.
Dzięki wygranej Månsa Zelmerlöwa w 2015 stacja SVT otrzymała prawa do organizacji 51. Konkursu Piosenki Eurowizji. Konkurs odbył się w Globe Arena w Sztokholmie, a koncerty poprowadzili Petra Mede i Måns Zelmerlöw.
Nagrody im. Marcela Bezençona.
Nagrody im. Marcela Bezençona to statuetki przyznawane najlepszym piosenkom w finale Konkursu Piosenki Eurowizji. Pomysłodawcami nagród byli Christer Björkman i Richard Herrey, statuetka nosi nazwisko twórcy konkursu – Marcela Bezençona. Przyznawane są trzy nagrody: Nagroda Dziennikarzy (zwycięzcę wybierają akredytowani dziennikarze), Nagroda Artystyczna (zwycięzcę wybierają komentatorzy konkursu) i Nagroda Kompozytorska (zwycięzcę wybierają kompozytorzy biorący udział w konkursie).
Nagroda Artystyczna
Nagroda Kompozytorów
Faworyt OGAE.
OGAE (fr. "Organisation Générale des Amateurs de l'Eurovision", pol.: "Stowarzyszenie Miłośników Konkursu Piosenki Eurowizji") – pozarządowa organizacja non profit, a zarazem międzynarodowy fanklub Konkursu Piosenki Eurowizji założony w 1984, składający się z kilkudziesięciu lokalnych klubów fanów konkursu z krajów Europy i pozostałych państw, które są zjednoczone jako „OGAE Reszta Świata”. Od 2007 stowarzyszenie przeprowadza ankietę, w której wyłaniany jest faworyt OGAE.
Poniższy spis uwzględnia szwedzkich zwycięzców plebiscytu:
Najlepsza piosenka "Melodifestivalen" i "Alla tiders Melodifestival".
W listopadzie 2004 telewizja SVT zorganizowała koncert z okazji 50-lecia "Melodifestivalen". Podczas koncertu wybrano najlepszy utwór w historii festiwalu, a wyboru dokonano spośród 15 propozycji, które wygrały internetowe głosowanie zorganizowane przez stację. Na liście znalazły się utwory: „Fångad av en stormvind”, „Främling” i „Mitt i ett äventyr” Caroli, „Se på mig” Jana Johansena, „Det börjar verka kärlek banne mig” Claes-Görana Hederströma, „Det gör ont” Leny Philipsson, „Michelangelo” Björna Skifsa, „I morgon är en annan dag” Christera Björkmana, „Diggi-loo diggi-ley” boys bandu Herreys, „Augustin” Siw Malmkvist i Brity Borg, „Waterloo” zespołu ABBA, „Stad i ljus” Tommy’ego Körberga, „Tusen och en natt” Charlotte Nilsson, „Symfonin” Loa Falkmana i „När vindarna viskar mitt namn” Rogera Pontarego. Ogłoszenie wyników nastąpiło podczas gali charytatywnej "Världens Barn". Plebiscyt wygrał przebój „Waterloo” zespołu ABBA, drugie miejsce zajęła piosenka „Främling” Caroli, a trzecie – „Diggi-loo diggi-ley” boys bandu Herreys. W marcu 2005 w hali Cirkus w Sztokholmie zorganizowano koncert "Alla tiders Melodifestival", podczas którego szwedzcy artyści zaprezentowali utwory, które zajęły pierwsze dziesięć miejsc w plebiscycie. Transmisja wydarzenia odbyła się na początku kwietnia.
"Gratulacje: 50 lat Konkursu Piosenki Eurowizji".
W październiku 2005 odbył się koncert "", zorganizowany przez Europejską Unię Nadawców z okazji 50-lecia Konkursu Piosenki Eurowizji. W trakcie koncertu odbył się plebiscyt na najlepszą piosenkę w całej historii konkursu. W stawce konkursowej znalazła się m.in. szwedzka propozycja „Waterloo” zespołu ABBA, która wygrała 18. Konkurs Piosenki Eurowizji w 1974. Utwór zajął pierwsze miejsce z 329 punktami na koncie, tym samym został uznany „najlepszym eurowizyjnym utworem wszech czasów”.

</doc>
<doc id="1379024" url="https://pl.wikipedia.org/wiki?curid=1379024" title="Honoriusz Balzak">
Honoriusz Balzak



</doc>
<doc id="1379025" url="https://pl.wikipedia.org/wiki?curid=1379025" title="After...">
After...

After... – polski zespół rockowy.
Grupa została założona w 2002 roku we Włocławskim Centrum Kultury przez wokalistkę Sylwię Wojciechowską, gitarzystów Cezarego Bregiera i Wojciecha Tymińskiego, klawiszowca Tomasza Wiśniewskiego, basistę Mariusza Ziółkowskiego oraz perkusistę Radka Więckowskiego. We wrześniu 2005 wokalistkę zastąpił Krzysztof „Sooya” Drogowski.
Debiutancki album, "Endless Lunatic" ukazał się w listopadzie 2005 roku nakładem wytwórni Oskar, a nagrany został w Studiu Islands oraz w Teatrze Miejskim w Inowrocławiu. W czerwcu 2008 roku ukazał się drugi studyjny album "Hideout". W styczniu 2011 ukazała się koncertowa płyta "Live at Home" Materiał na ten album został zarejestrowany w 2009 roku w Teatrze Impresaryjnym we Włocławku.
Na jesieni 2011 ukazał się kolejny studyjny album zespołu zatytułowany "No Attachments" wydany przez firmę Metal Mind Productions.

</doc>
<doc id="1379026" url="https://pl.wikipedia.org/wiki?curid=1379026" title="Endless Lunatic">
Endless Lunatic

Endless Lunatic – pierwszy album zespołu After... wydany w 2005 roku nakładem wytwórni Oskar.

</doc>
<doc id="1379029" url="https://pl.wikipedia.org/wiki?curid=1379029" title="Reguły kłamstwa">
Reguły kłamstwa

Reguły kłamstwa () – czeski film obyczajowy z 2006 roku.

</doc>
<doc id="1379032" url="https://pl.wikipedia.org/wiki?curid=1379032" title="Creation Records">
Creation Records

Creation Records – brytyjska niezależna wytwórnia płytowa, założona przez Alana McGee, Dicka Greena i Joego Fostera w 1983 roku, zakończyła działalność w 1999 roku. Nazwa pochodziła od występującego w latach 60. zespołu The Creation, którego fanem był McGee. Wytwórnia znana przede wszystkim z odkrycia i wypromowania takich zespołów jak Oasis, Primal Scream czy Saint Etienne.
W stajni wytwórni znajdowały się przede wszystkim zespoły grające britpop czy alternatywny rock:

</doc>
<doc id="1379033" url="https://pl.wikipedia.org/wiki?curid=1379033" title="Jonas w Los Angeles">
Jonas w Los Angeles

Jonas w Los Angeles (oryginalnie Jonas L.A.; obecna nazwa od drugiej serii, poprzednia: Jonas; wcześniej reklamowany jako J.O.N.A.S) – Disney Channel Original Series stworzony przez Michaela Curtisa (twórcy Filipa z przyszłości) i Rogera S.H. Schulmana, z udziałem amerykańskiego zespołu pop-rockowego Jonas Brothers. Zapowiedź serialu miała swoją premierę 23 grudnia 2008 roku na amerykańskim Disney Channel.
Odcinek pilotażowy był kręcony we wrześniu 2008 roku, a swoją premierę miał 2 maja 2009 roku. Serial zadebiutował na Disney Channel 2 maja 2009 roku, a już 25 kwietnia był dostępny na Disney Channel On Demand. W oczekiwaniu na premierę w Polsce, Disney Channel Polska od 27 września 2009 roku emitował trzy odcinkowy miniserial W pogoni za Jonas. Opowiadał on losy chłopaka i dziewczyny, którzy chcieli pojechać na koncert Jonas Brothers do Londynu. Polska premiera "„Jonas”" miała miejsce 10 października 2009 roku.
9 listopada 2009 roku zapowiedziano, że serial Jonas będzie miał swoją drugą serię. Jonas w Los Angeles to pierwszy serial Disney Channel od czasów Filipa z przyszłości, który nie jest kręcony przed żywą widownią oraz nie ma śmiechów w tle. Serial jest kręcony w New Jersey w Hollywood Center Studios.
W listopadzie 2010 roku ogłoszono, że serial zakończy swoją emisję po 2 sezonach.
Fabuła.
Beztroskie życie zespołu JONAS zostaje zniszczone, gdy słyszą, że muszą wrócić do szkoły. Dopiero teraz zasmakują zwykłego życia nastolatków. Jednak w szkole są znani i trudno im się oderwać od tłumu fanów. Trudno jest im powiązać życie gwiazdy z życiem nastolatka. Pomagają im jednak rodzina, stylistka Stella i Macy największa fanka zespołu. Serial też dużo opowiada o relacjach Joe i Stelli, którzy są w sobie zakochani, lecz boją się, że jeżeli im się nie uda mogą zepsuć swoją przyjaźń i zespół. W drugiej serii bracia Jonas i ich przyjaciółki, Stella i Macy, wyjeżdżają na wakacje do Los Angeles.
Koncepcja.
Seria TV zwana początkowo "J.O.N.A.S" (skrót od "„Junior Operatives Networking As Spies”") miała śledzić losy młodocianych agentów rządu, którzy pod przykrywką grania koncertów wykonywali tajne misje, aby ocalić świat. W tym samym czasie musieli ukrywać ich podwójne życie przed młodszym bratem oraz mamą. Tymczasem Stella nieświadoma tego, co robią bracia, opisywała ich w magazynie dla nastolatków. Chelsea Staub powiedziała: "„To będzie fajny serial, w którym pojawi się wiele zwrotów akcji, niespodziewanych i dziwnych dla bohaterów sytuacji”". Powiedziała również, że atmosfera serialu będzie utrzymana w stylu oraz Pan i pani Smith. Będzie ciekawy przebieg akcji i nadal będzie to sitcom.
Pilotażowy odcinek "J.O.N.A.S" był nakręcony już w 2007 roku, jednak strajk scenarzystów w Stanach Zjednoczonych zahamował postęp nad serią. Zamiast tego Disney Channel sfilmował minireality-show , który śledził działania braci Jonas na koncertach. Parę tygodni później, 20 czerwca 2008 roku miał swoją premierę film Camp Rock, w którym bracia zagrali członków fikcyjnego zespołu "„Connect Three”". Jonas Brothers wystąpili również w . Projekt braci szpiegów był bardzo wielki, ale zaczęto się nim mniej interesować. Po roku zaczęto ponownie rozważać plan zrealizowania serialu z udziałem Jonas Brothers, jednak postanowiono zmienić tytuł oraz fabułę serii. Obsadę pozostawiono bez zmian.
Nagrody.
Serial Jonas nominowany był do różnych nagród. Oto niektóre z nich.
Media.
Wydania DVD.
Kompletna seria pierwsza została także wydany 20 maja 2010 roku w Niemczech.
Gra wideo.
Disney Interactive Studios 10 listopada wydało grę wideo na Nintendo DS opartą na serialu.
Muzyka.
Seria 1.
Lista utworów.
Soundtrack pierwszego sezonu jak dotąd się nie ukazał, jednakże pełna wersja piosenki "Give Love a Try" ukazała się na płycie "Radio Disney Jams, Vol. 12".
Ciekawostki.
W sezonie 2 piosenkę tytułową „Live to Party” dodatkowo śpiewają Chelsea Staub i Nicole Anderson.
Wersja polska.
Wersja polska: SDI Media Polska
Reżyseria: Waldemar Modestowicz
Tekst polski:
Udział wzięli:
i inni
Piosenkę w odcinku 9 śpiewał: Marcin Hycnar

</doc>
<doc id="1379035" url="https://pl.wikipedia.org/wiki?curid=1379035" title="Gubernia Kazańska">
Gubernia Kazańska



</doc>
<doc id="1379036" url="https://pl.wikipedia.org/wiki?curid=1379036" title="Monako w Konkursie Piosenki Eurowizji">
Monako w Konkursie Piosenki Eurowizji

Monako uczestniczy w Konkursie Piosenki Eurowizji od 1959 roku. Od czasu debiutu, konkursem w kraju zajmuje się monakijski nadawca publiczny Télé Monte Carlo (TMC).
Monako wygrało konkurs w 1971 roku, kiedy to kraj reprezentowała Séverine z utworem „Un banc, un arbre, une rue”. Telewizja nie zorganizowała jednak 17. Konkursu Piosenki Eurowizji, przekazując prawa do przygotowania finału Wielkiej Brytanii.
Monakijski nadawca po raz pierwszy wycofał się z udziału w konkursie w 1980, powracając do stawki podczas konkursu w 2004 roku. W 2006 roku krajowa telewizja ponownie zrezygnowała z uczestnictwa i od tamtej pory nie wysyła swojego reprezentanta.
Uczestnictwo.
Monako uczestniczy w Konkursie Piosenki Eurowizji od 1959 roku i do tej pory wzięła w nim udział 24 razy. Poniższa tabela uwzględnia nazwiska wszystkich monakijskich reprezentantów, tytuły konkursowych piosenek oraz wyniki w poszczególnych latach.
Historia głosowania w finale (1959-2006).
Kraje, którym Monako przyznało najwięcej punktów:
Monako otrzymało najwięcej punktów od:
Legenda:
Organizacja.
Po wygranej w 1971 roku, kraj zdecydował się zorganizować konkurs w 1972 roku jako widowisko plenerowe, wyznaczając datę raczej na czerwiec niż wczesną wiosnę. Z powodu braku funduszy i materiałów Télé Monte Carlo zwróciła się o pomoc do francuskiego nadawcy publicznego ORTF, który zgodził się zorganizować konkurs. Ponieważ nadawca monakijski chciał, aby konkurs odbył się w Monako, podczas gdy ORTF chciał, aby odbył się we Francji, negocjacje nigdy się nie powiodły, a Monako zrezygnowało z roli państwa-gospodarza. Europejska Unia Nadawców zwróciła się do Hiszpanii i Niemiec, które zajęły odpowiednio drugie i trzecie miejsce w konkursie w 1971, ale kraje te nie były zainteresowane organizacją. Konkurs został zorganizowany w Edynburgu przez brytyjskiego nadawcę BBC.

</doc>
<doc id="1379037" url="https://pl.wikipedia.org/wiki?curid=1379037" title="George Cave">
George Cave

George Cave (ur. 23 lutego 1856 w Londynie, zm. 29 marca 1928 w Burnham-on-Sea w hrabstwie Somerset) – brytyjski prawnik i polityk, członek Partii Konserwatywnej, minister w rządach Herberta Henry’ego Asquitha, Davida Lloyda George’a, Andrew Bonar Lawa i Stanleya Baldwina.
Wykształcenie odebrał w Merchant Taylors' School w Londynie oraz w St John’s College na Uniwersytecie Oksfordzkim. W 1880 r. rozpoczął praktykę adwokacką. W 1904 r. został Radcą Króla. W 1906 r. został wybrany do Izby Gmin jako reprezentant okręgu Kinston-upon-Thames. W 1908 r. został członkiem Królewskiej Komisji ds. Wykupu Ziemi. Następnie był prokuratorem generalnym księcia Walii Edwarda.
W 1915 r. został Radcą Generalnym Anglii i Walii. Otrzymał także tytuł szlachecki. W 1916 r. został ministrem spraw wewnętrznych w koalicyjnym gabinecie Lloyda George’a. W 1918 r. otrzymał tytuł 1. wicehrabiego Cave i zasiadł w Izbie Lordów. W 1919 r. został jednym z lordów prawa. W 1921 r. otrzymał Krzyż Wielki Orderu św. Michała i św. Jerzego. W 1922 r. został Lordem Kanclerzem i sprawował ten urząd do swojej śmierci z kilkumiesięczną przerwą w 1924 r., kiedy do władzy doszła Partia Pracy. W 1925 r. został kanclerzem Uniwersytetu Oksfordzkiego.
Lord Cave zmarł w 1928 r. i został pochowany w Berrow w hrabstwie Somserset. Ponieważ nie miał dzieci wraz z jego śmiercią wygasł tytuł parowski. Jego żona, Anne, otrzymał tytuł 1. hrabiny Cave of Richmond, który wygasł po jej śmierci w 1938 r.

</doc>
<doc id="1379039" url="https://pl.wikipedia.org/wiki?curid=1379039" title="Wicehrabia Cave">
Wicehrabia Cave



</doc>
<doc id="1379042" url="https://pl.wikipedia.org/wiki?curid=1379042" title="Skyscanner">
Skyscanner

Skyscanner – wyszukiwarka lotów, która umożliwia użytkownikom szukanie lotów według ceny i lokalizacji. Dodatkowe narzędzia, takie jak miesięczny wykres cen biletów, pozwalają użytkownikom porównać ceny lotów w każdym dniu. Można również znaleźć ceny weekendowych lotów do danego miasta.
Witryna jest wielojęzykowa, oferuje wyszukiwanie lotów w 20 językach włącznie z polskim, chińskim, rosyjskim, portugalskim, hiszpańskim i japońskim. Skyscanner nie sprzedaje biletów bezpośrednio, lecz po znalezieniu najtańszych ofert, użytkownik jest automatycznie przenoszony na stronę wybranej linii lotniczej, aby tam dokonać rezerwacji.
Użytkownicy mogą szukać lotów bez konieczności podawania dokładnej daty oraz miejsca docelowego, co czyni wyszukiwarkę Skyscanner.net bardzo elastyczną. Wykorzystanie najnowszej technologii pozwala uzyskać wyniki wyszukiwania dużo szybciej niż robi to multiwyszukiwarka, jako że nie ma potrzeby analizowania zewnętrznych stron za każdym razem, gdy wykonywane jest wyszukiwanie. Odróżnia ją to wyraźnie od większości innych witryn wyszukujących loty.
Firma ma siedzibę w Edynburgu (Szkocja). Miała polski oddział w Przemyślu do 30 grudnia 2011.
W 2009 roku Skyscanner uruchomił nowe funkcjonalności: wyszukiwanie ofert wynajmu samochodów oraz hoteli.
Historia.
Firmę w 2001 r. założyło trzech specjalistów IT: Gareth Williams, Barry Smith i Bonamy Grimes, po tym jak pewnej zimy G. Williams, zapalony narciarz, miał ogromne trudności ze znalezieniem tanich lotów do zimowych kurortów. Pierwszą wersję wyszukiwarki Skyscanner udostępniono w roku 2001 i rozwijano do roku 2002. W 2003 zatrudniono pierwszego pracownika do pomocy przy rozwoju witryny internetowej. W 2004 roku otworzono biuro w Edynburgu i obecnie firma zatrudnia w sumie około 150 osób.
Na początku na stronie internetowej znaleźć można było tylko europejskie tanie linie lotnicze, ale w miarę rozwoju pojawiła się na niej większość przewoźników europejskich, włącznie z British Airways, KLM i Virgin. Skyscanner rozszerzył swój zasięg geograficzny, by włączyć do swojej bazy przewoźników obsługujących trasy do USA i Kanady, także na liniach wewnętrznych tych krajów, jak również przewoźników z innych części świata. Jednak głównie koncentruje się na europejskich portach lotniczych.
Priorytetem firmy jest stanie się wszechstronną kompleksową witryną oferującą każde możliwe połączenie lotnicze. Dodatkiem do technologicznych możliwości wyszukiwarki są regularnie zamieszczane aktualności ze świata podróży i przemysłu lotniczego, a także wskazówki dla podróżnych.
Popularność i udział w rynku.
Według artykułu zamieszczonego w Travolution.co.uk „Hitwise” – agencja monitorująca ruch w internecie stwierdza, że Skyscanner ma 11,34% udziału w rynku brytyjskich wyszukiwarek turystycznych. Witryna ta była dobrze przyjęta przez brytyjskie media, w „Online Cheap Flight Finding Experiment” przeprowadzonym przez dziennik The Guardian, Skyscanner został pochwalony za znajdowanie najniższych cen na loty i za „pobicie” w tej dziedzinie dużo większych operatorów, takich jak Expedia i Travelocity. Witryna Skyscanner znalazła się również w rankingu The Independent: „The Ten Best: Travel Sites” i w „101 Naprawdę Użytecznych Stron www”. Skyscanner zdobył kilka nagród, takich jak „Best Technology Site 2005” od TravelMole czy „Top Travel Websites” 2005 Wanderlusta. Również w Polsce witryna została zauważona i pochwalona przez Rzeczpospolitą. W 2010 roku Skyscanner zdobył nagrodę Travolution Award w kategorii najlepsza metawyszukiwarka/porównywarka cen.

</doc>
<doc id="1379043" url="https://pl.wikipedia.org/wiki?curid=1379043" title="Angel (film 2007)">
Angel (film 2007)

Angel – francusko-brytyjsko-belgijski melodramat z 2007 roku na podstawie powieści Elizabeth Taylor.

</doc>
<doc id="1379052" url="https://pl.wikipedia.org/wiki?curid=1379052" title="Generał-gubernatorstwo">
Generał-gubernatorstwo

Generał-gubernatorstwo – jednostka podziału administracyjnego pierwszego stopnia istniejąca w Imperium Rosyjskim w latach 1775–1917.
Generał-gubernatorstwo obejmowało kilka guberni lub obwodów; na jego czele stał generał-gubernator. W 1914 w Rosji istniało 8 generał-gubernatorstw:
Po wybuchu I wojny światowej utworzono na zajętych terenach Galicji i Bukowiny Galicyjsko-bukowińskie generał-gubernatorstwo.
Po wybuchu II wojny światowej nazwę bardzo zbliżoną zastosowały nazistowskie Niemcy w części okupowanej Polski: Generalne Gubernatorstwo.

</doc>
<doc id="1379053" url="https://pl.wikipedia.org/wiki?curid=1379053" title="Maria Imelda od Jezusa Hostii">
Maria Imelda od Jezusa Hostii



</doc>
<doc id="1379054" url="https://pl.wikipedia.org/wiki?curid=1379054" title="Kopalnia Węgla Kamiennego Pstrowski">
Kopalnia Węgla Kamiennego Pstrowski

Kopalnia Węgla Kamiennego Pstrowski (początkowo "Hedwigswunsch", w latach 1862–1863: "Bertha Hedwig", w latach 1945–1948: "Jadwiga") – zlikwidowana kopalnia węgla kamiennego w Zabrzu-Biskupicach, założona w 1856 roku, prowadziła wydobycie do 31 grudnia 1995; na części obszaru górniczego utworzono w 1996 roku Zakład Wydobywczy Surowców Mineralnych Jadwiga, który prowadził wydobycie do 2000 roku. Od 2002 roku część obszaru górniczego eksploatuje prywatna kopalnia Siltech.
Historia.
Początki kopalni datuje się na lata 1854–1856, kiedy to nadano pole górnicze pod nazwą Hedwigswunsch. W latach 1862–1863 kopalnia nosiła nazwę Bertha Hedwig, a od 1864 ponownie Hedwigswunsch. W latach 1945–1948 otrzymała polską nazwę Jadwiga. W 1948 roku przemianowano ją na Pstrowski – na cześć Wincentego Pstrowskiego, który w tej kopalni zapoczątkował współzawodnictwo pracy. W 1973 roku włączono do niej kopalnię Rokitnica. Kopalnia prowadziła wydobycie do 31 grudnia 1995, na części obszaru górniczego utworzono w 1996 roku Zakład Wydobywczy Surowców Mineralnych Jadwiga, który prowadził wydobycie do 2000 roku. Od 2002 roku część obszaru górniczego eksploatuje pierwsza w Polsce prywatna kopalnia Siltech, założona przez byłego posła Jana Chojnackiego. W 2006 roku zatrudniała 160 osób.

</doc>
<doc id="1379056" url="https://pl.wikipedia.org/wiki?curid=1379056" title="KWK Pstrowski">
KWK Pstrowski



</doc>
<doc id="1379060" url="https://pl.wikipedia.org/wiki?curid=1379060" title="Midian (album Aion)">
Midian (album Aion)

Midian – album zespołu Aion wydany w 1997 roku nakładem wytwórni Morbid Noizz Productions.
Zawiera cover zespołu The Sisters of Mercy „Temple of Love”.
Lista utworów.
Opracowano na podstawie materiału źródłowego.

</doc>
<doc id="1379062" url="https://pl.wikipedia.org/wiki?curid=1379062" title="Mirdżalol Kasymow">
Mirdżalol Kasymow



</doc>
<doc id="1379063" url="https://pl.wikipedia.org/wiki?curid=1379063" title="Józef Obrębski">
Józef Obrębski



</doc>
<doc id="1379064" url="https://pl.wikipedia.org/wiki?curid=1379064" title="Noia (album)">
Noia (album)

Noia – album zespołu Aion wydany w 1998 roku nakładem wytwórni Morbid Noizz Productions.
Lista utworów.
Opracowano na podstawie materiału źródłowego.

</doc>
<doc id="1379065" url="https://pl.wikipedia.org/wiki?curid=1379065" title="Iliasz Zejtulajew">
Iliasz Zejtulajew



</doc>
<doc id="1379066" url="https://pl.wikipedia.org/wiki?curid=1379066" title="Raimondo D'Aronco">
Raimondo D'Aronco

Raimondo Tommaso D'Aronco (ur. 31 sierpnia 1857 w Gemona del Friuli, zm. 3 maja 1932 w San Remo) – włoski architekt, tworzący w stylu secesji.
Życiorys.
W konkursie na projekt pomnika króla Wiktora Emanuela II zdobył srebrny medal. W 1893 roku został zaproszony do Stambułu pracował na dworze sułtana Abdula Hamida II do 1909.

</doc>
<doc id="1379067" url="https://pl.wikipedia.org/wiki?curid=1379067" title="Lidia Chmielnicka-Żmuda">
Lidia Chmielnicka-Żmuda

Lidia Teresa Chmielnicka-Żmuda (ur. 8 marca 1939 w Lublińcu, zm. 27 września 2002 w Opolu) – polska siatkarka, reprezentantka Polski, medalistka igrzysk olimpijskich i mistrzostw Europy.
Sukcesy.
W drużynie narodowej występowała przez pięć lat (1963–1968) i rozegrała w niej 119 spotkań. Karierę sportową rozpoczęła w Opolu, by potem grać także w Warszawie i Łodzi na zakończenie swej przygody z siatkówką przeniosła się do Włoch, gdzie była nie tylko zawodnikiem, ale i trenerem.

</doc>
<doc id="1379071" url="https://pl.wikipedia.org/wiki?curid=1379071" title="Reconciliation">
Reconciliation

Reconciliation – album zespołu Aion wydany w 2000 roku nakładem wytwórni Metal Mind.
Lista utworów.
Opracowano na podstawie materiału źródłowego.

</doc>
<doc id="1379072" url="https://pl.wikipedia.org/wiki?curid=1379072" title="Learning Management System">
Learning Management System

Learning management system (LMS z ang.: system zarządzania nauczaniem) – aplikacja webowa wspierająca proces nauczania w sposób zdalny, tj. przez Internet (e-learning). Pomocna w zarządzaniu aktywnością szkoleniową i kompetencjami w organizacji (w szczególności: szkół, uczelni wyższych, przedsiębiorstw ze szczególnym uwzględnieniem firm szkoleniowych). 
Z punktu widzenia użytkownika końcowego, LMS zapewnia śledzenie postępu indywidualnych umiejętności i kompetencji, proste metody lokalizacji aktywności szkoleniowych i rejestracji na kursy. 
Z punktu widzenia administratora, LMS zarządza dostępem do kursów online na które użytkownik został uprzednio zarejestrowany. Typowa aplikacja umożliwia prowadzenie zajęć, zarządzanie materiałami edukacyjnymi (wprowadzanie, edycja i usuwanie materiałów graficznych, wideo, podcastów, audiowizualnych, tekstowych) oraz kontrolę wyników nauczania (przeprowadzanie testów).

</doc>
<doc id="1379074" url="https://pl.wikipedia.org/wiki?curid=1379074" title="National Soccer League">
National Soccer League

National Soccer League (w skrócie NSL) – najwyższa klasa rozgrywkowa w piłce nożnej w Australii w latach 1977–2004, organizowana i zarządzana przez Australian Soccer Association (ASA, Soccer Australia). Łącznie rozegrano 28 sezonów w których to uczestniczyło 41 zespołów z Australii i 1 z Nowej Zelandii. Najwięcej razy po tytuł mistrzowski (aż czterokrotnie) sięgały drużyny: Marconi Stallions, South Melbourne FC i Sydney City. Od 1984 roku o tytule mistrzowskim decydowały rozgrywki Grand Final (w 1987 się nie odbyły). W 2005 roku NSL została zastąpiona przez A-League.
Historia.
Początki.
Piłkarska liga National Soccer League (NSL) została założona w 1977 roku i były to pierwsze rozgrywki o charakterze krajowym w jakiejkolwiek dyscyplinie sportowej w Australii. Przed powstaniem NSL w latach 1962 – 1968, organizowany był puchar Australia Cup, pierwsze rozgrywki w których brały udział drużyny z różnych stanów. Uczestniczyły w nim drużyny m.in. ze stanów Nowa Południowa Walia i Wiktoria. Pierwsze plany nt. utworzenie rozgrywek krajowych pojawiły się na przełomie lat 60. i 70. XX wieku, jednak w tym czasie federacje stanowe bały się utracenia władzy na rzecz rozgrywek krajowych organizowanych przez Australian Soccer Association. Jednocześnie same kluby piłkarskie uznały, że rozgrywki takiego typu będą nieekonomiczne. Awans Reprezentacji Australii na Mistrzostwa Świata w 1974 roku przyczynił się do różnych dyskusji w latach 1975 – 1976, których efektem było utworzenia 14 zespołowej ligi krajowej w 1977 roku. Przejście z lig stanowych do ligi krajowej nie przebiegało gładko. Federacja stanu Wiktoria – Victorian Soccer Federation, była niechętnie nastawiona do udziału dużych klubów z tego stanu w lidze krajowej. Przystąpienie mało znanego klubu Mooroolbark Soccer Club, z zachodnich przedmieść Melbourne spowodowało jednocześnie przełamaniem niechęci i przystąpieniem trzech kolejnych wiktoriańskich klubów do National Soccer League.
Dominacja Sydney 1977–1983.
W pierwszych siedmiu sezonach NSL liga została zdominowana przez zespoły z Sydney, które w tym okresie aż sześciokrotnie zdobywały tytuł mistrza Australii. Czterokrotnie po tytuł mistrza Australii w tym czasie sięgała drużyna Sydney City, jedynie w sezonie 1978 zespołowi West Adelaide udało się wywalczyć mistrzostwo kraju jako jedynemu zespołowi spoza Sydney. W tym okresie liga rozgrywana była systemem kołowym, mistrzem, kraju zostawała drużyn, która w danym sezonie zdobyła najwięcej punktów.
Konferencja Północna i Południowa 1984–1986.
W sezonie 1984 przeprowadzono reformę rozgrywek, która spowodowała, że w lidze występowały 24 zespoły, które były podzielona na dwie 12 zespołowe konferencje: północną i południową. Reformy spowodowane były zmniejszaniem się liczby frekwencji na meczach ligowych. W Konferencji Północnej występowały drużyny z Nowej Południowej Walii oraz Australijskiego Terytorium Stołecznego, natomiast w Konferencji Południowej występowały kluby ze stanów: Australia Południowa, Queensland i Wiktoria. Od 1984 roku mistrz kraju wyłaniany był po zakończeniu sezonu zasadniczego (oprócz sezonu 1987). Do serii finałowej rozgrywek awansowało 5 najlepszych zespołów z każdej konferencji, a mistrzostwo kraju zdobywało się w finale rozgrywek tzw. Grand Final. System z podzielam na dwie Konferencje przetrwał do sezonu 1986, po jego zakończeniu wycofano, aż 10 zespołów. Kryteria o decyzji, kto został w lidze, oparte były w głównej mierze na wynikach uzyskanych w lidze w sezonie 1986, jak i na osiągnięciach w lidze w latach wcześniejszych oraz ostatnie kryterium dotyczyło frekwencji danego klubu na meczach. Takie kryteria doprowadziły do sytuacji, że w lidze pozostały zespoły z Melbourne i Sydney oraz ówczesna drużyna mistrza Australii Adelaide City.
1987–1989.
W sezonie 1987 powrócono do poprzedniej formy rozgrywek i jednocześnie zrezygnowano z serii finałowej. W lidze ponownie występowało 14 zespołów do momentu wycofał się z ligi drużyny Sydney City po zakończeniu 1 kolejki sezonu. Od sezonu 1988 NSL na stałe powróciła do rozgrywania ligi z podziałem na sezon zasadniczy i serie finałową. Sezon 1989 był ostatnim rozgrywanym w systemie wiosna – jesień.
System jesień – wiosna, 1989/90 – 1998/99.
Przyczyną wprowadzenia systemu jesień – wiosna od sezonu 1989–90 był spadek liczby kibiców przychodzących na spotkania NSL. W systemie wiosna – jesień rozgrywane były rozgrywki Australian Football League, National Rugby League oraz zawody rugby union, które są bardziej popularne od piłki nożnej w Australii, jednocześnie zmagania rugbystów można było zobaczyć w bezpłatnej telewizji, jak i usłyszeć podczas transmisji radiowej. Dla tego władze ligi postanowiły przejść na system jesień – wiosna. Zmiany wprowadzone przez władze spowodowały, że NSL musiała rywalizować w tym samym okresie z zyskującymi na popularności rozgrywkami koszykarskimi, krykieta oraz tenisa.
W latach 90. XX wieku w rozgrywkach dominowały drużyny z Melbourne, które łącznie w tym okresie pięciokrotnie zdobywały mistrzostwo kraju (3 razy mistrzostwo zdobyła drużyna South Melbourne FC, oraz dwukrotnie Melbourne Croatia), dwa razy po tytuł mistrzowski sięgnęła drużyny Adelaide City.
W 1996 roku sekretarzem generalnym Australian Soccer Federation został David Hill. Jednym z pierwszych jego rozporządzeń było usunięcie europejskich nacjonalistycznych symboli z herbów klubowych, strojów zawodników, flag klubowych oraz z nazw stadionów. W sierpniu 1996 roku klub Marconi Fairfield został wykluczony z ligi za odmowę usunięcia włoskich elementów ze swojego herbu. Kolejnymi zespołami, które zostały wykluczone z ligi za odmowę pozbycia się europejskich symboli ze swoich herbów stały się drużyny Melbourne Croatia i Sydney Croatia. Sytuacja ta doprowadziła do oburzenia innych zespołów oraz społeczności piłkarskiej. W celu rozwiązania konfliktu między sekretarzem generalnym Davidem Hillem a klubami postanowiono dojść do kompromisu. Zespołom Marconi Fairfield, Melbourne Croatia i Sydney Croatia pozwolono przystąpić do rywalizacji w sezonie 1996–97 pod warunkiem zmodernizowania swoich herbów oraz barw klubowych. Zespoły Melbourne Croatia i Sydney Croatia zmieniły swoje nazwy odpowiednio na Melbourne Knights oraz Sydney United. Pomimo wprowadzony zmian grupy etniczne kibicujące swoim zespołom ignorowały rozporządzenia Australian Soccer Federation i na mecze ligowe przynosiły elementy związane z ich historią i tradycją. Rządy Davida Hilla w związku były krótkotrwale, w wyniku swoich decyzji o eliminacji grup etnicznych w NSL w latach 90. XX wieku, zbudowała się w opozycji do niego grupa przeciwników zarówno w samym związku piłkarskim jak i społeczności piłkarskiej.
Likwidacja NSL 1999/00–2003/04.
W ostatnich pięciu sezonach NSL dominowały drużyny Perth Glory FC i Wollongong Wolves, które dwukrotnie zdobywały mistrzostwo Australii, raz po tytuł sięgnęła drużyna Olympic Sharks.
W 1998 roku Australian Soccer Association podpisała umowę z telewizją Seven Network na transmitowanie spotkań NSL przez okres 10 lat. Seven Network pokazywało mecze ligowe na płatnym kanale C7 Sport. Umowa z telewizją Seven Network doprowadziła do tego, że NSL niemal całkowicie znikła z ekranów co w konsekwencji odbiło się brakiem sponsorów. Sieć Seven Network zerwała umowę z ASA w 2002 roku po tym jak straciła prawa do pokazywania spotkań Australian Football League tym samym zlikwidowała płatny program C7 Sport na którym były pokazywane mecze. Po zakończeniu współpracy z Seven Network, prawa do pokazywania NSL wykupiła telewizja SBS. Brak sponsoringu przyczynił się do pogłębienia problemów finansowych ligi i zlikwidowaniem jej po zakończeniu sezonu 2003–04.
W 2003 roku został opublikowany Report of the Independent Soccer Review Committee (pol. "Raport Niezależnej Piłkarskiej Komisji Lustracyjnej", określany również jako Raport Crawforda), który został opracowany przez komisję powołaną przez ówczesnego ministra sportu Roda Kempa i Parlament australijski w celu zbadania niegospodarności w organie zarządzającym australijską piłką ASA. Raport przyczynił się do likwidacji NSL i utworzenia nowych rozgrywek krajowych pod nazwą A-League, które rozgrywane są od 2005 roku.

</doc>
<doc id="1379077" url="https://pl.wikipedia.org/wiki?curid=1379077" title="Preston Sturges">
Preston Sturges

Preston Sturges właś. Edmund Preston Biden (ur. 29 sierpnia 1898 w Chicago, zm. 6 sierpnia 1959 w Nowym Jorku) – amerykański reżyser i scenarzysta filmowy, odnoszący sukcesy w latach 40. XX w.
Zarys kariery.
Zadebiutował satyrą polityczną "Wielki McGinty" (1940). Film ten przyniósł mu Oscara za najlepszy scenariusz oryginalny. Jego kolejne filmy "Lady Eve" oraz "Podróże Sullivana" cieszyły się również dużą popularnością. Łącznie był autorem 46 scenariuszy oraz jednocześnie reżyserem 14 produkcji filmowych.
Filmografia.
Jako scenarzysta/reżyser/aktor wystąpił łącznie w prawie 50 produkcjach filmowych.

</doc>
<doc id="1379078" url="https://pl.wikipedia.org/wiki?curid=1379078" title="USS Iowa (BB-4)">
USS Iowa (BB-4)

USS Iowa (BB-4) – jedyny w swoim typie amerykański pancernik z okresu przed i I wojny światowej. Był to pierwszy okręt w historii United States Navy nazwany na cześć stanu Iowa.
Historia.
Stępka pod budowę okrętu została położona w filadelfijskiej stoczni William Cramp and Sons 5 sierpnia 1893. Wodowanie nastąpiło 28 marca 1896, wejście do służby 16 czerwca 1897. Matką chrzestną okrętu została córka gubernatora stanu Iowa. Dzięki podwyższeniu (w stosunku do typu "Indiana") wolnej burty okręt charakteryzował się lepszą dzielnością morską. Był klasyfikowany jako pełnomorski pancernik przybrzeżny (ang. seagoing coastal battleship).
Po wejściu do służby został przydzielony do Floty Atlantyku. Po wybuchu wojny amerykańsko-hiszpańskiej w kwietniu 1898 okręt wszedł w skład sił przeznaczonych do blokady Kuby. 31 maja wraz z pancernikiem USS "Massachusetts" i krążownikiem USS "New Orleans" ostrzeliwał forty u wejścia do portu w Santiago de Cuba. 3 lipca wziął udział w bitwie pod Santiago de Cuba, był pierwszym okrętem który zauważył i ostrzelał zbliżającego się nieprzyjaciela. W efekcie skutecznego ostrzału dwa hiszpańskie krążowniki ("Maria Teresa" i "Oquendo") zostały trafione i zmuszone do wyrzucenia się na brzeg. Następnie "Iowa" zatopił hiszpański niszczyciel "Pluton", a "Furor" poważnie uszkodził. Poważnych uszkodzeń doznał także krążownik "Viscaya". Po bitwie na pokładzie okrętu przebywała część załóg pokonanych hiszpańskich okrętów oraz hiszpański głównodowodzący Pascual Cervera.
Po zakończeniu walk okręt powrócił do Nowego Jorku 20 sierpnia 1898. 12 października trasą prowadzącą przez przylądek Horn wyruszył do San Francisco, gdzie dotarł 7 lutego 1899. 11 czerwca przybył do Bremerton gdzie został poddany remontowi w suchym doku. Podczas służby trwającej dwa i pół roku okręt uczestniczył w licznych treningach i ćwiczeniach na morzu. W lutym 1902 został okrętem flagowym Eskadry Południowego Atlantyku. Rok później przybył do Nowego Jorku, gdzie następnie został wycofany ze służby 30 czerwca 1903. Ponowne wejście do służby miało miejsce 23 grudnia, a nowym przydziałem okrętu była Eskadra Północnego Atlantyku. Okręt został przeniesiony do rezerwy w lipcu 1907, a jego wycofanie ze służby nastąpiło rok później.
"Iowa" ponownie wszedł do służby 2 maja 1910, i służył w roli okrętu szkolnego w ramach Atlantyckiej Floty Rezerwowej (ang. Atlantic Reserve Fleet). Podczas trwającej cztery lata służby odwiedził wiele portów w północnej Europie. Okręt ponownie wycofano ze służby 27 maja 1914. W kwietniu 1917 w ograniczonym zakresie (ang. limited commission) ponownie wszedł do służby, gdzie wykorzystywany był jako okręt szkolny. Ostateczne wycofanie ze służby nastąpiło 31 marca 1919.
30 kwietnia jego nazwa została zmieniona na "Coast Battleship No. 4", aby zwolnić imię dla nowo budowanego pancernika. Jako okręt-cel został zatopiony 23 marca 1923 w Panama Bay po trafieniu salwą pocisków kal. 356 mm.
Okręt został wycofany ze służby zanim wprowadzono nowy system klasyfikacji, więc nigdy nie nosił oznaczenia BB-4; zawsze był wymieniany jako "Battleship no. 4". Jednak ze względu na ujednolicenie większość źródeł podaje w zestawieniach nazwę z numerem BB-4.

</doc>
<doc id="1379079" url="https://pl.wikipedia.org/wiki?curid=1379079" title="Charles Robert Ashbee">
Charles Robert Ashbee

Charles Robert Ashbee (ur. 17 maja 1863 w Londynie, zm. 23 maja 1942 w Sevenoaks) – angielski architekt, tworzący w stylu secesji. Związany z ruchem Arts and crafts, współpracował z Williamem Morrisem.
Życiorys.
Charles Robert Ashbee studiował w Wellington College i King's College w Cambridge. Jego sztuka kształtowała się pod wpływem Williama Morrisa. Dla realizacji swej idei całościowego budowania domu wraz z jego wnętrzem i wyposażeniem założył Guild and School of Handicraft w 1888 roku w londyńskiej dzielnicy East End (w 1902 przeniesiona do Chipping Campden - hrabstwo Gloucester) i School of Arts and Crafts (1904 - 14). Dzieła tam wykonywane, wiele według projektów Ashbeego (biżuteria, ceramika, lampy, okucia, kraty, meble) były przykładem nowoczesnego rzemiosła artystycznego i zdobyły światowe uznanie. W 1896 roku Ashbee założył drukarnię w Esseksie, w której wydawał bibliofilskie druki. Piastował stanowisko prezesa Stowarzyszenia Artystycznego Rzemiosła (1888 - 1908), które propagowało stworzone przez niego wzorce sztuki użytkowej. Był członkiem zarządu Essex Press i dyrektorem Society for the Preservation of Ancient Buildings. Po roku 1908 działał głównie jako architekt projektujący budynki mieszkalne. Był współautorem projektu zamku arcyksiążęcego w Darmstadt. Podczas I wojny światowej służył w wojsku brytyjskim w Egipcie, gdzie studiował literaturę angielską na uniwersytecie w Kairze. W latach 1918 - 22 pracował w brytyjskiej administracji Palestyny jako doradca w sprawach miejskich i konserwacji budynków oraz zabytków. Po powrocie do Anglii aż do śmierci mieszkał w Goodden Green.

</doc>
<doc id="1379082" url="https://pl.wikipedia.org/wiki?curid=1379082" title="Holandia w Konkursie Piosenki Eurowizji">
Holandia w Konkursie Piosenki Eurowizji

Holandia uczestniczy w Konkursie Piosenki Eurowizji od 1956. Od debiutu do 1969 konkursem w kraju zajmował się holenderski nadawca publiczny Nederlandse Televisie Stichting (NTS), w latach 1970–1984 oraz 1986–2009 odpowiadała za to telewizja Nederlandse Omroep Stichting (NOS), a w latach 2010–2013 – Televisie Radio Omroep Stichting (TROS). Od 2014 konkurs transmitowany jest przez kanał AVROTROS, powstały w wyniku połączenia telewizji TROS z AVRO.
Reprezentanci Holandii pięciokrotnie wygrali finał konkursu: w 1957 (Corry Brokken z piosenką „Net als toen”), 1959 (Teddy Scholten z piosenką „Een beetje”), 1969 (Lenny Kuhr z utworem „De troubadour”), 1975 (Teach-In z „Ding-a-dong”) i 2019 (Duncan Laurence z „Arcade”).
Telewizja holenderska nie wzięła udziału w czterech konkursach. W 1985 i 1991 termin finałów kolidował z Dniem Pamięci (4 maja). W 1995 i 2002 nadawca nie mógł wystawić reprezentanta z powodu słabych wyników zajętych w poprzednich konkursach.
W 2000 w kraju przerwano transmisję konkursu w połowie koncertu z powodu eksplozji fajerwerków w Enschede, w której zginęły 23 osoby, a 947 zostało rannych. Stacja NOS tłumaczyła swoją decyzję powodami praktycznymi oraz faktem, że „niewłaściwym byłoby transmitowanie programu rozrywkowego w noc takiej katastrofy”. W wyniku postanowienia nadawcy krajowe wyniki oparte były na głosowaniu komisji jurorskiej, a nie telewidzów.
W 2003 fundacja Eurowizyjnych Artystów (EA) opublikowała dwutomową książkę „Wanneer wordt het weer een beetje net als toen?”, opisującą historię krajowych eliminacji do Konkursu Piosenki Eurowizji.
Uczestnictwo.
Holandia uczestniczy w Konkursie Piosenki Eurowizji od 1956. Poniższa tabela uwzględnia nazwiska holenderskich reprezentantów, tytuły konkursowych piosenek oraz wyniki osiągnięte w poszczególnych latach:
Legenda:
Historia głosowania w finale (1956–2022).
Poniższe tabele pokazują, którym krajom Holandia przyznaje w finale najwięcej punktów oraz od których państw holenderscy reprezentanci otrzymują najwyższe noty.
Kraje, którym Holandia "przyznała" najwięcej punktów:
Kraje, od których Holandia "otrzymała" najwięcej punktów:
Legenda:
Konkursy Piosenki Eurowizji zorganizowane w Holandii.
Holandia była gospodarzem konkursu w: 1958, 1970, 1976, 1980 i 2021. Nadawca organizował finał imprezy dzięki zwycięstwu holenderskich reprezentantów rok wcześniej. Stacja zrezygnowała z przygotowania konkursu w 1960 z powodów finansowych, natomiast koncert finałowy w 1980 telewizja przygotowywała zamiast nadawcy izraelskiego. W kraju odbyć miał się Konkurs Piosenki Eurowizji 2020, który został jednak odwołany z powodu pandemii COVID-19
Nagrody im. Marcela Bezençona.
Nagrody im. Marcela Bezençona – trofea dla najlepszych konkurencyjnych piosenek w finale, które zostały po raz pierwszy rozdane podczas 47. Konkursu Piosenki Eurowizji zorganizowanego w Tallinnie w Estonii. Inicjatorami nagrody byli Christer Björkman i Richard Herrey. Statuetka nosi nazwisko pomysłodawcy Konkursu Piosenki Eurowizji, Marcela Bezençona.
Nagrody przyznawane są obecnie w trzech kategoriach:
Nagroda Artystyczna
Nagroda Dziennikarzy

</doc>
<doc id="1379085" url="https://pl.wikipedia.org/wiki?curid=1379085" title="Zakład Wydobywczy Surowców Mineralnych Jadwiga">
Zakład Wydobywczy Surowców Mineralnych Jadwiga



</doc>
<doc id="1379088" url="https://pl.wikipedia.org/wiki?curid=1379088" title="Symbol (album)">
Symbol (album)

Symbol – album zespołu Aion wydany w 2001 roku nakładem wytwórni Metal Mind.
Lista utworów.
Opracowano na podstawie materiału źródłowego.

</doc>
<doc id="1379090" url="https://pl.wikipedia.org/wiki?curid=1379090" title="One of 5">
One of 5

One of 5 – album zespołu Aion wydany w 2004 roku nakładem wytwórni Metal Mind.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1379091" url="https://pl.wikipedia.org/wiki?curid=1379091" title="Janosik. Prawdziwa historia">
Janosik. Prawdziwa historia

Janosik. Prawdziwa historia (, , ) – film w koprodukcji polsko-słowacko-czesko-węgierskiej w reżyserii Agnieszki Holland i Kasi Adamik na podstawie scenariusza Evy Borušovičovej.
Obsada.
Źródło:
Polska wersja.
Wersja polska: Master Film
Reżyseria: Elżbieta Jeżewska
Realizator nagrania: Urszula Ziarkiewicz-Kuczyńska
Montaż dźwięku:
Kierownictwo produkcji:
Udział wzięli:

</doc>
<doc id="1379092" url="https://pl.wikipedia.org/wiki?curid=1379092" title="Józef Obrembski">
Józef Obrembski

Józef Obrembski (ur. 19 marca 1906 w Skarżynie Nowym koło Zambrowa, zm. 7 czerwca 2011 w Mejszagole) – polski duchowny katolicki, prałat, działający na Wileńszczyźnie.
Życiorys.
Pochodził z ziemi łomżyńskiej. Był synem Justyna Wincentego i Anny z Kołaczkowskich. W 1926 rozpoczął studia w seminarium duchownym w Wilnie, kształcił się na Wydziale Teologicznym Uniwersytetu Stefana Batorego. 12 czerwca 1932 przyjął święcenia kapłańskie. Pracę duszpasterską rozpoczął od wikariatu w Turgielach. Od 1950 pełnił obowiązki proboszcza w Mejszagole. Mimo zakazów prowadził działalność duszpasterską: katechezę wśród dzieci, udzielał sakramentów świętych (również potajemnie), jeździł po kolędzie, odwiedzał chorych. Wielokrotnie był przesłuchiwany przez funkcjonariuszy sowieckiej służby bezpieczeństwa.
Władze regionu wileńskiego nadały mu tytuł Honorowego Obywatela Rejonu Wileńskiego. W 2008 otrzymał z rąk ambasadora Janusza Skolimowskiego pierwszą na Litwie Kartę Polaka. 19 marca 2007 Szkole Średniej w Mejszagole uroczyście nadano imię ks. Józefa Obrembskiego.

</doc>
<doc id="1379093" url="https://pl.wikipedia.org/wiki?curid=1379093" title="Vipo i przyjaciele">
Vipo i przyjaciele

Vipo i przyjaciele (ang. "Vipo – Adventures of The Flying Dog", 2005–2007) – serial animowany produkcji niemieckiej. Zawiera 26 odcinków. Premiera w Polsce: 23 czerwca 2010 w paśmie Wieczorynki. Serial zrealizowany w technologii 3D. Od 20 listopada 2014 roku serial jest nadawany na kanale TVP ABC
Wersja polska.
Czołówka.
W wersji polskiej udział biorą:
i inni
Końcówka.
Wersja polska: HAGI FILM I VIDEO WROCŁAW
Reżyseria: Igor Kujawski
Dialogi: Kaja Sikorska
Produkcja: Piotr Skotnicki
Realizacja: Robert Maniak i Jacek Kaźmierczak
Piosenkę czołówkową wykonały: dziewczynki ze Studium Piosenki we Wrocławiu
Lektor tyłówki: Wojciech Ziemiański
Bohaterowie.
Pozostali bohaterowie.
i inni

</doc>
<doc id="1379095" url="https://pl.wikipedia.org/wiki?curid=1379095" title="Ernesto Basile">
Ernesto Basile

Ernesto Basile (ur. 31 stycznia 1857 w Palermo, zm. 26 sierpnia 1932 tamże) – włoski architekt, tworzący w stylu secesji.
Życiorys.
Jego ojciec Giovanni Battista Filippo Basile był architektem i profesorem na uniwersytecie w Palermo. Ernesto ukończył w 1878 jako architekt w Palermo Królewską Szkołę Inżynierii i Architektury. Był profesorem architektury technicznej na Uniwersytecie Rzymskim.

</doc>
<doc id="1379096" url="https://pl.wikipedia.org/wiki?curid=1379096" title="Seven B">
Seven B



</doc>
<doc id="1379100" url="https://pl.wikipedia.org/wiki?curid=1379100" title="Look Me in the Eyes Tour">
Look Me in the Eyes Tour

Look Me In The Eyes Tour to trasa koncertowa zespołu Jonas Brothers, która odbyła się w 2008 roku i obejmowała Amerykę Północną. Jonas Brothers podpisali dwuletni kontrakt z Live Nation (która zajmuje się również współpracą z Madonną). Rooney, Valora i Menudo stanowili 'opening act'-y podczas trasy.
Bilety.
Ponad 4 000 ludzi przyszło do kas Gibson Amphitheatre w Los Angeles w celu kupienia biletów w pierwszych dwudziestu rządach. Wejściówki wyprzedały się w mniej niż 2 minuty, więc dodano jeszcze 2 przedstawienia. W ten sposób został pobity rekord najszybszej sprzedaży biletów od 35 lat. Bilety sprzedały się szybciej niż na występy Christiny Aguilery, Mariah Carey, Kelly Clarkson, Hilary Duff, Madonny, Tiny Turner, Chrisa Browna, Erica Claptona, Guns N’ Roses, Britney Spears, The Who i na wręczenie nagród takich jak Teen Choice Awards i MTV Movie Awards, które również były przyznawane w Gibson Amphitheatre.
Jonas Brothers: Spełnione marzenia.
Fragmenty z trasy koncertowej można oglądać w serialu reality show Disney Channel . Zawiera materiały z występów, spotkań z fanami oraz życia prywatnego zespołu. 

</doc>
<doc id="1379104" url="https://pl.wikipedia.org/wiki?curid=1379104" title="Fabrice Muamba">
Fabrice Muamba

Fabrice Ndala Muamba (ur. 6 kwietnia 1988 w Kinszasie) – angielski piłkarz pochodzenia kongijskiego grający na pozycji pomocnika.
Kariera klubowa.
Muamba swoją profesjonalną karierę zaczynał w Arsenalu. W swoim pierwszym sezonie na Emirates Stadium zagrał jedynie w dwóch meczach Carling Cup. W lipcu 2006 roku trafił na wypożyczenie do drugoligowego wówczas Birmingham City, gdzie wiodło mu się znacznie lepiej i w sezonie 2006/2007 wystąpił w 30 spotkaniach Championship. Przed sezonem 2007/2008 Birmingham City, które przystępowało do rozgrywek w roli beniaminka Premier League zdecydowało się na transfer definitywny Muamby, który kosztował ich 4 miliony funtów. Birmingham sezon zakończyło jednak na dopiero 19 miejscu w konsekwencji czego spadli do Championship. Muamba natomiast za 5 milionów funtów trafił do Bolton Wanderers. W nowym klubie zadebiutował w 16 sierpnia wygranym 3:1 ligowym spotkaniu ze Stoke City.
17 marca 2012 podczas meczu 1/4 Pucharu Anglii przeciwko Tottenhamowi Muamba zasłabł w okolicy środka boiska, doznawszy zatrzymania krążenia i oddechu. Resuscytacja na boisku nie przyniosła skutku – podczas znoszenia z murawy na noszach zawodnik nadal nie oddychał. Pomimo zatrzymania akcji serca na ponad godzinę, piłkarz wrócił do zdrowia: hospitalizowany w London Chest Hospital, wyszedł zeń 16 kwietnia. W sierpniu 2012 roku Muamba zakończył sportową karierę.
Kariera międzynarodowa.
Muamba nigdy nie reprezentował barw DR Konga, mimo iż urodził się w tym kraju. Był natomiast graczem angielskiej drużyny młodzieżowej do lat 21, a także kapitanem reprezentacji Anglii U-19.

</doc>
<doc id="1379108" url="https://pl.wikipedia.org/wiki?curid=1379108" title="Luis Ayala">
Luis Ayala

Luis Alberto Salinas Ayala (ur. 18 września 1932 w Santiago) – chilijski tenisista.
Kariera tenisowa.
W 1958 i 1960 roku był w finałach wielkoszlemowych French Championships. Pierwszy finał przegrał z Mervynem Rose'em, a drugi z Nicolą Pietrangelim.
W 1956 roku Ayala został mistrzem French Championships w grze mieszanej, a dokonał tego z Thelmą Coyne Long. W 1955 i 1957 roku był również uczestnikiem finału, najpierw z Jenny Staley, a potem Eddą Buding.
Po zakończeniu kariery pracował m.in. jako trener tenisa w River Oaks Country Club w Houston.

</doc>
<doc id="1379109" url="https://pl.wikipedia.org/wiki?curid=1379109" title="Syndroms of the Cities">
Syndroms of the Cities

Syndroms of the Cities – debiutancki album studyjny zespołu Alastor wydany w 1989 roku nakładem wytwórni Metalmaster.

</doc>
<doc id="1379112" url="https://pl.wikipedia.org/wiki?curid=1379112" title="Dróżki Pana Jezusa">
Dróżki Pana Jezusa



</doc>
<doc id="1379113" url="https://pl.wikipedia.org/wiki?curid=1379113" title="Dróżki Matki Bożej">
Dróżki Matki Bożej



</doc>
<doc id="1379114" url="https://pl.wikipedia.org/wiki?curid=1379114" title="Rema">
Rema

REMA S.A. jest jednym z producentów obrabiarek drewna oraz materiałów drewnopochodnych w Polsce. Przedsiębiorstwo istnieje w branży przemysłowej od 1951 roku. Spółka produkuje pilarki tarczowe przeznaczone do piłowania płyt laminowanych (meblarskich) i płyt drewnopochodnych. Siedziba firmy znajduje się w miejscowości Reszel (województwo warmińsko-mazurskie).
Historia.
Zakład powstał w drugiej połowie XIX wieku jako odlewnia żeliwa. W okresie międzywojennym produkował maszyny i urządzenia rolnicze, a po przyłączeniu Ziem Północnych do Polski w 1945 r. był jednym z pierwszych zakładów przemysłowych uruchomionych na terenie ówczesnego woj. olsztyńskiego. W czerwcu 1945 roku, jako pierwsza została uruchomiona kuźnia. W listopadzie przedsiębiorstwo zostało przejęte przez Północne Zjednoczenie Maszyn Rolniczych w Gdańsku. Zakład rozpoczął wtedy produkcję maszyn rolniczych i obrabiarek do przerobu torfu oraz przyjął nazwę Państwowa Fabryka Maszyn Rolniczych. Trzy lata później fabryka została przyporządkowana Dyrekcji Przemysłu Miejscowego w Olsztynie i zmieniła nazwę na Zakłady Mechaniczne i Odlewni. Uległ zmianie asortyment produkcji. Zakład podjął produkcję wciągarek budowlanych oraz maszyn i urządzeń dla fabryk torfu ściółkowego. Z dniem 1 stycznia 1952 r. przedsiębiorstwo zostało przejęte przez Zarząd Przemysłu Maszynowego Leśnictwa i zmieniło nazwę na Reszelski Zakład Przemysłu Maszynowego Leśnictwa. W okresie 1953-1962 produkcja zróżnicował się i obok produkcji prostych urządzeń (zestawy kołowe, ławy skrętne, wyciągarki) wytwarzano asortyment precyzyjniejszych w wykonaniu, taki jak: sprężarki do ciągników, pompy hydrauliczne, pilarki tarczowe. Od roku 1963 zakład, po dokonaniu przez Zjednoczenie podziału asortymentu obrabiarek do drewna na kilkanaście fabryk w Polsce, zaczął specjalizować się w produkcji pilarek tarczowych oraz rębaków i rozdrabniarek. W latach 1973 –1985 następuje rozbudowa zakładu. Uruchomiona zostaje nowa odlewnia oraz są budowane nowe hale produkcyjne. W latach 1983 r. utworzony zostaje wydział zamiejscowy w Bisztynku, produkujący pilarki gospodarcze. Blisko 70% produkcji w tym okresie to eksport do kraju byłego bloku komunistycznego oraz RFN, USA i Kanady.
W grudniu 1990 r. przedsiębiorstwo zostało przekształcone w spółkę akcyjną (jednoosobowa spółka Skarbu Państwa) i zmieniło nazwę na REMA Spółka Akcyjna.
Współczesny profil działalności.
Podstawowym produktem współcześnie wytwarzanym przez przedsiębiorstwo REMA są pilarki tarczowe z wrzecionkiem podcinającym do cięcia drewna i płyt meblarskich. Wytwarzane są także pilarki poprzeczne, budowlane, ukośne, ramieniowe, wielopiłowe, obrabiarki wieloczynnościowe oraz urządzenia odpylające. Wydział Odlewni wytwarza odlewy z żeliwa szarego, sferoidalnego i stopowego.

</doc>
<doc id="1379115" url="https://pl.wikipedia.org/wiki?curid=1379115" title="Zło (album)">
Zło (album)

Zło – drugi album studyjny zespołu Alastor wydany w 1994 roku nakładem wytwórni Loud Out.

</doc>
<doc id="1379117" url="https://pl.wikipedia.org/wiki?curid=1379117" title="Wicehrabia Cecil of Chelwood">
Wicehrabia Cecil of Chelwood



</doc>
<doc id="1379118" url="https://pl.wikipedia.org/wiki?curid=1379118" title="UBT">
UBT



</doc>
<doc id="1379119" url="https://pl.wikipedia.org/wiki?curid=1379119" title="Żyj, gnij i milcz">
Żyj, gnij i milcz

Żyj, gnij i milcz – trzeci album studyjny zespołu Alastor wydany w 1997 roku nakładem wytwórni Sound Factory.

</doc>
<doc id="1379120" url="https://pl.wikipedia.org/wiki?curid=1379120" title="Mikałaj Ułaszczyk">
Mikałaj Ułaszczyk

Mikałaj Ułaszczyk, biał. "Мікалай Мікалаевіч Улашчык" (ur. 14 lutego 1906 w Wickowszczyźnie koło Mińska, zm. 14 listopada 1986 w Moskwie) – białoruski historyk, tłumacz i prozaik, znawca historii Wielkiego Księstwa Litewskiego.
Urodził się w zamożnej rodzinie chłopskiej. W latach 1924-30 pracował w Białoruskiej Bibliotece Państwowej w Mińsku i Izbie Książki Białoruskiej SRR. Od 1924 roku publikował swoje utwory. W 1929 roku zakończył studia na Białoruskim Uniwersytecie Państwowym.
16 czerwca 1930 roku został aresztowany przez NKWD jako rzekomy działacz Związku Wyzwolenia Białorusi. W 1931 roku sąd skazał go na pięcioletnią zsyłkę do obwodu wiackiego. Aresztowany ponownie w 1932 roku i zesłany na Sybir. Po zwolnieniu w 1935 roku pracował jako nauczyciel historii i geografii w rosyjskich szkołach. W 1939 roku przeprowadził się do Leningradu, gdzie ponownie go aresztowano w 1941 roku i zesłano w rejon Czelabińska. Od 1948 roku wykładał w Uniwersytecie Moskiewskim. Jeszcze raz aresztowany w 1950 roku i zesłany do obwodu kirowskiego. Zwolniono go w 1955 roku. Podjął pracę w Instytucie Historii Akademii Nauk ZSRR, w którym pozostał aż do śmierci.

</doc>
<doc id="1379123" url="https://pl.wikipedia.org/wiki?curid=1379123" title="Aleksandr Benois">
Aleksandr Benois

Aleksandr Nikołajewicz Benois ( "Aleksandr Nikołajewicz Benua"; ur. w Sankt Petersburgu, zm. 9 lutego 1960 w Paryżu) – rosyjski malarz, ilustrator i scenograf, tworzący w stylu secesji. Współtwórca czasopisma „Świat Sztuki”.
Życiorys.
Był zwolennikiem idei integracji dziedzin sztuki. Malował obrazy o tematyce historycznej, tworzył ilustracje do książek i projektował awangardowe scenografie do przedstawień Ballets Russes Siergieja Diagilewa m.in. "Pietruszka" (którego libretta był współautorem) w 1911.
Brat architekta Leontija Benois.

</doc>
<doc id="1379124" url="https://pl.wikipedia.org/wiki?curid=1379124" title="Dzialu">
Dzialu

Dzialu (język tybetański: 'ja 'lus "tęczowe ciało") – oznaka pełnego urzeczywistnienia w dzogczen.
Emanacja ciała, która widoczna jest wokół szczególnie uduchowionych umierających. Znana powszechnie w buddyzmie. W skrajnych przypadkach z ciała umierającego pozostają tylko paznokcie i włosy. W tym czasie wśród zgromadzonych panuje szczególnie podniosła atmosfera. Jest to widomy znak urzeczywistnienia w tym życiu nauk Oświeconych Buddów oraz umiejętności kontrolowania żywiołów w trakcie procesu umierania. Obserwuje się także spadek ciężaru i rozmiarów ciała.

</doc>
<doc id="1379125" url="https://pl.wikipedia.org/wiki?curid=1379125" title="Okręg wyborczy Marylebone East">
Okręg wyborczy Marylebone East

Okręg wyborczy Marylebone East powstał w 1885 r. i wysyłał do brytyjskiej Izby Gmin jednego deputowanego. Okręg obejmował wschodnią część Metropolitan Borough of St Marylebone w Londynie. Został zlikwidowany w 1918 r.

</doc>
<doc id="1379127" url="https://pl.wikipedia.org/wiki?curid=1379127" title="The Hush Sound">
The Hush Sound

The Hush Sound – amerykańska grupa muzyczna grająca rock alternatywny, pochodząca z Chicago. Początkowo nazywali się „Hush”, jednak zmienili nazwę na „The Hush Sound”.
Zespół założyli Greta Salpeter i Bob Morris. Oficjalnie powstał na przełomie 2004 i 2005 roku. Do zespołu dołączyli perkusista Darren Wilson i basista Chris Faller. Ich stronę na purevolume odkrył Ryan Ross i powiedział o The Hush Sound Pete’owi z Fall Out Boy, właścicielowi Decaydance Records.
Greta Salpeter – wokal/pianino/gitara
Bob Morris – wokal/gitara
Darren Wilson – perkusja/wokal
Chris Faller – gitara basowa/wokal

</doc>
<doc id="1379129" url="https://pl.wikipedia.org/wiki?curid=1379129" title="Towarzysze Jehudy">
Towarzysze Jehudy

 Towarzysze Jehudy (fr. "Les compagnons de Jehu") – powieść historyczno-przygodowa Aleksandra Dumasa, której akcja rozgrywa się w czasach Dyrektoriatu i Konsulatu w południowej Francji.
Treść.
W południowej Francji działa nielegalne, ściśle zakonspirowane stowarzyszenie Towarzysze Jehudy, które stawia sobie za cel restaurację monarchii Burbonów w kraju. Obdarzeni straceńczą odwagą młodzi ludzie pod wodzą szlachcica ukrywającego się pod pseudonimem Morgan napadają na konwoje z rządowymi pieniędzmi w celu zdobycia środków na zbrojny przewrót. Centrum ich działań stanowi opuszczony klasztor kartuzów; oni sami używają między sobą religijnej symboliki. W celu poznania zasad funkcjonowania grupy i tym samym położenia podwalin pod jej zniszczenie Napoleon Bonaparte wysyła młodego porucznika Rolanda Ludwika de Montrevela, podróżującego w towarzystwie Anglika, sir Johna Tanlaya. Tymczasem siostra Rolanda, Amelia, jest z wzajemnością zakochana w Morganie, którego zna pod imieniem Karola.
Początkowo całkowicie bezskuteczna misja de Montrevela nabiera tempa, kiedy dowiaduje się on od wiejskich chłopów, że w opuszczonym klasztorze zamieszkały „duchy”. Odważny młodzieniec udaje się do ruin, gdzie jedyną postacią, którą spotyka, jest figura przypominająca ducha. Zjawa twierdzi, że jest widmem człowieka zabitego ongiś przez Rolanda w pojedynku. Wizyta w klasztorze za dnia pozwala Rolandowi i sir Johnowi przekonać się jednak, że na terenie obiektu istnieją tajne przejścia i schody. Tanlay udaje się do ruin w następną noc, gdzie odkrywa posiedzenie Towarzyszy Jehudy, zostaje jednak zdemaskowany i ciężko raniony sztyletem. Towarzysze pozbywają się ciała, przekonani o jego śmierci.
Roland zostaje wezwany do Paryża, gdzie Napoleon Bonaparte dokonuje zamachu stanu i ogłasza się Pierwszym Konsulem. Spotyka tam Morgana, występującego w roli posłańca od hrabiego Prowansji uważającego się za prawowitego króla Francji. Poznaje go; widział go wcześniej, kiedy Morgan oddał pieniądze kupcowi obrabowanemu przez pomyłkę razem z rządowym konwojem. Chce wyzwać Towarzysza Jehudy na pojedynek w zemście za to, co stało się z sir Johnem. Morgan jednak odmawia. W kolejnym napadzie Towarzysze Jehudy zabierają rządowe pieniądze z karety, w której jechała hrabina de Montrevel; myśląc, że może być pewien jej dyskrecji, Morgan występuje bez maski. W tym samym czasie Roland de Montrevel posłuje do wodza szuanów Cadoudala, by przekonać go do przejścia na służbę Bonapartego.
Z rozkazu ministra spraw wewnętrznych Fouchego rozpoczyna się ostateczna obława przeciwko Towarzyszom Jehudy. Morgan i Amelia planują wspólną ucieczkę za granicę, jednak w ostatniej chwili ten pierwszy słyszy sygnał wzywający do walki. W starciu z wojskami rządowymi Towarzysze Jehudy zostają rozbici, przywódcy - Morgan i trzech jego przyjaciół - stają przed sądem. Wydaje się jednak, że z braku jednoznacznych dowodów wyrok skazujący na śmierć przez zgilotynowanie nie będzie mógł zostać wydany. Decydującym dowodem okazuje się być zeznanie pani de Montrevel, która - wprowadzona w błąd przez sędziów - wskazuje człowieka, którego niegdyś widziała bez maski.
Skazani mają zostać straceni, jednak w ostatnią noc dzięki pomocy Amelii otrzymują pistolety i sztylety. Widząc, że ucieczka z więzienia będzie mimo to niemożliwa, trzech z nich popełnia samobójstwo na oczach tłumu. Jedynie Morgan, mimo zadania sobie trzech ciosów nożem, nie umiera i zostaje zgilotynowany, wymawiając imię Amelii. Dziewczyna umiera z żalu i bólu kilka dni później. Roland, szukając śmierci, prowokuje pojedynek z lordem Tanlayem, który jednak celowo strzela tak, by go nie zranić. W kilka miesięcy później ginie w bitwie.
Inspiracje historyczne i cechy utworu.
"Towarzysze Jehudy" są powieścią mocno zakorzenioną w konkretnej historycznej rzeczywistości. Zarówno tytułowe stowarzyszenie, jak i jego konspiracyjne praktyki są całkowicie prawdziwe. W utworze opisane zostały lub wspomniane również inne wydarzenia związane z walką stronnictw politycznych po wielkiej rewolucji francuskiej: szuaneria, lądowanie rojalistów na Quiberon, działalność rojalistycznych emigrantów na rzecz restauracji monarchii. Równocześnie zgodnie ze swoją techniką pisarską Dumas łączy historyczne tło z postaciami fikcyjnymi oraz dramatycznym wątkiem miłosnym. Utwór jest uważany za jedną z lepiej skonstruowanych późnych powieści Dumasa.

</doc>
<doc id="1379131" url="https://pl.wikipedia.org/wiki?curid=1379131" title="Burning Up Tour">
Burning Up Tour

Burning Up Tour to letnia trasa koncertowa zespołu Jonas Brothers. Ma ona promować trzeci studyjny album zespołu A Little Bit Longer, który ma być wydany w Stanach Zjednoczonych 12 sierpnia 2008. Trasa rozpoczyna się 4 lipca 2008 w Toronto, w Ontario.
Supportem ma być Demi Lovato, przyjaciółka zespołu, aktorka i piosenkarka. Demi gra razem z braćmi Jonas w filmie Camp Rock. Gościem specjalnym na siedmiu koncertach ma być Avril Lavigne.
Koncert będzie kręcony w wersji 3-D i puszczany w kinach na początku lutego 2009 roku .

</doc>
<doc id="1379134" url="https://pl.wikipedia.org/wiki?curid=1379134" title="Komizm słowny">
Komizm słowny

Komizm słowny – jeden z trzech podstawowych rodzajów komizmu. Świadoma próba wywołania u odbiorcy wesołości przy użyciu środków lingwistycznych. Jest podstawowym rodzajem komizmu w krótkich formach narracyjnych i literackich, np. dowcip, humoreska. Pojawia się w literaturze i filmie.
Komizm słowny może być osiągnięty przez:

</doc>
<doc id="1379142" url="https://pl.wikipedia.org/wiki?curid=1379142" title="Tomáš Uhorčík">
Tomáš Uhorčík

Tomáš Uhorčík, znany także jako Martin Mravec (zm. 1713 w Liptowskim Mikułaszu) – karpacki zbójnik słowackiego pochodzenia żyjący na przełomie XVII i XVIII wieku, towarzysz Juraja Jánošíka. Ze względu na to że słynął z gry na gajdach był często nazywany jako: Gajdoš Uhorčík lub Gajdošík. Jego nazwisko często tłumaczy się na język polski niepoprawnie jako: Tomasz "Uhorczyk", "Uhorczik", "Uchorczyk" bądź "Uchorczik".
Zajmował się zbójnictwem w latach 1702–1711. Gdy harnasiem zbójów kuszyckich został Juraj Jánošík, Uhorčík porzucił życie zbójnika, zmienił imię na Martin Mravec i osiedlił się we wsi Klenovec, gdzie został hajdukiem. Wiosną 1713 roku Jánošík został pojmany w jego domu. Po śmierci Jánošíka, Uhorčík został zdemaskowany. Poddany torturom wyjawił swoje prawdziwe nazwisko. 19 kwietnia został osadzony w sądzie żupnym, a 22 kwietnia zgładzony przez łamanie kołem. Oskarżono go o obrabowanie kaszteli, nakłonienie Jánošíka do zbójowania oraz zagrożenie spokoju publicznego.
O Uhorčíku wspominają niektóre legendy. Niektóre z nich, nawiązując do zdrady Judasza, przypisują mu zdradę Jánošíka.

</doc>
<doc id="1379143" url="https://pl.wikipedia.org/wiki?curid=1379143" title="Alaksandr Szlubski">
Alaksandr Szlubski

Alaksandr Szlubski, biał. "Аляксандр Шлюбскі", ps. "Alesia Harotnia", "Zwiastun", "A. Znicz", "Kazalnik", "Etnograf" (ur. 16 czerwca 1897 w Mieżawie koło Połocka, zm. 1941 w łagrze) – białoruski naukowiec, literaturoznawca i etnograf. 
Urodził się w rodzinie duchownego prawosławnego. W latach 1918-21 pracował w bolszewickiej administracji Witebska. Od 1919 roku zajmował się naukowo folklorem i etnografią. W 1922 roku ukończył witebski oddział Moskiewskiego Instytutu Archeologicznego. Od 1918 do 1923 pracował w archiwach Witebska, Połocka, Wieliża i Orszy. 
W 1923 roku podjął współpracę naukową z Inbiełkultem. Od 1929 do 1930 roku pracował w Instytucie Historii Akademii Nauk Białoruskiej SRR. Pisywał do czasopism białoruskojęzycznych, m.in. "Nasz kraj", "Połymja", "Uzwyszsza"", "Maładniak", "Radawaja ruń". Jego prace naukowe na temat folkloru i literatury Białorusi były wydawane przez Inbiełkult w dwóch tomach (1927-28) pod nazwą "Materyjały da wywuczennia falkloru i mowy Wiciebszczyny". 
3 kwietnia 1930 roku został aresztowany przez NKWD jako członek Związku Wyzwolenia Białorusi. Za "szkodnictwo i antyradziecką agitację" został skazany przez sąd na 5 lat więzienia w Niżnym Nowogrodzie. Ponownie aresztowany w czerwcu 1935 roku w okolicach Leningradu. Dalsze losy nieznane. Za pierwszy wyrok rehabilitowany w 1960 roku, rehabilitacji za wyrok z 1935 roku prokuratura w Leningradzie w 1990 roku odmówiła. 

</doc>
<doc id="1379151" url="https://pl.wikipedia.org/wiki?curid=1379151" title="Marktredwitz (stacja kolejowa)">
Marktredwitz (stacja kolejowa)

Marktredwitz – stacja kolejowa w Marktredwitz, w kraju związkowym Bawaria, w Niemczech. Znajdują się tam 3 perony.

</doc>
<doc id="1379152" url="https://pl.wikipedia.org/wiki?curid=1379152" title="Książęta szczecińscy">
Książęta szczecińscy



</doc>
<doc id="1379153" url="https://pl.wikipedia.org/wiki?curid=1379153" title="The Jonas Brothers">
The Jonas Brothers



</doc>
<doc id="1379163" url="https://pl.wikipedia.org/wiki?curid=1379163" title="Jagunço">
Jagunço

Jagunço - nazwa stosowana na określenie członków paramilitarnych oddziałów w północno-wschodniej Brazylii w XIX wieku. Później także termin oznaczający bandytę.
Zjawisko było rozpowszechnione zwłaszcza na pustkowiach sertão, gdzie oficjalny, legalny system władzy i struktury państwa rzadko kiedy funkcjonowały sprawnie. Tamtejsi właściciele ziemscy tworzyli oddziały mające chronić ich posiadłości, brać udział w sprzeczkach z sąsiadami, a także pilnować niewolników, a później wolnych pracowników. Można było jagunço wynajmować, nie zawsze byli związani z jednym majątkiem.
Termin był także stosowany jako pejoratywne określenie ludzi biorących udział w tzw. wojnie w Canudos ("Guerra de Canudos"). W latach 1896-1897 wokół samozwańczego mistyka Antônio Conselheiro zgromadziło się kilkadziesiąt tysięcy ludzi protestujących przeciw republice. Społeczno-religijny ruch został stłumiony przez oddziały wojska.

</doc>
<doc id="1379164" url="https://pl.wikipedia.org/wiki?curid=1379164" title="Jagunco">
Jagunco



</doc>
<doc id="1379166" url="https://pl.wikipedia.org/wiki?curid=1379166" title="München Harras (przystanek kolejowy)">
München Harras (przystanek kolejowy)

München-Harras – przystanek kolejowy w dzielnicy Sendling w Monachium, w kraju związkowym Bawaria, w Niemczech. Węzeł komunikacyjny "Am Harras" jest tak nazywany, gdyż dawniej mieściła się w tej okolicy restauracja Roberta Harrasa. Znajduje się tu 1 peron. Znajduje się tu również stacja metra.

</doc>
<doc id="1379167" url="https://pl.wikipedia.org/wiki?curid=1379167" title="Zlecenie stałe">
Zlecenie stałe

Zlecenie stałe – złożone bankowi polecenie przelewu określonej kwoty pieniędzy z własnego konta bankowego na inne wskazane konto.
Dokonywane jest zazwyczaj w regularnych odstępach czasowych (np. co miesiąc), aż do odwołania zlecenia przez właściciela konta, z którego te przelewy są realizowane. Możliwe jest również zdefiniowanie zlecenia stałego, w którym przelewana kwota jest zmienna, a przelewy są realizowane w nieregularnych odstępach czasowych.
Zlecenie stałe jest wykorzystywane przede wszystkim w celu opłat za bieżące rachunki na rzecz np. firm telekomunikacyjnych lub dostawców mediów (gazu, energii, wody itp.).

</doc>
<doc id="1379169" url="https://pl.wikipedia.org/wiki?curid=1379169" title="Zbór Kościoła Ewangelicznych Chrześcijan we Włocławku">
Zbór Kościoła Ewangelicznych Chrześcijan we Włocławku

Zbór Kościoła Ewangelicznych Chrześcijan we Włocławku – ewangeliczna wspólnota chrześcijańska, mająca siedzibę we Włocławku, przy ulicy Zdrojowej 14.
Charakterystyka.
Zbór we Włocławku jest częścią Kościoła Ewangelicznych Chrześcijan, należącego do rodziny wolnych kościołów protestanckich. Jego zasady wiary opierają się na nauczaniu Jezusa i apostołów, zapisanym w Nowym Testamencie, i odwołują się do ideałów pierwszych chrześcijan. Ewangeliczni Chrześcijanie utożsamiają się z ideami Reformacji, będącej „powrotem do źródła”, którym dla chrześcijan jest Pismo Święte.
Określenie „ewangeliczny” pochodzi od Ewangelii, czyli Dobrej Nowiny o zbawieniu, dzięki której każdy człowiek może dostąpić pojednania z Bogiem i doświadczyć przemiany życia. Ewangeliczni Chrześcijanie wierzą, że naśladowanie Jezusa jest nie tylko religią, ale – przede wszystkim – sposobem życia zaspakajającym najgłębsze potrzeby człowieka; podkreślają też konieczność nawrócenia jako świadomej, osobistej decyzji, która nie może być dziedziczona po rodzicach lub zastąpiona religijnymi obrzędami.
Działalność.
Nabożeństwa odbywają się w niedziele o godzinie 10.00 oraz w środy o godzinie 18.00. Charakteryzują się one prostą formą i składają się z kazań opartych na Biblii oraz wspólnego śpiewu i modlitwy. W czasie niedzielnych nabożeństw odbywają się zajęcia Szkoły Niedzielnej dla dzieci. Zbór prowadzi również działalność społeczną i współpracuje z innymi kościołami i organizacjami o charakterze ewangelicznym.
Pastorem Zboru jest Leszek Karasiewicz. Działalnością Wspólnoty kieruje Rada Zboru (w której skład wchodzi m.in. pastor). Najwyższym organami Zboru jest Ogólne Zebranie Członków. Dokonuje ono między innymi wyboru pastora oraz członków Rady Zboru.

</doc>
<doc id="1379172" url="https://pl.wikipedia.org/wiki?curid=1379172" title="Komizm postaci">
Komizm postaci

Komizm postaci – jeden z trzech podstawowych rodzajów komizmu. Próba wywołania reakcji wesołości u odbiorcy sposobem prezentacji konkretnej postaci, przez szczególne uwypuklenie jej charakterystycznych cech.
Cechy wyodrębniane u postaci celem stworzenia postaci komicznej:

</doc>
<doc id="1379173" url="https://pl.wikipedia.org/wiki?curid=1379173" title="Pole prążkowane">
Pole prążkowane



</doc>
<doc id="1379180" url="https://pl.wikipedia.org/wiki?curid=1379180" title="Zbór Kościoła Ewangelicznych Chrześcijan w Wodzisławiu Śląskim">
Zbór Kościoła Ewangelicznych Chrześcijan w Wodzisławiu Śląskim

Zbór Kościoła Ewangelicznych Chrześcijan w Wodzisławiu Śląskim – ewangeliczna wspólnota chrześcijańska, mająca siedzibę w Wodzisławiu Śląskim, przy ulicy Bocznej 2a.
Charakterystyka.
Zbór w Wodzisławiu Śląskim jest częścią Kościoła Ewangelicznych Chrześcijan, należącego do rodziny wolnych kościołów protestanckich. 
Działalność.
Nabożeństwa odbywają się w niedziele o godzinie 10.00 oraz w czwartki o godzinie 18.00. Charakteryzują się one prostą formą i składają się z kazań opartych na Biblii oraz wspólnego śpiewu i modlitwy. W czasie niedzielnych nabożeństw odbywają się zajęcia Szkoły Niedzielnej dla dzieci. Zbór prowadzi również działalność społeczną i współpracuje z innymi kościołami i organizacjami o charakterze ewangelicznym.

</doc>
<doc id="1379181" url="https://pl.wikipedia.org/wiki?curid=1379181" title="Martin Mravec">
Martin Mravec



</doc>
<doc id="1379182" url="https://pl.wikipedia.org/wiki?curid=1379182" title="101 Batalion Schutzmannschaft">
101 Batalion Schutzmannschaft

101 Batalion Schutzmannschaft – kolaboracyjny batalion policyjny Schutzmannschaft złożony z Ukraińców, Białorusinów i Rosjan podczas II wojny światowej
Historia.
Został sformowany w lutym 1942 r. w Starokonstantynowie. W jego skład weszli Ukraińcy ze zlikwidowanego Kurenia Bukowińskiego. Następnie został uzupełniony Rosjanami i Białorusinami. Na czele batalionu stanął b. major Armii Czerwonej Więcesław A. Murawiow. Oddział ochraniał linie komunikacyjne w rejonie Starokonstantynowa. W lipcu 1943 r. przeniesiono go na okupowaną Białoruś, gdzie zwalczał partyzantkę. W marcu 1944 r. wyszedł ze struktur policyjnych. Był wówczas nazywany nieformalnie Fremdvolkische Bataillon "Murawjew" lub Freiwillige-Einsatz-Bataillon "Murawjew". W lipcu tego roku został przekształcony w 23 Rosyjsko-Ukraiński Batalion SD.

</doc>
<doc id="1379183" url="https://pl.wikipedia.org/wiki?curid=1379183" title="Gajdošík">
Gajdošík



</doc>
<doc id="1379185" url="https://pl.wikipedia.org/wiki?curid=1379185" title="Guido Alvarenga">
Guido Alvarenga

Guido Virgilio Alvarenga (ur. 24 sierpnia 1970 w Asunción) – paragwajski piłkarz występujący na pozycji pomocnika.
Kariera klubowa.
Guido Alvarenga zawodową karierę rozpoczynał w 1989 w Cerro Porteño. W 1991 roku przeprowadził się do Argentyny, gdzie został zawodnikiem Deportivo Mandiyú. Latem 1995 roku Alvarenga podpisał kontrakt z CA Banfield. W jego barwach wystąpił w 58 ligowych pojedynkach i zdobył pięć bramek. Następnie paragwajski pomocnik powrócił do Cerro Porteño. W 2000 roku przebywał na wypożyczeniu w japońskim Kawasaki Frontale. Rozegrał dla niego trzynaście spotkań, po czym ponownie wrócił do Cerro Porteño. W 2001 roku Alvarenga podpisał kontrakt z meksykańskim Club León. Występował tam jednak przez krótki okres i po raz trzeci w karierze powrócił do kraju. Jeszcze w 2002 roku wychowanek Cerro Porteño trafił do drużyny ze swojego rodzinnego miasta - Club Olimpia. W 2004 roku Alvarenga odszedł do Club Libertad, by jeszcze w tym samym roku powrócić do Cerro Porteño. Ostatnie lata swojej kariery Paragwajczyk spędził jednak w Olimpii, z którą jeszcze w 2003 roku zwyciężył w rozgrywkach Recopa Sudamericana.
Kariera reprezentacyjna.
W reprezentacji swojego kraju Alvarenga zadebiutował w 1995 roku. W 2002 roku szkoleniowiec Paragwajczyków - Cesare Maldini powołał go do 23-osobowej kadry na Mistrzostwa Świata. Na turnieju tym ekipa „Guarani” dotarła do 1/8 finału, gdzie przegrała z Niemcami 0:1. Na boiskach Korei Południowej i Japonii Alvarenga rozegrał dwa spotkania. W zremisowanym 2:2 meczu z Republiką Południowej Afryki w 66 minucie został zmieniony przez Diego Gavilána, a w wygranym 3:1 pojedynku przeciwko Słowenii w 53 minucie zastąpił go Jorge Luis Campos. Łącznie w barwach drużyny narodowej Alvarenga zaliczył 21 występów i strzelił dwie bramki.

</doc>
<doc id="1379186" url="https://pl.wikipedia.org/wiki?curid=1379186" title="Alaksandr Adamowicz (polityk)">
Alaksandr Adamowicz (polityk)

Alaksandr Adamowicz, biał. "Аляксандр Фаміч Адамовіч" (ur. 6 stycznia 1900 roku w Wasiulkach koło Wilejki, zm. 15 września 1937 w Siegieży Karelii) – białoruski działacz partyjny, komunista, członek RKP(b) i KP(b)B.
Pochodził z rodziny rolników, ukończył szkołę podstawową w Radoszkowiczach. W pierwszych latach I wojny światowej przebywał w Jekaterynosławiu. W 1916 roku powrócił w rodzinne strony, gdzie pracował m.in. przy budowie linii kolejowych.
W 1917 roku zaangażował się w działalność białoruskiego stowarzyszenia kulturalnego "„Biełaruski haj”". W 1918 roku wstąpił do Białoruskiej Socjalistycznej Hramady, od 1919 roku członek RKP(b), pracował w Odessie w lokalnym klubie białoruskim. W 1919 roku skierowano go do Smoleńska, gdzie pełnił rolę politruka w Armii Czerwonej.
Na początku 1921 roku był delegatem na konferencję wszechbiałoruską, organizowaną przez RKP(b), na naradzie delegatów w hotelu „Europa” w Mińsku zażądał przyłączenia do Białoruskiej SRR guberniwitebskiej, homelskiej i smoleńskiej.
W 1930 roku aresztowany przez NKWD jako członek Związku Wyzwolenia Białorusi. W 1937 roku rozstrzelany w Karelii.

</doc>
<doc id="1379188" url="https://pl.wikipedia.org/wiki?curid=1379188" title="Gubernia homelska">
Gubernia homelska

Gubernia homelska (ros. Гомельская губерния) – jednostka administracyjna utworzona 11 czerwca 1919 z 9 powiatów guberni mohylewskiej, 1 powiatu guberni mińskiej i 4 powiatów guberni czernihowskiej. 

</doc>
<doc id="1379192" url="https://pl.wikipedia.org/wiki?curid=1379192" title="München Isartor (stacja kolejowa)">
München Isartor (stacja kolejowa)

München Isartor – stacja kolejowa w Monachium, w kraju związkowym Bawaria, w Niemczech. Znajdują się tu 2 perony.

</doc>
<doc id="1379196" url="https://pl.wikipedia.org/wiki?curid=1379196" title="Zbór Kościoła Ewangelicznych Chrześcijan w Zamościu">
Zbór Kościoła Ewangelicznych Chrześcijan w Zamościu

Zbór Kościoła Ewangelicznych Chrześcijan w Zamościu – ewangeliczna wspólnota chrześcijańska, będąca częścią Kościoła Ewangelicznych Chrześcijan, należącego do rodziny wolnych kościołów protestanckich.
Działalność.
Nabożeństwa odbywają się w niedziele o godzinie 10.00 oraz w środy o godzinie 18.00. Charakteryzują się one prostą formą i składają się z kazań opartych na Biblii oraz wspólnego śpiewu i modlitwy. W czasie niedzielnych nabożeństw odbywają się zajęcia Szkoły Niedzielnej dla dzieci. Zbór prowadzi również działalność społeczną i współpracuje z innymi kościołami i organizacjami o charakterze ewangelicznym.
Pełniącym obowiązki pastora Zboru jest Sylwester Torbiczuk. Działalnością Wspólnoty kieruje Rada Zboru (w której skład wchodzi m.in. pastor). Najwyższym organami Zboru jest Ogólne Zebranie Członków. Dokonuje ono między innymi wyboru pastora oraz członków Rady Zboru.

</doc>
<doc id="1379197" url="https://pl.wikipedia.org/wiki?curid=1379197" title="München Karlsplatz (przystanek kolejowy)">
München Karlsplatz (przystanek kolejowy)

München Karlsplat – przystanek kolejowy w Monachium, w kraju związkowym Bawaria, w Niemczech. Znajdują się tu 2 perony. Znajduje się tu również stacja metra otwarta 10 marca 1984.

</doc>
<doc id="1379198" url="https://pl.wikipedia.org/wiki?curid=1379198" title="Most Krymski">
Most Krymski

Most Krymski, most Kerczeński, most nad Cieśniną Kerczeńską, most przez Cieśninę Kerczeńską () – most łączący Półwysep Krymski z Półwyspem Tamańskim poprzez Cieśninę Kerczeńską.
Historia.
Pierwszy most nad Cieśniną Kerczeńską powstał w trakcie walk na froncie wschodnim II wojny światowej. Został zbudowany przez niemiecką Organizację Todt w 1942 i był mostem linowym. W 1943, na osobiste polecenie Adolfa Hitlera, został zaprojektowany przez Alberta Speera nowy, żelbetowy most drogowo-kolejowy, który miał zastąpić tymczasową konstrukcję i służyć jako droga zaopatrzenia dla jednostek na Kaukazie Północnym. Sam Speer był sceptyczny wobec czasu danego mu na zaprojektowanie mostu oraz, w obliczu szybkich postępów kontrofensywy radzieckiej, sensowności jego budowy. Jego wątpliwości były słuszne, gdyż jeszcze w tym samym roku Niemcy ewakuowali się z Krymu.
Tuż po wyzwoleniu Krymu spod okupacji niemieckiej budowa mostu została podjęta przez władze radzieckie z materiałów pozostawionych przez Niemców. Kolejowy most został ostatecznie ukończony w listopadzie 1944; miał 4,5 km długości, 22 m szerokości, a średnia wysokość wynosiła 50 m (w najwyższym punkcie 68 m). Most nie przetrwał długo, ponieważ już podczas pierwszej zimy został zniszczony przez krę.
W 1952 utworzone zostało w miejscu zniszczonego mostu połączenie promowe, które obsługiwane było zarówno przez jednostki przystosowane do przewozu pociągów, jak i później przez promy samochodowe. W latach 60. XX wieku resztki mostu stały się na tyle groźne dla żeglugi, że zostały ostatecznie uprzątnięte. W końcu lat 80. połączenie zostało zawieszone. Temat odbudowy powrócił po rozpadzie Związku Radzieckiego, jednak Cieśninę Kerczeńską dzieliła już wtedy granica rosyjsko-ukraińska, a rządy Rosji i Ukrainy nie były długo w stanie się porozumieć i w 1994 temat porzucono. W 2004 sprowadzono nowe promy do przewozu pociągów. W 2003 moskiewski mer Jurij Łużkow promował ideę odbudowy mostu. W jej ramach rozpoczęto sypanie grobli, prowokując konflikt o Tuzłę.
25 kwietnia 2010 prezydent Ukrainy Wiktor Janukowycz i prezydent Rosji Dmitrij Miedwiediew podpisali porozumienie dotyczące budowy mostu przez cieśninę. Memorandum dotyczące budowy oba państwa podpisały 26 listopada 2010. Po odrzuceniu przez władze Ukrainy umowy stowarzyszeniowej z Unią Europejską kwestia budowy mostu odżyła. W styczniu 2014 rządy Ukrainy i Rosji postanowiły, że zostanie powołana wspólna rosyjsko-ukraińska spółka do budowy mostu. Wstępnie oszacowano, że budowa zajmie 5 lat, a jej koszt wyniesie 1,5–3 mld dolarów. W lutym tego samego roku wybuchł konflikt ukraińsko-rosyjski, a rozmowy o budowie mostu zostały zawieszone. Rosyjska interwencja wojskowa na Krymie doprowadziła do aneksji tego terytorium i budowa mostu stała się istotna dla stworzenia zarówno drogowego, jak i symbolicznego połączenia pomiędzy Krajem Krasnodarskim a Republiką Krymu.
3 marca 2014 premier Rosji Dmitrij Miedwiediew podpisał dekret o utworzeniu przedsiębiorstwa odpowiedzialnego za budowę mostu, podlegającego państwowej spółce Rossijskije awtomobilnyje dorogi (Российские автомобильные дороги). Wobec aneksji Krymu w połowie marca tematowi budowy poświęcone zostało spotkanie prezydenta Rosji z członkami rządu z dnia 19 marca. Projekt mostu lub tunelu drogowo-kolejowego miał być gotowy do listopada 2014. Pod koniec tego miesiąca odbyło się posiedzenie dotyczące budowy połączenia i, zgodnie z oświadczeniem prezesa Kolei Rosyjskich, przychylono się wówczas do decyzji o budowie w tym miejscu mostu drogowo-kolejowego, odrzucając jednocześnie tunel jako zbyt drogi.
We wrześniu 2016 Stany Zjednoczone nałożyły sankcje na budowniczych mostu, ze względu na pogwałcenie przez Rosję prawa międzynarodowego (uznają one aneksję Krymu za bezprawne naruszenie integralności terytorialnej Ukrainy).
Na moście wspartym przez 288 podpór zaplanowano cztery pasy ruchu dla aut oraz dwutorową linię kolejową. Zgodnie z zapowiedzią premiera Dmitrija Miedwiediewa prace projektowe i początek robót budowlanych zaplanowano na 2015 rok. Na początku 2016 minister transportu Rosji, Maksim Sokołow, zapewnił, że oddanie mostu do eksploatacji nastąpi najpóźniej w grudniu 2018. Pod koniec tego samego roku jako termin ukończenia całego mostu wskazywano już rok 2019, zapewniając jednocześnie, że część drogowa mostu zostanie oddana w pierwotnym terminie. Równocześnie szacunki kosztów inwestycji wzrosły, z początkowych 3 miliardów dolarów, do 3,2–4,3 miliarda dolarów.
W grudniu 2017 ogłoszono, że przęsła drogowej części mostu zostały zbudowane (prace były prowadzone szybciej, niż przewidywał harmonogram). W konkursie na nazwę obiektu wybrano nazwę „most Krymski”. W przededniu wyborów prezydenckich w 2018 ogłoszono, że drogowa część mostu ma być gotowa w lecie tego samego roku, a równolegle biegnąca przeprawa kolejowa, zgodnie z harmonogramem, na koniec 2019. Drogowa część została uroczyście otwarta 15 maja 2018. Koszt realizacji inwestycji wyniósł 3,6 mld dolarów.
Otwarcie mostu zostało potępione przez przedstawicieli władz Ukrainy, Stanów Zjednoczonych i Unii Europejskiej.
31 lipca 2018 Unia Europejska nałożyła sankcje na sześć przedsiębiorstw uczestniczących w budowie mostu. Rada Unii Europejskiej uznała, że most został wzniesiony z naruszeniem prawa międzynarodowego, na nielegalnie anektowanym przez Rosję Krymie i „ma na celu osłabienie integralności terytorialnej i niepodległości Ukrainy”.
8 października 2022 wczesnym rankiem na moście doszło do eksplozji i w jej wyniku do częściowego zawalenia jednej z dwóch jezdni mostu drogowego oraz pożaru pociągu z cysternami paliwa na sąsiadującym moście kolejowym. Ruch na moście został na pewien czas wstrzymany. Po ugaszeniu pożaru cystern kolejowych i wstępnej inspekcji uszkodzeń, jeszcze po południu tego samego dnia wznowiono – wahadłowo – ruch samochodowy po jednym z czterech pasów mostu (most drogowy ma po dwa pasy na obu jezdniach), natomiast ruch kolejowy przywrócono wieczorem. Późniejsze doniesienia (oparte o brytyjskie dane wywiadowcze) wskazują, że wbrew optymistycznym rosyjskim przekazom, naprawa mostu po tym wypadku potrwać musi znacznie dłużej, a przywrócenie jego stanu do pełnej sprawności może nie udać się przed upływem roku. 23 lutego 2023 r. (dzień przed pierwszą rocznicą inwazji rosyjskiej na Ukrainę wicepremier Federacji Rosyjskiej Marat Chusnullin poinformował, że „wszystkie pasy mostu są w pełni otwarte dla ruchu samochodowego” i że ruch drogowy został wznowiony „39 dni przed planowanym terminem”. Tego samego dnia jednak doniesiono, że na linii kolejowej na moście doszło do sabotażu (działania dywersyjnego), skutkującego czasowym wstrzymaniem ruchu kolejowego przez most (nie jest potwierdzone, czy doszło do jakiegoś wybuchu na torach, czy jedynie do wycięcia odcinka szyny).
Zasadność ekonomiczna inwestycji oraz federalny program celowy.
Pobudzanie wzrostu gospodarki Krymu dzięki poprawie połączenia z Rosją.
Most jest największą inwestycją realizowaną w ramach federalnego programu celowego „Rozwój społeczno-gospodarczy Republiki Krymu i miasta Sewastopola do 2020 roku”, którego głównym celem jest zwiększenie PKB per capita na Krymie do średniego poziomu w Rosji. Zadanie to jest dość ambitne, ponieważ przed włączeniem Krymu do Rosji był on jednym z najbiedniejszych regionów Ukrainy o rocznym dochodzie o 14% niższym od średniej tego kraju, tj. poniżej 2000 USD. Celem rosyjskiego rządu jest doprowadzenie dochodów mieszkańców Krymu do średniego poziomu w Rosji – 8500 USD rocznie – co oznacza ponad czterokrotny wzrost. Jednym z proponowanym przez rząd Federacji Rosyjskiej rozwiązań była poprawa połączeń transportowych Krymu z kontynentalną Rosją, gdyż od tego zależą główne kierunki rozwoju gospodarczego Krymu (turystyka, przemysł stoczniowy, przemysł chemiczny, rolnictwo).
Turystyka.
Ponieważ wielu turystów woli odwiedzać wybrzeże Morza Czarnego, korzystając z własnych samochodów i transportu kolejowego, budowa mostu ma zwiększyć liczbę osób przybywających na Krym z kontynentalnej Rosji z obecnych 5,6 miliona turystów o kolejne 4 miliony, przyczyniając się do wzrostu dochodów lokalnej branży turystycznej. Rosyjski instytut badania opinii publicznej VCIOM wskazuje możliwość realizacji takich planów. Krym od kilku lat pozostaje głównym celem turystycznym w Rosji. Około 37% z dwudziestoprocentowej grupy Rosjan spędzających urlop w kraju stanowi około 10 milionów potencjalnych turystów. Faktyczną ich liczbę ograniczał głównie brak efektywnego transportu lądowego.
Rozwój turystyki, między innymi przez budowę mostu, jest głównym czynnikiem mającym napędzać planowany wzrost PKB w regionie oraz spowodować zakończenie jego subsydiowania. Choć oficjalne skromne statystyki dotyczące turystyki na Krymie mogą wprowadzać w błąd, szacuje się, że 78% lokalnej branży turystycznej pozostaje w szarej strefie i nie płaci podatków. Dlatego jest ona rozliczana według wskaźników pośrednich. Rozmiar działalności turystycznej nieujętej w oficjalnych statystykach jest tak duży, że w trakcie sezonu tworzonych jest 180 000 miejsc pracy dla osób przybywających z Rosji. Planowany dwukrotny wzrost ruchu w stosunku do 2013 oraz przestawienie na rosyjskich turystów, wydających na turystykę trzykrotnie więcej, niewątpliwie pozwoli osiągnąć oczekiwany wzrost PKB regionu. Stopniowe wychodzenie z szarej strefy turystyki na Krymie pozwoli regionowi w przyszłości stać się płatnikiem netto do budżetu Federacji Rosyjskiej.
Rolnictwo.
Krymskie rolnictwo całkowicie przezwyciężyło efekty blokady Kanału Północnokrymskiego, osiągając poziom produkcji 1,5 razy wyższy niż w 2013. Wiązało się to z dotacjami z budżetu federalnego w wysokości 2–3 mld rubli rocznie, dzięki którym krymscy producenci mogli zwiększyć o 1/3 liczbę maszyn rolniczych, dokonując zakupu głównie tych nowoczesnych.
W 2014 krymska produkcja stanowiła 13,4% zbiorów winogron w Rosji, 3,8% owoców i jagód, 2,6% warzyw, 1,2% ziaren. Większość z wymienionych produktów rolnych nie może być spożyta przez ludność Krymu, co oznacza konieczność stworzenia efektywnych sposobów dostarczenia ich do odbiorców zewnętrznych.
Rolnicy z Krymu z dużymi nadziejami podchodzą do mostu oraz budowanych obok niego dużych terminali ziarna w porcie Tamań, gdyż mimo sankcji wobec Krymu lokalna żywność jest eksportowana za granicę. Wywiezienie jej poza półwysep pozwoli nie narażać na ryzyko transportujących ją statków. Pomimo obecnych bardzo skomplikowanych warunków logistycznych krymscy rolnicy wyeksportowali w 2015 ponad 500 tys. ton zboża i 32 tys. ton kolendry siewnej – głównie do Indii, Pakistanu i Bangladeszu. Innymi słowy, Krym sprzedaje około 1/3 swoich produktów rolnych za gotówkę; po oddaniu mostu i terminali będzie mógł znacznie zwiększyć produkcję i eksport żywności.
Na specjalną uwagę zasługuje duży eksport krymskich win do Rosji. Po wejściu do przestrzeni gospodarczej Rosji udział krymskich producentów wina w 2014 wyniósł około 36% rynku, co zmniejszyło konsumpcję zagranicznych produktów. Mimo że efekt ten w dużej mierze osiągnięto poprzez zniesienie barier celnych, problemy logistyczne hamują dalszy wzrost wskaźnika.
Przemysł chemiczny.
Od mostu zależą także możliwości rozwoju firmy „Krymski Tytan”, największego producenta dwutlenku tytanu w Europie. Po blokadzie Krymu przedsiębiorstwo odmówiło dalszego odbioru surowca z Ukrainy, przestawiając się na jego import ze Sri Lanki, przez port w Noworosyjsku. Wariant ten pociąga za sobą zwiększone koszty, w związku z koniecznością transportu surowca przez Cieśninę Kerczeńską z wykorzystaniem promu. Potentat chemiczny kontroluje obecnie około 20% rosyjskiego rynku surowców do farb, dlatego potrzebuje taniego sposobu dostarczania swoich produktów do klientów. W związku z tym „Krymski Tytan” rozpoczął budowę sześciokilometrowej bocznicy, żeby uzyskać dostęp do przyszłej linii kolejowej biegnącej przez most.
Budowa i remont statków.
Kolejnym strategicznym kierunkiem rozwoju gospodarki Krymu jest rozwój przedsiębiorstw budowy i remontu statków. Na Krymie funkcjonuje szereg stoczni, przede wszystkim położony w Teodozji zakład „Morie”, znany z budowy poduszkowych okrętów desantowych (użytych podczas operacji „Żubr”). Obecnie przedsiębiorstwo realizuje duże zlecenie rządu rosyjskiego na budowę korwety „Karakurt”, docelowo wykorzystywanej przez Flotę Czarnomorską do akcji na wybrzeżu. Jednak stocznie Krymu należące do Zjednoczonego Przedsiębiorstwa Stoczniowego są uzależnione od dostaw wielkogabarytowego oprzyrządowania dla statków – od silników do systemów rakietowych, które produkowane jest w Rosji. Niezbędną dla stoczniowców logistykę powinna więc zapewnić budowa mostu przez Cieśninę Kerczeńską.
Obniżenie cen na Krymie.
Ułatwienie dostaw towarów z Rosji na Krym przez most zmniejszy udział transportu w cenach towarów dostarczanych na półwysep. W 2017 poziom cen na Krymie był znacznie wyższy niż na terytorium sąsiedniego Kraju Krasnodarskiego (z powodu kosztów transportu). Aby ocenić wpływ braku mostu, można zauważyć, że – w wyniku konieczności skorzystania z połączenia promowego – przejazd na drodze Moskwa–Symferopol był około dwa razy droższy niż porównywalny pod względem odległości przejazd trasą Moskwa–Noworosyjsk.
Należy również wziąć pod uwagę specyfikę portów na Krymie. Formalnie przeładowują one około 20 milionów ton, co stanowi ponad dwukrotność potrzeb półwyspu. Jednak wszystkie porty towarowe na Krymie są niewielkie i nie mają odpowiednio dużych terminali, aby obsługiwać wielkie partie transportowe i statki. Znacznie zwiększa to koszty przesyłki. Obecność mostu w sąsiedztwie wielkich portów (Tamań, Kaukaz i Noworosyjsk) umożliwi dostęp do taniego transportu morskiego na statkach klasy Panamax z DWT do 220 tys. ton.
Aby jeszcze bardziej obniżyć koszty transportu towarów na Krym – poprzez obsługę dużych partii wysyłkowych z przeładunkiem na transport kołowy – planuje się budowę sieci centrów logistycznych w latach 2017–2020. Centrum w Kerczu sąsiaduje bezpośrednio z mostem i stanowi część jego infrastruktury. Pozostałe centra zlokalizowane są głównie wzdłuż trasy „Tauryda”, w miastach Teodozja, Symferopol, Dżankoj i Eupatoria.
Spadek cen i rosnące dochody dadzą regionowi zastrzyk finansowy dla rozwoju i stopniowego zrównywania się ze średnią dochodów w Federacji Rosyjskiej do 2020 w ramach federalnego programu celowego Republiki Krymu i Sewastopola. Niezależny (opracowany przez kanadyjską firmę GfK) audyt realizacji programu pokazuje, że zmierza on w kierunku planowanych wskaźników ekonomicznych, a ponad połowa z mieszkańców Krymu odczuła wzrost przychodów, w tym 21% znaczący wzrost.
Tranzyt z UE do Azji Środkowej.
Kolejny etap wzrostu dobrobytu na Krymie może nastąpić po normalizacji stosunków między Rosją i Ukrainą. Po ewentualnym zakończeniu blokady transportowej półwyspu powstanie nowa, krótsza o 400 km od istniejącej, trasa ruchu tranzytowego z Unii Europejskiej do Azji Środkowej. Wraz z uruchomieniem tej trasy Krym zacznie otrzymywać większe dochody z tytułu tranzytu.
Uzasadnienie wyboru poprowadzenia mostu przez wyspę Tuzłę.
W czerwcu 2014 projekt budowy mostu z wykorzystaniem mierzei Tuzła został uznany za optymalny. Poniżej przedstawiono listę argumentów przemawiające za tym wariantem.
Węzeł komunikacyjny.
Głównym argumentem ekonomicznym było stworzenie optymalnego schematu węzła komunikacyjnego dla Kerczu i dwóch portów Cieśniny Kerczeńskiej (Kaukazu i Tamania). W wariancie przez mierzeję Tuzłę możliwe było połączenie węzła mostu z będącym w budowie wielkim węzłem portu w Tamaniu oraz stworzenie drogi o odpowiedniej przepustowości dla promów towarowych w porcie Kaukazie. Ponadto wariat ten wymagał budowy obwodnicy Kerczu.
Ograniczenie rozwoju portu Kaukazu.
W opracowanym przez przedsiębiorstwo państwowe Rosawtodor studium wykonalności wzięto również pod uwagę zasadność zaburzenia promowego ruchu pasażerskiego z powodu szybkiego rozwoju obrotu towarowego w porcie Kaukazie. W 2015 port zwiększył obroty ładunkowe o 41%, do 31 mln ton i stał się piątym pod względem wielkości przeładunków portem morskim w Rosji. Zaledwie 7 milionów ton realizowanego obrotu wiąże się z przeładunkiem do portu w Kerczu w celu zaopatrzenia Krymu. Duża część wzrostu wynika ze wzrostu rosyjskiego PKB, a w konsekwencji wzrostu handlu międzynarodowego Rosji. Istniejące przeprawa pasażerska promowa przez Cieśninę Kerczeńską, przewożąca ponad 1 mln pasażerów rocznie, obciąża wejście do portu Kaukazu i utrudnia jego rozwój jako portu towarowego, dlatego jej zachowanie jest niepożądane.
Potrzeba budowania wiaduktów na mierzejach z uwzględnieniem istniejących warunków.
Choć projekt budowy mostu po mierzei Czuszce zakładał krótszą przeprawę, należy wziąć pod uwagę, że Czuszka i Tuzła znajdują się w strefach okresowo zalewanych podczas sztormów, co powodowałoby przerywanie ruchu. Również historia geologiczna Czuszki i Tuzły pokazuje, że są to dynamiczne struktury, które okresowo rozpadają się na oddzielne wyspy, by następnie połączyć się ponownie. W celu ochrony przed falami wbijającymi się na znaczną odległość w głąb Tuzły w czasie sztormu budowniczowie stworzyli specjalną zaporę, co jednak jest rozwiązaniem tymczasowym. Możliwość przerwania komunikacji portu Kaukazu z powodu sztormu jest niedopuszczalna, dlatego w obu przypadkach projekt zakładał budowę wiaduktu, a nie tylko drogi. W przypadku Czuszki byłby on jednak znacznie dłuższy.
Wulkany błotne.
Ukraińska grupa badaczy pod kierunkiem Jewhena Szniukowa stwierdziła, że obszar w Cieśninie Kerczeńskiej oddalony o 3 km od mierzei Tuzły, na którym utknął statek „Caesar”, jest wulkanem błotnym. Wyprawa na statku badawczym „Profesor Wodianicki” oraz wiercenia w cieśninie nie wykazały obecności odpowiednich struktur geologicznych i nie potwierdziły hipotezy istnienia tego typu wulkanów.
Jedyny udokumentowany wulkan błotny o nazwie "Blewaka" w Cieśninie Kerczeńskiej znajduje się na powierzchni małej wyspy i jest oddalony o 700 metrów od mierzei Czuszka. Bliskość tego wulkanu znacznie zwiększyła ryzyko prowadzonych robót budowlanych.
Najbliższa mostowi strefa podwodnego morskiego wulkanizmu znajduje się na szelfie Morza Azowskiego w regionie złoża ropy naftowej i gazu „Nowe”, gdzie wydobycie prowadzone jest przez Łukoil, w pobliżu stacji Gołubicka. Najbliższe wulkany błotne w pobliżu mostu znajdują się nad ziemią. Od strony Tamania jest to wzgórze Karabetowa, położone w odległości 14 km od mostu. W samym mieście Kercz znajdują się dwa małe wulkany błotne, "Nikitiński" i "Dżardżawski". Konstrukcja znajduje się 12 km od regionu bardzo aktywnych wulkanów błotnych "Bułgańskie" i pola mułu "Jenikalski", które przy wybraniu „krótkiego” wariantu przez Czuszkę znalazłyby się około 1 km od zjazdu z mostu.
W oparciu o dane geologiczne budowniczowie mostu maksymalnie oddalili konstrukcję od złoża „Nowe” oraz stref z grupami wulkanów błotnych, wybierając wariant przez Tuzłę. Aby wykluczyć ryzyko, podczas montażu każdej podpory wykonano osobny odwiert poszukiwawczy.
Warunki lodowe.
Dla mostu Krymskiego, o stabilności sejsmicznej 9 punktów, obciążenie lodem nie jest krytyczne, niemniej jednak zator lodowy tworzący się podczas silnych mrozów przy mierzei Czuszce w pobliżu wyjścia w pełne morze przy mierzei Tuźle będzie rozbijany.
Połączenia z mostem oraz węzeł komunikacyjny stworzony wraz z portem w Tamaniu.
Integracja mostu z portem w Tamaniu.
Połączenie mostu z węzłem portu w Tamaniu również zostało zaplanowane przez Rosawtodor jako najbardziej opłacalny wariant trasy, gdyż w ten sposób węzeł będzie obsługiwać nie tylko most, ale również działać jako punkt komunikacyjny niezbędny dla funkcjonowania nowego portu w Tamaniu. Koleje Rosyjskie ze swojej strony rozpoczęły budowę wielkiej stacji rozrządowej Portowa pomiędzy mostem a portem. Po zakończeniu budowy mostu, węzła komunikacyjnego oraz terminali portu w Tamaniu, ten ostatni osiągnie zdolność przeładunkową na poziomie 93 milionów ton rocznie. Będzie to zatem drugi pod względem przeładunku po Noworosyjsku port Rosji.
Półwysep Tamański.
Połączenie kolejowe.
Most jest częścią nowego odcinka linii kolejowej Bagierowo–Wyszestieblijewska. Połączenie kolejowe do mostu z Półwyspu Tamańskiego rozpoczyna się od stacji Wyszestieblijewska na północnokaukaskiej linii kolejowej. Łączna długość nowej linii wynosi 62,74 km, w tym główna trasa: 56,04 km, tory na stacjach: 6,7 km, oraz 16 rozjazdów.
Dane techniczne dotyczące połączenia kolejowego:
Ponadto w fazie projektowania znajduje się infrastruktura kolejowa ze stacji Portowa i Tamań Pasażerski do mostu.
Budowa i modernizacja połączenia kolejowego po stronie kontynentalnej są w znacznej mierze związane z budową suchego portu w Tamaniu. Od bocznicy prowadzącej od portu do mostu będzie potrzebnych tylko 6 km linii kolejowych.
Półwysep Krymski.
Federalny program celowy przewiduje elektryfikację i wzmocnienie linii kolejowej Dżankoj-Teodozja-Kercz o długości 207 km.
Połączenia drogowe.
Połączenie drogowe do mostu po wschodniej stronie bierze początek od trasy M-25 Noworosyjsk–Cieśnina Kerczeńska, a kończy się w rejonie Tuzły na skrzyżowaniu z korytarzem transportowym. Długość połączenia wynosi 40 km. Droga obejmuje cztery pasy ruchu o prędkości projektowej 120 km/h. Potencjalne natężenie ruchu przewidziane na rok 2034 w obu kierunkach wynosi nie mniej niż 36 000 samochodów dziennie.
Po stronie zachodniej połączenie drogowe z mostem bierze początek od trasy A-150 „Tauryda” Kercz–Sewastopol i kończy się w rejonie twierdzy Kercz, na połączeniu z korytarzem transportowym. Długość połączenia wynosi 22 km. Droga obejmuje cztery pasy ruchu o prędkości projektowej 140 km/h. Trasa „Tauryda” w wersji dwupasmowej powinna być oddana do użytku w 2018, a na 2020 przewiduje się uruchomienie dwóch kolejnych pasów.
Połączenie transportowe z Kerczem i nowy dworzec kolejowy Kercz Południowy.
Jednym z najczęściej omawianych zagadnień projektu jest skomunikowanie Kerczu. Projektanci w oparciu o względy ochrony środowiska, aby chronić miasto przed spalinami i hałasem ruchu tranzytowego, a także w celu skrócenia czasu podróży do centralnego Krymu, uzupełnili obwodnicę Kerczu o węzeł drogowy i kolejowy. Przy tym pierwszy dostępny węzeł drogowy łączący most z Kerczem znalazł się 5 km od miasta. Nowa dwutorowa linia kolejowa omija dworzec w Kerczu i kieruje się do stacji Bagierowo, 10 km od miasta.
Aby rozwiązać te problemy, budowany jest dodatkowy zespół torów dla dworca Kercz Południowy, która stopniowo przejmie funkcję głównej stacji kolejowej miasta. Perony stacji będą dostępne za pośrednictwem wiaduktu zbudowanego wzdłuż Autostrady Bohaterów Stalingradu.
Straty gospodarcze Ukrainy.
Według Ukraińców Rosjanie rozmyślnie sprawili, żeby pod mostem nie mogły przepływać statki typu panamax, kursujące do ukraińskich portów Morza Azowskiego: Berdiańska i Mariupola. Właśnie z tych portów eksportowane są rudy metali oraz zboże do kilkudziesięciu państw na świecie. Teraz porty te będą mogły przyjmować tylko mniejsze statki, co dla Ukrainy oznacza utratę setek milionów dolarów.
Pod koniec marca 2018 ukraiński minister infrastruktury, Wołodymyr Omelan, stwierdził, że z powodu wybudowania mostu Ukraina straciła kilkadziesiąt milionów hrywien. Jurij Smilanski, pochodzący z Krymu ekonomista, obawia się, że w przyszłości straty mogą być znacznie większe, gdyż w skrajnej sytuacji Rosja może zakazać przechodzenia pod mostem statków płynących w kierunku Berdiańska i Mariupola. Według niego miałoby to negatywny wpływ na ogólną sytuację społeczno-gospodarczą w tych miastach.
Według Achtema Czyjgoza, zastępcy przewodniczącego Medżlisu Narodu Krymskotatarskiego, budowa mostu spowodowała znaczne zniszczenia systemu ekologicznego półwyspu i jego historycznego dziedzictwa.
Ostrzeżenia ekologów.
Niektórzy ekolodzy sądzą, że Morze Azowskie nie będzie miało wystarczającego połączenia z Morzem Czarnym, co spowoduje jego stopniowe odsalanie.

</doc>
<doc id="1379199" url="https://pl.wikipedia.org/wiki?curid=1379199" title="Porażenie oczno-współczulne">
Porażenie oczno-współczulne



</doc>
<doc id="1379200" url="https://pl.wikipedia.org/wiki?curid=1379200" title="Ars Mundi">
Ars Mundi

Ars Mundi – polska wytwórnia muzyczna powstała w 1995 roku w Warszawie. Zajmuje się wydawaniem płyt zespołów rockowych oraz metalowych.

</doc>
<doc id="1379201" url="https://pl.wikipedia.org/wiki?curid=1379201" title="Patriofelis">
Patriofelis

Patriofelis − wymarły rodzaj ssaków pradrapieżnych zwanych także kreodontami (Creodonta). 
Był to duży, przypominający dzisiejsze kotowate kreodont ze środkowego eocenu sprzed 45 milionów lat. Występował w Ameryce Północnej. Dorastał do 1,2 - 1,8 m długości, nie wliczając w to ogona. Osiągał więc rozmiary dzisiejszej pumy. Miał krótkie nogi z szerokimi stopami. Wnioskuje się z tego, że był dość kiepskim biegaczem, za to sprawnym pływakiem. Jego bliska krewna "Oxyaena" zręcznie wspinała się, prawdopodobnie i "Patriofelis" posiadał tę umiejętność. Jego szczątki odnaleziono w Oregon w USA.

</doc>
<doc id="1379205" url="https://pl.wikipedia.org/wiki?curid=1379205" title="Volvo B10MA">
Volvo B10MA



</doc>
<doc id="1379207" url="https://pl.wikipedia.org/wiki?curid=1379207" title="Andrzejów (gmina)">
Andrzejów (gmina)



</doc>
<doc id="1379210" url="https://pl.wikipedia.org/wiki?curid=1379210" title="Caput medusae">
Caput medusae



</doc>
<doc id="1379211" url="https://pl.wikipedia.org/wiki?curid=1379211" title="München-Giesing (stacja kolejowa)">
München-Giesing (stacja kolejowa)

München-Giesing – stacja kolejowa w dzielnicy Obergiesing Monachium, w kraju związkowym Bawaria, w Niemczech. Znajdują się tu 2 perony. Znajduje się tu również stacja metra.

</doc>
<doc id="1379212" url="https://pl.wikipedia.org/wiki?curid=1379212" title="PrtSc">
PrtSc



</doc>
<doc id="1379214" url="https://pl.wikipedia.org/wiki?curid=1379214" title="Zbór Kościoła Ewangelicznych Chrześcijan w Żninie">
Zbór Kościoła Ewangelicznych Chrześcijan w Żninie

Zbór Kościoła Ewangelicznych Chrześcijan w Żninie – ewangeliczna wspólnota chrześcijańska, należąca do Kościoła Ewangelicznych Chrześcijan.
Charakterystyka.
Zbór w Żninie jest częścią Kościoła Ewangelicznych Chrześcijan, należącego do rodziny wolnych kościołów protestanckich.
Działalność.
Nabożeństwa odbywają się w każdą niedzielę o godzinie 11:00 i czwartki o 18:00. Podczas niedzielnych nabożeństw odbywają się zajęcia Szkoły Niedzielnej dla dzieci. Zbór prowadzi również działalność społeczną i współpracuje z innymi kościołami oraz organizacjami o charakterze ewangelicznym.

</doc>
<doc id="1379215" url="https://pl.wikipedia.org/wiki?curid=1379215" title="PrtScr">
PrtScr



</doc>
<doc id="1379218" url="https://pl.wikipedia.org/wiki?curid=1379218" title="Ricardo Tavarelli">
Ricardo Tavarelli

Ricardo Javier Tavarelli Paiva (ur. 2 sierpnia 1970 w Asunción) – paragwajski piłkarz występujący na pozycji bramkarza. Jego siostra – Giselle jest żoną innego paragwajskiego piłkarza – Roque Santa Cruza.
Kariera klubowa.
Ricardo Tavarelli zawodową karierę rozpoczynał w 1991 w Tacuary FC. W 1993 roku trafił do najbardziej utytułowanego klubu w kraju – Club Olimpia. W jego barwach Tavarelli zdobył sześć tytułów mistrza kraju – w 1993, 1995, 1997, 1998, 1999 i 2000 roku. Oprócz tego w 2002 roku paragwajski bramkarz sięgnął po zwycięstwo w rozgrywkach Copa Libertadores. Dla Olimpii Asunción Tavarelli rozegrał łącznie 170 ligowych pojedynków. W 2004 roku postanowił zmienić klub i podpisał kontrakt z brazylijskim Grêmio Porto Alegre. W jego barwach wystąpił w osiemnastu meczach, po czym powrócił do kraju i został zawodnikiem Sportivo Luqueño. Następnie Tavarelli po raz drugi w karierze stał się piłkarzem Olimpii Asunción, w której zdecydował się zakończyć karierę.
Kariera reprezentacyjna.
W reprezentacji swojego kraju Tavarelli zadebiutował w 1998 roku. W 2002 roku szkoleniowiec Paragwajczyków – Cesare Maldini powołał go do 23-osobowej kadry na Mistrzostwa Świata. Na turnieju tym ekipa „Guarani” dotarła do 1/8 finału, gdzie przegrała z Niemcami 0:1. Na boiskach Korei Południowej i Japonii Tavarelli wystąpił tylko w zremisowanym 2:2 meczu z Republiką Południowej Afryki. W kolejnych spotkaniach bramki reprezentacji Paragwaju strzegł już José Luis Chilavert. Łącznie w barwach drużyny narodowej Tavarelli zaliczył 21 występów.

</doc>
<doc id="1379221" url="https://pl.wikipedia.org/wiki?curid=1379221" title="Zbór Kościoła Ewangelicznych Chrześcijan w Żywcu">
Zbór Kościoła Ewangelicznych Chrześcijan w Żywcu

Zbór Kościoła Ewangelicznych Chrześcijan w Żywcu – ewangeliczna wspólnota chrześcijańska, należąca do Kościoła Ewangelicznych Chrześcijan, będącego częścią rodziny wolnych kościołów protestanckich. Siedziba zboru znajduje się w Żywcu przy ul Półkole 2.
Historia.
Zbór rozpoczął działalność w 1982, a jego utworzenie i dalsze funkcjonowanie związane było z rodzinami Kozłów i Stasiców. Początkowo jego siedziba mieściła się w budynku prywatnym przy ul. Łączki 30, tam też prowadzone były nabożeństwa. Działała również placówka w Pietrzykowicach. Następnie siedzibę zboru przeniesiono do uprzednio dostosowanego do potrzeb wspólnoty obiektu przy ul. Półkole 2. Zbór początkowo wchodził w skład Zjednoczonego Kościoła Ewangelicznego w PRL, a po jego podziale w 1987 stał się częścią nowo utworzonego Kościoła Ewangelicznych Chrześcijan. 
W wyniku podziału w łonie zboru w 1995, część jego wiernych odłączyła się od Kościoła Ewangelicznych Chrześcijan, tworząc niezależny związek wyznaniowy "Zbór Ewangeliczny „Jeruzalem” w Żywcu".
W 2006 zbór liczył 30 wiernych.
Działalność.
Nabożeństwa odbywają się w niedziele o godzinie 10.00 oraz w środy o godzinie 18:30. Charakteryzują się one prostą formą i składają się z kazań opartych na Biblii oraz wspólnego śpiewu i modlitwy. W czasie niedzielnych nabożeństw odbywają się zajęcia Szkoły Niedzielnej dla dzieci. Zbór prowadzi również działalność społeczną i współpracuje z innymi kościołami i organizacjami o charakterze ewangelicznym.
Pastorem Zboru jest Dawid Kozioł.

</doc>
<doc id="1379222" url="https://pl.wikipedia.org/wiki?curid=1379222" title="Mateusz I Lotaryński">
Mateusz I Lotaryński

Mateusz I Lotaryński (ur. ok. 1110, zm. 13 maja 1176) – książę Lotaryngii od 1139, syn Szymona I i Adelajdy, córki Henryka III, grafa Leuven.
Gdy Mateusz przejmował władzę w księstwie, na tron Niemiec wstąpiła nowa dynastia – Hohenstaufowie. Książę poślubił Judytę (ok 1123 – ok. 1194), bratanicę cesarza Konrada III i siostrę Fryderyka Barbarrosy, przez co łączność pomiędzy Lotaryngią i cesarstwem została umocniona. Książę brał udział w wyprawie Fryderyka po koronę cesarską w 1155 oraz w walkach toczonych przez cesarza z papieżem Aleksandrem III i wspierającymi go królami Francji i Sycylii. Mateusz I był w nieustannym konflikcie z biskupami Toul, pomimo tego książę dokonywał licznych darowizn na rzecz Kościoła i ufundował kilka klasztorów, w tym opactwo w Clairlieu, w którym został pochowany razem ze swoją żoną.
Potomstwo.
Ze związku z poślubioną ok. 1138 Bertą (Judytą), Mateusz I doczekał się siedmiorga dzieci:

</doc>
<doc id="1379223" url="https://pl.wikipedia.org/wiki?curid=1379223" title="Niebieskie twardówki">
Niebieskie twardówki

Niebieskie twardówki – anomalia wrodzona, wynikająca z odmienności w budowie twardówki oka. 
Niebieskawy odcień twardówek obserwowany jest w niedokrwistości z niedoboru żelaza (objaw Oslera). Niedokrwistość stwierdzano u 87% pacjentów z niebieskimi twardówkami. 
Niebieskie twardówki są charakterystyczne dla następujących zespołów wad wrodzonych: 
Opisywane też były w pojedynczych przypadkach następujących zespołów:

</doc>
<doc id="1379224" url="https://pl.wikipedia.org/wiki?curid=1379224" title="Spastyczność">
Spastyczność

Spastyczność (, z gr. "spasticos" „pociąganie, wciąganie”) – nieprawidłowe, nadmierne napięcie mięśni (hipertonia) przejawiające się oporem przy biernym rozciąganiu mięśni, wzrastającym stopniowo wraz ze wzrostem szybkości rozciągania i zmieniającym się przy zmianie kierunku ruchu lub narastającym gwałtownie po przekroczeniu pewnej szybkości lub stopnia rozciągnięcia.
Można spotkać także inne definicje, z których każda uwypukla inny aspekt tego zaburzenia. Według klasycznej definicji Lance'a (1980) spastyczność charakteryzuje się nadmiernym oporem na rozciąganie mięśnia zależnym od szybkości rozciągania, wynikającym z braku hamowania odruchu rozciągowego z powodu uszkodzenia górnego neuronu ruchowego. Według nowszych zasad zdefiniowana jest jako zaburzenie czuciowo-ruchowe, powstałe na skutek uszkodzenia górnego neuronu ruchowego, objawiające się mimowolną aktywacją mięśni (przerywaną lub stałą). 
Spastyczność należy odróżniać od innych zaburzeń przebiegających z nadmiernym napięciem mięśniowym, takich jak sztywność mięśni i dystonia.
Przyczyny i mechanizm powstawania.
Mięśnie pobudzane są do skurczu przez komórki nerwowe znajdujące się w rdzeniu kręgowym, które z kolei sterowane są różnorodnymi bodźcami, zarówno pobudzającymi jak i hamującymi. 
U podstaw spastyczności leży zaburzenie równowagi między (a)aktywnością pobudzającą i (b)aktywnością hamującą ruchy pochodzącą z mózgu, a (c)odruchową aktywnością rdzenia kręgowego. Uszkodzenie ośrodków odpowiedzialnych za ruch w mózgu lub dróg przewodzących sygnały do rdzenia kręgowego (uszkodzenie górnego neuronu ruchowego) powoduje uzyskanie przewagi przez odruchowe mechanizmy rdzeniowe powodujące napięcie mięśni. Prowadzi to do nadmiernego skurczu mięśni w odpowiedzi na nawet niewielkie bodźce czuciowe. Przy badaniu neurologicznym jest to widoczne jako wygórowanie odruchów ścięgnistych bądź odruchy polikloniczne, np. stopotrząs.
Uszkodzenia w obrębie mózgu lub dróg przewodzących impulsy (dróg korowo-rdzeniowych) mogą być spowodowane niedotlenieniem lub niedokrwieniem, krwotokiem, wadami rozwojowymi, urazem lub mogą być wynikiem niektórych schorzeń, takich jak stwardnienie rozsiane.
U dzieci najczęstszą przyczyną spastyczności jest mózgowe porażenie dziecięce, natomiast u dorosłych udar mózgu, stwardnienie rozsiane lub uraz.
Spastyczność w mózgowym porażeniu dziecięcym.
U ponad połowy pacjentów z mózgowym porażeniem dziecięcym niedowładom towarzyszy spastyczność. Utrudnia ona wykonywanie ruchów powodując odruchowe napięcie mięśni antagonistycznych. Kończyny najczęściej przyjmują ustawienie zgięciowe, a podczas chodu może występować ugięcie kolan, krzyżowanie nóg i stąpanie na palcach. Długotrwale występujące nadmierne napięcie mięśni prowadzi do przykurczów mięśni i deformacji stawów. Ogranicza to zakres ruchów i może dawać dolegliwości bólowe.
Spastyczność w uszkodzeniach rdzenia.
Jest to zjawisko, które może występować pod dwiema postaciami: podstawową i reaktywną. Pierwsza - "podstawowa" - pojawia się zazwyczaj po około 3 tygodniach od uszkodzenia (do kilku tygodni/miesięcy). Stopień jej nasilenia zależny jest od stopnia uszkodzenia. Z kolei spastyczność "reaktywna" zależna jest od dodatkowych bodźców.
U chorych z paraplegią może przybierać formę odruchu masowego, który polega na nagłym skurczu mięśni kończyn dolnych wraz z tułowiem, obfitym poceniu się, a niekiedy niekontrolowanym oddawaniu moczu i stolca (może to być spowodowane nawet delikatnym dotykiem chorego ręką lub pościelą). Reakcje te można zmniejszyć poprzez odpowiednią rehabilitację. Spastyczność może być również wywoływana bodźcami chemicznymi i toksycznymi (infekcje dróg moczowych, duże odleżyny, przewlekłe zaparcia).
Leczenie.
Leczenie spastyczności jest bardzo złożone i musi być nadzorowane przez lekarzy i fizjoterapeutów. Ze względu na najczęściej nieodwracalny charakter uszkodzenia wielu pacjentów wymaga jakiejś formy leczenia przez resztę życia.
Można wydzielić trzy grupy metod leczniczych: rehabilitacja, podawanie leków zmniejszających napięcie mięśniowe i leczenie chirurgiczne.
Ćwiczenia i zabiegi fizykoterapeutyczne mogą obniżać napięcie mięśni, wzmacniać potrzebne grupy mięśni, poprawiać wzorce ruchowe i zapobiegać lub opóźniać wystąpienie zmian wtórnych, takich jak przykurcze mięśni i deformacje kostne.
Istnieją leki zmniejszające napięcie mięśniowe, np. baklofen, benzodiazepiny, które można przyjmować doustnie. Jest również możliwość podawania baklofenu bezpośrednio do kanału kręgowego przez implantowaną na stałe pompę.
Innego rodzaju preparatem jest toksyna botulinowa, którą wstrzykuje się bezpośrednio do mięśnia, który chcemy osłabić. Jej działanie utrzymuje się do 3-4 miesięcy od podania.
Leczenie operacyjne może być prowadzone metodami neurochirurgicznymi lub ortopedycznymi. Metody neurochirurgiczne mogą polegać na poprawie równowagi między bodźcami pobudzającymi a hamującymi napięcie mięśniowe (np. selektywna rizotomia (przecięcie) korzeni grzbietowych, implantacja stymulatorów pobudzających pewne obszary mózgu) lub na częściowym przecięciu nerwów w celu zmniejszenia ilości impulsów docierających do mięśni.
Operacje ortopedyczne polegają na wydłużaniu lub przenoszeniu przyczepów mięśni oraz korekcji zmian kostnych.

</doc>
<doc id="1379225" url="https://pl.wikipedia.org/wiki?curid=1379225" title="Schwandorf (stacja kolejowa)">
Schwandorf (stacja kolejowa)

Schwandorf – stacja kolejowa w Schwandorf, w kraju związkowym Bawaria, w Niemczech. Znajdują się tu 3 perony.

</doc>
<doc id="1379226" url="https://pl.wikipedia.org/wiki?curid=1379226" title="Szurgoszcz (gmina)">
Szurgoszcz (gmina)



</doc>
<doc id="1379227" url="https://pl.wikipedia.org/wiki?curid=1379227" title="Józef Lustgarten">
Józef Lustgarten

Józef Lustgarten (ur. 1 listopada 1889 w Krakowie, zm. 21 września 1973 tamże) – polski piłkarz i działacz sportowy.
Życiorys.
Urodził się w rodzinie żydowskiej. Absolwent III Gimnazjum im. Jana Sobieskiego w Krakowie.
Piłkarz klubu Cracovia, grający na pozycjach środkowy pomocnik, bramkarz oraz lewy łącznik. Sędzia międzynarodowy, honorowy prezes KS Cracovia i honorowy członek PZPN oraz KOZPN.
Lutsgarten był w 1922 selekcjonerem reprezentacji Polski – razem z Adamem Obrubańskim i Stanisławem Ziemiańskim odpowiadał za wybór zawodników, którzy reprezentowali kraj w spotkaniach przeciwko: Węgrom (14 maja, przegrana 0:3), Szwecji (28 maja, wygrana 2:1 - pierwsza w historii reprezentacji) i Rumunii (3 września, remis 1:1 - również premierowy). 1 października 1922 był członkiem innego selekcjonerskiego tercetu - razem z prezesem PZPN Edwardem Cetnarowskim i Władysławem Jentysem ustalał skład, który wystąpił w Zagrzebiu przeciwko Jugosławii (wygrana 3:1).
Podczas I wojny światowej służył w 3. Pułku Piechoty II Brygady Legionów. W 1939 roku został aresztowany we Lwowie przez NKWD i zesłany do stalinowskich łagrów, w których spędził 17 lat.
Zmarł w Krakowie. Pochowany na Cmentarzu Rakowickim.

</doc>
<doc id="1379231" url="https://pl.wikipedia.org/wiki?curid=1379231" title="Grasz (gmina)">
Grasz (gmina)



</doc>
<doc id="1379232" url="https://pl.wikipedia.org/wiki?curid=1379232" title="Plac Jana Pawła II w Kaliszu">
Plac Jana Pawła II w Kaliszu

Plac Jana Pawła II (dawniej "plac Zamkowy") – plac w Śródmieściu Kalisza, położony pomiędzy placem św. Józefa, a placem Jana Kilińskiego. Wychodzą z niego cztery ulice.
Historia.
Plac Jana Pawła II został wytyczony w XIX wieku. W 1960 r. z okazji obchodów 1800-lecia Kalisza stanął tutaj pomnik Adama Asnyka dłuta Jerzego Jarnuszkiewicza. W latach 70. XX wieku naprzeciwko pomnika Adama Asnyka, po drugiej stronie placu, stanęła fontanna o kształcie zaokrąglonego do środka trójkąta. W latach 80. XX wieku obok Liceum Adama Asnyka odsłonięto fragmenty zamku kaliskiego, który spłonął w wielkim pożarze w 1792 r. W 1997 r. odbyła się tu msza odprawiona przez papieża Jana Pawła II podczas jego wizyty w Kaliszu. Plac ten jest tak naprawdę częścią placu Kilińskiego, jednak po jego wizycie fragment od skrzyżowania z ulicami Babiną i Niecałą nazwano jego imieniem.
Dane placu.
Plac Jana Pawła II jest sześciokątny. Jego kształt jest przybliżony do figury symetrycznej do odwróconej litery L. Stanowi granicę między Parkiem Miejskim, a Plantami. Wychodzą z niego następujące ulice i place:

</doc>
<doc id="1379234" url="https://pl.wikipedia.org/wiki?curid=1379234" title="Niebieskawe twardówki">
Niebieskawe twardówki



</doc>
<doc id="1379237" url="https://pl.wikipedia.org/wiki?curid=1379237" title="Łysosice (gmina)">
Łysosice (gmina)



</doc>
<doc id="1379238" url="https://pl.wikipedia.org/wiki?curid=1379238" title="Kanał Północnokrymski">
Kanał Północnokrymski

Kanał Północnokrymski () – zbudowany w latach 1961-1971 wielki kanał nawadniający, doprowadzający wodę ze Zbiornika Kachowskiego na Półwysep Krymski do miejscowości Zełenyj Jar. Stamtąd woda transportowana jest specjalnym rurociągiem aż do Kerczu i Teodozji.
Długość kanału wynosi 402,6 km, średni przepływ 380 m³/s. Nawadnia powierzchnię około 600 000 ha. Na terenie obwodu chersońskiego odchodzi na zachód jego odnoga – Kanał Krasnoznamieński.
Po aneksji Krymu przez Rosję w 2014 roku, Ukraina wybudowała zaporę na kanale i odcięła dopływ wody ze Zbiornika Kachowskiego na Krym, doprowadzając do niedoboru wody na półwyspie. 26 lutego 2022 roku zapora uległa zniszczeniu w wyniku eksplozji, wznawiając przepływ wody – wysadziło ją wojsko rosyjskie podczas inwazji na Ukrainę.

</doc>
<doc id="1379240" url="https://pl.wikipedia.org/wiki?curid=1379240" title="Łysocice (gmina)">
Łysocice (gmina)



</doc>
<doc id="1379241" url="https://pl.wikipedia.org/wiki?curid=1379241" title="Katastrofa lotu Air India 182">
Katastrofa lotu Air India 182

Katastrofa lotu Air India 182 wydarzyła się 23 czerwca 1985 roku, około godz. 8:14 na Oceanie Atlantyckim u wybrzeży Irlandii. W wyniku eksplozji na pokładzie Boeinga 747-237B linii Air India (lot nr 182), zginęło 329 osób (307 pasażerów oraz 22 członków załogi) – wszyscy na pokładzie.
Przebieg lotu.
Samolot wystartował z lotniska Mirabel International Airport w Montrealu w Kanadzie. Maszyna leciała do portu lotniczego Indira Gandhi w Nowym Delhi w Indiach, z międzylądowaniem na lotnisku Heathrow w Londynie. 23 czerwca o godz. 8:14 maszyna zniknęła z radarów w kontroli lotów w Shannon. Kilkanaście minut później rozpoczęły się poszukiwania maszyny na oceanie. Dwie godziny później jeden ze statków poszukiwawczych odnalazł duże fragmenty samolotu.
Śledztwo.
Wszystkie znalezione elementy oraz ciała ofiar zostały przetransportowane do portu w Cork. W czasie sekcji zwłok ofiar stwierdzono, że większość ofiar zginęła jeszcze w powietrzu. Dowody i wstępne analizy wskazywały, że maszyna rozpadła się w powietrzu. Wstępne hipotezy mówiły o oderwaniu się drzwi lub eksplozji silnika. Po wydobyciu z oceanu czarnych skrzynek i zbadaniu ich stwierdzono jednak, że do ostatnich sekund lotu wszystko działało prawidłowo.
Dość szybko wysunięto wniosek, że na pokładzie lotu nr 182 mogły eksplodować ładunki wybuchowe. Wskazywały na to ślady znalezione na kilku wyłowionych fragmentach maszyny. Udało się stwierdzić, że eksplozja nastąpiła w przedniej części Boeinga, przez co natychmiast przestała działać elektronika maszyny. Wyłączyło się też zasilanie czarnych skrzynek, dlatego zapisy rejestratorów nie ujawniły żadnych dysfunkcji w parametrach lotu.
Gdy badania ekip w Irlandii potwierdziły zamach, w Kanadzie skupiono się na poszukiwaniu jego sprawców. W czasie sprawdzania listy pasażerów stwierdzono, że na pokład nie wsiadł jeden z pasażerów (podpisany jako "M. Singh"). Świadkowie opisywali incydent, który miał miejsce na lotnisku przed startem maszyny. Jeden z pasażerów za wszelką cenę chciał, by odprawiono jego bagaż, mimo że znajdował się tylko na liście rezerwowej pasażerów. Będąca pod presją pracowniczka wykonała polecenie. Nikt jednak później nie zauważył, żeby ów pasażer wsiadł na pokład samolotu.
Po śladach udało się stwierdzić, że bomba była ukryta w radiu, we wnętrzu feralnego bagażu. Wkrótce udało się namierzyć sklep, w którym zakupiono sprzęt. Okazało się, że w pobliżu znajduje się skupisko indyjskiej mniejszości narodowej. Niedługo potem wyszło na jaw, że za przygotowaniami do zamachu stali:
Wszyscy byli członkami separatystycznej sikhijskiej organizacji Babbar Khalsa, mającej na celu ogłoszeniem regionu Sikh niepodległym. Zamachowcy zostali osądzeni i skazani na kary dożywocia; odbywają swe kary w Indiach.
W następstwie katastrofy wprowadzono przepisy, iż każdy bagaż musi być przypisany do podróżującej osoby.
Upamiętnienie katastrofy.
W lipcu 2007 roku w Vancouver odsłonięto pomnik upamiętniający ofiary katastrofy-zamachu.

</doc>
<doc id="1379243" url="https://pl.wikipedia.org/wiki?curid=1379243" title="Frpg">
Frpg



</doc>
<doc id="1379245" url="https://pl.wikipedia.org/wiki?curid=1379245" title="Skałka (gmina)">
Skałka (gmina)



</doc>
<doc id="1379246" url="https://pl.wikipedia.org/wiki?curid=1379246" title="Kasper Poller">
Kasper Poller

Kasper Poller (ur. 1782, zm. 25 maja 1859 w Krakowie) – przedsiębiorca krakowski. 
Kasper Poller urodził się w Austrii. Do Krakowa przybył w 1809 wraz z wojskami austriackimi. Według legendy pozostał w mieście wskutek nieporozumienia - stał na warcie i nie zauważył, że oddziały austriackie uciekają z miasta. Miał być oskarżany z tego powodu o dezercję i bronić się tym, że wytrwał na stanowisku w przeciwieństwie do reszty żołnierzy austriackich. Po tym fakcie pozostał w Krakowie. W 1834 kupił zajazd Pod Złotą Kotwicą (ul. Szpitalna 30), który później zmienił nazwę na Hotel Pollera (istniejący do dzisiaj).
Prowadził bogatą działalność społeczną - był członkiem Towarzystwa Dobroczynności, Towarzystwa Strzeleckiego Krakowskiego, a także członkiem wydziału miejskiego.
Pochowany został na Cmentarzu Rakowickim w Krakowie, w grobowcu rodzinnym, w kwaterze 6.
Jego synem był Adolf Poller.

</doc>
<doc id="1379247" url="https://pl.wikipedia.org/wiki?curid=1379247" title="Kacper Poller">
Kacper Poller



</doc>
<doc id="1379248" url="https://pl.wikipedia.org/wiki?curid=1379248" title="Adolf Poller">
Adolf Poller

Adolf Poller (ur. 6 grudnia 1828 w Krakowie, zm. 3 maja 1896 tamże) – przedsiębiorca i radny miejski krakowski.
Adolf Poller był synem Kaspra Pollera, założyciela dzisiejszego Hotelu Pollera (ówczesnego zajazdu Pod Złotą Kotwicą). Przejął interes po ojcu i doprowadził go do rozkwitu (m.in. rozbudowując hotel o sąsiednie kamienice).
Prowadził bogatą działalność społeczną - był członkiem Towarzystwa Dobroczynności, zasiadał we władzach Towarzystwa Strzeleckiego Krakowskiego (w 1869 został królem kurkowym), sprawował funkcję radnego miejskiego, nadzorował działalność Kasy Oszczędności Miasta Krakowa.
Pochowany został na Cmentarzu Rakowickim w Krakowie, w grobowcu rodzinnym, w kwaterze 6.

</doc>
<doc id="1379250" url="https://pl.wikipedia.org/wiki?curid=1379250" title="Janina Gavankar">
Janina Gavankar

Janina Zione Gavankar (ur. 29 listopada 1980 w Joliet) – amerykańska aktorka o indyjsko-holenderskich korzeniach. Także pianistka, perkusistka orkiestralna oraz wokalistka.

</doc>
<doc id="1379251" url="https://pl.wikipedia.org/wiki?curid=1379251" title="Hrebienok">
Hrebienok



</doc>
<doc id="1379255" url="https://pl.wikipedia.org/wiki?curid=1379255" title="Christoph Janker">
Christoph Janker

Christoph Janker (ur. 14 lutego 1985) – niemiecki piłkarz grający na pozycji obrońcy.

</doc>
<doc id="1379256" url="https://pl.wikipedia.org/wiki?curid=1379256" title="Otwarcie Van't Kruijsa">
Otwarcie Van't Kruijsa



</doc>
<doc id="1379261" url="https://pl.wikipedia.org/wiki?curid=1379261" title="Piotr Hiacynt Pruszcz">
Piotr Hiacynt Pruszcz



</doc>
<doc id="1379263" url="https://pl.wikipedia.org/wiki?curid=1379263" title="Alice Donut">
Alice Donut

Alice Donut – amerykański zespół muzyczny zaliczany do kategorii rock alternatywny i punk rock.
Zespół powstał w połowie lat 80. w Nowym Jorku. W pierwszym okresie działalności wydał 7 pełnych albumów oraz pewno kilka minialbumów i singli, głównie dla wytwórni Jello Biafry – Alternative Tentacles. Styl Alice Donut można określić jako mieszankę rocka alternatywnego i postpunka. W 1996 grupa się rozwiązała.
Ponownie zaczęła funkcjonować w 2001 i obecnie ma na swoim koncie ponad 1000 występów na żywo. Wydaje także nowe materiały, ostatni pełny album "Ten Glorious Animals", ukazał się w 2009.

</doc>
<doc id="1379264" url="https://pl.wikipedia.org/wiki?curid=1379264" title="Sprawność fizyczna">
Sprawność fizyczna

Sprawność fizyczna – umiejętność rozwiązywania przez człowieka zadań ruchowych lub zdolność do efektywnego i ekonomicznego wykonania pracy mięśniowej.
Pojęcie sprawności fizycznej jest pojmowane w odmienny sposób przez różnych teoretyków. Dla jednych może oznaczać uprawianie danej aktywności ruchowej, dla drugich zaś muskularną sylwetkę ciała, czy też troskę o swój stan zdrowia. Jednak pomimo rozbieżności można w nich zauważyć pewne wspólne cechy.
Gilewicz (1964) i Trześniowski (2001) ujmowali sprawność fizyczną jako gotowość organizmu ludzkiego do podejmowania i rozwiązywania trudnych zadań ruchowych w różnych sytuacjach życiowych, wymagających siły, szybkości, gibkości, zwinności i wytrzymałości, jak również pewnych nabytych i ukształtowanych umiejętności i nawyków ruchowych opartych na odpowiednich uzdolnieniach ruchowych i stanie zdrowia.
Według Przewędy (1993) sprawność fizyczna to określone możliwości wykonania różnorodnych form ruchu, wyznaczone poziomem rozwoju, cech motorycznych (motoryczność), morfologicznych, funkcji fizjologicznych i psychicznych.
Według Chromińskiego (1986) sprawność fizyczna zależy od genetycznych właściwości człowieka, takich jak: uzdolnienia ruchowe, konstytucja somatyczna, sprawność zmysłów, temperament oraz odpowiednie proporcje ciała. Jest to zespół czynników o charakterze endogennym. Drugi zespół czynników – egzogennych – odnosi się do środowiska zewnętrznego i trybu życia.
Niejednokrotnie spotykamy się z pojęciem sprawności fizycznej ogólnej i specjalnej.
Sprawność fizyczna ogólna to określony poziom rozwoju, wykształcenie cech motorycznych, bądź też ujętych kompleksowo struktur ruchu. Sprawność fizyczna specjalna polega na zaawansowaniu w wykształceniu sprawności i umiejętności technicznych w określonych dyscyplinach, czy też konkurencjach sportowych. Sprawność ruchowa, według powyższego autora, to umiejętność władania swoim aparatem ruchu, dzięki opanowaniu podstawowych nawyków ruchowych. Wzrost sprawności ruchowej uzależniony jest od nabytych umiejętności i doświadczeń osobistych. Sprawność fizyczną można określić jako aktualną możliwość wykonywania wszelkich czynności ruchowych oraz wyrobienia cech motorycznych takich jak: siły, szybkości, zręczności, i innych uzdolnień motorycznych. Sprawność ruchowa i fizyczna stanowią motoryczność i obrazują rezultaty rozwoju ontogenetycznego. W problematyce dotyczącej rozwoju fizycznego szczególnego znaczenia nabierają zagadnienia dotyczące rozwoju motorycznego, gdyż rozwój ten właśnie odzwierciedla szereg naszych zachowań, zdolności i umiejętności.
Predyspozycje i zdolności motoryczne to elementy, które budują strukturę motoryczności. To względnie elementarne cechy strukturalne i funkcjonalne organizmu człowieka, w znaczącym stopniu uwarunkowane genetycznie. Składają się one na możliwości ruchowe organizmu do wykonywania różnego rodzaju zadań ruchowych.
Stosunkowo nową koncepcją sprawności jest "Health-Related Fitness (H-RF)", czyli sprawność ukierunkowana na zdrowie.

</doc>
<doc id="1379266" url="https://pl.wikipedia.org/wiki?curid=1379266" title="Nora Zehetner">
Nora Zehetner

Nora Angela Zehetner (ur. 5 lutego 1981 w El Paso w Teksasie, USA) − amerykańska aktorka filmowa i telewizyjna, znana z roli Eden McCain w serialu o tematyce science-fiction "Herosi".

</doc>
<doc id="1379270" url="https://pl.wikipedia.org/wiki?curid=1379270" title="II Zbór Kościoła Ewangelicznych Chrześcijan w Szczecinie">
II Zbór Kościoła Ewangelicznych Chrześcijan w Szczecinie

II Zbór Kościoła Ewangelicznych Chrześcijan w Szczecinie – ewangeliczna wspólnota chrześcijańska, należąca do Kościoła Ewangelicznych Chrześcijan.
Charakterystyka.
Zbór w Szczecinie jest częścią Kościoła Ewangelicznych Chrześcijan, należącego do rodziny wolnych kościołów protestanckich. 
Historia.
Początki działalności Ewangelicznych Chrześcijan w Szczecinie wiążą się z przybyciem do miasta w 1946 repatrianta z Ukrainy, kaznodziei Ewangelicznych Chrześcijan - Juliana Kuryłowicza, który zaczął organizować w swoim mieszkaniu przy ul. Wycieczkowej 5/5 ewangeliczne nabożeństwa. II Zbór Kościoła Ewangelicznych Chrześcijan w Szczecinie został założony w 1994 przez grupę członków Zboru Kościoła Ewangelicznych Chrześcijan "Betel".
Działalność.
Nabożeństwa odbywają się w każdą niedzielę w budynku przy ul.Wita Stwosza 1A w Szczecinie. Charakteryzują się one prostą formą i składają się z kazań opartych na Biblii oraz wspólnego śpiewu i modlitwy. W czasie niedzielnych nabożeństw odbywają się zajęcia Szkoły Niedzielnej dla dzieci. Zbór prowadzi również regularne spotkania modlitewne, młodzieżowe oraz studium Biblii. Organizuje także spotkania w zakładach karnych i prowadzi szeroką działalność społeczną. Współpracuje także z innymi kościołami i organizacjami o charakterze ewangelicznym.
Pastorem Zboru jest Mariusz Socha. Działalnością Wspólnoty kieruje Rada Zboru (w której skład wchodzi m.in. pastor). Najwyższym organami Zboru jest Ogólne Zebranie Członków. Dokonuje ono między innymi wyboru pastora oraz członków Rady Zboru.

</doc>
<doc id="1379271" url="https://pl.wikipedia.org/wiki?curid=1379271" title="Konkurs Piosenki Eurowizji dla Dzieci 2008">
Konkurs Piosenki Eurowizji dla Dzieci 2008

6. Konkurs Piosenki Eurowizji dla Dzieci został zorganizowany 22 listopada w Limassol w Centrum Sportowym Spiros Kiprianu przez cypryjskiego nadawcę publicznego Radiofonikó Ídruma Kúprou (RIK).
Koncert finałowy, który prowadzili Alex Michael i Sophia Paraskeva, wygrali reprezentanci Gruzji, zespół Bzikebi, którzy za utwór „Bzz...” otrzymali łącznie 154 punkty.
Przebieg konkursu.
Losowanie pozycji startowych.
Ceremonia losowania pozycji startowych przez przewodniczących każdej delegacji biorącej udział w konkursie odbyła się 13-14 października. Trzy dni wcześniej do sprzedaży trafił oficjalny album kompilacyjny zawierający wszystkie finałowe piosenki.
Zmiany w regulaminie.
W związku z krytyką głosowania politycznego, które podejrzewano podczas finałów konkursu w poprzednich latach, Europejska Unia Nadawców (EBU) zdecydowała się wprowadzić głosowanie jurorskie, które miało 50% wpływu na końcowy wynik. Organizacja ograniczyła także liczbę osób mogących wystąpić podczas danej prezentacji – z ośmiu na sześciu wykonawców. Regulamin został wzbogacony także o zapis dotyczący możliwości współtworzenia konkursowych piosenek przez dorosłych muzyków z zastrzeżeniem, że prawa autorskie należą do osoby wykonującej utwór podczas konkursu.
Kraje uczestniczące.
W finale konkursu wzięli udział reprezentanci 15 nadawców publicznych. Z uczestnictwa w widowisku wycofały się telewizje z Portugalii i Szwecji – portugalska telewizja Rádio e Televisão de Portugal (RTP) stwierdziła, że nie jest dłużej zainteresowana udziałem w konkursie, natomiast szwedzka stacja TV4 zapewniła powrót do udziału w przyszłości. Początkowo wysłanie swojego reprezentanta na konkurs rozważał także nadawca z Azerbejdżanu, jednak krajowa stacja İctimai TV wycofała się z udziału na miesiąc przed rozegraniem finału z powodu braku środków na odpowiednie przygotowanie wykonawcy, oraz Bośni i Hercegowiny, która ostatecznie podjęła decyzję o nieuczestniczeniu w widowisku z powodu problemów finansowych. Z tego samego powodu w imprezie nie zadebiutowała telewizja z Izraela Israel Broadcasting Authority (IBA), która planowała udział. Swój powrót do stawki konkursowej zapowiadał także nadawca z Polski, Telewizja Polska, jednak ostatecznie poinformował o rezygnacji z udziału w konkursie.

</doc>
<doc id="1379278" url="https://pl.wikipedia.org/wiki?curid=1379278" title="Wincenty z Niałka">
Wincenty z Niałka

Wincenty z Niałka (zm. 1232) – arcybiskup gnieźnieński w latach 1220-1232. 
Życiorys.
Pochodził ze szlacheckiego rodu Jeleni-Niałków. Błędne okazały się wcześniejsze hipotezy (m.in. Długosza) łączące go z rodem Nałęczów. Przypuszczalnie studiował za granicą, być może we Włoszech. W młodości miał żonę, która urodziła mu co najmniej dwójkę dzieci: Mirosława i Boguchwała. Najpóźniej w 1211 był jednak już wdowcem. Od 1208 sprawował urząd kanclerza na dworze księcia wielkopolskiego Władysława Laskonogiego i wspierał jego politykę. Na tym tle popadł w konflikt z arcybiskupem gnieźnieńskim Henrykiem Kietliczem, przeciwnikiem Laskonogiego. Wincenty był jednym z architektów przymierza Władysława Laskonogiego z księciem śląskim Henrykiem Brodatym, doprowadził też do poprawy jego stosunków ze Stolicą Apostolską oraz podkopania pozycji arcybiskupa Henryka w kurii rzymskiej. Rozgniewany arcybiskup rzucił na niego i na księcia ekskomunikę w 1210. Wkrótce jednak doszło do chwilowego pojednania księcia i jego kanclerza z Henrykiem. W 1213 Wincenty świadkował na jednym z dokumentów Henryka Kietlicza jako członek kapituły gnieźnieńskiej, a kilka lat później (1216) objął w niej stanowisko prepozyta.
Po śmierci Henryka Kietlicza (22 marca 1219) kapituła gnieźnieńska podzieliła się na zwolenników dwóch kandydatów: Hugona i Boguchwała. Papież Honoriusz III odrzucił obu z nich i mianował metropolitą Iwo Odrowąża, biskupa Krakowa, który jednak odmówił. W tej sytuacji papież wyznaczył dwóch legatów, biskupa wrocławskiego Wawrzyńca i opata wrocławskich norbertanów, którzy mieli zorganizować nową elekcję. Dzięki poparciu biskupa Iwona, obydwu legatów papieskich oraz książąt Henryka Brodatego i Władysława Laskonogiego kapituła jednogłośnie obrała Wincentego. 5 października 1220 papież, po pewnych wahaniach z uwagi na przeszłość elekta, zatwierdził ten wybór. Gdy Wincenty obejmował arcybiskupstwo, miał jedynie niższe święcenia kapłańskie, dlatego przed objęciem we władanie arcybiskupstwa gnieźnieńskiego przyjął święcenia wyższe i sakrę biskupią. 
W czasie pontyfikatu Wincentego przebywał w Polsce legat papieski kardynał Gregorio Crescenzi (1223). W 1226 roku Wincenty zwołał synod prowincjonalny, o którym jednak nic bliżej nie wiadomo oprócz tego, że doszło na nim do jakiegoś sporu między biskupem krakowskim Iwonem a wrocławskim Wawrzyńcem, w którym arcybiskup poparł tego drugiego. W czasie klęski głodu 1222-24 rozdawał potrzebującym żywność z dóbr arcybiskupich. W sprawach politycznych reprezentował postawę ugodową. Był jednym z uczestników zjazdu w Gąsawie, gdy śmierć poniósł Leszek Biały. Uczestniczył w wiecu Władysława III Laskonogiego z biskupami i możnymi w Cieni w 1228 roku, na którym książę wydał przywilej. 
Wincenty z Niałka zmarł na początku 1232 roku, po długiej i ciężkiej chorobie.

</doc>
<doc id="1379279" url="https://pl.wikipedia.org/wiki?curid=1379279" title="Pilisvörösvár">
Pilisvörösvár

Pilisvörösvár – miasto na Węgrzech, w komitacie Pest, siedziba władz powiatu Pilisvörösvár.

</doc>
<doc id="1379280" url="https://pl.wikipedia.org/wiki?curid=1379280" title="Staré Ždánice">
Staré Ždánice

Staré Ždánice – czeska wieś, która się znajduje w byłym powiecie Pardubice przy drodze z Hradca Kralowe do miasta Lázně Bohdaneč.
Historia.
Pierwszy dokument z wzmianką o wsi jest z 1339 r., ale wieś ta istniała już na przełomie XI i XII wieku i do upadku klasztoru w Opatowicach była jego majątkiem.

</doc>
<doc id="1379284" url="https://pl.wikipedia.org/wiki?curid=1379284" title="Homoseksualizm w krainie półksiężyca">
Homoseksualizm w krainie półksiężyca

Homoseksualizm w krainie półksiężyca (ang. "A Jihad for Love", dosł. "Dżihad o miłość") – dokumentalny film w reżyserii Parveza Sharmy z 2007 roku, traktujący o homoseksualizmie w dwunastu krajach islamskich – m.in. w Iranie, Turcji, Egipcie i Pakistanie, w których homoseksualizm jest traktowany jako poważne wykroczenie przeciw prawu boskiemu, bywa karany wieloletnim więzieniem, a nawet torturami i śmiercią.
Autor realizował swój film przez sześć lat. Głównymi bohaterami są muzułmańscy geje i lesbijki – z różnych warstw społecznych, w różnym stopniu pogodzeni ze swoją orientacją seksualną, żyjący we własnych krajach lub na emigracji.
Bohaterowie filmu chcą pozostać religijnymi muzułmanami, słyszą jednak od współwyznawców, iż kochając swoich partnerów, popełniają czyn haniebny, który wyłącza ich ze wspólnoty wiernych. Usiłują pogodzić własną postawę wobec Boga i religii w kontekście własnej orientacji homoseksualnej. Część z nich nie widzi innego wyjścia, niż naginanie lub przymuszanie się do heteroseksualizmu. Inni odnajdują się w ruchach sufickich lub sami dokonują interpretacji fragmentów Koranu, w których przywoływany jest dyskurs na temat homoseksualizmu (historia Lota). Jest również bohater, który idąc o krok dalej próbuje do takiego własnego rozumienia Koranu przekonać innych. Homoseksualiści muzułmańscy często postulują "ponowne otwarcie bram idżtihadu", czyli podjęcie od nowa wysiłku interpretacji wspomnianych wersetów Koranu.
W filmie przywołana jest również tzw. sprawa kairska 52 (Cairo 52) – 11 maja 2001 roku w jednym z gejowskich klubów w Kairze władze aresztowały pięćdziesięciu dwóch mężczyzn pod zarzutem nieprzyzwoitego zachowania. Mężczyzn przetrzymywano w dwóch celach bez łóżek, a ich personalia podano do publicznej wiadomości.
W Polsce film zaprezentowano po raz pierwszy 18 maja 2008 r. podczas Planete Doc Review w Warszawie.
Twórcy.
Autor filmu, Parvez Sharma, jest muzułmaninem pochodzącym z Indii, otwarcie przyznającym się do orientacji homoseksualnej, dla którego realizacja tego dokumentu była odpowiedzią na publiczną wypowiedź prezydenta Iranu w 2007 roku, który stwierdził, iż w jego kraju nie ma homoseksualistów. Reżyser wierzy przy tym, iż kiedyś główny nurt islamu będzie wykazywał większą tolerancję i otwartość na wszelką różnorodność stwierdzając, że "Islam jest religią ponad miliarda ludzi, istniejącą od trzynastu stuleci, która została uprowadzona przez niezmiernie małą i czasem głośną mniejszość".
Producentem filmu jest Sandi Simcha Dubowski znany z reżyserii wcześniejszego dokumentu pt. "Drżąc przed Bogiem" ("Trembling before G-d" 2001), poruszającego podobną tematykę homoseksualistów w środowisku ortodoksyjnych Żydów izraelskich.
Recenzje.
Film zdobył uznanie wśród krytyków i widzów, przynosząc autorom szereg nagród na festiwalach filmowych. Według recenzentów wartość filmu podniosła reżyseria, której udało się uniknąć zbędnego patosu czy celowego wywoływania kontrowersji.

</doc>
<doc id="1379285" url="https://pl.wikipedia.org/wiki?curid=1379285" title="Dywizja Podolsko-Bracławska">
Dywizja Podolsko-Bracławska

Dywizja Podolsko-Bracławska - jedna z dywizji w składzie armii koronnej, dowodzona przez księcia Józefa Poniatowskiego.
Jednym z głównych zadań żołnierzy dywizji była ochrona granic Rzeczypospolitej na jej południowo-wschodnim odcinku.
15 lipca 1790 książę Poniatowski tak pisał do Komisji Wojskowej Koronnej:
Apele te na niewiele się zdały i 5 lat później Rzeczpospolita zniknęłą z mapy Europy.

</doc>
<doc id="1379287" url="https://pl.wikipedia.org/wiki?curid=1379287" title="Trish">
Trish



</doc>
<doc id="1379288" url="https://pl.wikipedia.org/wiki?curid=1379288" title="Mikołaj Wierzynek">
Mikołaj Wierzynek



</doc>
<doc id="1379289" url="https://pl.wikipedia.org/wiki?curid=1379289" title="When the Twilight Set in Again">
When the Twilight Set in Again

When The Twilight Set In Again – album zespołu Asgaard wydany w 1998 roku nakładem wytwórni Mystic Production.

</doc>
<doc id="1379290" url="https://pl.wikipedia.org/wiki?curid=1379290" title="Pétervására">
Pétervására

Pétervására – miasto na Węgrzech, w komitacie Heves, siedziba władz powiatu Pétervására.

</doc>
<doc id="1379292" url="https://pl.wikipedia.org/wiki?curid=1379292" title="Ad Sidera, Ad Infinitum">
Ad Sidera, Ad Infinitum

Ad Sidera, Ad Infinitum – album zespołu Asgaard wydany w 2000 roku nakładem wytwórni Mystic Production.
Lista utworów.
Źródło.
Twórcy.
Źródło.

</doc>
<doc id="1379294" url="https://pl.wikipedia.org/wiki?curid=1379294" title="PowerDVD">
PowerDVD

PowerDVD – odtwarzacz filmów DVD dla systemów Microsoft Windows i Turbolinux.

</doc>
<doc id="1379295" url="https://pl.wikipedia.org/wiki?curid=1379295" title="Ex Oriente Lux">
Ex Oriente Lux

Ex Oriente Lux – album zespołu Asgaard wydany w 2001 roku nakładem wytwórni Metal Mind. Nagrania znalazły się na 55. miejscu listy bestsellerów w Polsce.
Lista utworów.
Źródło
Twórcy.
Źródło.

</doc>
<doc id="1379296" url="https://pl.wikipedia.org/wiki?curid=1379296" title="Want Me, Want Me">
Want Me, Want Me

Want Me, Want Me – dwudziesty siódmy singel Namie Amuro. Został wydany 6 kwietnia 2005 w dwóch formatach - CD i CD+DVD. Singel poprzedza szósty album - Queen of Hip-Pop. Przez dziesięć tygodni płyta utrzymywała się w rankingu Oricon. Podczas trwania rankingu sprzedano 102 733 kopii. Po opublikowaniu tłumaczenia utworu "Want Me, Want Me" pojawiły się kontrowersje. Amuro została skrytykowana za prowokacyjność tak jak inna japońska piosenkarka, Kumi Koda. Singel posiada B-side "Handle Me".
Lista utworów.
CD
CD+DVD

</doc>
<doc id="1379300" url="https://pl.wikipedia.org/wiki?curid=1379300" title="Mikołaj Wierzynek (młodszy)">
Mikołaj Wierzynek (młodszy)

Mikołaj Wierzynek (młodszy) (niem. "Nikolai Wirsing" lub "Werzig", także łac. "Verincus", zm. 1368) – średniowieczny kupiec, patrycjusz i bankier, syn Mikołaja Wierzynka (starszego).
Był kupcem, ławnikiem i rajcą krakowskim. Prowadził intensywną działalność handlową, sięgającą Europy zachodniej. Według Jana Długosza w 1364 zorganizował ucztę (zwaną „Ucztą u Wierzynka”) dla gości zjazdu monarchów zorganizowanego przez Kazimierza Wielkiego, w której uczestniczył m.in. cesarz Karol IV Luksemburski, król Ludwik Węgierski oraz wielu innych królów i książąt.

</doc>
<doc id="1379301" url="https://pl.wikipedia.org/wiki?curid=1379301" title="XIII Voltum Lunae">
XIII Voltum Lunae

XIII Voltum Lunae – album zespołu Asgaard wydany w 2002 roku nakładem wytwórni Metal Mind.

</doc>
<doc id="1379302" url="https://pl.wikipedia.org/wiki?curid=1379302" title="Mistrzowie krajowi niemieccy">
Mistrzowie krajowi niemieccy

Lista mistrzów krajowych zakonu krzyżackiego w Rzeszy Niemieckiej.
"Po śmierci Cronberga urząd mistrza krajowego niemieckiego został połączony z urzędem wielkiego mistrza"

</doc>
<doc id="1379304" url="https://pl.wikipedia.org/wiki?curid=1379304" title="EyeMDX-tasy">
EyeMDX-tasy

EyeMDX-tasy – album zespołu Asgaard wydany w 2004 roku nakładem wytwórni Metal Mind. W 2012 roku pochodzący z płyty utwór „Mystery ov Tzar’s Visionaire Act II” został wykorzystany w filmie "Big Love" w reżyserii Barbary Białowąs.
Lista utworów.
Źródło.
Twórcy.
Źródło.

</doc>
<doc id="1379305" url="https://pl.wikipedia.org/wiki?curid=1379305" title="Wierzynkowie">
Wierzynkowie

Wierzynkowie – krakowski ród kupiecki w XIV i XV w., najczęściej wiązany z ucztą u Wierzynka w 1364.
Wierzynkowie pochodzili najprawdopodobniej z Niemiec. Pierwszym ich przedstawicielem w Krakowie był zapewne Mikołaj Wierzynek (starszy) (zm. ok. 1360), rajca krakowski, wójt Wieliczki, dyplomata w służbie Kazimierza Wielkiego. Jego syn, Mikołaj Wierzynek (młodszy) (zm. ok. 1368), kontynuował działalność ojca – był również rajcą krakowskim, prowadził szeroką działalność kupiecką i kredytową, według Długosza zorganizował ucztę dla monarchów, których gościł król Kazimierz Wielki.
Wnukiem Mikołaja Wierzynka młodszego był Andrzej Wierzynek (zm. 1406), rajca krakowski, który został oskarżony o defraudację funduszy miejskich, a następnie ścięty. Jego syn Mikołaj Wierzynek wzniósł w miejscu pochówku ojca kościół św. Gertrudy.
Nazwę „Wierzynek” nosi reprezentacyjna restauracja znajdująca się przy Rynku Głównym w Krakowie, założona w 1945.

</doc>
<doc id="1379307" url="https://pl.wikipedia.org/wiki?curid=1379307" title="Pécsvárad">
Pécsvárad

Pécsvárad – miasto na Węgrzech, w komitacie Baranya, siedziba władz powiatu Pécsvárad.

</doc>
<doc id="1379309" url="https://pl.wikipedia.org/wiki?curid=1379309" title="Émile Bernard">
Émile Bernard

Émile Bernard (ur. 28 kwietnia 1868 w Lille, zm. 16 kwietnia w 1941 w Paryżu) – francuski malarz.
Oprócz obrazów Bernard tworzył także grafiki, projektował tkaniny, pisał artykuły o sztuce. Przyjaźnił się z Vincentem van Goghiem i Paulem Gauguinem. Wraz z Gauguinem należał do Szkoły z Pont-Aven. Był jednym z autorów metod: syntetyzmu i cloisonizmu.
W młodości uczył się u Cormona, w jego pracowni zaprzyjaźnił się z Henri de Toulouse-Lautrekiem i poznał impresjonizm. Gauguina poznał w Bretanii, gdzie wyjechał w 1888 roku. Technika Bernarda miała duży wpływ na malarstwo Gauguina i van Gogha.
Po roku 1891 malował w Pont-Aven i wyjeżdżał do Włoch i Egiptu. W Egipcie mieszkał ponad 10 lat, a także ożenił się z Libanką, z którą miał pięcioro dzieci. W 1910 zakochał się w siostrze Paula Forta i opuścił żonę, powrócił też z Egiptu. W kolejnych latach przebywał w Bretanii, podróżował też do Wenecji.

</doc>
<doc id="1379312" url="https://pl.wikipedia.org/wiki?curid=1379312" title="Królestwo Węgier (ujednoznacznienie)">
Królestwo Węgier (ujednoznacznienie)

Termin Królestwo Węgier odnosi się do następujących terminów:

</doc>
<doc id="1379317" url="https://pl.wikipedia.org/wiki?curid=1379317" title="Konstytucja Chile z 1925 roku">
Konstytucja Chile z 1925 roku

Konstytucja Chile z 1925 roku została zatwierdzona w referendum ogólnokrajowym 30 sierpnia 1925 roku i podpisana przez prezydenta Arturo Allesandri Palmę 18 września tego samego roku. Składała się z 110 artykułów i 10 zapisów przejściowych. Zastąpiła wcześniejszą konstytucję z 1833 roku. Ustanawiała system prezydencki w miejsce wcześniejszego parlamentarnego. Wprowadzała też rozdział państwa od kościoła (wcześniej katolicyzm miał w Chile status religii państwowej). Była modyfikowana w 1943, 1957, 1959, 1963, 1967, 1969, 1970 i 1971 roku. Po przewrocie w 1973 roku została zawieszona przez wojskową juntę, a moc obowiązującą straciła w 1981 roku wraz z wejściem w życie obecnie obowiązującej konstytucji.

</doc>
<doc id="1379320" url="https://pl.wikipedia.org/wiki?curid=1379320" title="Magnetosom">
Magnetosom

Magnetosom - organellum występujące w komórkach prokariotycznych. Są to łańcuchy magnetytu (Fe3O4) otoczone błoną złożoną z fosfolipidów, białek i glikolipidów. Łańcuszki są ułożone wzdłuż osi komórki bakteryjnej dzięki czemu staje się ona dipolem i może reagować na działanie pola magnetycznego Ziemi. Mechanizm ten pozwala niektórym bakteriom występującym w morskich osadach zorientować się w przestrzeni. Są to tak zwane bakterie magnetotaktyczne i zaliczają się do nich m.in. "Aquaspirillum magnetotacticum" oraz "Bilophococcus magnetotacticus".

</doc>
<doc id="1379323" url="https://pl.wikipedia.org/wiki?curid=1379323" title="Evan Hunter">
Evan Hunter

Evan Hunter, ur. Salvatore Albert Lombino, znany jako Ed McBain (ur. 15 października 1925, Nowy Jork, zm. 6 lipca 2005) – pisarz i scenarzysta amerykański.
87 posterunek.
Pisarz opublikował jako Ed McBain serię kilkudziesięciu powieści o 87. posterunku policji w dzielnicy Isola, będącej odpowiednikiem Manhattanu. Akcja toczy się także w Bethtown (Staten Island), Calm's Point (Brooklyn), Majesta (Queens) i Riverhead (Bronx). Isola leży nad rzekami Harb i Dix. Na podstawie powieści nakręcono serial telewizyjny i kilka filmów. Bohaterem wielu powieści jest detektyw Steve Carella, który ma głuchoniemą żonę. Pisarza zainspirował serial radiowy i telewizyjny Dragnet z lat 1950.
Akira Kurosawa wykorzystał motywy jednej z powieści w swoim filmie "Niebo i piekło".

</doc>
<doc id="1379325" url="https://pl.wikipedia.org/wiki?curid=1379325" title="Polgárdi">
Polgárdi

Polgárdi – miasto na Węgrzech, w komitacie Fejér, w powiecie Székesfehérvár.

</doc>
<doc id="1379326" url="https://pl.wikipedia.org/wiki?curid=1379326" title="Kontrawersja (album)">
Kontrawersja (album)

Kontrawersja – debiutancka płyta kaliskiego rapera Gorzkiego.
Suplement.
Wydany został również suplement do tego albumu w postaci nielegalnej płyty, dostępne do ściągnięcia za darmo z internetu dla osób, które zakupiły oryginalny krążek.

</doc>
<doc id="1379327" url="https://pl.wikipedia.org/wiki?curid=1379327" title="Todor Kolew">
Todor Kolew

Todor Kolew (bułg.: Тодор Колев; ur. 8 lutego 1980 roku w Wielkie Tyrnowo) - bułgarski piłkarz występujący na pozycji napastnika. Od 2011 roku gra w klubie Łudogorec Razgrad.
Kariera klubowa.
W swojej karierze grał w takich klubach jak: Etyr Wielkie Tyrnowo, Lewski Sofia, Spartak Plewen, Marek Dupnica, Slawia Sofia, Alemannia Aachen i Kiryat Szmona. Był mistrzem Bułgarii 2000 oraz zdobywcą Pucharu Bułgarii w 2000, 2003 i 2005 z Lewskim Sofia.
Kariera reprezentacyjna.
W swojej karierze występował w reprezentacji Bułgarii U-21, w barwach której wystąpił w 20 spotkaniach i zdobył 6 goli.

</doc>
<doc id="1379328" url="https://pl.wikipedia.org/wiki?curid=1379328" title="František Bílek">
František Bílek

František Bílek (ur. 6 listopada 1872 w Chýnovie, zm. 13 października 1941 tamże) – czeski rzeźbiarz, grafik, architekt, twórca wzornictwa, tworzący w stylu secesji.
Młodość i studia.
Już od dzieciństwa zdradzał umiejętności artystyczne. W Taborze skończył gimnazjum, a następnie studiował w latach 1887–1890 na Akademii Sztuk Pięknych w Pradze (prof. Maksymilian Pirner). Z uwagi na wrodzony daltonizm, który uniemożliwiał częściowe rozeznawanie barw, za radą profesorów, przeszedł do Miejskiej Szkoły Wzornictwa w Pradze (nauczyciel Józef Maudr).
Bílek uzyskał stypendium od Wojciecha Lanny i w 1891 wyjechał do Paryża, gdzie studiował na prywatnej Akademii Colarossiego u prof. Injalberta. Tutaj zapoznał się z czeskim środowiskiem artystycznym, które przebywało w stolicy Francji (np. Alfons Mucha), a także ze Stanisławem Wyspiańskim. Wtedy też powstały pierwsze dzieła rzeźbiarskie Bílka, inspirowane religijnie (np. Golgota). Z uwagi na wewnętrzne tarcia w środowisku odebrano jednak w tym czasie artyście stypendium.
Okres chynowski i praski.
Po powrocie z jednorocznej służby wojskowej (1893) założył pracownię rzeźbiarską w Chynowie. W 1902 ożenił się i przeprowadził do Pragi. Wrócił do Chynowa w 1939 w czasie niemieckiej okupacji stolicy Czech. Pochowano go na miejskim cmentarzu w Pradze, pod własną monumentalną rzeźbą "Modlitba nad hroby" z roku 1905 (zniszczona przez upadające drzewo, zrekonstruowana w 1980). Na domu rodzinnym umieszczono tablicę pamiątkową. W Pradze małżeństwo Bílków mieszkało pod wieloma adresami (Nowe Młyny, Smíchov, Bubeneč).
Stosunek do Kościoła.
Artysta był bardzo pobożny od samego dzieciństwa, kiedy to pełnił rolę ministranta. Z uwagi na głęboką pobożność, często wchodził w konflikty z Kościołem katolickim. W 1920 wstąpił do Czechosłowackiego Kościoła Husyckiego i został jego oficjalnym artystą. W kościele tym uchodził za mistyka.
Artysta.
František Bílek był przede wszystkim rzeźbiarzem – przedstawicielem epoki symbolizmu i secesji. Uprawiał jednak także inne dziedziny sztuki – grafikę, ceramikę, kreślarstwo, ilustratorstwo, wzornictwo i projektowanie artystycznych okładek do książek. Okazał się także znakomitym architektem.
Początkowo w dziełach artysty dominowała zaduma nad winami człowieka, ale stopniowo pojawiła się i zaczęła przeważać, nadzieja na odkupienie. Na podstawie biblijnych przykładów tworzył wzorce rodziny i postacie czeskich bohaterów duchowych (Jan Hus, Jan Žižka i inni). Rzeźby Bílka nie były tylko typowymi postaciami – wyrażały także całe postawy duchowe i związane z nimi oceny ludzkiego postępowania (w tym również w kontekście narodowym). W grafikach artysta wykorzystywał często motyw ognia, wody, księżyca, a także postaci księdza u ołtarza.
Doczesne życie postrzegał jako więzienie. Człowiek był dla niego istotą nieuchronnie skazaną na niepewność. 
Jego wielbicielem był Franz Kafka.

</doc>
<doc id="1379330" url="https://pl.wikipedia.org/wiki?curid=1379330" title="Leucocoria">
Leucocoria



</doc>
<doc id="1379335" url="https://pl.wikipedia.org/wiki?curid=1379335" title="Leukocoria">
Leukocoria



</doc>
<doc id="1379338" url="https://pl.wikipedia.org/wiki?curid=1379338" title="Miasta Stanów Zjednoczonych według liczby ludności">
Miasta Stanów Zjednoczonych według liczby ludności



</doc>
<doc id="1379340" url="https://pl.wikipedia.org/wiki?curid=1379340" title="London Midland">
London Midland

London Midland – brytyjski przewoźnik kolejowy, posiadający koncesję na obsługę pasażerskich połączeń podmiejskich i regionalnych w regionie West Midlands, a także pociągów pośpiesznych łączących ten region z Londynem. Okres koncesyjny rozpoczął się 11 listopada 2007, zaś jego koniec został przewidziany na 19 września 2015. Udziałowcami London Midland (za pośrednictwem swojej spółki Govia) są dwie duże firmy transportowe: brytyjska Go-Ahead Group i francuski Keolis. Swoje połączenia podmiejskie firma sygnuje submarką London Midland City. Z kolei jej pociągi pośpieszne kursują jako London Midland Express.
Tabor.
Na tabor London Midland składają się następujące pociągi:

</doc>
<doc id="1379342" url="https://pl.wikipedia.org/wiki?curid=1379342" title="Demonologic">
Demonologic

Demonologic – album zespołu Homo Twist wydany w 2005 roku nakładem wytwórni Metal Mind. Płyta zadebiutowała na 21. miejscu listy OLiS w Polsce.
Lista utworów.
Źródło:.
Twórcy.
Źródło:.

</doc>
<doc id="1379346" url="https://pl.wikipedia.org/wiki?curid=1379346" title="John D. MacDonald">
John D. MacDonald

John Dann MacDonald (ur. 24 lipca 1916 w Sharon w Pensylwanii, zm. 28 grudnia 1986 w Milwaukee w Wisconsin) – amerykański autor powieści sensacyjnych i science fiction, twórca m.in. cyklu powieści o prywatnym detektywie Travisie McGee. Laureat Nagrody Edgara ("Edgar Grand Master Award", 1972) i National Book Award (1980).
Życie i twórczość.
W 1938 roku uzyskał w Syracuse University stopień Bachelor of Science, a w 1939 roku tytuł Master of Business Administration w Harvard Graduate School of Business. W okresie II wojny światowej służył w Office of Strategic Services (OSS). Zadebiutował jako pisarz w połowie lat 40. XX wieku. Opublikował przeszło siedemdziesiąt książek, których łączna sprzedaż przekroczyła siedemdziesiąt milionów egzemplarzy. Był m.in. autorem przedmowy do zbioru opowiadań "Nocna zmiana" Stephena Kinga.
W 1980 roku otrzymał National Book Award w kategorii „Mystery” za powieść "The Green Ripper" (1979), a w 1995 roku powieść "The Dreadful Lemon Sky" (1975) znalazła się na liście 100 najlepszych powieści kryminalnych wszech czasów opublikowanej przez organizację pisarską Mystery Writers of America.
Cykl powieści o Travisie McGee.
Seria książek o detektywie Travisie McGee, najbardziej znana część dorobku pisarskiego MacDonalda, składa się z dwudziestu jeden powieści:
Inne ksiażki wydane w Polsce.
Poza częścią cyklu o Travisie McGee w Polsce wydano również powieści:

</doc>
<doc id="1379347" url="https://pl.wikipedia.org/wiki?curid=1379347" title="Wiaczesław Dajew">
Wiaczesław Dajew

Wiaczesław Jewgienijewicz Dajew, (ur. 6 września 1972 w Tule) – rosyjski piłkarz grający na pozycji środkowego obrońcy.
Kariera klubowa.
Karierę piłkarską Dajew rozpoczął w klubie Znamia Truda Oriechowo-Zujewo. Po rozpadzie ZSRR w 1992 roku zaczął występować w drużynie Iskra Smoleńsk w rozgrywkach Drugiej Dywizji. W 1993 roku odszedł do innego klubu ze Smoleńska, Kristałł Smoleńsk i w jego barwach występował przez dwa sezony. W 1995 roku został zawodnikiem Krylii Sowietow Samara. Był jej podstawowym zawodnikiem i przyczynił się do utrzymania w Premier Lidze. Rok później Wiaczesław znów zmienił barwy klubowe i stał się piłkarzem Bałtiki Kaliningrad. Także i w tym klubie grał w wyjściowej jedenastce w pierwszych dwóch sezonach zajmując miejsca w pierwszej dziesiątce. W 1998 roku spadł z Bałtiką do Pierwszej Dywizji.
W 1999 roku Dajew trafił do Moskwy. Został zawodnikiem Torpeda Moskwa. Zajął z nim 4. miejsce w lidze, a jesienią 2000 wystąpił w rozgrywkach Pucharu UEFA. Wtedy też był z Torpedo trzeci w lidze, a w 2001 roku ponownie czwarty. W 2002 roku zmienił barwy klubowe przechodząc do CSKA Moskwa. Z klubem tym wywalczył swoje jedyne mistrzostwo kraju, ale pobyt Wiaczesława w CSKA trwał tylko rok. W latach 2003-2004 występował on w Szynniku Jarosław, w barwach którego zakończył spotową karierę.
Kariera trenerska.
Po zakończeniu kariery piłkarskiej Dajew trenował młodzież w Torpedo Moskwa. W 2007 roku na krótko został trenerem pierwszego zespołu w zastępstwie zwolnionego Gieorgija Jarcewa, a w 2008 roku na takiej samej zasadzie zastąpił Rawiła Sabitowa.
Kariera reprezentacyjna.
W reprezentacji Rosji Dajew zadebiutował 1 września 2001 roku w przegranym 1:2 wyjazdowym meczu ze Słowenią. W 2002 roku został powołany przez Olega Romancewa do kadry na Mistrzostwa Świata 2002. Tam był rezerwowym i nie wystąpił w żadnym spotkaniu. W latach 2001-2002 rozegrał 8 spotkań w pierwszej reprezentacji „Sbornej”.

</doc>
<doc id="1379349" url="https://pl.wikipedia.org/wiki?curid=1379349" title="Jon wodorkowy">
Jon wodorkowy

Jon wodorkowy (anion wodorowy), – jon zbudowany z protonu i dwóch elektronów, a więc o konfiguracji elektronowej atomu helu. Występuje w wodorkach typu soli, np. w wodorku sodu NaH. W trakcie elektrolizy stopionych wodorków jony wodorkowe dążą do anody, gdzie tworzą cząsteczki wodoru:
Aniony wodorkowe są ważnym składnikiem atmosfery gwiazd, gdzie absorbują promieniowanie elektromagnetyczne o energii 0,75–0,4 eV.

</doc>
<doc id="1379351" url="https://pl.wikipedia.org/wiki?curid=1379351" title="Szikszó">
Szikszó

Szikszó – miasto na Węgrzech, w komitacie Borsod-Abaúj-Zemplén, siedziba władz powiatu Szikszó. Miejscowość otrzymała prawa miejskie w roku 1989, natomiast pierwsza wzmianka pochodzi z roku 1280.
Miastami partnerskimi Szikszó są: Piwniczna-Zdrój, Stronie Śląskie w Polsce, Waldems w Niemczech, Sovata w Rumunii oraz Dro we Włoszech.

</doc>
<doc id="1379362" url="https://pl.wikipedia.org/wiki?curid=1379362" title="Thorvald Bindesbøll">
Thorvald Bindesbøll

Thorvald Bindesbøll (ur. 21 lipca 1846 w Kopenhadze, zm. 27 sierpnia 1908 we Frederiksbergu) – duński architekt, rzemieślnik i projektant.
W latach 1861-1876 Bindesbøll kształcił się w Akademii Sztuk Pięknych w Kopenhadze. Tak jak ojciec, Michael Gottlieb Bindesbøll, uzyskał wykształcenie architekta.
Bindesbøll dostarczał projekty mebli, haftu, ram malarskich i etykiet. Przez pond 20 lat zajmował się ceramiką, a następnie rozpoczął współpracę z jubilerem Holgerem Kysterem w Kolding i projektował biżuterię. Oprócz wykonanych rysunków jubilerskich do srebra projektował także żyrandole, lampy, nagrobki i szklane okna mozaikowe m.in. w Katedrze w Viborgu. Tworzył także czcionki, okładki i loga dla firm handlowych. Od 1883 roku współpracował z fabrykami ceramiki Johanna Wallmanna w Utterslev i kopenhaską fabryką Valby, dzięki czemu fabryki te dysponowały szeroką produkcją ceramiki zdobionej.
W swoich pracach łączy ciężko zdobione elementy graficzne z prostotą. Był jednym z najbardziej oryginalnych talentów duńskiego rzemiosła. Inspirował się m.in. rzemiosłem japońskim. Jeden z najważniejszych pomników Thorvalda Bindesbølla (Smocza Fontanna) znajduje się na Placu Ratuszowym w Kopenhadze. Pomnik wykonany został we współpracy z Joakimem Skovgaardem.

</doc>
<doc id="1379363" url="https://pl.wikipedia.org/wiki?curid=1379363" title="Wieża ciśnień w Słupcy">
Wieża ciśnień w Słupcy

Wieża ciśnień w Słupcy – obiekt służący zapewnieniu stabilnego ciśnienia wody w Słupcy. Powstał w latach 90. XX wieku, z inicjatywy burmistrza Karola Wyszomirskiego. Usytuowana jest w północnej części miasta, w okolicach największego w Słupcy osiedla mieszkaniowego – Osiedla Niepodległości. Od czerwca 2008 roku na szczycie wieży znajduje się przekaźnik sieci komórkowej. .

</doc>
<doc id="1379365" url="https://pl.wikipedia.org/wiki?curid=1379365" title="Hermann Traube">
Hermann Traube

Hermann Traube (ur. 24 września 1860 w Raciborzu, zm. 29 stycznia 1913 w Berlinie) – niemiecki mineralog.
Życiorys.
Hermann Traube był synem chemika i nauczyciela Moritza Traubego. Uczęszczał do Maria-Magdalenen Gymnasium we Wrocławiu. Następnie studiował w Lipsku, Heidelbergu, Wrocławiu i Greifswaldzie. Doktoryzował się w 1884 roku w Greifswaldzie. Nauczycielami Traubego byli m.in. Heinrich Irenaeus Quincke, Theodor Poleck, Carl Friedländer i Ferdinand Julius Cohn (Wrocław). Później został profesorem nadzwyczajnym mineralogii na Uniwersytecie w Berlinie (1905) i profesorem zwyczajnym w Greifswaldzie.
Trabue jest autorem dzieła "Die Minerale Schlesiens" (1888).

</doc>
<doc id="1379366" url="https://pl.wikipedia.org/wiki?curid=1379366" title="Benjaminas Zelkevičius">
Benjaminas Zelkevičius

Benjaminas Zelkevičius (ur. 6 lutego 1944 w Kownie) - litewski piłkarz i trener piłkarski, trzykrotny selekcjoner reprezentacji Litwy.
Kariera piłkarska.
Kariera klubowa.
Przez większą część kariery bronił barw występującego na poziomie drugiej i trzeciej ligi radzieckiej Žalgirisu Wilno. W ekstraklasie występował tylko przez jeden sezon - zaliczył 19 meczów jako zawodnik Szachtiora Donieck. Karierę zakończył w 1973 w wieku 29 lat.
Kariera trenerska.
Po zakończeniu wyczynowej gry w piłkę kontynuował współpracę z Žalgirisem. W 1977 objął funkcję pierwszego trenera i już w debiutanckim sezonie wywalczył awans do drugiej ligi. W 1979 był trenerem reprezentacji Litewskiej SRR na Spartakiadzie Narodów ZSRR. W 1982 uzyskał z drużyną Žalgirisu promocję do Wyższej Ligi. W 1983, po kilku miesiącach pracy w ekstraklasie został zwolniony, a jego miejsce zajął Algimantas Liubinskas. W kwietniu 1985 ponownie objął funkcję trenera wileńskiego klubu zastępując Liubinskasa. W sezonie 1987 Zelkevičius doprowadził Žalgiris do 3. miejsca w lidze - najlepszego wyniku w historii jego występów w radzieckiej ekstraklasie.
Po uzyskaniu niepodległości przez Litwę Zelkevičius został pierwszym powojennym selekcjonerem litewskiej drużyny narodowej. Tak jak wcześniej w Žalgirisie, Zelkevičius został zastąpiony przez Liubinskasa, by po trzech latach powrócić na stanowisko selekcjonera. Po raz trzeci Zelkevičius został trenerem litewskiej drużyny narodowej w 2001. Z kadrą Litwy nie osiągnął jednak żadnych sukcesów.
Jako trener klubowy przez kilka lat pracował w Rosji. Dwukrotnie, w 1997 i 1999 zaliczył spadek z ekstraklasy prowadząc odpowiednio KAMAZ Nabierieżnyje Czełny i Szynnik Jarosławl. W 2002 wywalczył awans do Pierwszego Dywizjonu (druga liga) z Bałtiką, którą prowadził równolegle z reprezentacją Litwy. Największe sukcesy odniósł jednak z łotewskim Liepājas Metalurgs - w 2005 zdobył mistrzostwo kraju przełamując zwycięską passę stołecznego Skonta. Z Metalurgsem dwukrotnie sięgał po wicemistrzostwo (2006, 2007) i krajowy puchar (2006).
Pod koniec stycznia 2009 objął funkcję szkoleniowca Łuczu-Energiji Władywostok.

</doc>
<doc id="1379371" url="https://pl.wikipedia.org/wiki?curid=1379371" title="Eckankar">
Eckankar

Eckankar (Doświadczenia Światła i Dźwięku Boga) – ruch religijny założony w 1965 (aktualnie ustatkowany w Chanhassen w stanie Minnesota) przez dziennikarza i pisarza Paula Twitchella (ur. 23 października 1909, zm. 1971).
Eckankar ma się wywodzić z jednego z dialektów (amdo) języka tybetańskiego. Swoją ideologię opiera na naukach mistrzów tybetańskich. Dość ważną rolę odgrywają w niej pojęcia przypominające duchowości indyjskiej, które nie przypominają jogi, lecz bardziej medytację i kontemplację, wiara w reinkarnację i instytucja mistrza duchowego. Jej przywódcy, jak i należący do niej adepci dużą rolę do tak zwanych ćwiczeń duchowych i różnych sposobów do opuszczania ciała. Według Reinharta Hummela (doktor teologii i w latach 1981-1995 dyrektor ewangelickiego ośrodka zagadnień światopoglądowych w Stuttgarcie) ta droga jest swoistym pomostem między drogami z lat pięćdziesiątych i sześćdziesiątych a ruchami „Nowej Ery” z której zapożyczono wizję Boga, jako bezosobowej substancji oraz koncentrowanie się na samorealizacji duszy.
Organizacja i Historia.
Eckankar ma główną siedzibę w Chanhassen w stanie Minnesota (USA), gdzie znajduje się świątynia otwarta dla publiczności.
Obecnym liderem Eckankar – znanym jako Żyjącym Eck-Mistrzem – jest Harold Klemp. Zgodnie z doktryną Eckankar Żyjący Eck-Mistrz jest szanowany, ale nie jest czczony. Członkowie Eckankar postrzegają go jako duchowego przewodnika dla ich własnego rozwoju.
Paul Twitchell założył Eckankar w roku 1965. Harold Klemp objął prowadzenie Eckankar 22.10.1981.
Praktyka.
Członkowie Eckankar wyróżniają się tym, że postanowili w swoim „aktualnym wcieleniu” za cel samorealizację i urzeczywistnienie w Bogu. Do tego celu zaprowadzić ma ich ćwiczenia duchowe lub kontemplacje, one mają im umożliwić podróżowanie duszy poza fizyczne bariery ciała do królestwa "„Sugmad”"- jest to ekwiwalent Boga upatrywanego, jako wszystko obejmujący, bezosobowy i nieskończony "Ocean Miłości i Miłosierdzia", z którego wypływa wszelkie życie.
Cała wiedza jest dostępna wszystkim członkom ruchu, kolejne stopnie wtajemniczenia oznaczają według Eckankar poziom świadomości osiągnięty i też energetyczny. Pierwsza inicjacja odbywa się w trakcie snu i odbywa się czasem ukazaniem mistrza Eckankar. Objawienie to jest początkiem całej serii inicjacji (8 stopni zewnętrznych). Druga inicjacja jest o wiele trudniejsza do osiągnięcia, gdyż adept jest do niej gotowy dopiero po dwóch latach członkostwa. Inicjacja ta "łączy jednostkę z Duchem uwalniając ją z konieczności inkarnacji w tym fizycznym świecie." Osoby, które przejdą drugą inicjację "otrzymują na własność tajemne słowo" które się używa przy ćwiczeniach duchowych.
Członkowie ruchu (zwani chela) nie prowadzą życia wspólnotowego. Praktykowania ćwiczeń duchowych w domach jest polecane, bo one mają pomóc w rozwoju członków, uczestnictwie w seminariach jest dobrowolne i większość członków nie jeździ często na seminaria. Co roku wpłacają składkę członkowską ok. 50 dolarów (dla członków w Polsce). Dzięki tym funduszom otrzymują co miesiąc drogą pocztową kolejne materiały szkoleniowe oraz możliwości wzięcia udziału w seminariów. Naukę ruchu można również zgłębiać na kursach organizowanych w lokalnych ośrodkach. Cztery razy do roku maja miejsce trzydniowe Międzynarodowe Seminaria Eckankar. Zwolennicy Eckankar nazywają swój ruch Religią Boskiego Światła i Dźwięku. Oprócz medytacji ważnym ćwiczeniem jest dla nich tzw. Hu-chant: śpiewanie Hu, czyli uniwersalnego imienia "Słyszalnego Strumienia Życia" Według nauk ruchu praktyka ta prowadzi do "świętego przymierza ze Światłem i Dźwiękiem Boga". Na spotkaniach tych oprócz dyskusji i ćwiczeń medytacji centralnym punktem jest śpiewanie Hu.
Oprócz zajęć dla dorosłych Eckankar proponuje również specjalne zajęcia dla dzieci, które mogą praktykować swoje pierwsze kursy, gdy mają 6 lat – lecz wtajemniczenia otrzymują dopiero po zakończeniu 19 lat. Eckankar prowadzi również swoje wydawnictwo. Wydali m.in. książkę pod tytułem "Eckankar pradawna mądrość na dzisiaj".

</doc>
<doc id="1379376" url="https://pl.wikipedia.org/wiki?curid=1379376" title="Dunaföldvár">
Dunaföldvár

Dunaföldvár – miasto na Węgrzech, w komitacie Tolna, w powiecie Paks.
Atrakcje turystyczno-rekreacyjne.
W mieście znajdują się źródła termalne, most na Dunaju oraz zbudowany przez Turków zamek Törökvár (dosł. Turecki Zamek).

</doc>
<doc id="1379377" url="https://pl.wikipedia.org/wiki?curid=1379377" title="Hans Christiansen (malarz)">
Hans Christiansen (malarz)

Hans Christiansen (ur. 6 marca 1866 we Flensburgu, zm. 5 stycznia 1945 w Wiesbaden) – niemiecki malarz, tworzący w stylu secesji.
Życiorys.
Jako czeladnik malarski uczęszczał do szkoły rzemiosła artystycznego w Monachium. Po podróży do Włoch pracował jako malarz-dekorator w Hamburgu. Nawiązał kontakt ze stowarzyszeniem sztuki ludowej i poświęcił się studium z natury. W 1892 opublikował wzornik "Neue Flachsornamente". W 1895 porzucił zawód i udał się przez Antwerpię do Paryża, do Académie Julian.
Na zlecenie producenta czekolady z Kolonii Ludwiga Stollwercka, zaprojektował album "Znaki zodiaku".
W 1899 wielki książę Ernst Ludwig hesski (Großherzog Hessen-Darmstadt) powołał go na członka kolonii artystycznej Darmstädter Künstlerkolonie na wzgórzu Mathildenhöhe w Darmstadt. Wraz z Josephem Marią Olbrichem i Peterem Behrensem należał do pierwszych siedmiu członków kolonii i dostarczał wyroby rzemiosła artystycznego: meble, ceramikę, witraże i projekty biżuterii secesyjnej. Ich ideą była też, w ramach wystawy "Dokument Deutscher Kunst" w 1901, prezentacja kompletnie wyposażonych domów.
Christiansen wykonał projekt domu, który nazwał ""Villa Rosen". Motywem przewodnim projektu pomieszczeń i ich wyposażenia była róża. Od 1902 był malarzem w Paryżu. Od 1911 pracował jako wykładowca w Szkole Rzemiosł Artystycznych w Wiesbaden. Należał do "Wolnego Bractwa Artystów Wiesbaden" ("Freie Künstlerschaft Wiesbaden"). Dla czasopisma "Die Jugend" pracował jako grafik.
Ze względu na styl jego sztuki, oraz to że był żonaty z Żydówką, w 1933 (Nazizm) został obłożony zakazem malowania. Willa Rosen została zburzona w czasie II wojny światowej jej wystrój zaginął. Odnalazł się jedynie duplikat wiszącego w sypialni, a utkanego w Szkole Rzemiosła Artystycznego Scherrebek
kilimu ściennego "Schutzengel"". Kilim ten sprezentował Christiansen założycielowi manufaktury Scherrebek pastorowi Jacobsenowi i został później zakupiony przez Muzeum Kultury i Sztuki we Flensburgu gdzie można go oglądać.

</doc>
<doc id="1379381" url="https://pl.wikipedia.org/wiki?curid=1379381" title="Www.GoldenLife.pl">
Www.GoldenLife.pl

www.GoldenLife.pl – album zespołu Golden Life wydany w 2003 roku nakładem wytwórni Polskie Radio.

</doc>
<doc id="1379383" url="https://pl.wikipedia.org/wiki?curid=1379383" title="Dunaharaszti">
Dunaharaszti

Dunaharaszti – miasto na Węgrzech, w komitacie Pest, w powiecie Ráckeve.

</doc>
<doc id="1379386" url="https://pl.wikipedia.org/wiki?curid=1379386" title="A.k.a. Cartoon">
A.k.a. Cartoon

a.k.a. Cartoon — kanadyjska spółka filmów animowanych znajdująca się w Vancouver w Kolumbii Brytyjskiej. Została założona przez Danny’ego Antonucciego 1 kwietnia 1994 roku.

</doc>
<doc id="1379390" url="https://pl.wikipedia.org/wiki?curid=1379390" title="Ropostek">
Ropostek

Ropostek (łac. "hypopyon") – obecność ropy (wysięku leukocytarnego) w komorze przedniej oka, zwykle towarzyszy mu zaczerwienienie spojówki i leżącej pod nią nadtwardówki. Jest to objaw zapalenia tęczówki i ciałka rzęskowego. Wysięk gromadzi się na dole z powodu grawitacji.

</doc>
<doc id="1379392" url="https://pl.wikipedia.org/wiki?curid=1379392" title="Hypopyon">
Hypopyon



</doc>
<doc id="1379394" url="https://pl.wikipedia.org/wiki?curid=1379394" title="Theodorus Colenbrander">
Theodorus Colenbrander

Theodorus Colenbrander, Theodoor Christiaan Adriaan Colenbrander (ur. 31 października 1841 w Doesburg, zm. 28 maja 1930 w Laag-Keppel) – holenderski ceramik i projektant tkanin, tworzący w stylu secesji.

</doc>
<doc id="1379396" url="https://pl.wikipedia.org/wiki?curid=1379396" title="Csurgó">
Csurgó

Csurgó – miasto na Węgrzech, w komitacie Somogy, siedziba władz powiatu Csurgó.

</doc>
<doc id="1379397" url="https://pl.wikipedia.org/wiki?curid=1379397" title="Theodoor Colenbrander">
Theodoor Colenbrander



</doc>
<doc id="1379398" url="https://pl.wikipedia.org/wiki?curid=1379398" title="Mogyoród">
Mogyoród

Mogyoród – miejscowość na Węgrzech, w komitacie Pest. Jest położona kilka kilometrów na północ od Budapesztu przy autostradzie M3. W I 2011 roku miejscowość zamieszkiwało 6264 osoby, a jej powierzchnia wyniosła 34,48 km².
W Mogyoródzie znajduje się tor Hungaroring, na którym od 1986 roku rozgrywany jest wyścig o Grand Prix Węgier Formuły 1.

</doc>
<doc id="1379401" url="https://pl.wikipedia.org/wiki?curid=1379401" title="Security Assertion Markup Language">
Security Assertion Markup Language

SAML (ang. "Security Assertion Markup Language") – nazwa protokołu, zatwierdzonego przez OASIS (Organization for the Advancement of Structured Information Standards) i wykorzystywanego do pośredniczenia w uwierzytelnianiu i automatycznego przekazywania między systemami i aplikacjami informacji o uprawnieniach użytkowników. Protokół ten bazuje na standardzie XML. Najważniejszą cechą SAMLa jest próba rozwiązania problemu wielokrotnego logowania do stron WWW. 
Specyfikacja SAMLa wyróżnia trzy główne role: Podmiot (the principal), Dostawca Tożsamości (the Identity Provider, IdP) oraz Dostawca Treści (the Service Provider, SP).
Najważniejszym zastosowaniem protokołu SAML jest Pojedyncze logowanie (SSO). Podmiot, najczęściej użytkownik wykorzystujący przeglądarkę internetową, oczekuje udostępnienia przez Dostawcę Treści treści (zasobu). Dostawca Treści wymaga potwierdzenia tożsamości Podmiotu. Za potwierdzenie tożsamości odpowiada Dostawca Tożsamości.
Typowy scenariusz z wykorzystaniem SAML 2.0:

</doc>
<doc id="1379404" url="https://pl.wikipedia.org/wiki?curid=1379404" title="Katedra św. Juliana w Le Mans">
Katedra św. Juliana w Le Mans

Katedra św. Juliana w Le Mans (fr. "Cathédrale St-Julien du Mans") – katedra rzymskokatolicka w Le Mans, we Francji. Jest poświęcona św. Julianowi z Le Mans, który był pierwszym honorowym biskupem miasta.
Jest siedzibą biskupa z Le Mans.
Katedrę pod względem architektonicznym wyróżnia silny kontrast między romańską nawą a gotyckim chórem. 
W każdy niedzielny poranek ma miejsce tradycyjny targ na Placu Hugonotów w pobliżu katedry.

</doc>
<doc id="1379405" url="https://pl.wikipedia.org/wiki?curid=1379405" title="British Rail Class 321">
British Rail Class 321

British Rail Class 321 – typ elektrycznych zespołów trakcyjnych, budowanych w latach 1988-1991 przez zakłady BREL w Yorku. Łącznie zbudowano 132 zestawy tego typu (dzieląc je na trzy podklasy). Obecnie pociągów tych używają trzej przewoźnicy. Northern Rail eksploatuje przy ich pomocy głównie trasę z Leeds do Doncaster. W barwach National Express East Anglia można je spotkać na trasach z Londynu do miast wschodniej Anglii. Z kolei London Midland wysyła je na trasy z Birmingham do Northampton i Walsall oraz z Londynu do Milton Keynes i Northampton.

</doc>
<doc id="1379409" url="https://pl.wikipedia.org/wiki?curid=1379409" title="Mezilečí">
Mezilečí

Mezilečí – czeska gmina, która się znajduje w powiecie Náchod, wzdłuż Potoku Válovickiego, blisko drogi z miasta Česká Skalice do Úpice.
Geografia i przyroda.
Położenie.
Większość gminy położona jest w malowniczej dolinie wzdłuż Mezileczskiego (Długiego) potoku. Ten jest wraz z innym bezimiennym potokiem początkiem Potoku Válovickiego. Na północy w okolicy górki Smiřická stráň graniczy z gminami Maršov u Úpice oraz Libňatov, którego się dotyka także na północny wschód. Następnie przechodzi w gminę katastralną Křižanov, która jest częścią gminy Hořičky i tworzy też wschodnią granicę Mezilečí. Na wschodnich zboczach lasu Vejroviny przechodzi teren gminy katastralnej Křižanov w obszar Chlístova, który dotyka się gminy również od strony południowo-wschodniej, i to wzdłuż Potoku Válovickiego. Ostatnią gminą, z którą Mezilečí ma wspólne granice, są od południa i zachodu Brzice oraz ich część Proruby.
Powierzchnia.
Mezilečí składa się z dwóch gmin katastralnych (Mezilečí 438,7001 ha, Posadov 81,0979 ha) i jego powierzchnia wynosi 519,7973 ha.
Hydrologia.
Gmina leży w dorzeczu Úpy. Najważniejszym jej ciekiem jest Válovický potok wraz z jego bezimiennymi dopływami. Największym zbiornikiem wodnym na terenie gminy jest Chmelařův rybník.
Geomorfologia i geologia.
Teren gminy znajduje się jak i jej okolica w południowej części Wyżyny Podkarkonoskiej. Geomorfologicznie leży na południowym wschodzie Podgórza Karkonoskiego, lub raczej jego części zwanej Kocléřovský hřbet, a od północnego zachodu w kierunku zachodnim ciągnie się jej częściowy grzbiet zwany Hořičský hřbet, którego najwyższy szczyt, Liščí hora (609 m n.p.m.), jest położony w pobliżu gminy Hajnice. Podobnie i inne szczyty tego przedziału pomiędzy pofałdowanym rejonem Podkarkonosza i płaską Płytą Czeską – Kopna (582 m n.p.m.) i Smiřická stráň (569 m n.p.m.) – znajdują się poza terenem wsi.
Dolina wzdłuż potoku, gdzie leży Mezilečí, jest zbudowana z gruntowych osad holoceńskich pochodzenia rzecznego (gliny, piaski, żwir). Większość wsi zawierają górnokredowe margle piaszczyste, iłowce wapniste oraz spongiolity, zwłaszcza na północ w kierunku lasu Barchoviny. Osady te są pochodzenia morskiego i pochodzą głównie z niższego i średniego turonu. Wokół osady Pustiny, w miejscu zw. U stavu (483 m n.p.m.), w kierunku lasu Vejroviny oraz gminy Hořičky można znaleźć wiele słodkowodnych reliktów trzeciorzędowych (piaszczystych żwirów i piasków, lokalnie z blokami piaskowca kwarcowego oraz z wkładkami iłowców fluwialnych. W kierunku górki Smiřická stráň są ponadto górnokredowe margłe piaszczyste oraz spongiolity, które przechodzą w teren cenomańskich piaskowców kwarcowych, ilastych oraz glaukonitowych.
Demografia.
Liczba ludności.
"Źródło: Czeski Urząd Statystyczny"
Liczba domów.
"Źródło: Czeski Urząd Statystyczny"
Historia.
Wieś została pierwotnie nazwana Mezleč (pochodzi od czeskich słów mezi = między i léč = miejsce, gdzie odbywa się część wspólnego polowania, i z tego niem. Mesletsch oraz Mezletsch). Od XIX w. używana jest obecna nazwa, ale oryginalna nazwa jest wykorzystana przez miejscową ludność do dziś.
W drugiej połowie XV w. rządził gminą oraz jej okolicą ród szlachecki Smirzickich ze Smirzic. 7 września 1495 r. na krótko przed śmiercią pozostawił bezdzietny Hašek Střížek z Lužan cały majątek dla żony Lidmiborze z Valečova, która go w tym samym roku zapisała dla Katarzyny z Valečova, Elżbiety z Valečova oraz Lidmili z Valečova, swych sióstr, w celu uniknięcia temu, że majątek dostaje się w ręce króla w ramach kaduku. Dokument ten jest również pierwszą pisemną wzmianką o gminie.
W 1498 r. kupił Mikuláš młodszy Trčka z Lípy na Lichtenburce za 6000 kop groszów czeskich dobra smirzickie z 17 wsiami od dziedziców Valečovskich oraz ich małżonków.
Szlachcic ten rządził całą posiadłością aż do 1516 r., kiedy majątek na krótko opanowała Johanka Kroměšínová z Březovic, wdowa po Mikołaju starszym Trčkowi z Lípy, wujku poprzedniego właściciela. Na krótko przed swoją śmiercią podzieliła go między swoich synów. Tak zostali właścicieli dóbr smirzickich Jan, Vilém, Jindřich, Herkul, Zdeněk oraz Mikuláš Trčkovie z Lípy.
Pięć lat później umarli bracia Jan, Vilém oraz Jindřich Trčkovie z Lípy i w 1532 r. szedł za nimi Herkul Trčka z Lípy. W następnym roku majątek został podzielony na dwie części. Część z gminą Mezilečí otrzymał Mikuláš Trčka z Lípy.
Mikuláš Trčka z Lípy zmarł w 1540 r. i nowym posiadaczem majątku został Vilém Trčka z Lípy a na Veliši, który w 1549 r. połączył obie części w jedną całość. 20 lat później jednak zmarł i to doprowadziło do nowego podziału dóbr smirzickich. Mezilečí wraz z miasteczkem Smiřice oraz jego okolicą otrzymała wdowa Barbora z Bibrštejna, druga połowa przypadła siostrze Veronice i jej dzieciom.
Barbora z Bibrštejna bardzo dbała o rozkwit swoich dóbr i wiele wspierała sierót i ubogich. Po jej śmierci staje się właścicielem majątku smirzickiego Jan Jetřich starszy ze Žerotína, jej drugi mąż. Ale testament Barbary przyniósł bardzo wielki spór między Janem Jetřichem i Burianem, Jaroslavem († 1588) oraz Mikołajem Trčką z Lípy. W 1588 r. Sąd Ziemski tymczasowo zniósł właścicielstwo Jana Jetřicha starszego ze Žerotína i ustalił administratorów dóbr smirzickich Viléma z Valdštejna na Heřmanicach oraz Adama Zilvara z Pilníkov i na Žirczu.
Po rozliczeniu pozostał Jan Jetřich starszy ze Žerotína właścicielem połowy dóbr smirzickich, reszta została majątkiem Buriana i Mikołaja Trčków z Lípy, którzy w 1590 r. cały majątek zapisali Vilému Trčkowi z Lípy i Kryštofu Jaroslawowi Trčkowi z Lípy, resp. ich opiekunem Johance Trčkowej ze Žerotína i na Opocznie, Mikołaju Trčkowi z Lípy na Nowym Želiwie oraz Jiříku hrabiemu z Gutšteina.
Połączenie to trwa do 1634 r., kiedy umiera Jan Rudolf Trčka z Lípy i dla podejrzenia, że współpracował ze swoim synem Adamem Erdmanem Trčką z Lípy na powstaniu przeciwko cesarzowi, zostały dobra smirzickie skonfiskowane. W następnym roku zostali jego administratorami komisarzowie Bernard Hysrle a Jan Krydel.
W 1636 r. jako dar otrzymuje majątek smirzicki z rąk cesarza Jan Matthias hrabia Gallas, który nie był bardzo zainteresowany zarządzaniem tych dóbr. W 1647 r. umiera i jego potomkowie są nieletni, dla tego majątkiem do 1659 r. zarządza Anna Maria Dorota, hrabina z Lodronu, wdowa po Janu Matthiasowi, i to wraz z opiekunami Wacławiem Michną z Vacínova oraz Mateuszem z Verneru.
W tym czasie jest sołtysem w Mezilečí Jakub Mertlík, któremu pomagali radni Matouš Tylš, Martin Bartoňů, Jan Vávrů, Jiřík Maták a Václav Horák. Wtedy było Mezilečí wsią, w której żyła większość niekatolików (w 1651 r. 96 z 106 mieszańców Mezilečí). Sytuacja ta wywołała oburzenie na zamku w Smirzicach, ale nieporozumienia zostały rozwiane dzięki bardzo smakowitym pstrągom, których tutaj hodowano v wielu stawach (V Drahách, V Končinách a Pod Mačátky). W 1655 r. pojawił się ponadto nowy staw Kašna. Żaden z nich nie istnieje do dziś.
W 1661 r. są dobra smirzickie ponownie podzielone. Tym razem między synów Macieja Gallasa – Antoniego Pankraca oraz Franciszka Ferdynanda. Powstaje tak część hořiněveska i część smirzicka, do której należy także Mezilečí.
Antonín Pankrác Rudolf Gallas nie był dobrym gospodarzem, dlatego jego część została w 1685 r. sprzedana. Jej właścicielką została Isabella Magdalena z Porcie, hrabina z Šternberka. Ale już w następnym roku umiera i opiekuństwo nad nieletnim synem Janem Josefem ze Šternberka wziął jego wujek Václav Vojtěch ze Šternberka a na Zelené Hoře. W tym czasie pod groźbą wysokich kar pozwolono Mezilečí brać sól tylko z magazynu w Smirzicach, ale wieś wykupiła się z tego zobowiązania. Kosztowało to 2 kopy groszów czeskich rocznie.
W 1700 r. Jan Josef ze Šternberka wraz z żoną utonęli w Innu. Ze względu na nieletność dziedziców rządzi znów Václav Vojtěch ze Šternberka a na Zelené Hoře. Jego naśladowcami zostali František Leopold ze Šternberka i już dorosła Marie Terezie Violanta ze Šternberka, która umiera w 1761 r. i na jej miejsce przyszedł Jan Václav hrabia z Paaru.
W latach 1780 i 1790 kupił wszystkie majątki smirzickie cesarz Józef II. Od państwa ich w 1863 r. kupił w aukcji baron Jan starszy Liebig, który cały obszar industrializował. Lasy w Mezilečí zostały wielkim dostarcą drewna tartaku parowego w Smirzicach, który powstał w 1864 r.
Aż do 1848 r. do Mezilečí należała połowa dzisiejszej gminy Maršov u Úpice i w następnym roku została już w pełni niezależna gmina połącząna z Prorubami. Ich większa, niemiecka, część, postanowiła się w 1878 r. usamodzielnić pod nazwą Prohrub. Czeska część pozostała częścią gminy Mezilečí aż do 1 stycznia 1925 r., kiedy Proruby zostały gminą samodzielną.
Gmina zwróciła na siebie uwagę również historiami kryminalnymi, np. 31 maja 1848 został zaatakowany gospodarz Josef Bartoš, który został postrzelony, ale udało mu się uciec i wezwać pomoc Gwardii Narodowej z Horziczek. Jej interwencja oznaczała koniec rabującej bandy braci Jana i Josefa Špetlów, która była znana w całej okolicy. Choć interwencja ta została zakończona linczem obu braci.
W 1871 r. sprzedał Jan młodszy Liebig majątek ojca księciu Schaumburg-Lippe. Rodzinie Schaumburg-Lippe pozostały miejscowe grunty do powstania Czechosłowacji, kiedy ich przejąło państwo. Później władze podzieliły gruntami dworskimi okolicznych chłopów.
W 1877 r. gminy Mezilečí i Brzice żądają przenoszenie gmin tych z powiatu Dvůr Králové nad Labem do powiatu Česká Skalice, do czego później doszło.
Pod koniec XIX w. rozwija się gmina bardzo prędko. W 1893 r. zaczyna się historia miejscowej ochotniczej straży pożarnej. W tym samym czasie są v Mezilečí młyn „Na dráhách“, 2 gospody, 2 handlowcy z płótnem, 2 handlarzy, 1 stolarz, 1 bednarz, 1 szklarz i 1 kowal. W dodatku 29 czerwca 1910 zostało przeprowadzone pierwsze walne zgromadzenie spółdzielczej kasy oszczędnościowo-kredytowej Raiffeisenka pro Mezleč a okolí. Wiele ludzi było wtedy także członkami konkurencyjnej horziczskiej kasy Občanská záložna, która powstała już w 1885 r.
Jedynym poważnym problemem pozostały częste pożary, np. w dzień Wszystkich Świętych w 1901 r. wybuchł pożar w kamienicy A. Rejdáka i dzięki strażakóm z czeskich gmin Hořičky, Brzice, Světlá oraz niemieckiej gminy Prohrub nie rozprzestrzenił się do pobliskich budynków.
W marcu 1928 r. w ramach reformy rolnej kupiło miasto Jaroměř miejscowe nadleśnictwa Mezilečí oraz Komárov, w sumie 634 hektarów wartych 1 100 000 koron czechosłowackich.
Mrocznym okresem w dziejach gminy zostały lata obu wojen światowych. Tylko na frontach podczas I wojny światowej poległo 11 mieszkańców Mezilečí (František Borůvka, Ladislav Bureš, Adolf Hanuš, Vilém Chmelík, Karel Mertlík, Čeněk Rýdl, Jan Semerák, Josef Špelda, Josef Šrůtek, Josef Tylš, Vavřinec Tylš) oraz 2 mieszkańcy Posadova (Josef Celba, Karel Lukáš).
Po ukończeniu II wojny światowej wydawało się, że życie stopniowo wraca do normy, np. 10 marca 1946 w gospodzie Józefa Řezníčka odbyły się obchody rocznicy urodzin prezydenta T. G. Masaryka, zorganizowane przez lokalną organizację Czechosłowackiej Partii Ludowej. Jednak przyszedł luty 1948 i reżim komunistyczny. Już następny rok był ściśle związany z kolektywizacją oraz szukaniem wewnętrznych wrogów. 9 czerwca 1951 odbył się w Czeskiej Skalici publiczny proces, podczas którego stanął przed sądem miejscowy obszarnik i bogacz Jaroslav Berka i jego siostra Marta.
Samodzielność gminy trwa do 1 lipca 1985 r., kiedy gmina została połączona z gminą Hořičky. 1 września 1990 r. Mezilečí zostało odłączone od Horziczek wraz z Posadovem i od tej pory jest samodzielną gminą.

</doc>
<doc id="1379413" url="https://pl.wikipedia.org/wiki?curid=1379413" title="Gino Coppedè">
Gino Coppedè

Gino Coppedè (ur. 26 września 1866 we Florencji; zm. 20 września 1927 w Rzymie) – włoski architekt rzeźbiarz i dekorator, przedstawiciel eklektyzmu, znany z budowy willi i pałaców. Profesor Akademii Sztuk Pięknych we Florencji.
Biografia i działalność.
Gino Coppedè urodził się 26 września 1866 roku we Florencji jako syn snycerza Mariana i Antonietty Bizzarri. Swoją edukację rozpoczął w Scuole Pie, następnie uczęszczał do Scuola professionale di arti decorative industriali (1884–1891). Praktykę zawodową zdobywał w warsztacie ojca, Casa artistica. Równocześnie podjął współpracę z kilkoma architektami toskańskimi, co przekonało go, aby poświęcić się architekturze; Takie podejście było zgodne z jego studiami. W latach 1891–1896 ukończył studia architektoniczne w Akademii Sztuk Pięknych. Pierwszym dziełem młodego architekta były dwie przebudowy: pałacu Wollemborga w Padwie i pałacu senatora Sanguinettiego w Bolonii. Jednak jego pierwszym, wielkim sukcesem stał się projekt i budowa zamku Mackenzie w Genui. Budowę zamku zlecił mu w 1897 roku szkocki ubezpieczyciel, Evan Mackenzie, przedstawiciel firmy Lloyd’s w Genui i zamożny kolekcjoner sztuki, który odwiedzał we Florencji warsztat stolarski i artystyczny ojca Gina Coppedè. Zamek miał być zbudowany na jednym ze wzgórz Genui, a inspiracji do jego projektu miała dostarczyć toskańska architektura zamkowa. Zamek i otaczający park zrealizowano w latach 1897–1902. Architektura zamku wpisuje się w nurt historyzmu, rozpowszechnionego wówczas we Włoszech, a zwłaszcza w Genui. W dziele Coppedè doszła do głosu jego zdolność do łączenia różnych stylistycznych i dekoracyjnych wzorców z przeszłości, zaczerpniętych z jednej strony z tradycji Toskanii oraz ze sztuki antycznej, a z drugiej – z rodzącego się stylu secesyjnego. Jeszcze przed ukończeniem prac budowlanych prasa europejska umieściła zamek wśród tych miejsc w Genui, których przy zwiedzaniu nie można pominąć; również prasa lokalna poświęciła mu entuzjastyczne strony określając go jako „kaprys królewski” („cappriccio di re”). Coppedè przeniósł się z rodzinnego miasta do Genui ze swoją młodą żoną, Beatrice Romanelli (z którą ożenił się w 1889 roku), pozostał jednak związany z Florencją i z Casa artistica. Zbudowany dla Mackenziego zamek stał się dla niego punktem wyjścia dla jego późniejszych, znaczących realizacji w Genui, takich jak zamek Türcke Boccadasse (1903), zamek Bruzzo w Castelletto (1906–10) czy Villa Canali-Gaslini przy corso Italia (1922–1924). Zbudował również kilka podobnych obiektów w Toskanii (zamek Frisoniego w Bucine, Arezzo z 1906 roku i willa Rolandiego-Ricciego w Lido di Camaiore koło Viareggio z lat 1909–1910) w Lombardii (willa Biancardiego w Codogno) i Szwajcarii (willa Cattaneo w Lugano, zbudowana około roku 1912).
Ale jego działalność nie ograniczała się tylko do wyżej wymienionych, malowniczych obiektów, wymyślnie zlokalizowanych na wybrzeżach liguryjskich lub na otwartych terenach wiejskich; Coppedè często miał okazję zmierzyć się z problemami budowy w największych ośrodkach miejskich wykazując w tym przypadku dostosowanie się do języka neorenesansowego, uważanego za jeden z najwyższych estetycznych ideałów w architekturze. Przykładem jest tu pałac, zbudowany w latach 1903–1908 dla komandora Pastorino przy Corso Andrea Podestà w Genui, czy współczesne mu pałace Bogliolo i Zuccarino, jak również pałac przy via Maragliano (1907) (wszystkie w Genui) lub, w przypadku niektórych rozwiązań dekoracyjnych, hotel Miramare, w którym zawarł antycypację rozwiązań, zastosowanych w większej skali w Rzymie. Zaprojektował poza tym pawilon Sampierdarena, zaprezentowany na mediolańskiej wystawie Pro Sempione w 1906 roku a później, plan pawilonów w ramach projektu Mostra di marina ed igiene marinara (1909–1910).
Po wojnie (podczas której założył kilka szpitali polowych) wznowił pracę zawodową. Uczestniczył w odbudowie Mesyny, gdzie zbudował wille i pałac Costarelli, pałace Bonanno i Treni, willę w Terracina (1917, obecnie zniszczoną). Związał się z rodziną Cerruti i jej bankiem. Został architektem Società anonima Edilizia moderna, dla której zrealizował liczne projekty, zwłaszcza zespół budynków wybudowanych w Rzymie z tyłu piazza Quadrata (obecnie piazza Buenos Aires). Inne jego prace to: pałac przy via Partenope w Neapolu i zamek zbudowany po 1924 roku w Sewilli dla markiza de la Motilla, a ukończony w roku 1931 przez architekta Winnera Travera. Jednym z jego ostatnich przedsięwzięć był budynek zbudowany dla Società anonima Edilizia moderna w Rzymie przy via Veneto, ukończony w 1927 roku. Zmarł w Rzymie 20 września tego samego roku.
Tytuły i wyróżnienia.
Coppedè był akademikiem licznych akademii (we Florencji, Genui, Perugii, Urbino), otrzymał dyplom z inżynierii i architektury w Regia Scuola di applicazione per gli ingegneri w Rzymie. Był kawalerem, był następnie oficerem Orderu Korony Włoch. Pełnił rolę jurora w licznych konkursach architektonicznych. W 1917 roku został wykładowcą architektury ogólnej na Uniwersytecie w Pizie; Ta ostatnia działalność związana była z jego publikacją historyczną, Galeazzo Alessi e il fiorire del Barocco a Genova (Genua, 1913).

</doc>
<doc id="1379417" url="https://pl.wikipedia.org/wiki?curid=1379417" title="Katedra w Tampere">
Katedra w Tampere

Katedra w Tampere (fin.: "Tampereen tuomiokirkko", szw.: "Tammerfors domkyrka") – kościół w Tampere, w Finlandii i siedziba protestanckiej diecezji Tampere. Katedra została zaprojektowana przez Larsa Soncka i wybudowana w latach 1902–1907.
Katedra słynie z fresków namalowanych przez znanego symbolistę Hugo Simberga między 1905–1906. Obrazy rannego anioła i Ogrodu Śmierci budziły znaczną krytykę jeszcze w czasie ich malowana. Szczególne kontrowersje budziło malowane przez Simberga w najwyższym punkcie sufitu skrzydlatego węża na czerwonym tle, które jest współcześnie interpretowane jako symbol grzechu i zepsucia.

</doc>
<doc id="1379420" url="https://pl.wikipedia.org/wiki?curid=1379420" title="Kwas tiocyjanowy">
Kwas tiocyjanowy

Kwas tiocyjanowy ("kwas rodanowodorowy"), HSCN – nieorganiczny związek chemiczny z grupy kwasów beztlenowych. W stanie czystym jest bezbarwną, oleistą i niestabilną cieczą. Znany bardziej w postaci soli – rodanków (tiocyjanianów). Dysocjuje na anion tiocyjanianowy () i kation wodorowy. Kwas tiocyjanowy występuje w mieszaninie ze swoim tautomerem, "kwasem izotiocyjanowym" o wzorze HNCS (którego sole to izotiocyjaniany):

</doc>
<doc id="1379424" url="https://pl.wikipedia.org/wiki?curid=1379424" title="Kwas izotiocyjanowy">
Kwas izotiocyjanowy



</doc>
<doc id="1379425" url="https://pl.wikipedia.org/wiki?curid=1379425" title="Wielka Encyklopedia Francuska">
Wielka Encyklopedia Francuska



</doc>
<doc id="1379426" url="https://pl.wikipedia.org/wiki?curid=1379426" title="British Rail Class 323">
British Rail Class 323

British Rail Class 323 – typ elektrycznych zespołów trakcyjnych, budowanych w latach 1992-1993 przez zakłady firmy Hunslet. Łącznie zbudowano 43 zestawy tego typu. Obecnie pociągów tych używają dwaj przewoźnicy. London Midland wykorzystuje je na trasach podmiejskich w regionie West Midlands. Z kolei w barwach Northern Rail obsługują trasy podmiejskie i regionalne mające początek w Manchesterze.

</doc>
<doc id="1379428" url="https://pl.wikipedia.org/wiki?curid=1379428" title="Derwisz i anioł">
Derwisz i anioł

Derwisz i anioł – szósty album studyjny zespołu Maanam wydany w listopadzie 1991 roku nakładem wytwórni Arston na płycie winylowej oraz nakładem Kamiling Co na kasecie magnetofonowej. W 1992 roku wydany został na płycie kompaktowej. Album był promowany przez koncert „Maanam 1991”, podczas którego zespół przedstawił swoje najpopularniejsze piosenki i utwory z najnowszej płyty. Fragmenty koncertu zostały wydane na DVD Maanamu "Złote DVD Vol. 1".
Płyta osiągnęła nakład 120 tysięcy sprzedanych egzemplarzy. W 2016 roku album został wydany ponownie na winylu.
Marek Jackowski o albumie dla TYLKO ROCKA:
Kamil Sipowicz o albumie:

</doc>
<doc id="1379429" url="https://pl.wikipedia.org/wiki?curid=1379429" title="Komora Vergi">
Komora Vergi

Komora Vergi (szósta komora, komora Strambiusza, komora harfy, ang. "Verga's ventricle", "the sixth ventricle", "the ventricle of Strambio", łac. "ventriculus fornicis", "ventriculus triangularis") – wariant anatomiczny, mający postać pustej przestrzeni stanowiącej przedłużenie ku tyłowi jamy przegrody przezroczystej. Określenie "szósta komora" jest nieprawidłowe, ponieważ komora Vergi ani nie zawiera płynu mózgowo-rdzeniowego, ani nie wyściela jej ependyma. Nie posiada też połączenia z układem komorowym mózgowia.
Jako pierwszy opisał ją włoski anatom Andrea Verga w 1851 roku.
Częstość tego wariantu anatomicznego określono na 2,3%. Spotykane są częściej u dzieci, z wiekiem zanikają.

</doc>
<doc id="1379431" url="https://pl.wikipedia.org/wiki?curid=1379431" title="Róża (album)">
Róża (album)

Róża – siódmy album studyjny zespołu Maanam wydany we wrześniu 1994 przez wytwórnię Kamiling Co.
Płyta okazała się najłagodniejszą spośród dotychczasowych wydawnictw. Sprzedała się w nakładzie 350 tysięcy egzemplarzy i jest najlepiej sprzedającym się albumem zespołu. Album był promowany przez widowisko muzyczne pod tym samym tytułem. Nagranie to zostało wydane na płycie DVD Maanamu "Złote DVD Vol. 1".
Nagrania uzyskały status trzykrotnej platynowej płyty.
W 2012 album ukazał się na płycie winylowej
Z okazji 25. rocznicy premiery krążka, została wydana edycja specjalna zawierająca w zestawie apaszkę zaprojektowaną przez Zuzannę Miśko.
BRUM o płycie:
Kamil Sipowicz:

</doc>
<doc id="1379433" url="https://pl.wikipedia.org/wiki?curid=1379433" title="Jug band">
Jug band

Jug band – specyficzne zespoły bluesowe, wykorzystujące nietypowe przedmioty do gry, które powstawały głównie w Stanach Zjednoczonych, składające się przede wszystkim z czarnoskórych muzyków. Nazwa (jug – dzbanek) spowodowana była głównie doborem "instrumentów". Z powodu biedy muzyków nie było stać na normalne instrumenty, więc używali ich substytutów. Na przykład perkusję zastępowały garnki i dzbanki, rolę kontrabasu pełniła drewniana balia z przeciągniętymi przez środek cienkimi linkami lub dzbanek. Równie częsta była gra na grzebieniu i tarce.
Do jednego z najbardziej znanych jug bandów należy Memphis Jug Band. Wielu znanych muzyków bluesowych rozpoczynało swoją karierę właśnie od jug bandów (np.: Howlin' Wolf).

</doc>
<doc id="1379436" url="https://pl.wikipedia.org/wiki?curid=1379436" title="Ephraim Chambers">
Ephraim Chambers

Ephraim Chambers (ur. 1680 w Kendal, zm. 15 maja 1740 w Islington (dzisiejszy Londyn)), był angielskim pisarzem i encyklopedystą.
Jego dziełem jest wydana w Londynie w 1728 roku "Cyclopaedia" ("Cyclopaedia, or Universal Dictionary of Arts and Sciences").
Nowatorstwo tej encyklopedii polegało m.in. na przyjętej klasyfikacji nauk Francisa Bacona i wykorzystaniu oryginalnego systemu odsyłaczy. W pierwszym tomie znalazł się "Plan of the Work" ("Plan prac").
"Cyclopaedia" miała 18 wydań, liczne tłumaczenia i stała się powszechnie znaną i używaną encyklopedią w języku angielskim. Denis Diderot pierwotnie planował przetłumaczenie jej na język francuski, lecz ostatecznie zdecydował się na napisanie innego nieco dzieła znanego jako "Encyclopédie", lub jak nazywają ją polscy entuzjaści zawartych w niej antyfeudalnych idei Wielka Encyklopedia Francuska.
Chambers pisywał też dla "Literary Magazine" (1735-36). Po śmierci w 1740 roku został pochowany na cmentarzu zasłużonych dla Wielkiej Brytanii w Opactwie Westminsterskim.

</doc>
<doc id="1379437" url="https://pl.wikipedia.org/wiki?curid=1379437" title="Dragoljub Minić">
Dragoljub Minić

Dragoljub Minić (ur. 5 marca 1937 w Titogradzie, zm. 5 kwietnia 2005 w Nowym Sadzie) – chorwacki szachista, arcymistrz od 1991 roku.
Kariera szachowa.
W latach 60. XX wieku należał do czołówki jugosłowiańskich szachistów. Wielokrotnie startował w finałach indywidualnych mistrzostw kraju, największy sukces odnosząc w 1962 r. w Skopje, gdzie wspólnie z Aleksandarem Matanoviciem zajął I miejsce. Dwukrotnie wystąpił na szachowych olimpiadach, zdobywając wraz z drużyną srebrny (1962) i brązowy (1970) medal, natomiast w latach 1961 - 1973 czterokrotnie w drużynowych mistrzostwach Europy, trzykrotnie (1961, 1965 i 1973) zdobywając srebrne medale.
W 1969 r. odniósł jeden z największych sukcesów na arenie międzynarodowej, zwyciężając (wspólnie z Miroslavem Filipem i Svetozarem Gligoriciem) w turnieju strefowym w Praia da Rocha, dzięki czemu awansował do rozegranego w 1970 r. w Palmie de Mallorce turnieju międzystrefowego, w którym zajął XVI miejsce (wśród 24 uczestników). Do innych jego indywidualnych sukcesów należały m.in.:
W 1964 r. Międzynarodowa Federacja Szachowa nadała mu tytuł mistrza międzynarodowego, a w 1991 – honorowy tytuł arcymistrza, za wyniki uzyskane w przeszłości.
Najwyższy ranking w karierze osiągnął 1 lipca 1971 r., z wynikiem 2490 punktów dzielił wówczas 82-94. miejsce na światowej liście FIDE, jednocześnie dzieląc 8-13. miejsce wśród jugosłowiańskich szachistów.

</doc>
<doc id="1379438" url="https://pl.wikipedia.org/wiki?curid=1379438" title="Ja pana w podróż zabiorę">
Ja pana w podróż zabiorę

Ja pana w podróż zabiorę – album Kory wydany w 1993 roku nakładem wytwórni Kamiling Co, zawierający awangardowe interpretacje sześciu piosenek Kabaretu Starszych Panów. Prace nad płytą rozpoczęto w 1990 roku, a zakończono trzy lata później, po triumfalnym powrocie macierzystego zespołu Kory, Maanamu, na polski rynek muzyczny. Za brzmienie albumu odpowiadali bracia Marcin i Mateusz Pospieszalscy, którzy zagrali tu również na wszystkich instrumentach.

</doc>
<doc id="1379439" url="https://pl.wikipedia.org/wiki?curid=1379439" title="Flaga Bielska-Białej">
Flaga Bielska-Białej



</doc>
<doc id="1379440" url="https://pl.wikipedia.org/wiki?curid=1379440" title="Pułk czehryński">
Pułk czehryński

Pułk czehryński (ukr. Чигиринський полк) – jednostka podziału administracyjno-terytorialnego i wojskowego Hetmanatu, istniejąca w latach 1643-1714. Miastem pułkowym był Czehryń.
Skład.
Stan pułku czehryńskiego przedstawiony przez posłów kozackich w 1650 królowi Janowi Kazimierzowi w Warszawie, jego wielkość była określona w ugodzie zborowskiej.
Rejestr ustalony na 40 000, według spisu przedstawionego przez Bohdana Chmielnickiego za pośrednictwem posłów było tam ok. 41 000.
W sumie: 3220 ludzi. 

</doc>
<doc id="1379441" url="https://pl.wikipedia.org/wiki?curid=1379441" title="Mężczyzna, przedmiot pożądania">
Mężczyzna, przedmiot pożądania

Mężczyzna, przedmiot pożądania (niem. "Der bewegte Mann") – niemiecki film komediowy z 1994 roku w reżyserii Sönke Wortmanna. Obraz powstał na podstawie komiksu Ralfa Königa o tym samym tytule. Opowiada o środowisku gejów z niemieckiej Kolonii i ich relacjach z tzw. normalnym światem.

</doc>
<doc id="1379447" url="https://pl.wikipedia.org/wiki?curid=1379447" title="Kondom grozy">
Kondom grozy



</doc>
<doc id="1379450" url="https://pl.wikipedia.org/wiki?curid=1379450" title="Girl Talk / The Speed Star">
Girl Talk / The Speed Star

Girl Talk / The Speed Star – dwudziesty szósty singel Namie Amuro, wydany przez wytwórnię avex trax 14 października 2004. Przez trzy dni od daty wydania utrzymywał się na #1 miejscu w rankingu Oricon. Singel utrzymywał się w rankingu przez czternaście tygodni. Sprzedano 106 327 kopii. Piosenki "Girl Talk" i "Speed Star" zostały wykorzystane w reklamach produktów kosmetycznych do włosów firmy Lucido-L. Premiera teledysków odbyła się w stacji MTV Japan pod koniec września.
Lista utworów.
CD
DVD
Wystąpienia na żywo.
Girl Talk
The Speed Star

</doc>
<doc id="1379451" url="https://pl.wikipedia.org/wiki?curid=1379451" title="CODB">
CODB

CODB () – kolumnowy system zarządzania bazą danych. W przeciwieństwie do tradycyjnych systemów bazodanowych (RDBMS) gdzie dane składowane są poziomo czyli wierszami, w CODB dane przechowywane są pionowo – kolumnami.
Weźmy na przykład tabelę customer z dużej firmy ubezpieczeniowej. Przyjmijmy, że tabela ma 2 miliony wierszy, każdy z nich zajmuje 800 bajtów. Chcemy wiedzieć ile jest nieubezpieczonych mężczyzn w województwie mazowieckim.
 select count(*) from customer where plec = 'M' and woj = 'MAZ' and ubezp = 'N'.
W tradycyjnej relacyjnej bazie danych wygląda to tak.
Wymaga to przeglądania wszystkich danych dla każdego wiersza (o ile nie ma indeksów). Liczba operacji wejścia/wyjścia wynosi
formula_1
Podczas gdy w systemie CODB odczytujemy tylko trzy interesujące nas kolumny. Przy tym zapytanie SQL wygląda identycznie.
Interesujące nas kolumny mają długości odpowiednio: 1, 3 i 1. Liczba operacji wejścia/wyjścia wynosi w tym przypadku
formula_2
Im więcej wierszy w tabeli tym większy zysk. Systemy typu CODB są zaprojektowane do celów raportowych i analitycznych (Systemy DSS) w przetwarzaniu ogromnych ilości danych. Stosowane są najczęściej do implementacji hurtowni danych. Nie nadają się do przetwarzania transakcji (Systemy OLTP).

</doc>
<doc id="1379453" url="https://pl.wikipedia.org/wiki?curid=1379453" title="Nagrody i nominacje przyznane zespołowi Linkin Park">
Nagrody i nominacje przyznane zespołowi Linkin Park



</doc>
<doc id="1379454" url="https://pl.wikipedia.org/wiki?curid=1379454" title="Linkin Park">
Linkin Park

Linkin Park (LP) – amerykański zespół muzyczny wykonujący szeroko pojętą muzykę rockową i metalową.
Zespół powstał w 1996 roku w Agoura Hills w Kalifornii. Sławę zyskał w 2000 roku po wydaniu pierwszego albumu, "Hybrid Theory". Od tego czasu Linkin Park stali się jedną z najpopularniejszych grup w historii muzyki, sprzedając ponad 100 milionów płyt. Linkin Park wydali siedem albumów studyjnych. Stworzyli wiele międzynarodowych przebojów, jak „Numb”, „In the End”, „What I've Done”, „Castle of Glass”, „Crawling”, „New Divide”, „Burn It Down”, „Faint” czy też „Breaking the Habit”. Zdobyli wiele nagród, w tym dwie Grammy. Zespół zawiesił działalność po samobójstwie wokalisty Chestera Benningtona w 2017 roku.
Historia.
Początki: 1996–2000.
W wieku siedmiu lat młody Rob Bourdon uczył się grać na pianinie, jednak zobaczywszy koncert Aerosmith zafascynował się perkusją. Jego matka znała się z perkusistą grupy, Joeyem Kramerem, który zgodził się nauczyć chłopca grać na instrumencie. W szkole średniej Agoura High School w mieście Agoura Hills Bourdon zaprzyjaźnił się z Mikiem Shinodą oraz Bradem Delsonem. Bourdon i Delson utworzyli swój pierwszy zespół Relative Degree, który grał covery znanych, rockowych utworów z elementami funku i rapu. Formacja jednak rozpadła się, jednak przyjaciele postanowili nie rezygnować z muzyki. Zaoferowali Shinodzie utworzenie nowego zespołu, na co ten zgodził się. Bourdon został perkusistą, Delson gitarzystą, a Shinoda raperem. Rozpoczęli oni poszukiwania innych członków do swojej formacji. Shinoda zaczął studiować na Art Center College of Design w Pasadenie, gdzie zaprzyjaźnił się z DJ-em amatorem, Joem Hahnem, nazywanym „Mr. Hahn”. Namówił go na dołączenie do grupy. Z kolei Delson poznał na Uniwersytecie Kalifornijskim basistę Dave’a Farrella, lepiej znanego jako „Phoenix” i zaoferował mu dołączenie do zespołu, na co ten przystał. Ostatnim członkiem został wokalista Mark Wakefield, szkolny znajomy Shinody. Zaczęli oni tworzyć pierwsze, amatorskie nagrania w sypialni Shinody, w tym zawierające cztery utwory demo zatytułowane "Xero". Właśnie taką nazwę, Xero, zdecydowali się przyjąć.
Zespołem zainteresował się producent Jeff Blue, zarządca firmy "Zomba Music Publishing" zajmującej się prawami autorskimi, który postanowił pomóc zespołowi zdobyć wydawcę, z którego znalezieniem Xero mieli spory problem, do czego przyczyniała się trema Wakefielda. Brak perspektywy na sukces doprowadziły do jego odejścia oraz opuszczenia zespołu przez Phoenixa, który ruszył w trasę z Tasty Snax, grupą grającą chrześcijański punk rock i ska.
Mniej więcej w tym samym czasie z hard rockowo–post grunge'owego Grey Daze odszedł wokalista Chester Bennington słynący z oryginalnego stylu śpiewania. Blue polecił Xero zatrudnienie go, gdyż dostrzegł w nim wielki potencjał. Po latach Blue wspominał:Dopiero po trzech latach opieki nad grupą znalazłem Chestera Benningtona. Pojechałem na konferencję, podczas której ktoś powiedział mi o wokaliście z Phoenix. Byłem tak zdesperowany, że zadzwoniłem do niego i powiedziałem: "Przesyłam ci kilka piosenek, chcę byś do nich zaśpiewał". Miał tego dnia urodziny, powiedział, że nie może. Zacząłem mu więc obiecywać, że zespół będzie wielki, prosić... Jednak wyszedł ze swojego przyjęcia, zainstalował się w lokalnym studiu, zaśpiewał i następnego dnia odesłał mi tracki. Kiedy ich posłuchałem w domu, powiedziałem zespołowi, że mają wokalistę. Zajęło to chwilę, przesłuchali kilka innych osób, ale w końcu w składzie wylądował Chester. Byłem tak nieugięty w tej sprawie, że zafundowałem mu przelot do Kalifornii na własny koszt.Tak ukształtował się ostateczny skład zespołu, który postanowił zmienić nazwę na Hybrid Theory. Idea tej nazwy polegała na zaznaczeniu tego, że muzycy grają muzykę nietypową – hybrydę metalu, elektroniki, rapu i alternatywnej. Nazwa okazała się jednak zastrzeżona przez inny zespół, chciano uniknąć problemów prawnych, w związku z czym zrezygnowano z niej (choć nie do końca, biorąc pod uwagę, że tak nazwali pierwszy album). Następnie rozważano różne inne nazwy dla zespołu m.in.: 'Clear' (ich ulubiona), 'Probing Lagers', 'Platinum Lotus Foundation' i 'Ten PM Stocker'. O ostatnim z tych pomysłów opowiedzieli w jednym z wywiadów Shinoda i Bennington, wspominając o pierwszych próbach zespołu, które odbywały się w mieszkaniu Shinody:Shinoda: Ściany miały tylko kilka centymetrów: sąsiedzi pewnie myśleli, że dokonuje się u mnie jakaś rzeź! Słychać było w całej okolicy.Bennington: A my wysłuchiwaliśmy odzywek w stylu: „Jesteście beznadziejni! Zamknąć mordę!”. Co wieczór o dziesiątej zaczynało się walenie w ścianę. Był to dla nas sygnał do odwrotu. O mało nie nazwaliśmy kapeli Ten PM Stocker – sesje miały miejsce przy Stocker Street i kończyły się o dziesiątej.W końcu zdecydowali się na Lincoln Park (wziętą od Parku Lincolna w Santa Monica, gdzie mieszkał Bennington), ale i ta nazwa była już zajęta, przez zespół z Australii, który posiadał już nawet domenę internetową. Ostatecznie, aby nie zmieniać po raz kolejny całkowicie nazwy zespołu, muzycy przekształcili ją nieznacznie na Linkin Park.
Pierwszym nagranym utworem z udziałem Benningtona była piosenka „And One”. W końcu grupa nagrała cały minialbum zatytułowany "Hybrid Theory EP", jednak płyta nie została wydana oficjalnie – nagrano jedynie 1000 kopii. Płyta wyszła 1 maja 1999 roku nakładem małego wydawnictwa Mix Media i zawierała tylko 6 utworów oraz jeden ukryty. Została dobrze oceniona przez krytyków, którzy bardzo pochwalili wokale Benningtona.
Blue zabiegał z całych sił o kontrakt płytowy dla Linkin Park. Odbył około czterdzieści rozmów z przedstawicielami wytwórni, lecz żadna nie była zainteresowana. W jednym z wywiadów Shinoda wytłumaczył brak zainteresowania zespołem:Sprawdzali nas, lecz nie sądzili, że sposób, w jaki łączymy gatunki, może przynieść sukces. My nie chcieliśmy być rockowi, hiphopowi czy elektroniczni. Chcieliśmy zrobić coś pośrodku, unikając agresywnych, testosteronowych klimatów. Wytwórnie bały się, mówiły: „Testosteron się sprzedaje!”. Odrzuciła nas praktycznie każda z nich.Ostatecznie, po trzeciej rozmowie z jednym z gigantów branży muzycznej, Warner Bros. Records, Linkin Park zdobyli upragniony kontrakt.
"Hybrid Theory" i sukces: 2000–2003.
Zespół oficjalnie zadebiutował w 2000 roku płytą "Hybrid Theory". Phoenix nie udzielał się na tej płycie, choć napisał do niej parę tekstów. Wiadomo tylko, że Phoenix w tym czasie studiował i nie miał czasu na grę. Na basie grał więc w większości utworów Brad Delson, okazjonalnie zastępowany innymi, tymczasowymi lub studyjnymi basistami. „Zastępczych” basistów zespół miał dwóch, kolejno Kyle’a Christnera i Scotta Koziola. Żaden z nich nie udzielał się już później w zespole. Producentem płyty został Don Gilmore.
"Hybrid Theory" przyniósł Linkin Park światową sławę i sprzedał się w ponad 30 milionach egzemplarzy, co czyniło go najpopularniejszym albumem debiutanckim w XXI wieku i najlepiej sprzedającym się debiutem od czasów "Appetite for Destruction" Guns N’ Roses. Album ten doprowadził do szczytu popularności nu metalu i bywa uznawany za najlepszy w całej dotychczasowej dyskografii zespołu.
"Hybrid Theory" wyróżniono złotą płytą w Singapurze, platynową w Argentynie, Austrii, Brazylii, Finlandii, Francji, na Węgrzech, we Włoszech, w Japonii, Meksyku, Holandii, Polsce, Hiszpanii, Szwecji i Szwajcarii, podwójną platynową w Belgii, potrójną platynową w Niemczech, poczwórnie platynową w Danii, pięciokrotnie platynową w Australii, Kanadzie, Nowej Zelandii i Wielkiej Brytanii, a w USA dwunastokrotnie platynową. Pomimo tego sukcesu jedynym krajem, w którym "Hybrid Theory" dotarła do pierwszego miejsca listy sprzedaży jest Nowa Zelandia.
Pierwszym singlem promującym płytę był „One Step Closer” wydany 28 września 2000 roku, który zdobył sporą popularność. 1 maja 2001 roku zostają wydane dwa single: „Crawling” (pierwszy z przebojów grupy, nagrodzony Grammy w kategorii najlepszy hardrockowy występ) oraz „Papercut”. 20 listopada natomiast ma miejsce premiera ostatniego singla – „In the End”. Jest to po dziś dzień jeden z najbardziej rozpoznawalnych i najważniejszych utworów Linkin Park. Dotarł on do drugiego miejsca w zestawieniu "Billboard" Hot 100, co jest najwyższą pozycją w historii zespołu. Wydane zostały też trzy single promocyjne – „With You”, „Points of Authority” i „Runaway”.
16 stycznia 2001 roku Linkin Park po raz pierwszy wystąpili w amerykańskiej telewizji, grając w programie "Late Night with Conan O’Brien" „One Step Closer”.
Tego samego dnia, co „In the End” zespół wydał wideo koncertowe "Frat Party at the Pankake Festival", które otrzymało złotą płytę w Australii, Brazylii, Wielkiej Brytanii, a platynową w USA.
1 kwietnia ukazał się singiel grupy The X-Ecutioners złożonej z DJ-ów wirtuozów zatytułowany „It's Goin' Down”, nagrany wspólnie z Mr. Hahnem i Shinodą, który osiągnął sporą rozpoznawalność. Nagraniu towarzyszył teledysk, którym wystąpili niezaangażowani w projekt Bourdon oraz Phoenix, a także wokalista i gitarzysta Static-X, Wayne Static. Ponadto cameo wystąpili Bennington, Delson oraz wiele znanych postaci ze świata muzyki.
7 maja 2002 roku miała miejsce premiera minialbumu "", na którym znajdują się pozycje zarówno studyjne – nowe i z "Hybrid Theory", jak i ich wersje koncertowe zarejestrowane w Londynie.
Zawarte na "Hybrid Theory" piosenki zostały w wersji zremiksowanej umieszczone na wydanej 30 lipca 2002 roku na płycie "Reanimation", co zostało uznane przez krytykę za typowy przykład „odcinania kuponów”, niemniej, album ten sprzedał się w zawrotnej liczbie miliona egzemplarzy w samych Stanach Zjednoczonych, a na całym świecie sprzedaż wyniosła ponad 1,5 miliona, co czyni go jednym z najlepiej sprzedających się albumów remiksowych wszech czasów. Był promowany przez singiel „Pts.Of.Athrty”.
W 2002 roku Delson i Shinoda założyli własną wytwórnię płytową, Machine Shop Recordings, która od tej pory wydawała wszystkie płyty Linkin Park.
"Meteora" i przerwa w działalności: 2003–2006.
17 marca 2003 roku światło dzienne ujrzał nowy singiel LP zapowiadający drugi album studyjny. Zatytułowano go „Somewhere I Belong” i choć zdobył znaczną popularność, to dotarł on do pierwszego miejsca listy przebojów tylko w Nowej Zelandii, pokrył się srebrem w Wielkiej Brytanii, a złotem we Włoszech i w Australii.
Na kilka dni przed premierą krążka Bennington zapowiedział, że nie spodziewa się, żeby dał on radę powtórzyć niebywały sukces "Hybrid Theory". Powiedział:Ogromny sukces "Hybrid Theory" jest taki jaki jest – po prostu przytłaczający. Płyta ukazała się we właściwym czasie, gwiazdy były pomyślne i wydarzyło się coś magicznego. Ale raczej nie ma szans, żeby to powtórzyć. Postawmy sprawę jasno – tego nie da się powtórzyć. W moim przekonaniu to także zbyt pompatyczne. Nie spodziewamy się, że mamy aż tylu fanów i że ponownie odniesiemy tak ogromny sukces.Nowa płyta Linkin Park – "Meteora" wydana 24 marca 2003 roku – mimo że zawierała zaledwie 36 minut materiału, została przyjęta ciepło przez fanów, jak i krytyków. Producentem ponownie został Don Gilmore. Do albumu dołączono wideo "The Making of Meteora" przedstawiające kulisy pracy nad albumem. Zespół zapowiedział, że brzmienie nowego albumu będzie dużo cięższe od poprzedniego.
Nazwa "Meteora" pochodzi od masywów skalnych Meteorów w Grecji (po grecku Μετέωρα, po angielsku Meteora). Zanim jeszcze zaczęły się prace nad płytą, członkowie zespołu zobaczyli ulotkę biura podróży przedstawiającą Meteory. Zrobiły na nich wielkie wrażenie i uznali, że ich nowa płyta musi być równie imponująca. Gdy zakończyli nagrywanie materiału, zdecydowali się zatytułować nowe dzieło właśnie "Meteora".
Zespół pracował nad "Meteorą" bardzo intensywnie. Sesja nagraniowe trwały osiemnaście miesięcy i zaowocowały osiemdziesięcioma utworami, z których wyklarowało się ostatecznie tylko trzynaście.
Płyta zadebiutowała na pierwszych miejscach w 14 krajach: USA, Wielkiej Brytanii, Słowenii, Japonii, Niemczech, Hiszpanii, Chile, Australii, Indonezji, Irlandii, Norwegii, Szwajcarii, na Tajwanie oraz we Włoszech.
9 czerwca miała premiera drugiego singla. Utworem promującym płytę został „Faint”. Utwór nie dotarł do szczytu zestawień w żadnym kraju, choć otrzymał srebrną płytę w Wielkiej Brytanii i platynową w USA.
8 września ukazał się trzeci singiel zatytułowany „Numb”, który okazał się jednym z największych przebojów Linkin Park, choć szczyt listy przebojów osiągnął tylko w Grecji. Wyróżniono go złotą płytą w Australii, Kanadzie, Hiszpanii, Japonii i Szwajcarii, platynową w Danii, Nowej Zelandii, Wielkiej Brytanii, dwukrotnie platynową we Włoszech i czterokrotnie platynową w USA. Utworowi towarzyszył teledysk nakręcony w czeskiej stolicy, Pradze, w tym w archikatedrze Świętych Wita, Wacława i Wojciecha.
18 listopada 2003 roku LP wydali album koncertowy "Live in Texas", mający przełamać stereotyp tej grupy jako mistrzów studia, a amatorów sceny.
Czwarty singiel z "Meteory", „From the Inside”, miał premierę 12 stycznia 2004 roku i nie otrzymał żadnych wyróżnień, ani nie zatriumfował na światowych listach przebojów. Singlowi towarzyszył teledysk, tak jak poprzedni, nagrany w Pradze podczas, gdy trasa koncertowa Linkin Park dotarła do Czech. Przedstawia on muzyków wykonujących utwór pośród wielkich zamieszek pacyfikowanych przez służby porządkowe.
16 marca jako singel promocyjny wydano piosenkę „Lying from You”, która nie odniosła większego sukcesu na listach przebojów, choć zyskała znaczną popularność w stacjach radiowych.
Instrumentalna kompozycja „Session” z "Meteory" znalazła się na ścieżce dźwiękowej "" do filmu "Matrix Reaktywacja" i w 2004 roku została nominowana do nagrody Grammy w kategorii "Best Rock Instrumental Performance", jednak przegrała z „Plan B” Jeffa Becka.
14 czerwca ukazał się ostatni, piąty singiel promujący album. Był nim „Breaking the Habit”. W Wielkiej Brytanii singiel nagrodzono srebrną płytą, a w USA złotą. W jednym z wywiadów Shinoda zdradził, że początkowo utwór ten miał być instrumentalny i trwać dziesięć minut, a do przearanżowania kompozycji namówił go zespół. Skrócił więc muzykę i dopisał tekst zainspirowany uzależnieniem od narkotyków pewnego przyjaciela. 27 lipca 2004 roku wydane zostało wyłącznie w Meksyku wideo "Breaking the Habit (DVD)" przedstawiające pracę muzyków nad piosenką „Breaking the Habit” oraz dwie wersje teledysku. Pierwsza, najbardziej znana, została wykonana jako anime i została nagrodzona MTV Video Music Award w kategorii wybór widzów. Animacja ta jest ilustracją snów Benningtona.
30 listopada 2004 roku zespół nawiązał współpracę z raperem Jay-Z. W brytyjskim programie "Mash-up", który chcąc zacierać granice między różnymi gatunkami muzycznymi remiksuje utwory bardzo różnych wykonawców Jay-Z, zapytany o to, z kim chce w programie współpracować, odpowiedział, że z Linkin Park. Tym sposobem powstał mashupowy utwór „Numb/Encore”. Zarówno Linkin Park jak i Jay-Z byli nim tak zafascynowani, że postanowili go wydać. Początkowo miał wyjść tylko singiel, jednak współpraca poszła na tyle dobrze, że wydali w końcu cały minialbum "Collision Course". Okazał się on wielkim sukcesem komercyjnym, docierając do pierwszego miejsca w Norwegii i USA. Wyróżniono go złotą płytą w Austrii, Brazylii, Danii, Francji, Hongkongu, Japonii i Portugalii, platynową w Australii, Niemczech, Nowej Zelandii, Szwajcarii i Wielkiej Brytanii, a podwójnie platynową w Kandzie, Irlandii i USA. Jay-Z do dzisiaj jest przyjacielem zespołu (np. został później producentem płyty Fort Minor, "The Rising Tied").
W 2005 roku zespół oficjalnie „odpoczywał”, jednak na początku roku Mike Shinoda zapowiedział powstanie nowego zespołu hip-hopowego Fort Minor, gdyż jak powiedział, tęsknił za swoimi korzeniami. Obok Shinody grupę tworzyli muzycy z zespołu Styles of Beyond. 22 listopada wydali płytę "The Rising Tied" promowaną przez cztery single. Wydawnictwo okazało się ogromnym sukcesem, w samych Stanach Zjednoczonych sprzedając się w liczbie ponad miliona egzemplarzy, za co wyróżniono je platynową płytą, natomiast złotą otrzymało w Australii i Japonii. Shinodzie udało się stworzyć dwa olbrzymie przeboje, „Where'd You Go” (4 miejsce na liście przebojów w USA i platynowa płyta) i „Remember the Name” (ponad 200 milionów wyświetleń w serwisie YouTube).
W tym samym roku również Chester Bennington powiadomił o powstawaniu swojego solowego projektu, Dead by Sunrise, który stanowił odejście od metalowego brzmienia w stronę hard rocka. W ramach Dead by Sunrise Bennington połączył siły z muzykami grupy Orgy, Ryanem Shuckiem i Amirem Derakhem. 13 października 2009 roku zespół wydali swój jedyny album "Out of Ashes" promowany przez trzy single. Solowy projekt Benningtona nie zdobył jednak takiej popularności, jak ten Shinody.
"Minutes to Midnight": 2006–2010.
6 grudnia 2006 roku Mr. Hahn ogłosił, że zespół pracuje nad nową płytą, której producentem, oprócz Shinody, ma zostać Rick Rubin. Na stronie internetowej zespołu napisał:Na razie znajdujemy się w eksperymentalnej fazie pracy nad płytą. Nie mamy konkretnego kierunku i staramy się być tak eklektyczni, jak to możliwe. Później przekonamy się, co z tego, co napiszemy, obroni się. (...) Wybraliśmy Ricka Rubina, ponieważ jego zasługi mówią wiele o tym co potrafi, o jego otwartości.Rubin to jeden z najsłynniejszych producentów świata muzyki, współpracował z takimi sławami, jak Slayer, Red Hot Chili Peppers, Johnny Cash, System of a Down, Rage Against the Machine, Audioslave, Run-D.M.C., Beastie Boys czy Slipknot. Trzeci album Linkin Park miał nosić tytuł "Minutes to Midnight". Zespół twierdził, że będzie to najlepsza z dotychczasowo wydanych płyt zespołu i zatrze wszelkie stereotypy na ich temat.
W marcu 2007 roku Linkin Park zagrali na festiwalu AOL Sessions trzy nowe piosenki („What I've Done”, „No More Sorrow”, „Given Up”). Była to zapowiedź, że nowy materiał jest gotowy i zbliża się premiera nowej płyty.
Premiera pierwszego singla zapowiadającego krążek, „What I've Done”, odbyła się 2 kwietnia. Utwór stał się jednym z największych przebojów Linkin Park. Choć dotarł do pierwszego miejsca list przebojów jedynie w Kanadzie i Finlandii, to otrzymał złotą płytę w Niemczech, Japonii, Nowej Zelandii i Szwecji, platynową w Szwajcarii, Wielkiej Brytanii i we Włoszech, a pięciokrotnie platynową w USA. Został on nominowany do nagrody Grammy w kategorii "Best Hard Rock Performance", lecz przegrał z „War Machine” AC/DC. „What I've Done” oraz nagrany przez Mike’a Shinodę i Styles of Beyond utwór „Second to None” zostały wykorzystane w filmie "Transformers" z 2007 roku („Second to None” wyłącznie na potrzeby tej produkcji, choć występuje w niej tylko jedno zdanie z piosenki). Obie kompozycje znalazły się na ścieżce dźwiękowej "", a „What I've Done” stał się równocześnie singlem promującym wydawnictwo.
4 maja 2007 roku "Minutes to Midnight" wyciekł do Internetu, a został wydany dziesięć dni później. Choć na płytę trafiło ostatecznie 12 utworów, Delson zdradził, że podczas długich sesji nagraniowych powstało ich dużo więcej:To był półtoraroczny proces naprawdę ciężkiej pracy i eksperymentów w studiu. Zaowocowało to ponad setką utworów...
"Minutes to Midnight" okazał się olbrzymim sukcesem komercyjnym, sprzedając się na całym świecie w ponad 20 milionach egzemplarzy.
Drugim singlem z albumu "Minutes to Midnight" jest „Bleed It Out” wydany 20 sierpnia. Utwór stał się jedną z najsłynniejszych dzieł Linkin Park, acz powstał przez przypadek, podczas improwizacji w studiu. Charakterystyczny riff powstały, gdy Delson przez przypadek zagrał źle kilka dźwięków. Shinoda postanowił dopisać do melodii tekst, lecz kolejne wersje (było ich ponoć niemal sto) nie podobały się zespołowi. Gdy w końcu powstały satysfakcjonujące zespół słowa, zirytowany Shinoda dopisał pierwszy wers „Yeah, here we go for the hundredth time” („Ta, jedziemy z tym setny raz”).
Trzecim singlem został natomiast „Shadow of the Day”. Ukazał się 16 października 2007 roku. Piosenka okazała się być przebojem i choć na szczycie listy przebojów znalazł się tylko w Wenezueli, to w USA wyróżniono go podwójną platyną, a złotem w Niemczech, Szwajcarii i Nowej Zelandii. Utworowi towarzyszył zrelizowany z rozmachem, pełen symboliki teledysk w reżyserii Mr. Hahna: tytuł albumu, "Minutes to Midnight" odnosi się do minut do północy wskazywanych przez Zegar Zagłady, gdzie północ oznacza zagładę świata. W teledysku Bennington budzi się o 23:55, a „Shadow of the Day” jest piątą pozycją na albumie. Następnie wychodzi na dwór, gdzie toczone są walki uliczne między ludźmi, a siłami porządkowymi (tak, jak w teledysku do „From the Inside”). Zamieszki przybierają na sile, w kierunku funkcjonariuszy lecą koktaje Mołotowa, a oni odpowiadają strzelaniem. Nagranie konczy się po czterech minutach, zostawiając minutę do północy. Wideo zebrało pochlebne oceny krytyków, docierając na listę najlepszych teledysków roku.
1 listopada 2007 roku Linkin Park otrzymał nagrodę w kategorii „Najlepszy zespół” na MTV Europe Music Awards.Czwartym singlem z "Minutes to Midnight" jest „Given Up”, który ukazał się 17 lutego 2008 roku. Utwór został wykorzystany w zapowiedzi filmu "Adrenalina 2. Pod napięciem", w którym Bennington pojawił się cameo, a także w filmie "Red 2". Spośród wszystkich singli z albumu, ten odniósł najmniejszy sukces, a jego jedynym wyróżnieniem była złota płyta w USA.
Piątym i ostatnim singlem został „Leave Out All the Rest”, który trafił do ścieżki dźwiękowej filmu "Zmierzch".
29 kwietnia 2008 roku wydany został singiel Busta Rhymesa z gościnnym udziałem Linkin Park zatytułowany „We Made It”. Pomimo że sygnowano go nazwą całego zespołu, w nagraniach wzięli udział tylko Delson, Shinoda i Bennington.
27 listopada ukazał się minialbum "Songs from the Underground" zawierający utwory wydane wcześniej na minialbumach przeznaczonych dla członków fanklubu zespołu, Linkin Park Underground. Wyjątkiem jest cover „Hunger Strike” grupy Temple of the Dog nagrany z jej autorem, Chrisem Cornellem.
Następnego dnia zespół wydał kolejny album koncertowy, "", który wyróżniono srebrną płytą w Wielkiej Brytanii, złotą we Włoszech w Nowej Zelandii i Szwajcarii, a platynową w Niemczech i Portugalii.
4 września 2008 roku w serwisie YouTube pojawiła się będąca satyrą na wybory prezydenckie w USA (a konkretnie kandydata Baracka Obamę) piosenka „Barack Your World”, której wykonawcą była grupa White Pegacorn. 19 października pojawił się też teledysk z kukiełkami, a zespół otrzymał kanał na YouTube, który jako członków formacji wymieniał wokalistę Ricka Pegacorna, gitarzystę i wokalistę Rippera, basistę Dantego Dangera i perkusistę Deathwisha. Następnego dnia jednak jeden z współpracowników Linkin Park, Ken Van Druten, zdradził, że twórcami fikcyjnego White Pegacorn byli Shinoda i dawny wokalista Xero, Mark Wakefield. Sam Shinoda potwierdził, że to oni stworzyli „Barack Your World”, określając utwór mianem piosenki-żartu, jakie nagrywał ze swoim przyjacielem Wakefieldem w weekendy, gdy chodził do szkoły. Powiedział też, że nie spodziewa się albumu White Pegacorn, zaznaczył jednak, że nie może nic wiedzieć, gdyż zespół ten jest bardzo tajemniczy.
18 maja 2009 roku zaprezentowano singiel „New Divide”, który promował ścieżkę dźwiękową do filmu ' zatytułowaną '. Mike Shinoda zaznaczył, że nie ma on nic wspólnego z nowym albumem. „New Divide” dołączył do grona największych przebojów Linkin Park, zdobywając złotą płytę w Niemczech, Japonii, Wielkiej Brytanii, platynową w Kanadzie, Australii i Nowej Zelandii, a potrójnie platynową w USA. Pierwsze miejsce osiągnął na listach przebojów w Polsce, Belgii, Finlandii i Kanadzie. Utworowi towarzyszył nowatorski teledysk pełen efektów specjalnych wyreżyserowany przez Mr. Hahna. Nakręcono go w egipskiej jaskini, w której zespół występuje na tle martwych transformerów. W wielu scenach kontury muzyków zostały poddane efektowi pikselizacji, po czym wykonano różne animacje, w innych sfilmowano grupę kamerą termowizyjną. Komputerowo dodano też postać Phoenixa, który nie pojawił się na planie teledysku, gdyż złamał nadgarstek. Sama piosenka zdobyła uznanie krytyków, chwalono zwłaszcza imponujące wokale Benningtona.
"A Thousand Suns": 2010–2012.
19 lutego 2010 roku swą premierę miał nowy singiel Linkin Park „Not Alone”, powstały w związku z akcją fundacji zespołu Music For Relief „Download To Donate For Haiti”. Dochody z akcji (200 tysięcy dolarów – stan na 6 kwietnia 2010 roku) trafiły do ofiar styczniowego trzęsienia ziemi na Haiti. W akcji oprócz Linkin Park udział wzięli artyści tacy jak: Slash, Beth Hart, Peter Gabriel, Alanis Morissette, Lupe Fiasco, Hoobastank, The All-American Rejects, Enrique Iglesias i Dave Matthews Band.
30 kwietnia 2010 roku odbyła się premiera gry na iPhone'y, iPody Touch i iPady zatytułowanej "8-Bit Rebelion" wyprodukowanej przez Linkin Park, której wydawcą jest Artificial Life. Po przejściu gry w nagrodę będzie można usłyszeć utwór „Blackbirds”, który jest b-sidem z albumu "Minutes to Midnight". Muzykę do gry stworzyli Linkin Park.
9 lipca 2010 roku zespół ogłosił konkurs pod nazwą „Linkin Park Featuring YOU”, który polegał na zmiksowaniu fragmentów nieopublikowanego jeszcze utworu „The Catalyst”. Uczestnicy mieli do dyspozycji 5 materiałów udostępnionych przez zespół (fragment wokalu, fragment zagrany na pianinie, keyboardzie, perkusji klasycznej oraz elektrycznej). W konkursie wzięło udział ponad 16 tysięcy osób. Zwycięzcą konkursu został Polak, Czesław „NoBraiN” Sakowski, nauczyciel języka angielskiego ze Świdnicy. Utwór został wydany na specjalnej wersji singla zatytułowanej „The Catalyst (feat. NoBraiN)”. Oryginalność remiksu zrobiła na Linkin Park tak duże wrażenie, że Shinoda konsultował z Sakowskim część zmian w materialne z nowej płyty.
2 sierpnia miała miejsce premiera pierwszego singla z nowego albumu, „The Catalyst”. Nie okazał się on wielkim sukcesem, nie docierają do szczytu listy przebojów w żadnym kraju, a jedynym certyfikatem była złota płyta w USA.
13 września 2010 roku odbyła się premiera nowej płyty zatytułowanej "A Thousand Suns".
7 listopada 2010 roku zespół pojawił się na gali rozdania nagród EMA (Europe Music Awards) w Madrycie i odebrali na niej nagrodę w kategorii – Najlepszy Wykonawca Koncertowy. Natomiast rok później 6 listopada 2011 roku w Dublinie w kategorii Najlepszy wykonawca rockowy, a w 2012 roku we Frankfurcie zdobyli EMA dla najlepszego wykonawcy.
"Living Things": 2012–2014.
16 kwietnia 2012 roku opublikowany został singiel zespołu pod tytułem „Burn It Down” promujący album pod tytułem "Living Things". „Burn It Down” stał się jednym z największych przebojów zespołu, choć dotarł do pierwszego miejsca list przebojów tylko w trzech państwach: Libanie, Polsce i Luksemburgu. Niemniej singiel wyróżniono srebrną płytą w Wielkiej Brytanii, złotą w Austrii i Danii, platynową w Niemczech, Szwajcarii i we Włoszech, a w USA „Burn It Down” uhonorowano podwójną platyną, gdyż w samych Stanach Zjednoczonych sprzedał się w ponad dwóch milionach egzemplarzy. W celu promocji utworu, jak i albumu, Linkin Park połączyli siły z zespołem wyścigów samochodowych Lotus F1 i 24 maja wydali wspólnie grę na iPady "Linkin Park GP", w której jeżdżąc samochodem Lotus E20 i wchodząc w interakcję z otoczeniem można tworzyć remiksy „Burn It Down”.
W dniu wydania pierwszego singla Linkin Park ujawnili również datę wydania krążka, który na sklepowych półkach pojawił się 25 czerwca 2012 roku (26 czerwca w USA). "Living Things" osiągnął pierwsze miejsce na listach sprzedaży w 19 krajach: w Austrii, Kanadzie, Czechach, Danii, Holandii, Finlandii, Niemczech, na Węgrzech, we Włoszech, w Indiach, Nowej Zelandii, Polsce, Portugalii, Rosji, Słowacji, Szwajcarii, na Tajwanie, w Wielkiej Brytanii i USA. Album wyróżniono złotą płytą w Danii, Australii, Finlandii, Japonii, Nowej Zelandii, Polsce, Rosji i Wielkiej Brytanii, podwójnie złotą w Indiach, platynową w Austrii, Francji, Szwajcarii, USA i we Włoszech, a podwójnie platynową w Niemczech. Na całym świecie "Living Things" sprzedał się w ponad 1,7 miliona egzemplarzy.
Tego samego dnia, co "Living Things" Linkin Park wydali album "Living Things (Acapellas and Instrumentals)", który zawierał utwory z nowego albumu w wersjach instrumentalnych oraz a capella.
19 października zespół zaprezentował nowy singiel promujący nową płytę, „Lost in the Echo”. 31 października pojawił się trzeci, „Powerless”, a czwarty, „Castle of Glass” został wydany 1 lutego. Nie powtórzyły jednak spektakularnego sukcesu „Burn It Down”, choć „Castle of Glass” nagrodzono złotą płytą w Austrii, a platynową w Niemczech, Szwajcarii i we Włoszech.
Utwory „Lies Greed Misery” i „Castle of Glass” z tej właśnie płyty, zostały użyte w grze firmy EA, "".
18 maja 2013 roku Bennington wystąpił na koncercie grupy Stone Temple Pilots w roli wokalisty, po tym jak z zespołu odszedł Scott Weiland. Muzycy wykonali razem nowy utwór „Out of Time”. Następnego dnia został on wydany jako singiel, a Bennington został oficjalnym członkiem STP. Dołączenie do STP było spełnieniem młodzieńczego marzenia Benningtona, który za młodu był wielkim fanem tej grupy. 18 września wydany został drugi singiel „Black Heart”. 8 października ukazał się nagrany z nowym wokalistą minialbum "High Rise". Bennington opuścił Stone Temple Pilots 9 listopada 2015 roku.
29 października 2013 roku odbyła się premiera drugiego albumu z remiksami pod tytułem "Recharged", który był promowany singlem „A Light That Never Comes” nagrany z DJ-em Steve’em Aokim. Produkcją ponownie zajęli się Rick Rubin oraz Shinoda. Krążek okazał się umiarkowanym sukcesem, gdyż choć dotarł do dziesiątej pozycji zestawienia "Billboard" 200, a w Niemczech zdobył złotą płytę, to został chłodno przyjęty przez krytyków, których nie przekonało połączenie brzmienia Linkin Park z gatunkami takimi jak dubstep, czy EDM.
"The Hunting Party": 2014–2017.
17 czerwca 2014 roku powróciła z szóstym studyjnym albumem "The Hunting Party", promowany przez single „Guilty All the Same” (6 marca), „Until It's Gone” (5 maja), „Wastelands” (1 czerwca), „Rebellion” (4 czerwca) i „Final Masquerade” (8 czerwca).
Na krążku pojawiło się wielu gości. Byli to gitarzysta i wokalista Daron Malakian z System of a Down, wokalista i gitarzysta Page Hamilton z Helmet, gitarzysta Tom Morello z Audioslave i raper Rakim.
Płyta zadebiutowała na pierwszych miejscach w 6 krajach: Czechach, Niemczech, Indiach, Portugalii, Szwajcarii i na Węgrzech. Złotą płytę "The Hunting Party" uzyskała w Austrii, Kanadzie, Polsce, Szwajcarii, Wielkiej Brytanii i we Włoszech, a platynową w Niemczech, USA i na Węgrzech.
18 czerwca 2014 roku miała miejsce premiera filmu "Dzień zabijania" znanym też jako "Mall" z Vincentem D’Onofrio, którego reżyserem był Mr. Hahn. Linkin Park odpowiadali za ścieżkę dźwiękową do niego, którą zatytułowano "".
W 2015 roku Shinoda powrócił na krótko do Fort Minor, wydając 21 czerwca singiel „Welcome”, który, jak podkreślił, nie był zapowiedzią dalszych nagrań lub albumu. W serwisie YouTube został opublikowany nowatorski jak na tamte czasy teledysk wykonany jako film sferyczny.
"One More Light" i śmierć Chestera Benningtona: 2017–2020.
Dotychczasową dyskografię grupy kończy album "One More Light", wydany 19 maja 2017 roku. Zawiera on tylko 35 minut materiału, przez co jest najkrótszą z płyt zespołu i uznaje się go za najgorszy z albumów Linkin Park. Szczególnie negatywnie wypowiadano się o zaangażowaniu do stworzenia płyty producentów odpowiedzialnych z nagrania takich muzyków pop, jak Justin Biber, Katy Perry, Selena Gomez, czy Miley Cyrus. Pomimo tego krążek dotarł do pierwszego miejsca na listach sprzedaży w 7 krajach: Austrii, Belgii (Flandrii), Czechach, Kanadzie, Szwajcarii, na Węgrzech i USA. Został wyróżniony złotą płytą w Austrii, Niemczech, Wielkiej Brytanii, USA i na Węgrzech, a platynową we Włoszech.
Pierwszym singlem został utwór „Heavy” nagrany w duecie z wokalistką Kiiarą. Utwór nie znalazł się na szczycie żadnej ze światowych list przebojów.
W ramach promocji albumu Linkin Park dali kilkanaście koncertów w Europie, między innymi w Polsce podczas Impact Festival.
18 maja 2017 roku powiesił się chorujący na depresję Chris Cornell. Był on bardzo bliskim przyjacielem Benningtona, który załamał się po jego śmierci. Na pogrzebie Cornella wykonał piosenkę „Hallelujah” Leonarda Cohena. Bennington sam od wielu lat cierpiał na depresję, a także był uzależniony od narkotyków i alkoholu. Co więcej, bardzo osobiście odczuł lawinę krytyki jaka spadła na Linkin Park za wydanie popowej płyty "One More Light" i potraktował ją jako atak na siebie. W jednym z wywiadów Bennington bardzo emocjonalnie i wulgarnie wypowiedział się o swoich fanach, którzy nie zaakceptowali zmiany brzmienia zespołu i zarzucili mu tworzenie komercyjnej muzyki. Głos zabrał jego przyjaciel Corey Taylor, który stwierdził, że rozumie frustrację Benningtona, jednak poradził mu, by cieszył się tym, jak wielu ludzi wciąż przychodzi na jego koncerty, by móc go słuchać, więc powinien dać sobie i im trochę czasu. Bennington powiedział, że zgadza się z Taylorem i nazwał go dobrym człowiekiem. Przeprosił też swoich fanów tłumacząc, że jest tylko człowiekiem i czasem traktuje niektóre rzeczy zbyt osobiście. Stwierdził, że większość fanów była bardzo pozytywnie nastawiona do nowych nagrań i podziękował zarówno tym, którzy je lubią, jak i tym, którzy nie. Na koniec przekazał im, że wszystkich kocha.
20 lipca 2017 roku, w dniu w którym Chris Cornell obchodziłby urodziny, Chester Bennington popełnił samobójstwo poprzez powieszenie się. Miał 41 lat, osierocił szóstkę dzieci. Niefortunnie, w tym samym dniu pojawił się teledysk do utworu „Talking to Myself”, który kilka dni później został oficjalnie wydany jako singiel. Po tym zdarzeniu grupa Linkin Park odwołała pozostałą część trasy koncertowej, planowaną od 27 lipca w Stanach Zjednoczonych, Kanadzie i Japonii.
Śmierć Benningtona spotkała się ze wielkim odzewem środowiska muzycznego. Kondolencje i wyrazy szacunku złożyli m.in. Nikki Sixx z Mötley Crüe, Lars Ulrich z Metalliki, Bryan Adams, David Coverdale z Deep Purple, Brian Welch z Korn, Billie Joe Armstrong z Green Day, Travis Barker z Blink-182, Brian Molko i Stefan Olsdal z Placebo, Rihanna, Pink, Timbaland, a także zespoły My Chemical Romance, Imagine Dragons, OneRepublic, Pantera oraz Slipknot.
Ostatnim, symbolicznym singlem został tytułowy utwór „One More Light”, który był wykonywany przez Benningtona podczas europejskich koncertów z dedykacją dla Chrisa Cornella.
12 października 2017 roku opublikowano odcinek "Carpool Karaoke" z udziałem członków Linkin Park – Benningtona, Shinody i Mr. Hahna. Na życzenie rodziny Benningtona oraz zespołu nagranie pojawiło się bezpłatnie na profilu społecznościowym grupy w serwisie Facebook. Odcinek był nagrywany 14 lipca 2017 roku.
27 października w amfiteatrze Hollywood Bowl odbył się pierwszy koncert Linkin Park od czasu śmierci Benningtona nazwany "Linkin Park and Friends: Celebrate Life in Honor of Chester Bennington". Trwał ponad trzy godziny. Członkowie postawili głównie na współpracę z innymi artystami. Pojawiły się wtedy takie osobowości jak Taka z ONE OK ROCK, Daron Malakian i Shavo Odadijan z System of a Down, zespół Blink-182, Jonathan Davis z Korn, Ryan Key z Yellowcard, M. Shadows i Synyster Gates z Avenged Sevenfold, Alanis Morissette, Oliver Sykes z Bring Me the Horizon, Machine Gun Kelly, Frank Zummo i Deryck Whibley z Sum 41, Kiiara, Steve Aoki oraz Bebe Rexha. Na koncercie miał miejsce debiut nowego utworu zatytułowanego „Looking For An Answer”, którego wykonawcą jest Mike Shinoda. Jedna z najsłynniejszych piosenek – „Numb” została zagrana w wersji instrumentalnej, a zaśpiewana przez publiczność. Podczas całego występu miało również miejsce przemówienie żony zmarłego Chestera, Talindy Bennington. Zapis transmisji na żywo można obejrzeć na oficjalnym kanale zespołu w serwisie YouTube.
15 grudnia tego samego roku, aby uczcić śmierć zmarłego wokalisty, zespół wydał album koncertowy "One More Light Live", który zawiera utwory zarejestrowane podczas letniej trasy. W skład tej płyty wchodzi większość utworów z albumu "One More Light" oraz znane piosenki zespołu, z czego trzy w nowych, akustycznych aranżacjach. Album promowały dwa single, akustyczna wersja „Crawling” (4 grudnia) oraz „Sharp Edges” (14 grudnia).
Śmierć Benningtona osobiście wstrząsnęła Shinodą, który 29 stycznia 2018 roku wypuścił zawierający trzy utwory minialbum "Post Traumatic EP", który, zgodnie z jego słowami, miała stanowić walkę ze smutkiem po śmierci przyjaciela. Było to jego pierwsze solowe wydawnictwo sygnowane jego nazwiskiem. 29 marca zapowiedział, że "Post Traumatic EP" zostanie rozszerzony do pełnego albumu i 15 czerwca miała miejsce premiera poświęconej Benningtonowi płyty "Post Traumatic", która zebrała bardzo pochlebne recenzje krytyków. Promowały ją single „Crossing a Line/Nothing Makes Sense Anymore” i „Make It Up as I Go”, a gościnnie wystąpili na niej znani muzycy Chino Moreno z Deftones i Machine Gun Kelly.
Shinoda wielokrotnie przyznawał w wywiadach, że on jak i reszta członków są otwarci na powrót zespołu. Dementował pogłoski, jakoby grupa szukała nowego wokalisty, zaznaczył jednak, że nie wyklucza możliwości przyjęcia nowego członka zespołu:Nie jest to moim obecnym celem. Wydaje mi się, że to musi nastąpić naturalnie. Jeśli znajdziemy kogoś, kto jest świetną osobą, dopasuje się osobowością i stylistyką, wtedy może z kimś takim uda się coś stworzyć. Nigdy nie chciałbym jednak czuć się tak, jakbyśmy zastępowali Chestera. W 2019 roku w wywiadzie dla południowokoreańskiej gazety "Yonhap" Mr. Hahn zapytany o przyszłość Linkin Park, oraz o to, czy zespół będzie nagrywał nową muzykę, odpowiedział: Może za jakieś 10 lat? Może być wcześniej. Nie chcę dawać żadnych konkretnych terminów. Na razie chcemy skupić się na „teraz” i rozmawiamy o muzyce. Nie mamy żadnych szczegółowych i rozbudowanych planów. Zgodził się również z Shinodą, że ewentualne przyjęcie nowego wokalisty w zespole musi wydarzyć się naturalnie. Nie wykluczył współpracy z odpowiednią osobą, jeśli takowa pojawi się na ich drodze. Podkreślił też, że cały zespół chce wrócić do wspólnego tworzenia muzyki.
Odwołany powrót do muzyki: od 2020.
W kwietniu 2020 roku Phoenix ogłosił, iż zespół rozpoczął pracę nad nowym albumem, co jednak spowolniła pandemia COVID-19, przez co muzycy ograniczyli się do spotkań przez internet i pracy w domach.
Podczas izolacji spowodowanej pandemią Shinoda zaczął organizować spotkania z fanami na platformie Twitch, podczas których postanowił nagrać solową płytę korzystając z podpowiedzi i pomysłów oglądających. Tak powstał trzyczęściowy album "Dropped Frames" zawierający muzykę instrumentalną. Pierwsza część, "Dropped Frames vol. 1" ukazała się 10 lipca 2020 roku i promował ją singiel „Open Door”. „Open Door” to jedyna piosenka zawierająca wokal, a zaśpiewana przez Shinodę i wyłonionych w internetowym konkursie fanów. "Dropped Frames vol. 2" zaprezentowany został 31 lipca, a 9 września wydany został drugi singiel, „Licence to Waltz”. "Dropped Frames vol. 3" wyszedł 18 września.
24 czerwca, podczas jednego ze spotkań Shinoda potwierdził istnienie niewydanego dotąd utworu z udziałem Benningtona „Friendly Fire”, powstałego podczas sesji nagraniowych do "One More Light". Stwierdził jednak, że fani będą musieli czekać wiele lat, by go usłyszeć.
13 sierpnia jako singiel wydany został niepublikowany dotąd utwór „She Couldn’t” zarejestrowany w 1999 roku. Uczcił on dwudziestą rocznicę debiutu Linkin Park, czyli wydania "Hybrid Theory". 1 października kolejnym singlem zostało demo utworu „In the End” zatytułowane „In The End (Demo)”, a sama "Hybrid Theory" doczekała się reedycji zatytułowanej "Hybrid Theory 20th Anniversary Edition". Wydawnictwo zawierało oprócz albumu również "Reanimation", "Hybrid Theory EP" oraz wiele remiksów, b-side'ów, wersji koncertowych piosenek i utworów zawartych dotychczas na minialbumach Linkin Park Underground. Do tego załączono trzy płyty DVD i osiemdziesięciostronicową książkę zawierającą unikatowe zdjęcia zespołu. Wydawnictwo dotarło do pierwszego miejsca w Australii.
6 lutego 2023 zespół zapowiedział wydanie niepublikowanej dotąd piosenki "Lost" nagranej w 2002 roku.. Utwór miał swoją premierę 10 lutego i jest dostępny w serwisie YouTube na oficjalnym kanale grupy.
Działalność charytatywna.
Zespół dużo udzielał się charytatywnie. Po trzęsieniach ziemi na Oceanie Indyjskim z 2004 roku, założyli organizację Music for Relief (w skrócie M4A), mającą na celu niesienie pomocy ofiarom katastrof naturalnych. W ciągu ponad 15 lat swojej działalności, organizacja wsparła pokrzywdzonych ponad 30 klęsk żywiołowych, oferując natychmiastową pomoc oraz długotrwałą odbudowę strat. Współpracowali również z 18 innymi organizacjami niosącymi pomoc charytatywną. Pomogli ofiarom huraganów Charley oraz Katrina w latach 2004–2005. Linkin Park wraz z Jay-Z wystąpili na jednym z koncertów Live 8, z którego zebrane fundusze przeznaczone zostały na walkę z AIDS. Po śmierci wokalisty, Chestera Benningtona w 2017 roku założyli następną organizację non-profit – One More Light Fund wspierającą osoby zmagające się z problemami psychicznymi i dostarczającą panele słoneczne oraz energię elektryczną do mobilnych szpitali.
Teksty.
Teksty piosenek zespołu odnoszą się do życiowych problemów, braku akceptacji, zrozumienia ze strony innych, nałogów, zmian w życiu czy samotności. Chester Bennington był uzależniony od narkotyków i alkoholu, do czego nawiązuje wiele utworów.
„Crawling” traktuje o tym, że czasami ludzie boją się otaczającego ich świata i przez to zamykają się w sobie. „One Step Closer” stanowi atak wymierzony w producenta Dona Gilmore'a, któremu podczas procesu nagrywania cały czas coś nie pasowało i zespół musiał wielokrotnie powtarzać nagrania. Ostatecznie jednak grupa nie dała sobie wejść na głowę i piosenką wyraziła sprzeciw wobec wszystkich nonsensownych uwag. Utwór „Breaking The Habit” opowiada o chęci zerwania z nałogiem, z którym borykał się Bennington. Natomiast „Somewhere I Belong” opowiada o poszukiwaniu swojego miejsca na świecie. Najbardziej rozpoznawalna piosenka Linkin Park – „Numb” opowiada o odosobnieniu oraz stawiania czoła wymaganiom, którym nie jest w stanie się sprostać. „What I've Done” jest to swego rodzaju psalm, utwór przewodni "Minutes to Midnight", która niemal w całości odnosi się do Zegara Zagłady odliczającego symboliczne minuty do upadku ludzkości (północ oznacza jej koniec). „Burn It Down” odnosi się do fanów zespołu, którzy nie byli w stanie się pogodzić ze zmianą stylu, którą przeszedł. Najpierw wyniesiono go na piedestał, by potem drastycznie zrzucić na dno i zdeptać. Nie interesowało ich to, żeby muzycy czuli się dobrze w tym co robią, żeby się rozwijali – im chodziło przede wszystkim o własne potrzeby. Głównym motywem przewodnim "One More Light" była depresja, a piosenki z tego właśnie albumu opowiadają o borykaniu się z nią i jak wpływa ona na życie wokalisty. W „Heavy” Chester niejako opowiada jak wygląda jego umysł.
Muzyka.
Linkin Park eksperymentowali z różnymi gatunkami muzycznymi oraz sięgali po wiele instrumentów.
Do 2017 roku w zespole występowało dwóch wokalistów, Chester Bennington (śpiew) i Mike Shinoda (rap i od "Minutes to Midnight" również śpiew). Obaj zostali umieszczeni na prestiżowej liście 100 najlepszych metalowych wokalistów wszech czasów według czasopisma "Hit Parader" – Bennington na miejscu 46, a Shinoda na 72. Bennington dysponował potężnym głosem (trzyoktawowy tenor) uznawanym za jeden z najbardziej rozpoznawalnych w świecie rocka i metalu.
"Hybrid Theory".
"Hybrid Theory", pierwszy album Linkin Park, reprezentował nu metal, jednak dało się w nim słyszeć elementy rapcoru, metalu alternatywnego, rap-metalu, rap rocka i rocka alternatywnego. W niektórych utworach, jak „In the End”, czy „Papercut” to Shinoda jest wokalistą prowadzącym, a Bennington śpiewa głównie refreny, podczas gdy inne piosenki, jak „One Step Closer” są zdominowane przez wokale Benningtona. Gitarzysta prowadzący Brad Delson gra na basie w ośmiu z dwunastu utworów. W jednym jest to Scott Koziol, a w trzech niebędący członkiem zespołu Ian Hornbeck. Shinoda pełni rolę gitarzysty rytmicznego w dwóch utworach.
Utwór „In the End” posiada oparty jest na granym na pianinie riffie, który podczas zwrotek wsparty jest elementami elektronicznymi i perkusją. Mocniejsze brzmienie gitary i basu pojawia się dopiero w refrenach. Pośród metalowych utworów uwagę zwraca kompozycja „Cure for the Itch” nagrana tylko przez Shinodę i Hahna, pozbawiona gitar, a oparta na brzmieniu syntezatora i scratchach. Tekst jest minimalistyczny i żartobliwy, a recytuje go Mr. Hahn. Muzycy uznali utwór za coś, co nadawałoby się do wykorzystania w filmie.
"Meteora".
"Meteora" była podobna w brzmieniu do "Hybrid Theory" i reprezentuje nu metal, metal alternatywny, rock alternatywny, rap-metal i rap rock, brzmieniowo stanowiąc swego rodzaju kontynuację debiutanckiego krążka. Zredukowane zostają natomiast rapcore'owe naleciałości. Rośnie rola Shinody jako gitarzysty, który gra już w pięciu utworach. To pierwszy album na którym występuje Phoenix.
W piosence „Faint” istotne jest wykorzystanie instrumentów smyczkowych, które wraz z perkusją tworzą zwrotki, podczas gdy refrenem jest mocny, gitarowy riff. Muzyka w spokojnym utworze „Nobody's Listening” zdominowana została przez grę na japońskim flecie shakuhachi. „Numb” oparto na przeplataniu się elektronicznych zwrotek z metalowym refrenem. Istotne jest wykorzystanie w tym utworze pianina. Natomiast w „Lying from You” istotne jest wykorzystanie sampli, dźwięku płonącego samochodu oraz keyboardu imitującego brzmienie wiolonczeli. Na tle całości wyróżniał się utwór „Breaking the Habit”, zahaczający o electronicę, a pozbawiony rapu i ciężkich gitar. Również instrumentalny „Session” odbiega stylistycznie od reszty materiału, poprzez brak wokalu oraz koncentrację na syntezatorze i scratchach. Krytycy za najlepszy utwór uznają „From the Inside”, chwaląc dynamiczne przejścia między mocnym, a spokojnym brzmieniem.
Krytycy podeszli do albumu bardzo entuzjastycznie, a po latach nazywano go najlepszą płytą w dorobku grupy. Pojawiały się głosy, że "Meteora" jest bardziej wyrazista od poprzedniczki. Chwalono teksty, nazywając je „wyśmienitymi”.
"Minutes to Midnight".
"Minutes to Midnight" stanowił odejście od metalowego brzemienia oraz rapu Shinody – zawierają go tylko dwie pozycje na płycie. Muzyka zespołu składania się ku rockowi, zwłaszcza alternatywnemu. W 2017 roku Bennington przyznał, że tak radykalna zmiana stylu była największym ryzykiem, jakie kiedykolwiek podjął zespół. Na albumie często wplatane się partie smyczkowe (pojawiają się w pięciu piosenkach), rośnie też znaczenie syntezatorów (występują w sześciu utworach). Pierwszy raz jako instrumentalista występuje Bennington grający w dwóch utworach na gitarze. Delson debiutuje jako klawiszowiec oraz aranżer instrumentów smyczkowych. Shinoda wplata pianino jako istotny instrument, używając go w pięciu kompozycjach i ten na stałe przechodzi ono do muzyki Linkin Park. Phoenix zaczyna śpiewać chórki. Album ten stanowi zmianę roli Shinody jako wokalisty. Dotychczas posługiwał się rapem, a gdy już śpiewał, to tylko jako wokalista wspierający. Na "Minutes to Midnight" po raz pierwszy to jego śpiew jest głównym wokalem w piosence „In Between”. Na następnych płytach jego śpiew będzie już częstym i oczywistym elementem. Jest to pierwsza płyta zespołu, na której pojawiają się gitarowe sola. Trzy utwory zawierały wulgaryzmy w tekstach, tak więc musiały zostać ocenzurowane. W jednym z wywiadów Delson powiedział o albumie:Chcemy, żeby ludzie słuchali płyty od początku do samego końca i traktowali ją jako całość, a nie jako zbiór przypadkowo wybranych piosenek.Album otwiera instrumentalny utwór „Wake”, przechodzący od cichego do głośnego i ciężkiego brzmienia. Kompozycja zaczyna się dźwiękiem igły opadającej na płytę. „What I've Done” to hard rock przeplatany ze spokojnymi zwrotkami zawierającymi graną na pianienie melodię. „Shadow of the Day” nawiązuje partiami gitary i perkusji do utworu U2 „With or Without You”. „In Pieces” zaczyna się spokojnie, od gry na syntezatorze, jednak utwór z czasem nabiera mocy. Energiczna perkusja pojawia się dopiero przed drugą zwrotką. W piosence „Given Up” Bennington wykonuje siedemnastosekundowy krzyk, a początek utworu stanowi dźwięk podrzucania przez Delsona kluczyków do jego samochodu. Oparte na gitarowym riffie „Bleed It Out” to rapcore w czystej postaci.
Krytycy pochwalili Linkin Park za odejście od wypracowanego wcześniej nu metalowego stylu, oryginalność oraz odwagę w przełamywaniu schematów. Płyta została ciepło przyjęta przez autorów recenzji i uznano ją za ciekawą, dużo bardziej dojrzałą od poprzednich pozycję.
"A Thousand Suns".
Na "A Thousand Suns" Linkin Park tworzą już muzykę opartą o oryginalną elektronikę. Płyta reprezentuje rock elektroniczny, rock alternatywny, rap rock, hard rock, ale i style jak rock eksperymentalny, rock progresywny, czy nawet rock industrialny. Na płycie jest stosunkowo dużo ballad, a mało rapu (tylko trzy utwory). Wszyscy muzycy śpiewają w chórkach, Delson i Bennington sięgają po instrumenty perkusyjne, Phoenix używa syntezatora, a Shinoda gra partie gitary prowadzącej w „Burning in the Skies” i stosuje vocoder. Krytycy zwrócili uwagę na znikome wykorzystanie gitar i koncentrację na syntezatorach, co ich zdaniem może zniechęcić fanów dawnego, metalowego brzmienia.
Brzmienie zespołu nabiera mroku, co słychać w utworze „The Catalyst”, który rock elektroniczny łączy z rockiem progresywnym. Do kompozycji wpleciono elementy techno, a utwór z energicznego i elektronicznego brzmienia przechodzi do pełnego mocy użycia pianina. Jest uznawany za jedną z najlepszych piosenek Linkin Park. Trwający niecałą minutę „The Radiance” to fragment przemówienia jednego z twórców bomby atomowej, Roberta Oppenheimera, na które nałożona dźwięki syntezatorów przypominające w brzmieniu wybuchy. „Wisdom, Justice, and Love” to kawałek przemowy Martina Luthera Kinga z dogranym na pianinie minimalistycznym podkładem. „Wretches and Kings” otwiera fragment mowy aktywisty Maria Savio, a jego brzmienie porównano do The Prodigy. Ballada „Waiting for the End” zbliża się do space rocka, a nawet trip hopu, a „The Blackout” do rocka industrialnego. Album kończy akustyczna ballada „The Messenger”.
Recenzje "A Thousand Suns" były bardzo podzielone – jedni krytycy określali płytę jako „dojrzałe, zaskakujące, odważne i bardzo ciekawe dzieło”, podczas gdy inni nazywali ją „zbiorem banalnych zagrywek i doskonałą nijakością”.
"Living Things".
Materiał z "Living Things" został zapowiedziany jako połączenie porzuconego brzmienia z nowymi stylami. Został określony mianem syntezy wszystkich gatunków, z którymi dotychczas eksperymentowała grupa. Wzrosło też znaczenie rapu – zawierało go już pięć utworów. Zespół przywrócił w swojej muzyce ważniejsze (acz nie najważniejsze) miejsce gitarom, które na poprzedniej "A Thousand Suns" były marginalizowane. Materiał wciąż zawierał w znacznej części rock elektroniczny, jednak skrzyżowany z hard rockiem, rap rockiem i rockiem alternatywnym. Phoenix i Delson zaczynają stosować na "Living Things" samplery i jeszcze mocniej angażują się w elektroniczną stronę muzyki.
Bardzo żywe i energiczne piosenki przeplatają się na "Living Things" ze spokojnymi i wyciszającymi. Krytycy jako najlepszą pozycję na krążku wskazywali oparty na mocnym rapie i elektronice, zawierający mało śpiewu Benningtona utwór „Lost in the Echo”. Jako jedną z najlepszych kompozycji na płycie wymieniano też „I'll Be Gone”. „Burn It Down” stanowi połączenie elektronicznej melodii z pełnymi mocy partiami gitarowymi. Elektroniczna ballada rockowa „Powerless” zawiera motywy z poprzedzającej ją kompozycji instrumentalnej „Tinfoil”, przez co utwory zazębiają się. W krótkiej, nie trwającej nawet dwie minuty piosence „Victimized” Linkin Park wracają do swojego początkowego, ostrego brzmienia i spodobała się ona krytykom. W „In My Remains” perkusja gra wojskowy, marszowy rytm. Wśród materiału nie zabrakło też eksperymentów, jak „Castle of Glass”, będący połączeniem folk rocka z elektronicznymi brzmieniami, w którym to Shinoda gra na sakshornie i instrumentach smyczkowych. Natomiast w utworze „Until It Breaks” głównym wokalistą jest po raz pierwszy Delson.
Choć album zebrał mieszane, acz przeważnie ciepłe recenzje. Krytycy zwrócili uwagę na to, że jest bardzo niekomercyjny, a muzycy pozwalają sobie na eksperymenty, choć nie tak wielkie, jak w przypadku "A Thousand Suns". Albumowi zarzucano, że na płycie znalazły się zarówno pozycje bardzo dobre, jak i nie najlepsze. Padały też stwierdzenia, że jest to płyta dobra, ale brak jej maestrii.
"The Hunting Party".
"The Hunting Party" była dużo mocniejsza od swojej poprzedniczki i stanowiła powrót zespołu do metalowego brzmienia. Bywa uznawana za najcięższy album w karierze Linkin Park. Muzycy rezygnują w znacznej części z syntezatorów. Stoi on na pograniczu metalu alternatywnego, rap-metalu, hard rocka, nu metalu, rap rocka oraz heavy metalu. Ważną funkcję pełni rap występujący w pięciu utworach z dwunastu.
Na albumie pojawiają się dwa utwory instrumentalne, „The Summoning” i „Drawbar” (z Tomem Morello). Uwagę zawraca kompozycja „Rebellion” nagrana z udziałem trzech gitarzystów (z Daronem Malakianem), w której to Bennington posługuje się growlem. Chwalili ją nawet nieprzychylni albumowi krytycy. Hardrockowa ballada „Final Masquerade” bywa określana mianem jednej z najlepszych piosenek Linkin Park, a krytycy nazwali ją pełnym mocy rockowym hymnem i chwalili połączenie silnego brzmienia syntezatorów z elektryzującymi gitarami. W punkrockowej piosence „War” Bennington wraca do gry na gitarze.
Płyta zebrała pochlebne recenzje. Chwalono Delsona za powrót do dawnego, mocnego brzmienia jego gitary (którego w poprzednich albumach brakowało) oraz linie melodyjne perkusji Bourdona. Wśród oceniających album pojawiły się liczne głosy, że jest to najlepsza płyta zespołu od czasu "Meteory".
"One More Light".
"One More Light" stanowiła najradykalniejszą zmianę w historii zespołu. Linkin Park zaczęli wykonywać komercyjny pop, pop-rock, electropop i rock alternatywny, odeszli też od rapu, który znalazł się tylko w jednym utworze.
Piosenka „Sharp Edges” reprezentuje pop-rock z elementami soft rocka i indie rocka. W tytułowej balladzie „One More Light” nie pojawia się natomiast perkusja. Natomiast kompozycja „Good Goodbye” nagrana z raperami Pusha T i Stormzy, jedyny rapowany utwór, zbliża się ku pop-rapowi. „Heavy” z gościnnym udziałem Kiiary stanowi proste i popularne współcześnie połączenie popu i R&amp;B i jest uważany za najgorszą pozycję na albumie. Z kolei za najlepszą z piosenek uważana jest śpiewany przez Shinodę „Invisible”.
Album został zmieszany z błotem zarówno przez fanów, jak i krytyków. Został uznany za najgorszą płytę grupy, album nazywano też „katastrofą” i określano go mianem najgorszej płyty roku. Zwracano uwagę na kiepską jakość wokalu Benningtona i ogólną tandetność muzyki oraz podkreślano jakościową przepaść dzielącą nową płytę od poprzedniego dzieła, "The Hunting Party". Szczególnie źle wypowiadano się o szczątkowym zaangażowaniu w muzykę Delsona, Bourdona i Phoenixa. Krytycy docenili jednak warstwę tekstową "One More Light".
Popularność w internecie.
Linkin Park to najpopularniejsi wykonawcy rocka i metalu w serwisie YouTube. W 2012 roku jako pierwsi muzycy grający te gatunki przekroczyli próg łącznie miliarda wyświetleń.
W 2018 i 2020 roku dwie piosenki przekroczyły próg 1 miliarda wyświetleń – kolejno „Numb” (1,8 miliarda) oraz „In the End” (1,4 miliarda). Utwory „What I've Done”, „New Divide” i „Castle of Glass” przekroczyły 500 milionów, „Crawling”, „Faint” i „Burn It Down” 300 milionów, „Breaking the Habit”, „Somewhere I Belong”, „The Catalyst”, „One More Light”, „Waiting for the End”„Leave Out All The Rest” oraz „Papercut" 200 milionów, a aż siedem innych 100 milionów. Nagranie przedstawiające LP wykonujących „New Divide” na żywo również przekroczyło 100 milionów. Ponadto, nieoficjalny teledysk do remiksu „In the End” osiągnął ponad 700 milionów wyświetleń.
Wszystkie nagrania zamieszczone na oficjalnym kanale Linkin Park w serwisie YouTube mają 12 075 598 769 wyświetleń (stan na 20 października 2022 roku). Sam kanał ma 19,5 miliona subskrypcji.
Linkin Park cieszą się również znaczną popularnością w serwisie Spotify. 20 lipca 2017 roku, czyli w dniu śmierci Benningtona LP byli w tym serwisie najpopularniejszym artystą. 7 czerwca „In the End” przekroczył na Spotify próg miliarda odtworzeń jako pierwsza piosenka LP i pierwszy utwór numetalowy.
Konto Linkin Park w serwisie Facebook ma 85,5 miliona polubień, a w serwisie Twitter 5,9 miliona obserwujących (stan na 19 lutego 2021 roku).
Fragment utworu „Crawling”, konkretnie wers „crawling in my skin” lub też w dłuższej formie „crawling in my skin, these wounds, they will not heal” stał się memem internetowym.
Linkin Park Underground.
Linkin Park Underground (zapisywane też jako LPU) jest oficjalnym fanklubem Linkin Park. Powstał w 2001 roku, a pierwsi członkowie otrzymali nieodpłatnie egzemplarze wydanej ponownie "Hybrid Theory EP" od zmienionym tytułem "Underground 1.0". Zespół zaczął wydawać serię minialbumów dostępnych tylko dla członków LPU, których ukazało się szesnaście.
Dziedzictwo.
Wielu artystów przyznawało, że inspirowali ich Linkin Park. Byli to między innymi: Imagine Dragons, ONE OK ROCK, Bring Me the Horizon, From Ashes to New, Coldrain, Of Mice &amp; Men, czy The Chainsmokers.
Konflikt z Donaldem Trumpem.
Zespół przez dłuższy czas pozostawał w konflikcie z byłym prezydentem USA, Donaldem Trumpem.
W 2018 roku Dan Scavino na Twitterze opublikował film z wiecu wyborczego Donalda Trumpa z coverem piosenki „One More Light”, który został przekazany ówczesnemu prezydentowi USA. Oficjalny profil Linkin Park odpowiedział:Linkin Park nie popierał i nie popiera Trumpa ani nie upoważnia jego organizacji do korzystania z naszej muzyki. 
18 lipca film został skasowany.
Podczas kampanii prezydenckiej w 2020 roku Trump udostępnił na swoim koncie w serwisie Twitter nagranie wykonane przez jednego ze swoich fanów będące wyrazem wsparcia dla niego. W tle nagrania użyto utworu „In the End”, na co zespół zareagował grożąc pozwem sądowym. Materiał został przez prezydenta usunięty.

</doc>
<doc id="1379456" url="https://pl.wikipedia.org/wiki?curid=1379456" title="Pułk Fastowski">
Pułk Fastowski



</doc>
<doc id="1379458" url="https://pl.wikipedia.org/wiki?curid=1379458" title="Henri Lefèvre d’Ormesson">
Henri Lefèvre d’Ormesson

Henri Lefèvre, markiz d’Ormesson (ur. 8 maja 1751 w Paryżu, zm. 12 kwietnia 1808 tamże) – francuski polityk, Generalny kontroler finansów (29 III 1783-1 XI 1783).
Życiorys.
By ratować skarb Francji przed niedoborem środków pieniężnych d’Ormesson przygotował projekt loterii o puli 24 mln liwrów i reformy systemu dzierżawy podatków -ferme générale, 24 października 1783 odrzuciła ten drugi projekt. Bracia Ludwika XVI byli przeciwnikami ministra, co spowodowało jego dymisję 1 listopada 1783.

</doc>
<doc id="1379459" url="https://pl.wikipedia.org/wiki?curid=1379459" title="Zbór Kościoła Ewangelicznych Chrześcijan „Betel” w Szczecinie">
Zbór Kościoła Ewangelicznych Chrześcijan „Betel” w Szczecinie

Zbór „Betel” w Szczecinie – ewangeliczna wspólnota chrześcijańska, należąca do Kościoła Ewangelicznych Chrześcijan.
Charakterystyka.
Zbór „Betel” w Szczecinie jest częścią Kościoła Ewangelicznych Chrześcijan, należącego do rodziny wolnych kościołów protestanckich.
Historia.
Historia zboru „Betel” w Szczecinie wiąże się z przybyciem do miasta w 1946 repatrianta z Ukrainy, kaznodziei Ewangelicznych Chrześcijan – Juliana Kuryłowicza, który zaczął organizować w swoim mieszkaniu przy ul. Wycieczkowej 5/5 ewangelikalne nabożeństwa. Sporadycznie Zbór odwiedzał również kaznodzieja Aleksander Rapanowicz (jego późniejszy przełożony), należący wcześniej do zboru chrześcijan wiary ewangelicznej w Wilnie. W 1948, w zgłoszeniu do Urzędu Wojewódzkiego, zbór wystąpił pod nazwą „Polski Kościół Ewangelicznych Chrześcijan Baptystów”. Jesienią 1949 działalność zboru przerwało wywłaszczenie z willi przy ul. Grzymińskiej 28. Większość członków zaczęła wówczas uczestniczyć w nabożeństwach zboru zielonoświątkowców, które organizował w swoim mieszkaniu przy ul. Kaszubskiej 18/2 w Szczecinie jego przełożony – Aleksander Rapanowicz. Działalność tego zboru została przerwana aresztowaniem przez Urząd Bezpieczeństwa w nocy 20 września 1950 przywódców zielonoświątkowców oraz wcześniejszego zboru Ewangelicznych Chrześcijan. Siedziba zboru została zamknięta.
Nie bacząc na reakcję Urzędu Bezpieczeństwa, rozproszonych członków społeczności zgromadził Leon Stanisław Dziadkowiec. Uzgodnił on z pastorem metodystów Włodzimierzem Timofiejewem warunki współpracy trzech dotychczasowych zborów. Pozostali na wolności oraz wracający z więzienia kaznodzieje zaangażowali się w działalność tej protestanckiej ekumenicznej społeczności. W ten sposób w zborze metodystów przy ul. Stoisława 4 powstała społeczność, w skład której wchodzili: metodyści, ewangeliczni chrześcijanie, zielonoświątkowcy, wolni chrześcijanie a także baptyści. Do tej grupy po siedmiomiesięcznym pobycie w więzieniu, w kwietniu 1951 dołączył kaznodzieja Aleksander Rapanowicz. Gdy po zmianie na stanowisku pastora metodystów współpraca w obecnej formie nie była możliwa, ewangeliczni chrześcijanie, zielonoświątkowcy oraz wolni chrześcijanie w 1952 utworzyli wspólną społeczność. Dokonało się to się to jeszcze przed powołaniem Zjednoczonego Kościoła Ewangelicznego (ZKE). Gdy w 1953 powstał ZKE, społeczność ta weszła w jego skład.
Nabożeństwa nowo powstałego zboru nadal organizowano w kaplicy metodystów przy ul. Stoisława 4. Rozwijała się praca wśród dzieci i młodzieży. Organizowano akcje rozdawania publikacji chrześcijańskich i zaproszeń na nabożeństwa. Odbywały się też liczne ewangelizacje, zjazdy młodzieżowe, konferencje oraz chrzty. Z czasem połączony zbór przeniósł się na ul. Wawrzyniaka 7 i założył placówki w Świnoujściu, Ognicy, Barlinku oraz w Choszcznie. W 1974 Ewangeliczni Chrześcijanie powołali samodzielny zbór, który Rada Zjednoczonego Kościoła Ewangelicznego erygowała jako II Zbór tegoż ZKE. Nabożeństwa początkowo odbywały się w mieszkaniach prywatnych, a począwszy od 1977 zbór w budynku przy ul. Brodnickiej 13 w Szczecinie. W 1994 grupa członków tej społeczności powołała do istnienia II Zbór w Szczecinie.
Działalność.
Nabożeństwa odbywają się w każdą niedzielę o godzinie 11.00 i w każdy czwartek o godzinie 18.00. Charakteryzują się one prostą formą i składają się z kazań opartych na Biblii oraz wspólnego śpiewu i modlitwy. W czasie niedzielnych nabożeństw odbywają się zajęcia Szkoły Niedzielnej dla dzieci. Zbór prowadzi również spotkania młodzieżowe oraz studium Biblii oraz angażuje się w działalność społeczną. Jedną z form tej działalności jest stołówka dla potrzebujących, w której w każdą niedzielę wydawane są bezpłatne, ciepłe posiłki. Zbór współpracuje z innymi kościołami i organizacjami o charakterze ewangelikalnym w kraju oraz za granicą.
Pastorem zboru jest Leon Dziadkowiec. Działalnością Wspólnoty kieruje Rada Zboru (w której skład wchodzi m.in. pastor). Najwyższym organami zboru jest Ogólne Zebranie Członków. Dokonuje ono między innymi wyboru pastora oraz członków Rady Zboru.

</doc>
<doc id="1379460" url="https://pl.wikipedia.org/wiki?curid=1379460" title="Pułk Czauski">
Pułk Czauski



</doc>
<doc id="1379461" url="https://pl.wikipedia.org/wiki?curid=1379461" title="Pułk Bychowski">
Pułk Bychowski



</doc>
<doc id="1379462" url="https://pl.wikipedia.org/wiki?curid=1379462" title="British Rail Class 350">
British Rail Class 350

British Rail Class 350 – typ elektrycznych zespołów trakcyjnych, należący do produkowanej przez koncern Siemens rodziny pociągów Desiro. Inne eksploatowane w Wielkiej Brytanii jednostki z tej samej rodziny oznaczone są jako Class 185, Class 360, Class 444 oraz Class 450.
Dotychczas dostarczono 30 zestawów tego typu, zaś ich operatorem jest firma London Midland. Przewoźnik ten podpisał już umowę na dostawę kolejnych 37 pociągów, które mają wejść do służby do końca roku 2008. Obecnie składy te można spotkać głównie na trasach z Birmingham do Londynu, Liverpoolu i Northampton. W przyszłości, po dostarczeniu kolejnej partii, mają zastąpić we flocie przewoźnika składy typu Class 321.

</doc>
<doc id="1379464" url="https://pl.wikipedia.org/wiki?curid=1379464" title="Adelaide United FC">
Adelaide United FC

Adelaide United FC – australijski, profesjonalny klub piłkarski z siedzibą w Adelaide (Australia Południowa), założony w 2003 roku. Zespół występuje w rozgrywkach A-League; mistrz Australii z 2016 roku, dwukrotny triumfator sezonu zasadniczego (2006, 2016), trzykrotny zdobywca pucharu FFA Cup (2014, 2018, 2019) i dwukrotny Pre-Season Challenge Cup (2006, 2007) oraz finalista Azjatyckiej Ligi Mistrzów z 2008 roku. W sezonie 2003/2004 klub występował w rozgrywkach National Soccer League.
Historia.
National Soccer League.
 31 sierpnia 2003 roku klub Adelaide City FC po 27. sezonach rozegranych w National Soccer League (NSL) wycofał się z rozgrywek z powodów problemów finansowych. Adelaide City przystąpiła do rozgrywek organizowanych przez stanową federację South Australia Soccer Federation (SASF; Australia Południowa; współcześnie pod nazwą Football Federation South Australia). W wyniku zaistniałej sytuacji istniała możliwość, że żaden klub z Australii Południowej nie będzie występował w lidze krajowej. Początek sezonu 2003/2004 w rozgrywkach NSL zaplanowany był na 19 września 2003 roku. W przeciągu niecałych dwóch tygodni SASF oraz prywatny inwestor Gordon Pickard, który zapewnił finansowanie klubu doprowadzili do utworzenia nowego zespołu. Oficjalnie w dniu 12 września 2003 roku SASF ogłosił powstanie klubu Adelaide United FC. Do klubu Adelaide United dołączyło piętnastu byłych zawodników z klubu Adelaide City. Pierwszym trenerem w historii klubu został Australijczyk John Kosmina. Władze ligi podjęły decyzje o przełożeniu pierwszych czterech spotkań zespołu Adelaide United, aby dać klubowi więcej czasu na przygotowanie się do sezonu. Adelaide United zainaugurowała rozgrywki w NSL w dniu 17 października 2003 roku w ramach 5. kolejki spotkań sezonu 2003/2004. W domowym spotkaniu Adelaide United podjęła drużynę Brisbane Strikers FC. Spotkanie zakończyło się zwycięstwem gospodarzy w stosunku 1:0. W sezonie 2003/2004 klub Adelaide United zakończył sezon zasadniczy na 3. miejscu z dorobkiem 40 punktów i awansował do serii finałowej rozgrywek. W serii finałowej Adelaide United dotarła do fazy półfinału. W półfinale uległa zespołowi Perth Glory FC w stosunku 0:5. Spotkanie przeciwko Perth Glory rozegrane w dniu 28 marca 2004 roku było zarazem ostatnim spotkaniem Adelaide United w rozgrywkach NSL. W 2003 roku został opublikowany "Report of the Independent Soccer Review Committee", który stwierdzał niegospodarność rozgrywek, a jednocześnie wytyczył podstawy dla funkcjonowania nowych rozgrywek – A-League.
A-League.
W wyniku reorganizacji rozgrywek piłkarskich w Australii w czerwcu 2004 roku do Football Federation Australia (FFA) wpłynęło 20 wniosków o przyznanie licencji na grę w A-League. Przez okres czterech kolejnych miesięcy każda z otrzymanych ofert była analizowana. Ostatecznie, 1 listopada 2004 roku, pozytywnie rozpatrzono osiem ofert, wpośród których została zaakceptowana oferta klubu Adelaide United FC. Adelaide United zainaugurowała rozgrywki w A-League w dniu 26 sierpnia 2005 roku w wyjazdowym spotkaniu przeciwko Newcastle United Jets FC. Spotkanie zakończyło się zwycięstwem gości w stosunku 0:1. W sezonie 2005/2006 Adelaide United zakończyła sezon zasadniczy na 1. miejscu i awansowała do serii finałowej rozgrywek. W serii finałowej Adelaide United dotarła do półfinału, w którym podejmowała zespół Central Coast Mariners FC. Spotkanie zakończyło się porażką Adelaide United w stosunku 0:1.
W rozgrywkach pucharowych Pre-Season Challenge Cup w 2006 roku, które poprzedziły start sezonu 2006/2007 Adelaide United dotarła do finału rozgrywek. W finale Adelaide United po rzutach karnych pokonała zespół Central Coast Mariners (1:1 w meczu, 5:4 w rzutach karnych). W sezonie zasadniczym 2006/2007 Adelaide United uplasowała się na 2. miejscu w rozgrywkach A-League i uzyskała awans do serii finałowej. W serii finałowej klub dotarł do finału rozgrywek (tzw. Grand Final), w którym poniósł porażkę przeciwko Melbourne Victory FC w stosunku 0:6. Klub do końca sezonu 2006/2007 prowadzony był przez Johna Kosmine.
Od sezonu 2007/2008 trenerem klubu został Australijczyk Aurelio Vidmar. W rozgrywkach Pre-Season Challenge Cup w 2007 roku Adelaide United drugi raz z rzędu zwyciężyła. W finale pokonała zespół Perth Glory w stosunku 2:1. Za kadencji trenera Aurelio Vidmara w sezonie 2008/2009 klub zajął 2. miejsce w sezonie zasadniczym i uzyskał awans do serii finałowej rozgrywek. W serii finałowej Adelaide United drugi raz w swojej historii awansowała do finału rozgrywek. W finale ponownie uległa drużynie Melbourne Victory, przegrywając w wymiarze 0:1. Aurelio Vidmar był trenerem klubu do końca sezonu 2009/2010, w którym to Adelaide United zajęła ostatnie 10. miejsce z dorobkiem 29 punktów.
W dniu 1 lipca 2010 roku na stanowisko trenera został zatrudniony Holender Rini Coolen. W sezonie 2010/2011 Adelaide United zakończyła zmagania na 3. miejscy w sezonie zasadniczym. W serii finałowej Adelaide United dotarła do fazy ćwierćfinału, w którym uległa drużynie Gold Coast United FC (wynik meczu 2:3). Rini Coolen był trenerem zespołu do 17 grudnia 2011 roku.
Od sezonu 2012/2013 do 2015/2016 Adelaide United za każdym razem kończyła sezon zasadniczy na miejscu premiowanym awansem do serii finałowej rozgrywek. W sezonach 2012/2013 i 2013/2014 klub kończył zmagania na fazie rundy eliminacyjnej. Przegrywając odpowiednio z Brisbane Roar FC (1:2) oraz Central Coast Mariners (0:1). W trakcie sezonu 2014/2015 Adelaide United triumfowała w rozgrywkach FFA Cup (2014). W finale pokonała zespół Perth Glory w stosunku 1:0. Sezon zasadniczy klub zakończył na 3. miejscu z dorobkiem 46 punktów. W serii finałowej Adelaide United w półfinale rozgrywek uległa drużynie Sydney FC (1:4). Od sezonu 2015/2016 trenerem klubu był Hiszpan Guillermo Amor. Za jego kadencji Adelaide United w sezonie zasadniczym (2015/2016) zajęła 1. miejsce z dorobkiem 49 punktów. W serii finałowej Adelaide United awansowała do finału rozgrywek. W finale pokonała zespół Western Sydney Wanderers FC w stosunku 3:1; zdobywając pierwszy tytuł mistrzowski w swojej historii. Guillermo Amor był trenerem klubu do końca sezonu 2016/2017, w którym to klub uplasował się na 9. przedostatnim miejscu w sezonie zasadniczym.
Od sezonu 2017/2018 stanowisko trenera zostało objęte przez Niemca Marco Kurza. W sezonie 2017/2018 Adelaide United drugi raz w swojej historii awansowała do finału rozgrywek FFA Cup (2017). W finale po dogrywce Adelaide United została pokonana przez drużynę Sydney FC w stosunku 1:2. Sezon zasadniczy klub zakończył na 5. miejscu. Natomiast w serii finałowej Adelaide United uległa drużynie Melbourne Victory (porażka 1:2) na etapie rundy eliminacyjnej. W sezonie 2018/2019, drużyna drugi raz z rządu wystąpiła w finale pucharu FFA Cup (2018) oraz drugi raz z rzędu na tym etapie rozgrywek Adelaide United rywalizowała z drużyną Sydney FC. Mecz finałowy zakończył się zwycięstwem Adelaide United w stosunku 2:1. Sezon zasadniczy Adleaide United zakończyła na 4. miejscu. Serię finałową Adelaide United zakończyła na etapie półfinału, w którym uległa po konkursie rzutów karnych drużynie Perth Glory (3:3 w meczu; 4:5 w rzutach karnych). Po zakończonym sezonie trener Marco Kurz nie przedłużył kontraktu z klubem. Od sezonu 2019/2020 trenerem klubu będzie Holender Gertjan Verbeek.
Rozgrywki międzynarodowe.
Azjatycka Liga Mistrzów.
Adelaide United w dotychczasowej historii sześciokrotnie występowała w rozgrywkach Azjatyckiej Ligi Mistrzów (ACL). Adelaide United trzykrotnie wychodziła z fazy grupowej rozgrywek ACL (2008, 2010, 2012), dwukrotnie kończyła zmagania na fazie grupowej (2007, 2017) oraz raz na fazie kwalifikacyjnej (2016).
Debiut w tych rozgrywkach nastąpił w dniu 7 marca 2007 roku, w domowym spotkaniu przeciwko chińskiemu zespołowi Shandong Luneng Taishan. Spotkanie zakończyło się porażką gospodarzy w stosunku 0:1. W pierwszym swoim starcie zespół zakończył zmagania na fazie grupowej, zajmując 3. miejsce w grupie G.
W 2008 roku Adelaide United odniosła największy sukces w rozgrywkach ACL. W fazie grupowej (grupa E) zajęła 1. miejsce i z dorobkiem 14 punktów awansowała do rundy pucharowej. Adelaide United dotarła do finału rozgrywek. W finale klub podejmował w dwumeczu japoński zespół Gamba Osaka. Dwumecz zakończył się porażką Adelaide United w stosunku 0:5 (I. mecz wyjazdowy 3:0; II. mecz domowy 0:2). W latach 2010 i 2012 klub docierał do fazy 1/8 finału oraz ćwierćfinału rozgrywek. Przegrywając odpowiedni z południowokoreańskim klubem Jeonbuk Hyundai Motors po dogrywce (wynik meczu 2:3) oraz w dwumeczu z uzbeckim klubem Bunyodkor Taszkent (I. mecz domowy 2:2; II. mecz wyjazdowy, po dogrywce 2:3).
W 2016 roku Adelaide United zakończyła zmagania już na fazie kwalifikacji. W 3. rundzie uległa drużynie Shandong Luneng Taishan w stosunku 1:2. Natomiast w 2017 roku Adelaide United zakończyła zmagania na 3. miejscu w grupie H.
Klubowe Mistrzostwa Świata.
W 2008 roku Klubowe Mistrzostwa Świata odbywały się w Japonii. Gospodarzem turnieju i zarazem triumfatorem Azjatyckiej Ligi Mistrzów w 2008 roku była drużyna Gamba Osaka. Adelaide United jako finalista rozgrywek Azjatyckiej Ligi Mistrzów zakwalifikowała się do Klubowych Mistrzostw Świata. Adelaide United rozpoczęła zmagania od rundy kwalifikacyjnej. W pierwszym meczu zmierzyła się przeciwko nowozelandzkiej drużynie Waitakere United. Spotkanie zakończyło się zwycięstwem Adelaide United w stosunku 2:1. W ćwierćfinale natomiast Adelaide United uległa gospodarzowi turnieju, drużynie Gamba Osaka (porażka 0:1). Porażka sprawiła, że Adelaide United w trzecim meczu turniejowym zagrała o 5. miejsce z egipskim klubem Al-Ahly Kair. Spotkanie zakończyło się zwycięstwem Adelaide United, która pokonało klub Al-Ahly Kair 1:0.
Adelaide United FC w poszczególnych sezonach.
Źródła: www.ozfootball.net i www.ultimatealeague.com.
Legenda:
 mistrzostwo ligi, 1. miejsce w sezonie zasadniczym lub zwycięstwo w innych rozgrywkach;
 2. miejsce w sezonie zasadniczym lub finał rozgrywek;
 3. miejsce w sezonie zasadniczym lub 3. miejsce w innych rozgrywkach.
Rezerwy i sekcja kobieca.
Rezerwy.
Sekcja młodzieżowa klubu Adelaide United FC została założona w 2008 roku, gdy po raz pierwszy zorganizowano rozgrywki juniorskiej ligi A-League National Youth League (od sezonu 2018/2019 funkcjonują pod nazwą Y-League). Zespół młodzieżowy dwukrotnie wystąpił w finale rozgrywek w 2009 i 2016 roku. Oba finały zakończyły się porażką. W 2016 roku juniorzy klubu zwyciężyli w sezonie zasadniczym w Konferencji A. Dodatkowo rezerwy klubu od 2014 roku przystąpiły do rozgrywek stanowych NPL State League 1 (drugi poziom rozgrywek w stanie Australia Południowa). W inauguracyjnym sezonie (2015) rezerwy Adelaide United zwyciężyły w rozgrywkach ligowych i uzyskały awans do National Premier Leagues South Australia.
Sekcja kobieca.
Sekcja kobieca klubu Adelaide United FC została założona w 2008 roku i przystąpiła do rozgrywek W-League od sezonu 2008/2009. Inauguracyjne spotkanie odbyło się 25 października 2008 roku w meczu wyjazdowym przeciwko kobiecemu zespołowi Queensland Roar FC. Spotkanie zakończyło się porażką drużyny Adelaide United w stosunku 1:4. Zespół kobiecy nigdy w swojej historii nie awansował do serii finałowej rozgrywek. Najlepszy rezultat zanotował w sezonie 2015/2016 zajmując 5. miejsce w sezonie zasadniczym.
Stadion.
Adelaide United od czasu przystąpienia do rozgrywek National Soccer League oraz A-League rozgrywa swoje domowe spotkania na obiekcie Hindmarsh Stadium o pojemności 15 500 widzów. Stadion został oddany do użytku w 1960 roku. Położony jest przy ulicy Holden Street w dzielnicy Hindmarsh (City of Charles Sturt). Transport publiczny w okolicy stadionu obsługiwany jest przez komunikację autobusową, tramwajową oraz kolejową (stacja Bowden). Dodatkowo w okolicach stadionu przy hali widowiskowo-sportowej Adelaide Entertainment Centre zlokalizowany jest parking samochodowy.
Adelaide United sporadycznie swoje mecze domowe w A-League rozgrywała również na innych obiektach sportowych w Australii. Dotychczas w roli gospodarza wystąpiła na dwóch innych stadionach:
Kibice i rywalizacje.
Kibice prowadzący doping na meczach Adelaide United skupieni są wokół grupy "Red Army" (pol. "Czerwona Armia"), która została założona w 2003 roku. Kibice z grupy "Red Army" podczas spotkań domowych zasiadają na północnej trybunie stadionu Hindmarsh Stadium. Kibice zrzeszeni wokół grupy "Red Army" prowadzą własną stronę internetową pod adresem internetowym redarmyaufc.teamapp.com.
The Original Rivalry.
The Original Rivalry określenie spotkań rozgrywanych pomiędzy Adelaide United i Melbourne Victory FC. Rywalizacja pomiędzy oboma zespołami wynika z aspektu historycznej rywalizacji pomiędzy stanami Australia Południowa i Wiktoria na płaszczyźnie społecznej i kulturowej. Pierwsze spotkanie zostało rozegrane 7 maja 2005 roku w ramach kwalifikacji do rozgrywek Oceania Club Championship. Spotkanie zakończyło się wynikiem 0:0, a w rzutach karnych wygrała drużyna Adelaide United 4:1. Ponadto, obie drużyny dwukrotnie spotykały się w finale rozgrywek krajowych w 2007 i 2009 roku. Adelaide United przegrała oba spotkania finałowe.
Rekordy.
Poniżej zaprezentowano rekordy klubu od 2005 roku. Dla rozgrywek NSL podano wyłącznie najwyższą wygraną i porażkę Adelaide United. Stan na 10 maja 2019 roku.
Najwyższa wygrana:
Najwyższa porażka:
Najwięcej zwycięstw z rzędu:
Najwięcej porażek z rzędu:
Najdłuższa seria bez przegranego meczu:
Najdłuższa seria bez wygranego meczu:

</doc>
<doc id="1379468" url="https://pl.wikipedia.org/wiki?curid=1379468" title="Alexander Tietze">
Alexander Tietze

Alexander Tietze (ur. 6 lutego 1864 w Lubrzy, zm. 19 marca 1927 we Wrocławiu) – niemiecki chirurg.
Życiorys.
Urodził się w Liebenau, Neumark (obecnie Lubrza). Studiował na Uniwersytecie we Wrocławiu, studia ukończył w 1887 roku. Od 1888 do 1895 był asystentem najpierw Hermanna Fischera, potem Jana Mikulicza-Radeckiego w Klinice Chirurgicznej we Wrocławiu. W 1894 przedstawił rozprawę habilitacyjną "Klinische und expermientelle Beiträge zur Lehre von Darmincarceration". W 1896 został ordynatorem szpitala Wszystkich Świętych, a w 1905 roku prymariuszem. W latach 1914–1920 był członkiem Rady Miejskiej Wrocławia. Zmarł na grypę 19 marca 1927.
Dorobek naukowy.
W 1912 roku razem z Otfriedem Foersterem w Szpitalu Żydowskim we Wrocławiu przeprowadził zabieg przecięcia tylnych korzeni rdzenia kręgowego u chorego z porażeniem spastycznym (znany później jako operacja Foerstera). W 1927 roku wydał ceniony podręcznik chirurgii. Opisał też zespół objawów, znany dziś jako zespół Tietzego. 

</doc>
<doc id="1379469" url="https://pl.wikipedia.org/wiki?curid=1379469" title="Zakład Górniczy Bytom II">
Zakład Górniczy Bytom II



</doc>
<doc id="1379470" url="https://pl.wikipedia.org/wiki?curid=1379470" title="All for You (singel)">
All for You (singel)

All for You - dwudziesty piąty singel Namie Amuro. Nagrano go w czerwcu i wydano 22 lipca 2004 przez wytwórnię avex trax. Jest pierwszym z trzech kolejnych singli, których sprzedaż wyniosła ponad 100 000 egzemplarzy. Singel utrzymywał się w Oriconie przez piętnaście tygodni. Najwyżej był na #4 pozycji. Łącznie sprzedano 112 558 kopii. B-side tego singla to "Butterfly".

</doc>
<doc id="1379471" url="https://pl.wikipedia.org/wiki?curid=1379471" title="Prawdziwe kobiety">
Prawdziwe kobiety

Prawdziwe kobiety (ang. "True Women") – amerykański film biograficzny z 1997 roku w reżyserii Karen Arthur, nakręcony na potrzeby telewizji na podstawie książki Janice Woods Windle.
Fabuła.
Jest rok 1835. Kilkuletnia Euphemia przebywa na plantacji bawełny u swej koleżanki Georgii, którą traktuje jak siostrę. Matka Euphemii nie żyje, a wkrótce po córkę ma przyjechać ojciec, aby zabrać ją do siebie. Dziewczynki bardzo przeżywają rychłe rozstanie, ale przysięgają sobie dozgonną przyjaźń i obiecują do siebie pisać.
Akcja dzieje się na przestrzeni kilkudziesięciu lat, od czasów walk o niepodległość Teksasu po wojnę secesyjną.
Nagrody i nominacje.
Nagroda Emmy 1997

</doc>
<doc id="1379472" url="https://pl.wikipedia.org/wiki?curid=1379472" title="Jean-François Joly de Fleury">
Jean-François Joly de Fleury

Jean-François Joly de Fleury (ur. 7 czerwca 1718 w Paryżu, zm. 12 grudnia 1802 tamże) – francuski polityk, generalny kontroler finansów (21 V 1781-29 III 1783).
Jean-François Joly de Fleury pochodził z rodziny radców parlamentarnych z Burgundii. W latach (1749-1761) był intendentem Dijon.
Jako generalny kontroler finansów, próbował ratować skarb Francji rozpisując pożyczki państwowe w wysokości 273 milionów liwrów i nakładając podatek "vingtième" (lipiec 1782). Do dymisji Joly’ego doprowadził m.in. minister wojny markiz de Ségur odmawiając redukcji wydatków jego departamentu, mimo iż wojna w Ameryce, w której Francja wspierała kolonistów zakończyła się w 1783 r.

</doc>
<doc id="1379474" url="https://pl.wikipedia.org/wiki?curid=1379474" title="Michel Mirowski">
Michel Mirowski

Michel Mirowski (ur. jako "Mordechaj Frydman" 14 października 1924 w Warszawie, zm. 26 marca 1990) – amerykański kardiolog. 
Urodził się i dorastał w Polsce, w 1939 ojciec zmienił mu nazwisko na Mieczysław Mirowski, później żona Francuzka zaczęła nazywać go Michel. Po wybuchu wojny uciekł na Ukrainę, gdzie udało mu się przeżyć wojnę. W 1944 wrócił jako oficer Wojska Polskiego. ; po roku studiów medycznych na Akademii Lekarskiej w Gdańsku wyemigrował do Palestyny. Od 1947 studia medyczne kontynuował w Lyonie we Francji, gdzie w 1953 otrzymał stopień doktora, potem uzyskał habilitację. 
Wrócił do Izraela, a gdy zdecydował o specjalizacji w zakresie kardiologii, podjął studia w Instytucie Kardiologicznym w Meksyku i Johns Hopkins Hospital w Baltimore. W 1966 wskutek częstoskurczu komorowego zmarł nagle jego izraelski mentor prof. Harry Heller. Zastanawiając się nad możliwościami uratowania profesora doszedł do wniosku, że potrzebny byłby wszczepiony na stałe defibrylator. Wyjechał do Stanów Zjednoczonych, gdzie w 1969 podjął współpracę z Mortonem Mowerem w jego pracach nad defibrylatorem, potem ze Stephenem Heilmanem. 4 lutego 1980 w Johns Hopkins Hospital w Baltimore Mirowski z powodzeniem wszczepił pacjentowi pierwszy automatyczny defibrylator. Wszczepialny defibrylator, a następnie wszczepialny kardiowerter-defibrylator serca (ICD) znalazły szerokie zastosowanie terapeutyczne w kardiologii.
W połowie lat 80. XX wieku rozpoznano u niego szpiczaka mnogiego. Pewną szansą byłby przeszczep allogeniczny szpiku kostnego od rodzeństwa (ang. "sibling donor"), lecz jego brat Abraham zginął w czasie Zagłady. Mirowski zmarł w wieku 65 lat.

</doc>
<doc id="1379475" url="https://pl.wikipedia.org/wiki?curid=1379475" title="Zakład Górniczy Bytom I">
Zakład Górniczy Bytom I



</doc>
<doc id="1379482" url="https://pl.wikipedia.org/wiki?curid=1379482" title="Gustav Adolf Procházka">
Gustav Adolf Procházka

Gustav Adolf Procházka (ur. 11 marca 1872 w Kosmonosach, zm. 9 lutego 1942 w Pradze) – czeski teolog, patriarcha i biskup praski Kościoła Czechosłowackiego w latach 1928-1942
Były ksiądz rzymskokatolicki. Po I wojnie światowej związał się z ruchem księży modernistów, którzy w sprzeciwie wobec postępowania episkopatu Czech odeszli w 1920 roku z Kościoła katolickiego i założyli narodowy Kościół Czechosłowacki.
W 1925 roku otrzymał urząd biskupa kralovehradeckiego Kościoła Czechosłowackiego. Po śmierci Karela Farskiego został wybrany jego następcą na urzędzie patriarchy Kościoła Czechosłowackiego. Przyczynił się do ostatecznego ukonstytuowania doktryny wspólnoty i jej rozwoju na terenie Czechosłowacji. Był profesorem teologii na Uniwersytecie Karola w Pradze oraz organizatorem Husyckiego Wydziału Teologicznego tej uczelni.
W 1931 roku w Paryżu otrzymał sakrę biskupią z rąk biskupa Liberalnego Kościoła Katolickiego, Louisa Charlesa Winnaerta.

</doc>
<doc id="1379487" url="https://pl.wikipedia.org/wiki?curid=1379487" title="Zbór Kościoła Ewangelicznych Chrześcijan w Świnoujściu">
Zbór Kościoła Ewangelicznych Chrześcijan w Świnoujściu

Zbór Kościoła Ewangelicznych Chrześcijan w Świnoujściu – ewangeliczna wspólnota chrześcijańska, należąca do Kościoła Ewangelicznych Chrześcijan, mająca siedzibę w Świnoujściu, przy ul. Grudziądzkiej 5.
Charakterystyka.
Zbór w Świnoujściu jest częścią Kościoła Ewangelicznych Chrześcijan, należącego do rodziny wolnych kościołów protestanckich.
Działalność.
Nabożeństwa odbywają się w każdą niedzielę o godzinie 10.00 oraz w każdy 
wtorek i czwartek o godzinie 18.00. Charakteryzują się one prostą formą i składają się z kazań opartych na Biblii oraz wspólnego śpiewu i modlitwy. W czasie niedzielnych nabożeństw odbywają się zajęcia Szkoły Niedzielnej dla dzieci. Zbór prowadzi również spotkania studium biblijnego oraz angażuje się w działalność społeczną. Współpracuje z innymi kościołami i organizacjami o charakterze ewangelicznym.
Pastorem Zboru jest Stefan Nowakowski. Działalnością Wspólnoty kieruje Rada Zboru (w której skład wchodzi m.in. pastor). Najwyższym organami Zboru jest Ogólne Zebranie Członków. Dokonuje ono między innymi wyboru pastora oraz członków Rady Zboru.

</doc>
<doc id="1379489" url="https://pl.wikipedia.org/wiki?curid=1379489" title="The Futureheads">
The Futureheads

The Futureheads – brytyjski kwartet rockowy pochodzący z miejscowości Sunderland w północnej Anglii. Twórczość określa się jako post-punk oraz indie rock.
Historia.
Etymologia.
Nazwa grupy została zaczerpnięta z tytułu albumu zespołu The Flaming Lips "Hit to Death in the Future Head", wydanego w 1992 roku.
Początki.
Członkowie zespołu, wokalista i gitarzysta Barry Hyde, basista David „Jaff” Craig i perkusista Peter Brewis poznali się w college’u City of Sunderland. Wkrótce do grupy dołączył Ross Millard, kolega Craiga. Skład uzupełnił Dave Hyde, młodszy brat Barry’ego, zastępując Brewisa, który dołączył do indie rockowego Field Music. Jako salę prób grupa wykorzystała budynek domu kultury, gdzie pracowali Brewis i Hyde.
Pierwsze koncerty zespołu odbywały się w lokalnych klubach, dzięki czemu The Futureheads stali się znani w środowisku muzycznym.
W The Futureheads, oprócz wokalisty Barry’ego Hyde’a, śpiewają także pozostali muzycy.
2003-2005.
The Futureheads wystąpili przed publicznością po raz pierwszy w Cricket and Rugby Club w grudniu 2000 roku. Zadebiutowali dwoma albumami EP, "Nul Book Standard" oraz "123 Nul EP" wydanymi kolejno w 2002 roku oraz 10 marca 2003. 4 września 2003 roku, ukazał się pierwszy singel zatytułowany "First Day", zawierający trzy utwory.
Album "The Futureheads" wydany został w sierpniu 2004 roku nakładem wytwórni 679 Recordings, będącej częścią Warner Music Group. Pięć utworów z płyty zostało nagranych i wyprodukowanych przez Andy’ego Gilla, muzyka Gang of Four. Pochodzący z tego albumu utwór "Decent Days And Nights", wydany na singlu 26 lipca 2004 roku, znalazł się na ścieżce dźwiękowej do gier wideo „Burnout 3” oraz „Rugby 2005”. Kolejnym singlem, wydanym 18 października, był "Meantime".
21 lutego 2005 ukazał się singel "Hounds of Love", cover utworu Kate Bush. Dotarł on do ósmego miejsca UK Singles Chart w pierwszym tygodniu notowania i nazwany został przez „NME” najlepszym utworem roku. W tym czasie grupa koncertowała w Stanach Zjednoczonych a następnie supportowała Pixies, Foo Fighters oraz Snow Patrol podczas występów w Wielkiej Brytanii.
W maju 2005 The Futureheads wystąpili podczas festiwalu BBC Radio 1 One Big Weekend odbywającego się w rodzinnym Sunderlandzie. 8 maja klub piłkarski Sunderland A.F.C. odebrał puchar Football League Championship. Jako hołd, grupa wystąpiła przed meczem na Stadium of Light.
2005-2006.
W marcu oraz czerwcu 2005 ukazały się dwa oficjalne bootlegi zarejestrowane kolejno w The Crocodile Cafe w Seattle oraz podczas The Quart Festival w Norwegii. W tym samym czasie wydana została reedycja debiutanckiej płyty wzbogacona o DVD z teledyskami oraz cztery utwory zarejestrowane podczas koncertu w Newcastle w 2004 roku.
Podczas gdy zespół pracował nad drugim albumem studyjnym, w listopadzie 2005 roku ukazała się płyta EP "Area", nagrana w Londynie oraz Newcastle, która uplasowała się na 18 miejscu UK Charts.
Album "News and Tributes", którego nazwa została zainspirowana katastrofą lotniczą w Monachium, ukazał się 29 maja 2006 roku nakładem 679 Recordings. Promowany był singlami "Skip to the End", wydany 22 maja oraz od 14 września "Worry About It Later". Pierwszy z nich został zaraz po wydaniu klipem tygodnia w NME Video.
2006-2008.
W listopadzie 2006 The Futureheads opuścili 679 Recordings by stworzyć własną, niezależną wytwórnię Nul Records.
Resztę roku zajęły przygotowania nowego albumu. W czerwcu 2007 roku zostały ukończone prace nad trzecim albumem, "This Is Not the World", który wydany został 26 maja 2008. Muzycy nagrali go podczas 16 dni spędzonych w Hiszpanii.
Pierwszy singel, "Broke Up The Time", udostępniony został za darmo na ich stronie internetowej 9 listopada 2007 roku. Grupa ogłosiła także trzy koncerty w Wielkiej Brytanii, po których nastąpiła pełna trasa koncertowa. W grudniu ukazał się drugi singel, "The Beginning of the Twist", z teledyskiem ukazującym muzyków przechadzających się po Carnaby Street, wystawowym deptaku Londynu. Utwór dotarł do 20 miejsca UK Singles Chart. Trzeci singel, "Radio Heart", wydany został 19 maja 2008 i poprzedzony został teledyskiem upublicznionym 16 kwietnia. Kolejnym singlem był, wydany 4 września, "Walking Backwards". Ostatnim utworem promocyjnym został "I Wouldn't Be Like This if You Were Here", który był wydany 8 grudnia wyłącznie przez Internet.
W listopadzie zespół przyjechał do Polski na dwa koncerty – 17 listopada wystąpił w warszawskiej „Proksimie” oraz dzień później w krakowskim „Studio”. Jako support wystąpiły grupy Out of Tune oraz New York Crasnals. Ponownie grupa przyjechała do Polski w maju 2009 roku jako gwiazda juwenaliów w Lublinie organizowanych przez Uniwersytet Marii Curie-Skłodowskiej oraz na koncert w Studio im. Agnieszki Osieckiej w Trójce.
Inspiracje.
Duży wpływ na twórczość The Futureheads wywarli tacy artyści, jak Kate Bush, The Wellingtons, Devo, XTC, The Jam czy post hardcore'owy Fugazi. Sama twórczość zespołu porównywana jest do Pixies oraz wczesnego Blur.

</doc>
<doc id="1379490" url="https://pl.wikipedia.org/wiki?curid=1379490" title="Zbór Kościoła Ewangelicznych Chrześcijan w Solcu Kujawskim">
Zbór Kościoła Ewangelicznych Chrześcijan w Solcu Kujawskim

Zbór Kościoła Ewangelicznych Chrześcijan w Solcu Kujawskim – ewangeliczna wspólnota chrześcijańska, należąca do Kościoła Ewangelicznych Chrześcijan, mająca siedzibę w Solcu Kujawskim, przy ul. Piaskowej 2.
Charakterystyka.
Zbór w Solcu Kujawskim jest częścią Kościoła Ewangelicznych Chrześcijan, należącego do rodziny wolnych kościołów protestanckich. 
Działalność.
Nabożeństwa odbywają się w każdą niedzielę o godzinie 10.00 oraz w każdą 
środę o godzinie 18.00. Charakteryzują się one prostą formą i składają się z kazań opartych na Biblii oraz wspólnego śpiewu i modlitwy. W czasie niedzielnych nabożeństw odbywają się zajęcia Szkoły Niedzielnej dla dzieci. Zbór prowadzi również spotkania studium biblijnego oraz angażuje się w działalność społeczną. Współpracuje z innymi kościołami i organizacjami o charakterze ewangelicznym.
Pastorem Zboru jest Mirosław Kunt. Działalnością Wspólnoty kieruje Rada Zboru (w której skład wchodzi m.in. pastor). Najwyższym organem Zboru jest Ogólne Zebranie Członków. Dokonuje ono między innymi wyboru pastora oraz członków Rady Zboru.

</doc>
<doc id="1379492" url="https://pl.wikipedia.org/wiki?curid=1379492" title="SOCKS">
SOCKS

SOCKS – protokół pośredniczący dla aplikacji TCP/IP, dostarczający narzędzia do bezpiecznej komunikacji. 
Składa się z części klienta zaimplementowanego pomiędzy warstwą prezentacji a warstwą transportową i serwera zaimplementowanego w warstwie aplikacji. Protokół ten umożliwia komunikację pomiędzy dwoma komputerami bez konieczności bezpośredniego połączenia. Jest to zapora sieciowa przekierowująca zadania połączeń z hosta na inny serwer pośredniczący. Protokół utrzymuje połączenia pośredniczące i wymianę danych pomiędzy hostami, uwierzytelniający i autoryzujący zadania, aktywuje hosta po jednej ze stron serwera, aby posiadać pełny dostęp do hostów, które znajdują się po innej stronie serwerów SOCKS.

</doc>
<doc id="1379495" url="https://pl.wikipedia.org/wiki?curid=1379495" title="Zbór Kościoła Ewangelicznych Chrześcijan w Raciborzu">
Zbór Kościoła Ewangelicznych Chrześcijan w Raciborzu

Zbór Kościoła Ewangelicznych Chrześcijan w Raciborzu – ewangeliczna wspólnota chrześcijańska, należąca do Kościoła Ewangelicznych Chrześcijan, mająca siedzibę w Raciborzu, przy ul. Polnej 28.
Charakterystyka.
Zbór w Raciborzu jest częścią Kościoła Ewangelicznych Chrześcijan, należącego do rodziny wolnych kościołów protestanckich. 
Działalność.
Nabożeństwa odbywają się w każdą niedzielę o godzinie 10.00 oraz w każdą 
środę o godzinie 18.00. Charakteryzują się one prostą formą i składają się z kazań opartych na Biblii oraz wspólnego śpiewu i modlitwy. W czasie niedzielnych nabożeństw odbywają się zajęcia Szkoły Niedzielnej dla dzieci. Zbór prowadzi również spotkania studium biblijnego oraz angażuje się w działalność społeczną. Współpracuje z innymi kościołami i organizacjami o charakterze ewangelicznym.
Pastorem Zboru jest Piotr Śpica. Działalnością Wspólnoty kieruje Rada Zboru (w której skład wchodzi m.in. pastor). Najwyższym organami Zboru jest Ogólne Zebranie Członków. Dokonuje ono między innymi wyboru pastora oraz członków Rady Zboru.

</doc>
<doc id="1379496" url="https://pl.wikipedia.org/wiki?curid=1379496" title="The Last to Know">
The Last to Know

”The Last to Know” jest piosenką z debiutanckiego albumu anglojęzycznego kanadyjskiej piosenkarki Céline Dion Unison. Piosenka została wydana 6 maja 1991 jako czwarty sigiel w Kanadzie, jako trzeci 24 czerwca 1991 w USA, a w reszcie świata 2 września 1991.
"The Last to Know” została napisana przez Brocka Walsha i Phila Galdstona, i nagrana pierwotnie przez Sheena Easton w 1987 roku. Wersję Dion wyprodukował Christopher Neil w Londynie w West Wide Studios.
W Wielkiej Brytanii „The Last to Know” została wydana jako drugi singiel komercjalny (po „Where Does My Heart Beat Now”), ponieważ „(If There Was) Any Other Way” była tylko singlem promocyjnym.
B Side'em do tego singla była piosenka „Unison”, która została wydana jako singiel tylko w Kanadzie i Japonii.
Teledysk wyreżyserowany przez Dominica Orlando został nakręcony w Hollywood w Los Angeles i włączono go do VHS Dion "Unison".
Piosenka doszła w Kanadzie do 17 miejsca na liście sprzedaży singli i do 13 na Contemporary Hit Radio Chart. „The Last to Know” odniosła również niewielki sukces na jednej z list Billboardu - Hot Adult Contemporary Tracks, gdzie doszedł do 22 miejsca.
Formaty i utwory.
2-track CD-single – (U.S., JP)
2-track CD-single – (EU, CA, AU)
3-track CD-single – (EU)

</doc>
<doc id="1379497" url="https://pl.wikipedia.org/wiki?curid=1379497" title="Mięsak mieloblastyczny">
Mięsak mieloblastyczny



</doc>
<doc id="1379503" url="https://pl.wikipedia.org/wiki?curid=1379503" title="Cockayne Soup">
Cockayne Soup

Cockayne Soup - pierwsze EP zespołu the GazettE wydane w 2003 roku. Autorem tekstów piosenek jest Ruki, zaś kompozytorem utworów the GazettE.

</doc>
<doc id="1379507" url="https://pl.wikipedia.org/wiki?curid=1379507" title="Kopalnia Węgla Kamiennego Gliwice">
Kopalnia Węgla Kamiennego Gliwice

Kopalnia Węgla Kamiennego Gliwice – nieczynna kopalnia węgla kamiennego, w Gliwicach, w województwie śląskim.
Obecnie tereny byłej kopalni zostały zagospodarowane jako Nowe Gliwice. Od 1 października 2010 roku w budynku dawnej maszynowni mieści się Muzeum Odlewnictwa Artystycznego.
Historia.
Początki kopalni datuje się na 1901 rok, kiedy to połączono 16 pól górniczych należących do Wiliama Suermondta i kilkunastu przedsiębiorców z Nadrenii. Eksploatację rozpoczęto w 1912 roku. Do 1945 roku kopalnia nosiła nazwę "Gliwitzer Grube", a od 1945 roku nazwę "Gliwice". W marcu 2000 roku kopalnia została zlikwidowana.

</doc>
<doc id="1379510" url="https://pl.wikipedia.org/wiki?curid=1379510" title="KWK Gliwice">
KWK Gliwice



</doc>
<doc id="1379511" url="https://pl.wikipedia.org/wiki?curid=1379511" title="Gorazd II (Pavlík)">
Gorazd II (Pavlík)

Gorazd II, właściwie Matěj Pavlík, cs. "Swiaszczennomuczenik Gorazd, jepiskop Bogemskij i Morawo-Silezskij" (ur. 26 maja 1879 w Hrubá Vrbka, zm. 4 września 1942 w Pradze) – święty prawosławny, biskup Czech, Moraw i Śląska, założyciel i organizator Kościoła Prawosławnego Czechosłowacji.
Życiorys.
Matěj Pavlík pochodził z Moraw. Studiował w Kromieryżu i Ołomuńcu. Święcenia kapłańskie przyjął w obrządku łacińskim w 1902. Następnie pracował jako kapelan szpitalny w rzymskokatolickiej archidiecezji ołomunieckiej. Był publicystą katolickim, orędownikiem przywrócenia w Kościele czeskim obrządku słowiańskiego (głagolickiego).
Po I wojnie światowej w niepodległej Czechosłowacji związał się z ruchem "Precz od Wiednia, precz od Rzymu". Przystąpił do modernistycznej grupy duchownych katolickich, która w 1920 założyła narodowy Kościół Czechosłowacki.
W 1921 Matěj Pavlík został wybrany biskupem śląsko-morawskim Kościoła Czechosłowackiego. Jako sympatyk słowiańskiej tradycji liturgicznej był emisariuszem w kontaktach z prawosławnymi hierarchami kościelnymi na Bałkanach. Prowadził negocjacje w celu uzyskania dla biskupów Kościoła Czechosłowackiego sukcesji apostolskiej.
W 1921 wstąpił do prawosławnego klasztoru. Na pamiątkę pierwszego słowiańskiego metropolity morawskiego przyjął imię zakonne Gorazd. 25 września 1921 otrzymał chirotonię biskupią w obrządku bizantyjskim z rąk patriarchy Serbii, Dymitra. Jako propagator obrządku wschodniego nie mógł dojść do porozumienia w kwestiach doktrynalnych z Karelem Farskim. W 1924 wraz z częścią wiernych odszedł z Kościoła Czechosłowackiego zakładając Kościół Prawosławny Czechosłowacji.
Był organizatorem i pierwszym zwierzchnikiem Cerkwi prawosławnej w Czechosłowacji. W okresie międzywojennym pozyskał dla swojej wspólnoty grupę Rusinów Zakarpackich, co pozwoliło na odrodzenie Kościoła prawosławnego na Słowacji. W 1938 po utracie kontaktów z Patriarchatem Serbii podporządkował się jurysdykcji arcybiskupa prawosławnej archieparchii berlińskiej Rosyjskiego Kościoła Prawosławnego poza granicami Rosji.
Biskup Gorazd II zginął śmiercią męczeńską rozstrzelany przez Niemców 4 września 1942 na strzelnicy w Kobylisach. Była to kara za udział prawosławnych w ukrywaniu zamachowców na życie Reinharda Heydricha. 
W 1997 roku został pośmiertnie odznaczony Orderem Tomáša Garrigue Masaryka I klasy.
Kult.
Gorazd został kanonizowany przez Kościół Prawosławny Czechosłowacji w 1987 i jest największym jego współczesnym świętym.
W ikonografii święty Gorazd przedstawiany jest jako starszy mężczyzna w liturgicznych biskupich szatach, przyozdobionych krzyżami oraz z mitrą na głowie. Ma krótką, przyprószoną siwizną brodę. Prawą dłoń unosi w błogosławieństwie, w lewej trzyma Ewangelię.
Jego wspomnienie liturgiczne obchodzone jest 22 sierpnia/4 września tj. 4 września według kalendarza gregoriańskiego.

</doc>
<doc id="1379513" url="https://pl.wikipedia.org/wiki?curid=1379513" title="Piotr Maurycy Glayre">
Piotr Maurycy Glayre

Piotr Maurycy Glayre (ur. 25 lipca 1743 w Romainmôtier, zm. 26 marca 1819 w Lozannie) – polski dyplomata, z pochodzenia Szwajcar.
Życiorys.
Gdy w 1766 roku Franciszek Rzewuski pojechał do Petersburga jako poseł RP, Glayre pojechał jako sekretarz Rzewuskiego. Do rosyjskiej stolicy dotarli w połowie czerwca. W styczniu 1767 Rzewuski poprosił o dymisję (formalnie o urlop) i wyjechał pozostawiając Glayre’a w Petersburgu jako swego zastępcę.
W 1777 roku Stanisław August Poniatowski wysłał go, by nawiązał w jego imieniu stałe kontakty z Francją. Oficjalnie przyczyną jego misji był zakup mebli dla pałacu królewskiego. Wobec protestu Rosji jego misja została przerwana, a Glayre powrócił do Warszawy. W 1788 został kawalerem Orderu Świętego Stanisława.
W 1784 roku był mistrzem katedralnym loży wolnomularskiej Tarcza Północna.

</doc>
<doc id="1379516" url="https://pl.wikipedia.org/wiki?curid=1379516" title="Zbór Kościoła Ewangelicznych Chrześcijan w Pszczynie">
Zbór Kościoła Ewangelicznych Chrześcijan w Pszczynie

Zbór Kościoła Ewangelicznych Chrześcijan w Pszczynie – ewangeliczna wspólnota chrześcijańska, należąca do Kościoła Ewangelicznych Chrześcijan, mająca siedzibę w Pszczynie.
Charakterystyka.
Zbór w Pszczynie jest częścią Kościoła Ewangelicznych Chrześcijan, należącego do rodziny wolnych kościołów protestanckich. 
Działalność.
Nabożeństwa odbywają się w każdą niedzielę o godzinie 10.00 w budynku, przy ul. Dworcowej 20b. Charakteryzują się one prostą formą i składają się z kazań opartych na Biblii oraz wspólnego śpiewu i modlitwy. W czasie niedzielnych nabożeństw odbywają się zajęcia Szkoły Niedzielnej dla dzieci. Zbór prowadzi również spotkania studium biblijnego w środy o godzinie 18.00 w budynku zboru oraz angażuje się w działalność społeczną. Współpracuje z innymi kościołami i organizacjami o charakterze ewangelicznym.
Pastorem Zboru jest Tomasz Chyłka.

</doc>
<doc id="1379522" url="https://pl.wikipedia.org/wiki?curid=1379522" title="Okręg Kosovska Mitrovica">
Okręg Kosovska Mitrovica



</doc>
<doc id="1379523" url="https://pl.wikipedia.org/wiki?curid=1379523" title="Divine Light Mission">
Divine Light Mission

Divine Light Mission, czyli Misja Boskiej Światłości – to ruch religijny o inspiracji orientalnej, którego celem jest dążenie do poznania Boga przez stosowanie technik duchowych.
Przywódcy.
Mistyczna sekta hinduistyczna założona w 1950 w Indiach przez Śri Hansa Maharaja Ji. Po śmierci guru (w 1966) władzę objął jego najmłodszy syn Maharaj Ji. W 1974 matka Maharaja Ji wyznaczyła nowego duchowego przywódcę sekty, którym został Bal Bhagwan Ji (najstarszy syn).
Poglądy.
Przedstawiciele sekty opowiadają się przeciwko wojnie atomowej i konsumpcyjnemu stylowi życia. Nacisk kładą natomiast na uduchowienie swoich członków poprzez refleksję i medytację. Nauczyciele sekty twierdzą, że wiedza, którą przekazują drogą medytacji, pozwala ludziom na uzyskanie większego spokoju ducha, opanowania i wewnętrznej równowagi. Nauczanie przebiega w sposób specyficzny:„W trakcie kilkugodzinnej ceremonii polegającej na słuchaniu hinduskiej muzyki i śpiewaniu monotonnych hymnów do boskiej osoby guru, w pewnym momencie nauczyciel znienacka uderza adepta w oczy. Postrzegany wtedy rozbłysk interpretuje się jako inicjację – dostąpienie zaszczytu oglądania boskiej światłości samego Boga. Po tym doświadczeniu następuje medytacja, podczas której powtarza się w duszy boskie imię. Po wyjściu z medytacji kolej na "sat – sang", rodzaj nabożeństwa powtarzanego zresztą codziennie, w trakcie którego wierni po kolei powtarzają, że świat jest miejscem mrocznym i nieszczęśliwym, a rozpraszające mroki Światło dać może jedynie Wielki Guru.”
Członkostwo.
Cechą, która wyróżnia tę sektę na tle innych jest to, że nie wymaga ona całkowitego zerwania, ograniczenia kontaktów rodzinnych, towarzyskich, a także rzucenia pracy czy studiów. Członkostwo w Misji Boskiej Światłości nie ogranicza wolności człowieka, nie wymusza życia w zamkniętym, odseparowanym środowisku. Członkiem grupy może zostać każdy, bez względu na wiek, klasę społeczną, czy wykonywany zawód. 
Struktura sekty jest zhierarchizowana i dzieli się na:
Tryb życia.
Część członków Misji tworzy mieszkalne wspólnoty religijne zwane "aśramami", które mają najczęściej charakter samowystarczalnych skupisk rolniczych. Mieszkańców obowiązuje ścisły celibat, wegetarianizm, zakaz picia alkoholu, palenia tytoniu i używania narkotyków. Medytacje i kontemplacje stanowią podstawową formę organizacji czasu.
Działalność.
Z czasem Misja Boskiej Światłości rozszerzyła swoją działalność. Od 1970 jej wyznawcy pojawili się w Stanach Zjednoczonych i Europie Zachodniej, gdzie powstały pierwsze ośrodki Misji Boskiej Światłości.
Sekta ta dotarła również do Polski, werbując przede wszystkim ludzi młodych (studentów, licealistów).

</doc>
<doc id="1379524" url="https://pl.wikipedia.org/wiki?curid=1379524" title="-Zan-">
-Zan-

 – singiel zespołu Dir En Grey wydany w 1999 roku jednocześnie z Akuro no Oka i Yurameki. Singiel znalazł się najwyżej na 6. miejscu japońskiej listy Oriconu.
Lista utworów.
Autorem tekstów jest Kyo. Muzykę do tytułowego utworu skomponował Kaoru.

</doc>
<doc id="1379525" url="https://pl.wikipedia.org/wiki?curid=1379525" title="Beata (wyspa)">
Beata (wyspa)

Beata – wyspa na Morzu Karaibskim, położona 7 km na południowy wschód od przylądka Beata – najdalej na południe wysuniętego punktu wyspy Haiti. Należy do Dominikany, administracyjnie wchodzi w skład prowincji Pedernales. Wyspa ma kształt zbliżony do trójkąta i płaską powierzchnię. Zajmuje ok. 27 km², jest niezamieszkana. Dostęp do niej jest utrudniony ze względu na brak infrastruktury.
Wyspa odkryta podczas drugiej wyprawy Krzysztofa Kolumba w 1494, nazwana wówczas "Saint Catherine". 19 sierpnia 1498 Kolumb ponownie zawitał u jej brzegów, uznając wyspę za ominiętą podczas poprzedniej wyprawy nazwał ją "Beata", którą to nazwę wyspa nosi do dziś.
W 2001 odkryto tu nieznany dotychczas gatunek jaszczurki. Według obecnej wiedzy, jest to najmniejszy ze wszystkich znanych gatunków tych gadów, a jednocześnie najmniejszy spośród wszystkich gatunków gadów, ssaków i ptaków występujących na Karaibach. Znaleziony dorosły osobnik gatunku nazwanego po łacinie "Sphaerodactylus ariasae" mierzył 16 mm od czubka nosa do podstawy ogona. Odkrycia dokonali biolodzy Blair Hedges i Richard Thomas.
Wyspa jest używana przez dominikańskich Marines do ćwiczeń. Niekontrolowana eksploatacja fauny Beaty, głównie gatunku dużych ślimaków zwanych "lambi", a także żółwi morskich, krabów i krewetek, spowodowała niemal całkowite wytępienie tych gatunków na wyspie i w otaczających ją wodach morskich. Obecnie na wyspie istnieje niewielka kolonia dzikich kóz, a w pobliskich wodach poławiane są tuńczyki. Beata w całości objęta jest ochroną, wchodząc w skład Parku Narodowego Jaragua.

</doc>
<doc id="1379527" url="https://pl.wikipedia.org/wiki?curid=1379527" title="Czornokozynci">
Czornokozynci

Czornokozynci (ukr. Чорнокозинці, pol. hist. "Czarnokozińce") – wieś na Ukrainie, w obwodzie chmielnickim, w rejonie kamienieckim, nad Zbruczem.

</doc>
<doc id="1379533" url="https://pl.wikipedia.org/wiki?curid=1379533" title="Kościół św. Marcina w Brunszwiku">
Kościół św. Marcina w Brunszwiku

Kościół Świętego Marcina w Brunszwiku – dawny kościół farny Starego Miasta, przykład architektury romańskiej i gotyckiej w Niemczech. Znajduje się przy zachodniej pierzei Rynku Starego Miasta.
Historia.
Kościół został wzniesiony ok. 1090/95 r. Obok kościoła św. Błażeja, był najważniejszym kościołem dawnego Brunszwiku. Była to romańska trójnawowa bazylika z transeptem, oraz dwuwieżowym westwerkiem od zachodu. Od połowy XIII w. dokonano szereg przebudów, które nadały architekturze gotycki charakter. W 1434 do północnej nawy dodano kaplicę św. Anny. W 1528 został przejęty w ręce ewangelików, którzy opiekują się świątynią do dnia dzisiejszego. 
Pomimo zniszczeń wojennych kościół zachował liczne dzieła sztuki - cenny zespół gotyckiej rzeźby architektonicznej oraz wystrój, głównie z XVII i XVIII w.
Architektura.
Kościół jest gotycką trójnawową halą z prezbiterium zamkniętym poligonalną absydą. Zachowały się elementy romańskie, przede wszystkim dwuwieżowy westwerk. Wnętrze nakryte jest sklepieniem krzyżowo-żebrowym wsparte na masywnych prostokątnych w planie filarach. Światło pada przez duże ostrołukowe okna z maswerkami, zarówno jak od strony naw bocznych jak prezbiterium. Surowe ściany wnętrza kontrastują z bogatą dekoracją zewnętrzną, na którą składają się cykle figuralne, oraz trójkątne wimpergi (z ozdobnymi ślepymi maswerkami) wieńczące przęsła naw bocznych, każde z nich nakryte jest własnym dachem. Od zewnątrz ściany są oszkarpowane. Od strony północnej dobudowana została w XV wieku kaplica św. Anny, o bogatej dekoracji architektonicznej. Elewacje nawiązują do dekoracji naw bocznych. Jedna z wimperg posiada relief z przedstawieniem Zmartwychwstania. Przy przyporach znajdują się pełnoplastyczne figury Trzech Króli, oraz Marii z Dzieciątkiem.
Dekoracja rzeźbiarska.
Na zewnątrz liczne gotyckie rzeźby tworzące cykle figuralne (m.in. figury biskupów przy przyporach prezbiterium, oraz na szczytach transeptu, po północnej stronie przedstawienia apostołów, po południowej Panny Mądre i Panny Głupie. Do kościoła prowadzą portale, które są cennymi przykładami średniowiecznej rzeźby architektonicznej. Zachodni romański z XII w. i dwa południowe, gotyckie z tympanonami przedstawiającymi "Agnus Dei" i zaśnięcie NMP.
Ołtarz główny.
Marmurowy ołtarz główny jest przykładem rzeźby barokowej. Swoją wysokością sięga sklepień. Wykonany został w latach 1722-25 przez Antona Detleva Jennera, składa się z jednej osi w górnej i jednej w dolnej kondygnacji, z tym że boczne osie tworzą ozdobne arkady z przejściami. W części środkowej mozaika z przedstawieniem Baranka Bożego, siedmioma pieczęciami, oraz symbolami Ciała i Krwi Chrystusa. Powyżej "Ostatnia Wieczerza" w formie płaskorzeźbionego reliefu. Scenę flankują pełnoplastyczne figury Mojżesza, oraz Izajasza. Podobne figury wieńczą dolną kondygnacje, przedstawiają Ewangelistów. W górnej kondygnacji przedstawienie Ukrzyżowania, na zwieńczeniu pełnoplastyczna dynamiczna scena Zmartwychwstania. 
Ambona.
Manierystyczna ambona jest dziełem J. Röttgera. Wykonana została w latach 1617-21. Podstawę jej stanowi pełnoplastyczna rzeźba przedstawiająca patrona kościoła, Świętego Marcina (biskupa Tours w latach 316-397) dzielącego się swoim płaszczem z żebrakiem. Ukazany jest jako rycerz w typowym dla XVII w uzbrojeniu. Na korpusie ambony znajdują się cykl bożonarodzeniowy - "Zwiastowanie", "Nawiedzenie", "Narodzenie Chrystusa", "Obrzezanie" ponadto figury Czterech Ewangelistów. Schody oprowadzące do ambony zdobi balustrada z reliefami ze scenami "Pokłon Trzech Króli", "Prezentacja Chrystusa w świątyni" oraz "Ucieczka do Egiptu". Baldachim zdobią płaskorzeźby ze scenami pasyjnymi, oraz anioły trzymające w rękach "arma Christi". Na zwieńczeniu postać Chrystusa Chrystusa jako Sędziego Świata. 
Organy.
Obecny instrument o 45 registrach pochodzi z 1957-73 powstał na miejscu dawnego z 1897. Zachował się barokowy prospekt dzieło J. Röttgera wykonany w latach 1617-21, z figurami Apostołów. Natomiast balustrada empory organowej pochodzi z 1630 na której znajdują się reliefy ze scenami pasyjnymi, począwszy od "Pojmowania", cykl zamyka scena "Ukrzyżowania" .
Dzwony.
W westwerku zawieszonych jest dziewięć dzwonów, z czego trzy są zabytkowe. Najstarszy z nich to Dzwon Trzech Króli ("Drei-Königs-Glocke") pochodzi z przełomu XIV i XV w. Dwa nowożytne z XVII w. to św. Marcin ("Predigt-/ Martinsglocke") oraz największy ze wszystkich dzwonów tego kościoła - Wielki Orzeł ("Großer Adler"). 
Kaplica Świętej Anny.
Kaplica Świętej Anny została ufundowana w 1434 przez Wasmona von Kemme. Zbudowana na planie oktogonu. Pełni rolę baptysterium, centralną część zajmuje wykonana z brązu przez B. Sprankera chrzcielnica z 1441, z reliefami ilustrującymi cykl chrystologiczny. W 1618 Jürgen Röttger wykonał ozdobny baldachim zawieszony nad misą chrzcielną. Z 1673 pochodzi ozdobna krata otaczająca chrzcielnicę. Sklepienie wsparte jest na ozdobnych wspornikach z przedstawieniami symboli Ewangelistów (orzeł, wół, anioł i lew). Ściany kaplicy zachowały bogatą późnogotycką dekorację rzeźbiarską. Na narożach figury rodziców Marii - Świętych Joachima i Anny, Madonny z Dzieciątkiem, oraz Trzech Króli. Poniżej siedziska z baldachimami ozdobionymi płaskorzeźbionymi popiersiami mieszczan, muzykującymi aniołami na konsolach oraz parzyście ustawione figurki Świętych na ścianach czołowych baldachimu.

</doc>
<doc id="1379536" url="https://pl.wikipedia.org/wiki?curid=1379536" title="Alarm (singel Namie Amuro)">
Alarm (singel Namie Amuro)

Alarm – dwudziesty czwarty singel Namie Amuro wydany przez wytwórnię avex trax 17 marca 2004. Singel znalazł się na #6 pozycji w rankingu Oricon i utrzymywał się w nim przez dziesięć tygodni. Sprzedano 50 262 egzemplarzy płyty. B-side singla to "Strobe".

</doc>
<doc id="1379543" url="https://pl.wikipedia.org/wiki?curid=1379543" title="Wojna peruzyńska">
Wojna peruzyńska

Wojna peruzyńska () – konflikt zbrojny zwolenników Marka Antoniusza z armią Oktawiana zimą 41 p.n.e.–40 p.n.e. Powodem wojny był spór z weteranami wojennymi.
Wprowadzenie.
W rok po zawiązaniu II triumwiratu przez Marka Lepidusa, Marka Antoniusza i Oktawiana (43 p.n.e.) doszło do decydującej bitwy pod Filippi, w której pokonali zabójców Cezara: Brutusa oraz Kasjusza. Ponieważ Lepidus nie uczestniczył osobiście w bitwie, nastąpiły po niej zmiany we władzy wewnątrz triumwiratu. Obok Antoniusza silną władzę miał Oktawian. W tej sytuacji Lepidus przestał liczyć się w walce o władzę. Obaj zwycięzcy podzielili między siebie obowiązki. Marek Antoniusz był odpowiedzialny za porządek na wschodzie cesarstwa, Oktawian tymczasem otrzymał zadanie pozyskania środków i zaopatrzenia dla weteranów wojennych. W tym celu wywłaszczył miasta Italii oraz senatorów, co sprowadziło na niego gniew tych ostatnich. Niezadowoleni byli także sami weterani, gdyż ofiarowane im środki okazały się niewystarczające.
Strony konfliktu.
Marka Antoniusza w konflikcie z Oktawianem wsparli żona Fulwia oraz brat Lucjusz Antoniusz. Fulwia oraz wybrany na konsula Lucjusz nie byli zadowoleni z działań Oktawiana i zamierzali sami przejąć jego zadania. Ich interwencja spowodowała cofnięcie przez Oktawiana wywłaszczenia senatorów. Nie odpowiadało to weteranom, którzy otrzymywali mniejsze nadziały. Wszelkie próby rozwiązania konfliktu pomiędzy Oktawianem i Markiem Antoniuszem skończyły się niepowodzeniem. Doprowadziło to w 40 r. p.n.e. do sytuacji, w której weterani sami zdecydowali się przejąć inicjatywę. Zebrali się w Rzymie i zażądali upublicznienia traktatów zawartych pomiędzy oboma władcami. Po zapoznaniu się z tymi dokumentami, zamierzali decydować na temat swojej przyszłości. Ich żądania zostały wyśmiane przez Fulwię i Lucjusza. Upokorzeni weterani przeszli wtedy na stronę Oktawiana i rozpoczęli zbrojenia, podejmując akcje militarne. W odpowiedzi Lucjusz przy pomocy swojego brata zebrał armię, którą zamierzał zaatakować przeciwników.
Przebieg wojny.
Pierwszy krok wykonał Oktawian, który pomaszerował na miasto Nursia, a następnie zajął Sentinum. Lucjusz tymczasem ruszył na Rzym. Po dotarciu do miasta został do niego wpuszczony przez wartowników. W Rzymie wypowiedział się ostro przeciwko triumwiratowi, nazywając Oktawiana oraz Lepidusa zbrodniarzami. Lud rzymski uznał go wówczas za swojego przywódcę i oficjalnie wypowiedział wojnę Oktawianowi. 
Pierwszym celem Lucjusza było niedopuszczenie do połączenia sił Oktawiana i Salvideniusza Rufusa, za którego armią podążały siły Gajusza Pollio oraz Publiusza Ventidiusa Bassusa. W tej sytuacji doradca i zaufany przyjaciel Oktawiana, Agryppa, skierował uwagę Lucjusza na strategicznie ważne miasto Satrium, które znalazło się w jego zasięgu. Plan powiódł się i Lucjusz skierował się przeciwko Agrylli. Wówczas wojska Salvideniusza wyszły na tyły Lucjusza, zamykając mu drogę odwrotu. Unikając walki, Lucjusz schronił się w mieście Peruzja.
Oblężenie Peruzji.
W kierunku Peruzji wyruszyły połączone siły Agryppy, Salvideniusza i Oktawiana. Wcześniej wojska Gajusza Pollio oraz Ventidiusa nieskutecznie próbowały dostać się do miasta. Podobnie nieudaną akcję przeprowadzili żołnierze Lucjusza, którzy nocą dwukrotnie bez sukcesu próbowali wydostać się z Peruzji. Wkrótce też wojskom Lucjusza zaczęły kończyć się zapasy żywności, zakazano wtedy wydawać pożywienie niewolnikom. Pomimo zastosowania tych środków ostrożności, coraz częściej dochodziło do zgonów w wyniku niedożywienia, co znacznie pogorszyło nastroje wśród żołnierzy.
Nastroje w armii Oktawiana również nie były najlepsze. Po obozie krążyła plotka, jakoby władca nakazał stracić jednego z żołnierzy, w wyniku nieporozumienia podczas widowiska teatralnego. Sytuacja doprowadziła do gniewnej reakcji wśród poddanych Oktawiana, a kilku z żołnierzy własnoręcznie zamierzało go zabić. W tym momencie rzekomo stracony żołnierz pojawił się cały i zdrowy, co uspokoiło napiętą sytuację. Po drugiej stronie barykady doszło natomiast do licznych dezercji. Trudną sytuację wykorzystał Oktawian, którego siły z zaskoczenia zajęły miasto. 
Lucjusz Antoniusz oraz Fulwia zostali ułaskawieni, musieli jednak udać się na wygnanie. Członkowie rady miejskiej Peruzji w kilka dni po zajęciu miasta na rozkaz Oktawiana zostali straceni. Ponad 300 senatorów i członków możnych rodów, którzy współpracowali z Lucjuszem 15 marca 40 r. p.n.e., zostało skazanych i złożonych w ofierze na ołtarzu boskiego Cezara w rocznicę jego śmierci. Oktawian wypowiedział wówczas błagającym go o życie słowa (według Swetoniusza, "Divus Augustus", 15): "Moriendum est" – ("Trzeba umrzeć"). Peruzję władca oddał swoim żołnierzom. Z obawy przed rabunkiem jeden z mieszkańców podpalił własny dom, co doprowadziło do pożaru miasta, które z wyjątkiem świątyni Wulkana całkowicie spłonęło.

</doc>
<doc id="1379544" url="https://pl.wikipedia.org/wiki?curid=1379544" title="Kwajalein Test Range">
Kwajalein Test Range



</doc>
<doc id="1379545" url="https://pl.wikipedia.org/wiki?curid=1379545" title="Akuyūkai">
Akuyūkai

 – drugie EP zespołu the GazettE wydane w 2003 roku. Autorem tekstów piosenek jest Ruki, zaś kompozytorem utworów the GazettE.

</doc>
<doc id="1379547" url="https://pl.wikipedia.org/wiki?curid=1379547" title="Sing (singel The Dresden Dolls)">
Sing (singel The Dresden Dolls)

„Sing” - pierwszy singel duetu The Dresden Dolls, wzięty z drugiego studyjnego albumu Yes, Virginia...
Nie był nigdy wydany w sklepach, tylko dla stacji radiowych. Teledysk został wyreżyserowany przez Michaela Pope’a, „Sing” także podbiło wiele szczytów rockowych list przebojów w kwietniu 2006 roku.
Lista utworów.
Wersja radiowa
Digital Download

</doc>
<doc id="1379554" url="https://pl.wikipedia.org/wiki?curid=1379554" title="Rudi">
Rudi

Rudi – miejscowość i gmina w Mołdawii, w rejonie Soroca. W 2014 roku liczyła 1008 mieszkańców. 
Leży 15 km od miasta Otaci, blisko Dniestru i granicy z Ukrainą. We wsi znajduje się Klasztor Świętej Trójcy założony w 1777 r. oraz jeden z punktów geodezyjnych Południka Struvego, wpisanego na listę dziedzictwa ludzkości UNESCO. W pobliżu malownicze wodospady.

</doc>
<doc id="1379555" url="https://pl.wikipedia.org/wiki?curid=1379555" title="British Rail Class 360">
British Rail Class 360

British Rail Class 360 – typ elektrycznych zespołów trakcyjnych, należący do produkowanej przez koncern Siemens rodziny pociągów Desiro. Inne eksploatowane w Wielkiej Brytanii jednostki z tej samej rodziny oznaczone są jako Class 185, Class 350, Class 444 oraz Class 450.
Pociągi typu Class 360 stanowią obecnie 100% taboru firmy Heathrow Connect, będącej jednym z dwóch przewoźników obsługujących połączenia z centrum Londynu na lotnisko Heathrow. Używa ich także firma National Express East Anglia, w barwach której jeżdżą z dworca Liverpool Street w Londynie do miast wschodniej Anglii.

</doc>
<doc id="1379561" url="https://pl.wikipedia.org/wiki?curid=1379561" title="Wodorotlenek potasowy">
Wodorotlenek potasowy



</doc>
<doc id="1379564" url="https://pl.wikipedia.org/wiki?curid=1379564" title="Hajdúdorog">
Hajdúdorog

Hajdúdorog – miasto na Węgrzech, w komitacie Hajdú-Bihar, w powiecie Hajdúböszörmény.
Miasto jest siedzibą greckokatolickiej metropolii Kościoła katolickiego obrządku bizantyjsko-węgierskiego obejmującej archieparchię Hajdúdorogu oraz eparchie Miszkolca i Nyíregyházy.

</doc>
<doc id="1379569" url="https://pl.wikipedia.org/wiki?curid=1379569" title="Mac OS X 10.6">
Mac OS X 10.6

Mac OS X 10.6 Snow Leopard (z ang. „Pantera śnieżna”) – system operacyjny dla komputerów Mac firmy Apple Inc., zapowiedziany przez Phila Schillera na WWDC, 9 czerwca 2008 roku, będący następcą Mac OS X 10.5 Leopard. Współpracuje z 64-bitowymi procesorami o architekturze x86-64, co znaczy, że nie jest możliwe zainstalowanie Snow Leoparda na Macintoshach z procesorami PowerPC, a na tych z procesorami Core Solo i Core Duo działa w kooperacji z kernelem 32-bitowym. Ograniczenie to zostało nałożone ze względu na brak potrzeby używania 64-bitowego jądra. System trafił do sklepów 28 sierpnia 2009 roku.

</doc>
<doc id="1379571" url="https://pl.wikipedia.org/wiki?curid=1379571" title="Gustaf Retzius">
Gustaf Retzius

Magnus Gustaf Retzius (ur. 17 października 1842 w Sztokholmie, zm. 21 lipca 1919) – szwedzki lekarz i anatom, pamiętany za prace poświęcone histologii narządów zmysłów i układu nerwowego.
Urodził się w Sztokholmie, jako syn anatoma Andersa Retziusa i wnuk przyrodnika i chemika Andersa Jahana Retziusa. Studiował na uniwersytecie w Uppsali od 1860 i gdzie w 1866 otrzymał tytuł "medicine kandidat", następnie przeniósł się do Instytutu Karolinska, gdzie otrzymał "medicine licentiat" w 1869; w 1871 doktoryzował się na uniwersytecie w Lund. Tytuł profesora nadzwyczajnego histologii otrzymał od Instytutu Karolinska w 1877 roku, profesora zwyczajnego anatomii w 1889 (katedrę miał od 1888), ale zrezygnował w 1890 po konflikcie z innymi członkami instytutu. Ponieważ dzięki małżeństwu miał dobrą sytuację finansową, kontynuował badania poza akademią.
Gustaf Retzius opublikował ponad 300 prac naukowych dotyczących anatomii, embriologii, eugeniki, kraniometrii, zoologii i botaniki. Opisane przez niego komórki w ośrodkowym układzie nerwowym pijawek lekarskich określa się dziś jako komórki Retziusa. Był także dziennikarzem i redaktorem gazety Aftonbladet (1884–1887). Retzius był żonaty z Anną Hierta, córką założyciela Aftonbladet, Larsa Johana Hierty.
Gustaf Retzius miał liberalne poglądy polityczne i działał społecznie. Wspólnie z żoną założył fundację Hierty-Retziusa, którą obecnie zarządza Królewska Szwedzka Akademia Nauk. Fundacja ustanowiła dwa fundusze: jeden na rzecz wspierania badań biologicznych i drugi, mający na cel wspieranie projektów o istotnym charakterze naukowym lub społecznym. Gustaf Retzius w 1901 roku został członkiem Szwedzkiej Akademii.

</doc>
<doc id="1379572" url="https://pl.wikipedia.org/wiki?curid=1379572" title="So Crazy / Come">
So Crazy / Come

So Crazy / Come - dwudziesty trzeci singel Namie Amuro. Został wydany 14 października 2003 przez wytwórnię avex trax. Jest ostatnim singlem wydanym przez Amuro przed piątym albumem - Style. Singel był przez dwanaście tygodni w rankingu Oricon (sprzedano wtedy48 969 egzemplarzy płyty). Najwyżej znajdował się na #3 miejscu. Piosenka "SO CRAZY" została użyta w reklamie firmy kosmetycznej Lucido-L, natomiast piosenka "Come" trafiła na soundtrack do anime InuYasha, gdzie pojawiła się w 128 odcinku. Premiera teledysku "SO CRAZY" odbyła się 5 października 2003 w stacji MTV Japan.

</doc>
<doc id="1379573" url="https://pl.wikipedia.org/wiki?curid=1379573" title="Rodzina Allende">
Rodzina Allende

Rodzina Allende – chilijska rodzina wywodząca się najpewniej z hiszpańskiego Kraju Basków, przybyła do Chile w XVII wieku osiedlając się w Valparaiso i odegrała ważną rolę w historii tego kraju. Obok swego najbardziej znanego przedstawiciela – marksistowskiego prezydenta Chile Salvadora (1908–1973) wydała m.in. 

</doc>
<doc id="1379578" url="https://pl.wikipedia.org/wiki?curid=1379578" title="Andriej Sołomatin">
Andriej Sołomatin

Andriej Jurijewicz Sołomatin (ros. Андрей Юрьевич Соломатин, ur. 9 września 1975 w Moskwie), piłkarz rosyjski grający na pozycji lewego obrońcy lub pomocnika.
Kariera klubowa.
Karierę piłkarską Sołomatin rozpoczął w rodzinnej Moskwie. Jego pierwszym klubem było Torpedo Moskwa, jednak nie zdołał zadebiutować w jego barwach w rosyjskiej Premier Lidze i w 1993 roku odszedł do TRASKO Moskwa. Przez dwa lata występował w Drugiej Dywizji, a w 1995 roku powrócił do najwyższej klasy rozgrywkowej kraju, kiedy to podpisał kontrakt z innym moskiewskim klubem, Lokomotiwem. W Lokomotiwie Andriej był podstawowym zawodnikiem, a swój pierwszy sukces osiągnął rok po przyjściu do klubu, gdy zdobył Puchar Rosji. W 1997 roku wystąpił w Pucharze Zdobywców Pucharów, a pod koniec sezonu ponownie sięgnął po krajowy puchar. W 1998 roku był z Lokomotiwem trzeci w lidze, a w 1999 roku został wicemistrzem Rosji. Także w 2000 i 2001 roku zajął 2. miejsce w Premier Lidze. W obu przypadkach był też zdobywcą rosyjskiego pucharu.
W połowie 2001 roku Sołomatin odszedł do CSKA Moskwa. W 2002 roku CSKA zdobyło puchar kraju. Andriej grał w tym klubie do końca 2003 roku wieńcząc w nim pobyt wywalczeniem swojego pierwszego w karierze mistrzostwa Rosji. W 2004 roku trafił do południowokoreańskiego Seongnam Ilhwa Chunma, ale po rozegraniu 2 meczów wrócił do Rosji i do końca roku grał w Kubaniu Krasnodar. Następnie co pół roku zmieniał barwy klubowe. W 2005 był piłkarzem ukraińskiego Obołoń Kijów, a także Krylii Sowietow Samara. Natomiast w 2006 reprezentował barwy Spartaka Niżny Nowogród, a następnie Anży Machaczkała. W 2007 roku grał w Torpedo Moskwa, ale odszedł z klubu w 2008 roku, a następnie postanowił zakończyć piłkarską karierę.
Kariera reprezentacyjna.
W reprezentacji Rosji Sołomatin zadebiutował 19 listopada 1998 roku w przegranym 1:5 towarzyskim meczu z Brazylią. W 2002 roku został powołany przez Olega Romancewa do kadry na Mistrzostwa Świata 2002. Tam był podstawowym zawodnikiem Rosji. Zaliczył wszystkie trzy spotkania grupowe: z Tunezją (2:0), z Japonią (0:1) oraz z Belgią (2:3). Do 2003 roku w kadrze "Sbornej" rozegrał 13 meczów i strzelił jednego gola (w zremisowanym 1:1 meczu z Białorusią).

</doc>
<doc id="1379579" url="https://pl.wikipedia.org/wiki?curid=1379579" title="Hajdúnánás">
Hajdúnánás

Hajdúnánás – miasto na Węgrzech, w komitacie Hajdú-Bihar, w powiecie Hajdúböszörmény.

</doc>
<doc id="1379581" url="https://pl.wikipedia.org/wiki?curid=1379581" title="Równanie wzrostu Harroda-Domara">
Równanie wzrostu Harroda-Domara



</doc>
<doc id="1379582" url="https://pl.wikipedia.org/wiki?curid=1379582" title="Mileszti">
Mileszti



</doc>
<doc id="1379585" url="https://pl.wikipedia.org/wiki?curid=1379585" title="Hajdúsámson">
Hajdúsámson

Hajdúsámson – miasto na Węgrzech, w komitacie Hajdú-Bihar, w powiecie Hajdúhadház.

</doc>
<doc id="1379586" url="https://pl.wikipedia.org/wiki?curid=1379586" title="Guylaine St-Onge">
Guylaine St-Onge

Guylaine St. Onge (ur. 1965 w Saint-Eustache (Quebec), zm. 3 marca 2005) – kanadyjska aktorka.
Pracowała jako modelka i tancerka. Występowała głównie w serialach, takich jak np. "Mount Royal" i "Lonesome Dove", "Nikita", "", "Lightning Force" oraz w filmie "Oczy anioła".
Zmarła w 2005 roku w wyniku raka szyjki macicy. Z mężem, Davidem Nermanem, kanadyjskim aktorem, ma syna Aidana.

</doc>
<doc id="1379588" url="https://pl.wikipedia.org/wiki?curid=1379588" title="Okręg wyborczy East Worcestershire">
Okręg wyborczy East Worcestershire

Okręg wyborczy East Worcestershire powstał w 1832 r. i wysyłał do brytyjskiej Izby Gmin dwóch deputowanych. W 1885 r. liczbę mandatów przypadających na okręg zmniejszono do jednego. Okręg obejmował wschodnią część hrabstwa Worcestershire. Został zlikwidowany w 1918 r.

</doc>
<doc id="1379590" url="https://pl.wikipedia.org/wiki?curid=1379590" title="Demon i panna Prym">
Demon i panna Prym

Demon i panna Prym (port. "O Demônio e a Srta. Prym") – powieść Paulo Coelho wydana w 2000 roku w Brazylii. W Polsce ukazała się w 2002 roku nakładem wydawnictwa "Drzewo Babel". Książka została przełożona na język polski przez Barbarę Stępień oraz Grażynę Misiorowską.

</doc>
<doc id="1379591" url="https://pl.wikipedia.org/wiki?curid=1379591" title="Choroba Hashimoto-Pritzkera">
Choroba Hashimoto-Pritzkera

Choroba Hashimoto-Pritzkera (histiocytoza Hashimoto-Pritzkera, ang. Hashimoto-Pritzker histiocytosis, HPH, self-healing reticulohistiocytosis Hashimoto-Pritzker type) – rzadka, samowyleczalna, łagodna postać histiocytozy z komórek Langerhansa.
Histiocytoza Hashimoto-Pritzkera jest bardzo rzadką chorobą; opisano do tej pory około 30 przypadków. Sugeruje się, że z powodu łagodnego przebiegu i braku jasnych kryteriów rozpoznania faktyczna zapadalność jest wyższa. Występuje głównie w okresie noworodkowym i wczesnym niemowlęcym. Rokowanie jest bardzo dobre. Objawia się rozsianymi na twarzy, kończynach, dłoniach i podeszwach brązowawoczerwonymi guzkami, grudkami lub pęcherzykami, samoistnie ustępującymi po okresie kilku tygodni lub miesięcy. Obecne są też zmiany na śluzówkach jamy ustnej. Chorobę opisali Hashimoto i Pritzker w 1973 roku.

</doc>
<doc id="1379594" url="https://pl.wikipedia.org/wiki?curid=1379594" title="Okręg wyborczy Birmingham West">
Okręg wyborczy Birmingham West

Okręg wyborczy Birmingham West powstał w 1885 r. i wysyłał do brytyjskiej Izby Gmin jednego deputowanego. Okręg obejmował zachodnią część miasta Birmingham. Został zlikwidowany w 1950 r.

</doc>
<doc id="1379595" url="https://pl.wikipedia.org/wiki?curid=1379595" title="Ptaki Borów Niemodlińskich">
Ptaki Borów Niemodlińskich

Ptaki Borów Niemodlińskich – awifaunę lęgową Obszaru Chronionego Krajobrazu Borów Niemodlińskich znamionuje duże zróżnicowanie gatunkowe, wyróżniające ten obszar na tle województwa opolskiego. Ogółem stwierdzono tutaj około 150 gatunków lęgowych, co stanowi około 34% całej ornitofauny krajowej. Wiele z nich to gatunki zakwalifikowane na różnej rangi czerwonych listach gatunków zagrożonych wymieraniem – regionalnych, krajowych, europejskich.
Różnorodność awifauny Obszaru Chronionego Krajobrazu Borów Niemodlińskich jest efektem dużą rozmaitości krajobrazowej tego terenu – rozległe kompleksy lasów z zachowanymi fragmentami torfowisk, mieszanego starodrzewia, poprzecinane dopływami Ścinawy Niemodlińskiej i Nysy Kłodzkiej oraz dość liczne połacie podmokłych łąk i rozległe kompleksy stawów hodowlanych. Stawy hodowlane zlokalizowane na obszarze Borów Niemodlińskich mają ogromne znaczenie dla zachowania różnorodności gatunkowej ptaków na tym terenie. Będąc ekologicznymi odpowiednikami jezior, o powierzchniach sięgających 50 i 100 ha, z bujnie wykształconą roślinnością szuwarową, wraz z otaczającymi je lasami, śródleśnymi bagienkami, podmokłymi łąkami stanowią ostoję i miejsca lęgów dużej liczby gatunków ptaków wodno-błotnych.
Ptaki chronione.
Stanowiska na terenie Obszaru Chronionego Krajobrazu Borów Niemodlińskich:
Kategorie zagrożeń według list krajowych lub regionalnych:

</doc>
<doc id="1379600" url="https://pl.wikipedia.org/wiki?curid=1379600" title="Stanisław Prutis">
Stanisław Prutis

Stanisław Prutis (ur. 15 marca 1948 w Kraskowie) – polski prawnik, profesor nauk prawnych, wojewoda białostocki (1990–1994), dziekan Wydziału Prawa Uniwersytetu w Białymstoku (1996–2005), profesor zwyczajny Uniwersytetu w Białymstoku.
Życiorys.
W 1965 zdał maturę w Liceum Ogólnokształcącym im. Wojciecha Kętrzyńskiego w Kętrzynie. Następnie w 1969 ukończył studia prawnicze na Uniwersytecie Wrocławskim. Obronił doktorat, a w 1988 uzyskał stopień doktora habilitowanego. W 1999 otrzymał tytuł profesora nauk prawnych. Specjalizuje się w zakresie prawa rolnego i cywilnego. Pracownik naukowy w Wyższej Szkole Administracji Publicznej w Białymstoku oraz w Katedrze Prawa Cywilnego Uniwersytetu w Białymstoku (jako profesor zwyczajny).
W 1980 zaangażował się w działalność opozycyjną, wstępując do „Solidarności”. Pełnił funkcję doradcy prawnego, był współautorem regionalnego statutu związku i uczestnikiem I Krajowego Zjazdu Delegatów w Gdańsku. W stanie wojennym internowano go na okres prawie trzech miesięcy. Był uczestnikiem prac Centrum Obywatelskich Inicjatyw Ustawodawczych Solidarności.
Od 1990 do 1994 zajmował stanowisko wojewody białostockiego. Później wycofał się z działalności politycznej. Pełnił m.in. funkcję dziekana Wydziału Prawa Uniwersytetu w Białymstoku (1996–2005), kierował Katedrą Prawa Cywilnego na tej uczelni. Przez 20 lat orzekał także jako sędzia Naczelnego Sądu Administracyjnego w Wojewódzkim Sądzie Administracyjnym w Białymstoku, po czym przeszedł w stan spoczynku. Podjął współpracę z Instytutem Spraw Publicznych.
Odznaczony m.in. Krzyżem Kawalerskim (1999) i Oficerskim (2011) Orderu Odrodzenia Polski, Medalem „Zasłużony dla Wymiaru Sprawiedliwości – Bene Merentibus Iustitiae” (2013), Krzyżem Wolności i Solidarności (2015) oraz Odznaką Honorową za Zasługi dla Samorządu Terytorialnego (2015).

</doc>
<doc id="1379601" url="https://pl.wikipedia.org/wiki?curid=1379601" title="Escherichia">
Escherichia

Escherichia – rodzaj bakterii gram ujemnych należących do rodziny enterobakterii. Są to pałeczki laktozo-dodatnie ("E. coli", "E. hermani", "E. vulneris") lub laktozo-ujemne ("E. blattae" i "E.ferussoni"), wytwarzające gaz i indol (z wyjątkiem "E. blattae" i "E. vulneris"), dodatnie w teście z czerwienią metylową i ujemne w teście VP (Voges-Proskauer), nie wytwarzają ureazy, H2S, niewzrastające na podłożu Simmonsa z cytrynianem oraz wydzielające dekarboksylazę lizyny (z wyjątkiem "E. hermannii"). Szczepy trzech gatunków ("E. ferussoni", "E. vulneris") nie rozkładają sorbitolu, a dwóch ("E. hermani" i "E. vulneris") wytwarzają żółty barwnik. Bakterie tego rodzaju nie tworzą spor.

</doc>
<doc id="1379603" url="https://pl.wikipedia.org/wiki?curid=1379603" title="Roland C-180">
Roland C-180

Roland C-180 − organy klasyczne C-180 firmy Roland.
Instrument działa w dwóch trybach: jako organy, dając realistyczne brzmienie organowe oraz jako multibrzmieniowy instrument muzyczny, udostępniając brzmienia od pianin, po instrumenty dęte, itp.
Przy zastosowaniu opcjonalnej klawiatury nożnej instrument ten może być wykorzystywany np. przez organistów w kościołach.

</doc>
<doc id="1379604" url="https://pl.wikipedia.org/wiki?curid=1379604" title="Heathrow Connect">
Heathrow Connect

Heathrow Connect - brytyjski przewoźnik kolejowy, będący jednym z dwóch operatorów połączenia między lotniskiem Heathrow a centrum Londynu. O ile pociągi Heathrow Express nie zatrzymują się między dworcem Paddington a lotniskiem, o tyle składy Heathrow Connect stają na kilku stacjach. Udziałowcami firmy są grupa FirstGroup (za pośrednictwem należącego do siebie przewoźnika First Great Western) oraz operator lotniska, firma BAA (za pośrednictwem swojego kolejowego skrzydła Heathrow Express). Pierwszym dniem przewozów był 12 czerwca 2005. Tabor Heathrow Connect składa się z zaledwie 5 pociągów i są to wyłącznie składy typu British Rail Class 360.

</doc>
<doc id="1379607" url="https://pl.wikipedia.org/wiki?curid=1379607" title="Kościół „Chrystus dla Wszystkich” w Toruniu">
Kościół „Chrystus dla Wszystkich” w Toruniu

Kościół „Chrystus dla Wszystkich” w Toruniu – ewangeliczna wspólnota chrześcijańska nurtu charyzmatycznego, mająca siedzibę w Toruniu i będąca częścią Kościoła Bożego w Polsce. Należy do Toruńskiego Przymierza Protestanckiego. Wcześniej stanowił jeden ze zborów Kościoła „Chrystus dla Wszystkich”.
Działalność.
Nabożeństwa niedzielne odbywają się przy ul. Lampkowskiego 31 w Grębocinie. Ponadto kościół prowadzi grupy domowe. Organizowany jest również Kurs Alpha oraz spotkania młodzieżowe.

</doc>
<doc id="1379610" url="https://pl.wikipedia.org/wiki?curid=1379610" title="Uczucia w Promocji">
Uczucia w Promocji



</doc>
<doc id="1379612" url="https://pl.wikipedia.org/wiki?curid=1379612" title="Gustavo Morínigo">
Gustavo Morínigo

Gustavo Morínigo (ur. 23 stycznia 1977 w Coronel Blas Garay) – paragwajski piłkarz występujący na pozycji pomocnika.
Kariera klubowa.
Gustavo Morínigo zawodową karierę rozpoczynał w 1996 roku w zespole Club Libertad. Początkowo pełnił tam rolę rezerwowego, jednak w miarę regularnie dostawał szanse gry. W 2000 roku Paragwajczyk został wypożyczony do Club Guaraní, a po powrocie do Libertadu wywalczył sobie już miejsce w podstawowym składzie. W sezonie 2002 Morínigo w 27 spotkaniach strzelił trzynaście bramek i był jednym z najlepszych strzelców w zespole. Przyczynił się do zdobycia przez swoją drużynę dziewiątego w historii klubu tytułu mistrza kraju. Rozgrywki paragwajskiej ekstraklasy Libertad wygrywał także w 2003 i 2006 roku. Podczas pobytu w ekipie „Gumarelo” Morínigo trzy razy był wypożyczany do innych zespołów. Oprócz krótkiego pobytu w Club Guaraní, Paragwajczyk zaliczył także epizod w Argentinos Juniors Buenos Aires oraz Deportivo Cali. W 2007 roku Morínigo podpisał kontrakt z Cerro Porteño, a następnie trafił do Club Nacional.
Kariera reprezentacyjna.
W reprezentacji swojego kraju Morínigo zadebiutował w 2001 roku. W 2002 roku szkoleniowiec Paragwajczyków - Cesare Maldini powołał go do 23-osobowej kadry na Mistrzostwa Świata. Na turnieju tym ekipa „Guarani” dotarła do 1/8 finału, gdzie przegrała z Niemcami 0:1. Na boiskach Korei Południowej i Japonii Morínigo pełnił rolę rezerwowego i wystąpił tylko w zremisowanym 2:2 meczu z Republiką Południowej Afryki, kiedy to w 72 minucie zastąpił Jorge Luisa Camposa. Łącznie dla drużyny narodowej Morínigo zaliczył osiemnaście występów i zdobył trzy gole.

</doc>
<doc id="1379613" url="https://pl.wikipedia.org/wiki?curid=1379613" title="Gustavo Morinigo">
Gustavo Morinigo



</doc>
<doc id="1379614" url="https://pl.wikipedia.org/wiki?curid=1379614" title="Evsey Domar">
Evsey Domar

Evsey David Domar (ur. 16 kwietnia 1914 roku w Łodzi, zm. 1 kwietnia 1997 w Concord) – polsko-amerykański ekonomista. Najbardziej znany jest z modelu wzrostu Harroda-Domara, którego był współautorem.
Życiorys.
Evsey Domar urodził się 16 kwietnia 1914 w Łodzi, która należała w tym czasie do Rosji. Dorastał i zdobywał wiedzę w Mandżurii, skąd wyemigrował do Stanów Zjednoczonych w 1936. Otrzymał tytuł licencjata sztuki na UCLA w 1939, tytuł magistra na University of Michigan (1940) oraz na Harvard University (1943), natomiast tytuł doktora Harvardu zdobył w 1947. Rok wcześniej w 1946 ożenił się z Carolą Rosenthal. Mieli dwie córki.
Evsey Domar zmarł 1 kwietnia 1997 w szpitalu Emerson w Concord.
Kariera naukowa.
Był profesorem na Carnegie Institute of Technology, University of Chicago, w Johns Hopkins University, a od 1957 do końca kariery, w Massachusetts Institute of Technology.
Evsey Domar był członkiem kilku organizacji naukowych, takich jak American Academy of Arts and Sciences, Econometric Society oraz Centrum Zaawansowanych Studiów w Behavioral Sciences. Był w składzie Komitetu Wykonawczego American Economic Association od 1962 do 1965, wiceprezesem został w 1970. Był prezesem Stowarzyszenia Comparative Economics. Ponadto pracował w RAND Corporation, Ford Foundation, Brookings Institution, National Science Foundation, Instytucie Pamięci Battelle oraz Instytucie Analiz Obrony.
Evsey Domar był keynesistą. Dokonał podziału w trzech głównych obszarach gospodarki: historii ekonomicznej, ekonomii porównawczej i wzrostu gospodarczego. Podczas zimnej wojny był również ekspertem w dziedzinie ekonomii radzieckiej.
Najbardziej znany jest, wraz z brytyjskim ekonomistą Royem Harrodem, z modelu wzrostu gospodarczego znanego jako model Harroda-Domara.
Wśród jego uczniów był historyk Robert Fogel, który został uhonorowany Nagrodą Nobla w dziedzinie ekonomii w 1993 roku.

</doc>
<doc id="1379616" url="https://pl.wikipedia.org/wiki?curid=1379616" title="Ochotnicza Straż Pożarna w Kaliszu">
Ochotnicza Straż Pożarna w Kaliszu

Ochotnicza Straż Pożarna w Kaliszu, jednostka ochotniczej straży pożarnej w Kaliszu, założona w 1846, w 1949 dała początek jednostce zawodowej straży pożarnej, od 1957 ponownie jednostka ochotniczej straży pożarnej, od 1992 członek Związku Ochotniczych Straży Pożarnych Rzeczypospolitej Polskiej, od 1995 sekcja ratownictwa wodnego krajowego systemu ratowniczo-gaśniczego; najstarsza straż ogniowa w Królestwie Polskim, druga najstarsza na ziemiach polskich, posiada własne zbiory muzealne.
Strażnica Kaliskiej Straży Ogniowej, neogotycka, wzniesiona na Nowym Rynku w latach 1885–1886 według projektu Józefa Chrzanowskiego, została rozebrana w 1973; w jej miejscu miał stanąć pomnik Walki Zbrojnej i Czynu Rewolucyjnego, jednak budowy pomnika zaniechano po 1989.

</doc>
<doc id="1379618" url="https://pl.wikipedia.org/wiki?curid=1379618" title="En Gedi (woda butelkowana)">
En Gedi (woda butelkowana)

En Gedi – marka wody słodkiej, jedna z najpopularniejszych w Izraelu. Jej udział rynkowy w roku 2000 wyniósł około 21%. Zawiera 487,9 mg/l składników mineralnych.
Z charakterystyczną etykietą ozdobioną sylwetką samca koziorożca nubijskiego, występującego w En Gedi i będącego symbolem tych okolic, zetknął się chyba każdy, kto odwiedził Izrael. Wodę tę jako produkt importowany można znaleźć również w Stanach Zjednoczonych, a także niektórych krajach Europy (w tym w Wielkiej Brytanii) i Ameryki Południowej.
Wytwórnia wody mineralnej En Gedi znajduje się w kibucu En Gedi w dolinie Jordanu i w rejonie Morza Martwego, w Izraelu. Jest obecnie własnością firmy Jafora-Tabori, drugiego co do wielkości producenta i dystrybutora napojów bezalkoholowych w Izraelu, oraz kibucu En Gedi.
Produkcja w fabryce jest w pełni zautomatyzowana. Spełnia standardy jakościowe ISO 9002, NSF, HACCP, ISO 14000, a także wymogi amerykańskiej Agencji Żywności i Leków. Testy jakości wody w procesie produkcyjnym odbywają się co godzinę.
Źródłem wody mineralnej En Gedi jest źródło En Gedi, znajdujące się w okolicy najniższego miejsca na Ziemi, 600 metrów od wytwórni. Woda wypływa z podziemnego źródła w sposób naturalny (bez pompowania), bezpośrednio do wytwórni, bez kontaktu z powietrzem. Dzięki znacznej odległość od zamieszkanych osiedli woda w źródle jest wolna od zanieczyszczeń przemysłowych i rolniczych.
Źródło posiada stały dopływ wody z naturalnego rezerwuaru w Górach Judzkich, który jest uznawany za największy zbiornik wody w Izraelu. Z powodu niskiego położenia źródła przepływ poprzez filtrację podziemną (wiele warstw skalnych) z Gór Judzkich do źródła En Gedi trwa bardzo długo – czas ten ocenia się na setki lat. Ma to znaczący wpływ na bogactwo mineralne, walory smakowe oraz czystość wody.

</doc>
<doc id="1379619" url="https://pl.wikipedia.org/wiki?curid=1379619" title="En Gedi (ujednoznacznienie)">
En Gedi (ujednoznacznienie)



</doc>
<doc id="1379621" url="https://pl.wikipedia.org/wiki?curid=1379621" title="Corinne Hofmann">
Corinne Hofmann

Corinne Hofmann (ur. 4 czerwca 1960 w Frauenfeld) – szwajcarska pisarka, autorka bestsellerowej autobiograficznej powieści "Biała Masajka", opisującej jej wspomnienia z pobytu w Kenii.
Jej ojciec był pochodzenia niemieckiego, matka natomiast była Francuzką. Gdy miała 21 lat, otworzyła w Biel/Bienne swój własny sklep odzieżowy. 
W 1986 wraz ze swoim narzeczonym pojechała na wycieczkę do Kenii. Tam poznała wojownika Samburu – Lketingę, który zauroczył ją do tego stopnia, iż zostawiła swojego narzeczonego, a po kilku miesiącach wróciła do Kenii z zamiarem pozostania tam na zawsze. Swoje doświadczenia opisuje w książce "Biała Masajka".
Jej wspomnienia w samych Niemczech, Austrii i Szwajcarii sprzedały się w ponad 3 milionach egzemplarzy. Powieść została przetłumaczona na 23 języki, a w 2005 roku zekranizowana. W rolach głównych wystąpili Nina Hoss i Jacky Ido. 
Corinne Hofmann napisała także trzy inne książki, będące kontynuacją "Białej Masajki" - "Żegnaj Afryko. Dalsze losy Białej Masajki", "Moja wielka afrykańska miłość. Biała Masajka wraca do Barsaloi" oraz "Afryka, moja miłość."

</doc>
<doc id="1379622" url="https://pl.wikipedia.org/wiki?curid=1379622" title="B8">
B8



</doc>
<doc id="1379624" url="https://pl.wikipedia.org/wiki?curid=1379624" title="B9">
B9



</doc>
<doc id="1379625" url="https://pl.wikipedia.org/wiki?curid=1379625" title="Marie Myriam">
Marie Myriam

Marie Myriam (ur. 8 maja 1957 w Luluabourgu) – francuska piosenkarka i aktorka pochodzenia portugalskiego, urodzona w Kongu Belgijskim, zwyciężczyni Konkursu Piosenki Eurowizji 1977.
Marie Myriam zadebiutowała w 1976 roku piosenką „Ma colombe”, która odniosła wielki sukces w Quebecu. Rok później reprezentowała Francję w Konkursie Piosenki Eurowizji, gdzie wygrała śpiewając piosenkę „L’oiseau et l’enfant”.
Wzięła udział w nagraniu singla charytatywnego „Je reprends ma route” wspierającego organizację UNITAID, który ukazał się 24 września 2012, wykonanego przez formację Les Voix de l'Enfant (Głos dziecka) w towarzystwie takich wykonawców jak Quentin Mosimann, Matt Pokora, Emmanuel Moire, Joyce Jonathan, Gérard Lenorman, Florent Mothe, Mikelangelo Loconte, Pedro Alves, Merwan Rim i Yannick Noah.

</doc>
<doc id="1379626" url="https://pl.wikipedia.org/wiki?curid=1379626" title="Konrad von Wittelsbach">
Konrad von Wittelsbach

Konrad von Wittelsbach (ur. 1120/25, zm. 25 października 1200) – arcybiskup Moguncji i Salzburga oraz kardynał Świętego Kościoła Rzymskiego. Był pierwszym w historii kardynałem, który jednocześnie był także biskupem rezydencjonalnym (nie licząc diecezji suburbikarnych).
Życiorys.
Był synem Ottona hrabiego Wittelsbach oraz bratem Ottona I, księcia Bawarii. OD 1156 udokumentowany jest jako kanonik regularny przy katedrze w Salzburgu. Na synodzie w Lodi w 1161 cesarz Fryderyk I Barbarossa mianował go arcybiskupem Moguncji, który to urząd wiązał się z godnością arcykanclerza Niemiec. Na tym samym synodzie cesarz udzielił poparcia antypapieżowi Wiktorowi IV, wybranemu dwa lata wcześniej w opozycji do papieża Aleksandra III. W 1164 zmarł Wiktor IV, a jego zwolennicy wybrali na jego następcę Paschalisa III. Konrad opowiedział się wówczas za uznaniem Aleksandra III, co poróżniło go z cesarzem, który wsparł antypapieża. W rezultacie musiał uchodzić do Francji, a następnie do Rzymu. Ponieważ Fryderyk pozbawił go archidiecezji mogunckiej, mianując na jego miejsce arcybiskupa Chrystiana, papież Aleksander III w ramach rekompensaty w 1165 kreował go kardynałem prezbiterem S. Marcelli i prokuratorem (administratorem) diecezji sabińskiej. 16 kwietnia 1166 został mianowany kardynałem biskupem Sabiny. Święcenia kapłańskie i sakrę biskupią przyjął z rąk Aleksandra III w Rzymie w dniach 18-19 grudnia 1165. Nadto w 1167 został administratorem diecezji Sora w Kampanii, jednak przez cały ten czas uważał się za prawowitego arcybiskupa Moguncji. Między 1169 a 1177 Aleksander III wysyłał go kilkakrotnie z misjami legackimi do północnej Italii, Bawarii i prawdopodobnie także do Czech.
W 1177 doszło do pojednania Aleksandra III z Fryderykiem I. W podpisanym wówczas Traktacie Weneckim papież uznał Chrystiana za arcybiskupa mogunckiego, podczas gdy Konrad jako rekompensatę otrzymał arcybiskupstwo Salzburga. Kiedy jednak w 1183 Chrystian zmarł, Konrad powrócił na stanowisko metropolity mogunckiego i piastował je już do śmierci. W tym czasie przebudował i odnowił moguncki kościół katedralny. Od 1179 roku Konrad piastował także godność legata papieskiego w Niemczech.
W latach 1197–1199 sprawował funkcję legata papieskiego w Ziemi Świętej. W trakcie tej legacji ingerował w spory dynastyczne w Księstwie Antiochii, a ponadto, za zgodą papieża, koronował na króla władcę Armenii Leona I jako wasala Cesarstwa.
Jako kardynał sygnował bulle papieskie między 18 marca 1166 a 26 listopada 1199. Od 1181 roku był dziekanem Kolegium Kardynalskiego. Zmarł w Riedfeld w trakcie powrotu z legacji na Węgrzech.

</doc>
<doc id="1379627" url="https://pl.wikipedia.org/wiki?curid=1379627" title="B11">
B11



</doc>
<doc id="1379628" url="https://pl.wikipedia.org/wiki?curid=1379628" title="B12">
B12



</doc>
<doc id="1379632" url="https://pl.wikipedia.org/wiki?curid=1379632" title="Edward Szturm de Sztrem">
Edward Szturm de Sztrem

Edward Szturm de Sztrem (ur. 18 lipca 1885 w Petersburgu, zm. 9 września 1962 w Warszawie) – polski statystyk i demograf.
Życiorys.
Syn Jana i Marii z Rusieckich. Tradycja rodzinna utrzymywała, że nazwisko de Sztrem pochodzi z Alzacji. Przodek walczył w oddziałach Jana III Sobieskiego i za waleczność w odsieczy wiedeńskiej został nobilitowany. Do nazwiska de Sztrem dodano pierwszy człon Szturm. Ojciec Jan pełnił różne kierownicze stanowiska w miastach nad Wołgą.
Miał siostrę Zofię (1891–1965), później żonę majora Tadeusza Herfurta oraz trzech braci: Tadeusza (1892–1968) – działacza PPS i PPS-WRN, Witolda (1888–1933) – prawnika, działacza PPS i KPP. Najmłodszy Zbigniew (1898–1921) był działaczem Polskiej Organizacji Wojskowej (POW) i podchorążym Wojska Polskiego.
W 1912 ukończył studia prawnicze i ekonomiczne na Uniwersytecie w Petersburgu, a następnie wyjechał do Nancy, gdzie na tamtejszym uniwersytecie studiował nauki matematyczne. Do 1918 pracował jako statystyk w Samorządzie Ziemskim Guberni Połtawskiej, a następnie przeniósł się do Warszawy. Początkowo był statystykiem w Biurze Pracy Społecznej, aby później objąć stanowisko kierownika organizacyjnego w Wydziale Statystycznym Ministerstwa Aprowizacji. W 1920 Ministerstwa Aprowizacji zostało wchłonięte przez Główny Urząd Statystyczny, gdzie powierzono mu etat naczelnika Wydziału Statystyki Rolniczej i Aprowizacji. W dniu 24 października 1929 dotychczasowy prezes GUS Józef Buzek złożył rezygnację z zajmowanego stanowiska, tego samego dnia Edward Szturm de Sztrem został prezesem GUS i pełnił tę funkcję do wybuchu II wojny światowej. Po utworzeniu w 1937 Polskiego Towarzystwa Statystycznego został jego prezesem.
Edward Szturm de Sztrem prowadził szeroką działalność naukową, w okresie dwudziestolecia był wykładowcą Wolnej Wszechnicy Polskiej, gdzie wykładał przedmiot: metody badań statystycznych w samorządzie.
Po wybuchu wojny, w latach 1939–1941, przebywał we Francji, gdzie pracował dla Polskiego Czerwonego Krzyża. Od maja 1941 w Wielkiej Brytanii prowadził prace nad „Atlasem Statystycznym Polski”, w latach 1943–1946 był wykładowcą na uniwersytecie w Oksfordzie. Od 1945 został delegatem Rządu do Komitetu Europejskiego UNRRA, uczestniczył w delegacji polskiej na pierwsze Walne Zgromadzenie Narodów Zjednoczonych.
Do kraju powrócił w listopadzie 1946 i objął funkcję rektora Akademii Nauk Politycznych, rok później powołano go na Wiceprezydenta Międzynarodowego Instytutu Statystycznego. W 1951 uzyskał stopień profesora nadzwyczajnego na SGPiS, gdzie był wykładowcą.
Pochowany na cmentarzu Wojskowym na Powązkach w Warszawie (kwatera IIB 30-1-21).

</doc>
<doc id="1379633" url="https://pl.wikipedia.org/wiki?curid=1379633" title="B13">
B13



</doc>
<doc id="1379635" url="https://pl.wikipedia.org/wiki?curid=1379635" title="Marka NRD">
Marka NRD

Marka NRD (marka wschodnia) – jednostka płatnicza w radzieckiej strefie okupacyjnej Niemiec, a następnie Niemieckiej Republice Demokratycznej w latach 1948–1990. Od 1948 roku wydawana przez bank emisyjny "Deutsche Notenbank", a od roku 1968 przez Bank Państwowy NRD ("Staatsbank der DDR"). Jedna marka liczyła 100 fenigów ("pfennig").
Nazwa.
W historii waluty stosowane były następujące nazwy:
Historia.
Wprowadzenie.
20 czerwca 1948 w zachodnich strefach okupacyjnych wprowadzono markę niemiecką zastępując "Reichsmark" i "Rentenmark". Ta pierwsza była ciągle środkiem płatniczym w radzieckiej strefie okupacyjnej, co na dłuższą metę spowodowało inflację wywołaną przepływem bezwartościowej waluty na wschód. Jako kontrakcję władze strefy wprowadziły 24 czerwca 1948 swoją walutę (obowiązujące dotychczas banknoty z naklejonym kuponem). Dopiero 24 lipca wydano nową serię banknotów sygnowanych przez "Deutsche Mark der Deutschen Notenbank". Przelicznik dla nowej waluty (czerwiec):
Lata 70..
Wprowadzenie reform konstytucyjnych w latach 1968 i 1974 oddalało Niemiecką Republikę Demokratyczną od początkowego celu ponownego zjednoczenia Niemiec. Jednym z efektów była zmiana słowa "Niemcy" na "NRD". Zmieniono też nazwę waluty na "marka NRD", a nazwę banku emisyjnego na "Bank Państwowy NRD". Oficjalną nazwę "Marka NRD" wprowadzono 12 grudnia 1967 roku. Zwane były również "markami", a dla odróżnienia markę RFN nazywano często "zachodnią". Jednak monety z napisem "Deutsche Mark" obowiązywały w NRD do lat 80.
Wymienialność.
Marka NRD była wewnętrzną jednostką rozliczeniową – nie była wymienialna w handlu zagranicznym ani ruchu turystycznym. Zarówno wywóz, jak i wwóz marek był zabroniony i podlegał karze. W handlu zagranicznym operowano pojęciem "marki walutowej". Zagraniczne środki płatnicze nie były w NRD dopuszczone do handlu wewnętrznego. Wyjątkiem były sklepy sieci Intershop, w których można było płacić walutą wymienialną, jak również bonami ("Forumscheck"). Dla celów podróży do krajów demokracji ludowej dozwolona była niewielka wymiana walutowa po kursie określonym przez państwo. Podróżujący do krajów zachodnich zobowiązani byli do przymusowej wymiany z góry określonej sumy.
Siła nabywcza.
Siłę nabywczą marki NRD określić można tylko w przybliżonym zakresie ze względu na subwencjonowanie wielu dóbr konsumpcyjnych przez państwo, zwłaszcza żywności, transportu, mieszkań, a nawet książek. Na czarnym rynku 1 marka wschodnioniemiecka warta była ok. 0,2 marki zachodnioniemieckiej. Kurs "oficjalny" ustalony przez państwo wynosił 1:1.
Zniszczenie banknotów.
Po zjednoczeniu Niemiec banknoty w sumie o wartości 100 miliardów marek (o objętości ok. 300 wagonów towarowych) złożono w 300-metrowym lochu w okolicy Halberstadt. Znalazły się tam również pozamonetarne środki i dokumenty rozliczeniowe – książeczki czekowe, oszczędnościowe przewiezione eszelonem ze skarbca państwowego. Pieniądze zabezpieczono zbrojonym betonem i przykryto wapnem.
W roku 2001 podano do wiadomości, że mimo zabezpieczeń dokonano włamania do bunkra i skradziono część banknotów. Postanowiono pozostałe banknoty spalić w Schoningen pod Helmstedt. Ostatnie banknoty spalono 29 czerwca 2002 roku.

</doc>
<doc id="1379638" url="https://pl.wikipedia.org/wiki?curid=1379638" title="Janusz Gramza">
Janusz Gramza

Janusz Gramza (ur. 21 maja 1943 w Częstochowie) – polski menedżer, były wojewoda lubuski.
Życiorys.
Ukończył w 1967 studia na Wydziale Budowy Maszyn Politechniki Poznańskiej. W okresie PRL należał do PZPR, później pozostał bezpartyjny.
Od lat 70. zajmował kierownicze stanowiska w przedsiębiorstwach. Był głównym inżynierem w Zakładach Przemysłu Jedwabniczego Silwana w Gorzowie Wielkopolskim. W latach 1979–1986 pełnił funkcję dyrektora naczelnego fabryki dywanów w Białymstoku, następnie do 2003 kolejno dyrektora naczelnego i prezesa zarządu Zakładów Włókien Chemicznych Stilon. Związany także z organizacjami branżowymi, w tym Polską Izbą Przemysłu Chemicznego.
W latach 2004–2006 sprawował urząd wojewody lubuskiego.
W 1999 otrzymał Krzyż Oficerski Orderu Odrodzenia Polski.

</doc>
<doc id="1379639" url="https://pl.wikipedia.org/wiki?curid=1379639" title="Para Para">
Para Para



</doc>
<doc id="1379641" url="https://pl.wikipedia.org/wiki?curid=1379641" title="Hordeolum">
Hordeolum



</doc>
<doc id="1379642" url="https://pl.wikipedia.org/wiki?curid=1379642" title="Fort-Liberté">
Fort-Liberté

Fort-Liberté (hait. Fòlibète) - miasto w Haiti, stolica Departamentu Północno-Wschodniego. Według danych na rok 2008 liczy 19 547 mieszkańców.

</doc>
<doc id="1379643" url="https://pl.wikipedia.org/wiki?curid=1379643" title="Rząd Arthura Balfoura">
Rząd Arthura Balfoura

Koalicyjny rząd Partii Konserwatywnej i Partii Liberalno-Unionistycznej pod przewodnictwem konserwatysty Arthura Balfoura powstał 12 lipca 1902 r. i przetrwał do 4 grudnia 1905 r.

</doc>
<doc id="1379644" url="https://pl.wikipedia.org/wiki?curid=1379644" title="Kopalnia Węgla Kamiennego Nowa Ruda">
Kopalnia Węgla Kamiennego Nowa Ruda

Kopalnia Węgla Kamiennego Nowa Ruda – zlikwidowana kopalnia węgla kamiennego, która działała w Nowej Rudzie, w województwie dolnośląskim, w powiecie kłodzkim.
Historia.
Pierwsza wzmianka o górnictwie w Nowej Rudzie pochodzi z 1434 r. Początki kopalnictwa w Drogosławiu sięgają 1742 r., kiedy to Stillfriedowie, właściciele Nowej Rudy, założyli kopalnię "Ruben", w której wydobywano węgiel kamienny a następnie także łupek ogniotrwały. Eksploatację węgla rozpoczęto w 1781 r. W 1868 r. zgłębiono do poziomu pierwszego szyb "Maxschacht", później "Lech". Zastosowano wtedy, po raz pierwszy, dynamit z przybitką wodną. Od 1975 r. "Lech" stał się szybem wentylacyjnym.
Od roku 1945 nosiła nazwę "Nowa Ruda". W 1946 roku dołączono do niej kopalnie "Przygórze" i "Jan". W 1954 roku obszar górniczy dawnej kopalni "Jan" został przekształcony w kopalnię "Słupiec". Od 1971 roku kopalnie "Nowa Ruda" i "Słupiec" połączono w kopalnię "Nowa Ruda" w Słupcu. 
1 kwietnia 1992 roku kopalnia została postawiona w stan likwidacji. W 1994 roku na polu górniczym Piast powstało Muzeum Górnictwa, w późniejszym okresie przekształcone w Podziemną Trasę Turystyczną „Kopalnia Węgla Kamiennego w Nowej Rudzie”. 8 lutego 2000 roku zakończono wydobycie węgla w rejonie pola Słupiec.

</doc>
<doc id="1379645" url="https://pl.wikipedia.org/wiki?curid=1379645" title="Chalazion">
Chalazion



</doc>
<doc id="1379646" url="https://pl.wikipedia.org/wiki?curid=1379646" title="KWK Nowa Ruda">
KWK Nowa Ruda



</doc>
<doc id="1379647" url="https://pl.wikipedia.org/wiki?curid=1379647" title="Metrorail">
Metrorail



</doc>
<doc id="1379649" url="https://pl.wikipedia.org/wiki?curid=1379649" title="(8447) Cornejo">
(8447) Cornejo

(8447) Cornejo – planetoida z grupy pasa głównego asteroid okrążająca Słońce w ciągu 3 lat i 142 dni w średniej odległości 2,26 au. Została odkryta 16 lipca 1974 roku w Obserwatorium Féliksa Aguilara przez zespół "El Leoncito Station". Nazwa planetoidy pochodzi od Antonio Cornejo (ur. 1930), założyciela i przez ponad 30 lat dyrektora planetarium "Galileo Galilei" w Buenos Aires. Przed nadaniem nazwy planetoida nosiła oznaczenie tymczasowe (8447) 1974 OE.

</doc>
<doc id="1379653" url="https://pl.wikipedia.org/wiki?curid=1379653" title="Nicetas Choniates">
Nicetas Choniates



</doc>
<doc id="1379655" url="https://pl.wikipedia.org/wiki?curid=1379655" title="Elita władzy">
Elita władzy

Elita władzy (ang. power elite) – pojęcie użyte przez Charlesa Wrighta Millsa w jego książce pod tym samym tytułem.
Według autora w skład elity władzy wchodzą osoby zajmujące stanowiska, które umożliwiają im wzniesienie się ponad zwykłe środowisko zwyczajnych ludzi, dzięki czemu mogą podejmować decyzje pociągające za sobą doniosłe konsekwencje. To, czy podejmują takie decyzje, czy też nie, jest mniej ważne niż sam fakt, że zajmują owe kluczowe stanowiska: nawet jeśli nie działają, to tym samym dokonują aktu, który może nieraz wywołać skutki bardziej doniosłe niż decyzja, jaką rzeczywiście podejmują.
Elita władzy nie rządzi sama. Jej wyższe koncepcje i decyzje przygotowują często różnego rodzaju doradcy, rzecznicy, i urabiacze opinii publicznej.
Za posiadających władzę uważa się tych, którzy potrafią zrealizować swoją wolę, nawet jeśli inni się temu opierają. Wynika stąd, że nie może naprawdę posiadać władzy ten, kto nie ma dostępu do stanowisk kierowniczych w głównych instytucjach. Władzę bowiem rzeczywiście posiadają przede wszystkim ci, którzy rozporządzają owymi instytucjonalnymi środkami władzy.
Tego rodzaju instytucjonalną władzą dysponują politycy i najwyżsi urzędnicy państwowi; a także wojskowi oraz główni akcjonariusze i dyrektorzy dużych korporacji. Prawdą jest, że nie wszelka władza opiera się na owych instytucjach i wykonywana jest za ich pośrednictwem, ale tylko w ich obrębie i dzięki nim może istnieć władza o pewnej mniejszej lub większej trwałości i znaczeniu.
Koła wyższe ("the higher circles"), które zajmują decydujące stanowiska kierownicze czy też skupiają się wokół nich określa się często w oparciu o kryterium posiadania. Mówi się, że elitę stanowią ludzie, którzy mają większy niż inni udział w rzeczach i najwyżej cenionych wartościach. Z tego punktu widzenia elita to ci, którzy posiadają najwięcej tego, co można posiadać, to znaczy – według ogólnego mniemania – pieniędzy, władzy i prestiżu, i którzy w związku z tym reprezentują styl życia, jaki czynniki te umożliwiają.
W rzeczywistości jednak elita to nie po prostu ludzie, którzy posiadają najwięcej. Nie mogliby "posiadać najwięcej", gdyby nie zajmowali stanowisk w wielkich instytucjach: to owe instytucje są bowiem nieodzowną bazą ich władzy, bogactwa i prestiżu, a jednocześnie – głównymi środkami wykonywania władzy, zdobywania i utrzymania bogactwa oraz realizacji ich większych roszczeń do prestiżu. Również i bogactwo zdobywa się oraz utrzymuje w instytucjach i dzięki nim. Jednakże - z drugiej strony - osoby z elity zajmują wysoką pozycję w korporacjach dzięki swoim predyspozycjom psychofizycznym, wykształceniu i pochodzeniu z bogatych rodzin. Zatem "posiadanie najwięcej" oraz zajmowanie wysokich stanowisk jest ze sobą nierozerwalnie związane i wynikające ze wspólnych uwarunkowań.

</doc>
<doc id="1379656" url="https://pl.wikipedia.org/wiki?curid=1379656" title="Walther Kausch">
Walther Kausch

Walther Carl Eduard Kausch (ur. 17 lipca 1867 w Królewcu, zm. 24 marca 1928 w Berlinie) – niemiecki chirurg. Jest uważany za jednego z twórców chirurgii trzustki.
Życiorys.
Walther Kausch urodził się w Królewcu; gdy miał 5 lat jego ojciec, urzędnik kolejowy, przeniósł się z rodziną do Strasburga. Od 1885 do 1890 studiował medycynę na Uniwersytecie w Strasburgu, gdzie 8 lipca 1890 otrzymał dyplom lekarza. W 1887 roku w Królewcu poznał chirurga Jana Mikulicza-Radeckiego. 1 kwietnia 1887 został zastępcą ordynatora kliniki chirurgicznej Uniwersytetu w Królewcu. Od 1890 do 1892 pracował w klinice psychiatryczno-neurologicznej u Friedricha Jolly'ego i Karla Fürstnera, następnie od 1892 do 1896 w klinice Bernharda Naunyna. Habilitację z medycyny wewnętrznej uzyskał w 1896: rozprawa habilitacyjna Kauscha "Über den Diabetes mellitus der Vögel" dotyczyła cukrzycy u ptaków, i została przedstawiona na Uniwersytecie w Strasburgu. Później Kausch zmienił zainteresowania na chirurgię i od 1896 do 1906 pracował we Wrocławiu w Klinice Chirurgicznej Mikulicza. 20 grudnia 1902 otrzymał tytuł profesora. 2 stycznia 1902 ożenił się z córką szefa, Marią Mikulicz. Po śmierci Mikulicza objął wrocławską klinikę.
W 1905 roku został mianowany dyrektorem Szpitala Miejskiego Augusty-Viktorii w Berlinie-Schönebergu, i pozostał na tym stanowisku do śmierci.
W 1910 roku zmarł z powodu zapalenia wyrostka jego najstarszy syn, 6,5-letni Wolfgang ("Wolfi"). Kausch sam przeprowadził zakończoną niepowodzeniem operację. Kausch miał jeszcze ośmioro dzieci, jedno dziecko zmarło wkrótce po urodzeniu. Podczas I wojny światowej przez półtora roku służył w armii niemieckiej jako lekarz oddziałowy, został przeniesiony do rezerwy po tym jak został ranny.
Kausch zajmował się radiologią od początku jej powstania i był jedną z pierwszych ofiar promieni rentgenowskich; szczególnie uszkodzoną promieniowaniem miał lewą rękę.
Jako pierwszy na świecie operował raka głowy trzustki z oszczędzeniem odźwiernika żołądka. Metoda Kauscha na wiele lat została zapomniana, by jako pankreatoduodenektomia (operacja Whipple'a) stać się standardem w chirurgii trzustki.
W marcu 1928 poważnie zachorował i rozpoznał u siebie zapalenie pęcherzyka żółciowego. Jego lekarz Wedekind nie zgodził się z rozpoznaniem, prawidłowo diagnozując zapalenie wyrostka. Opóźnioną operację przeprowadził dr Sultan. W stosunkowo dobrym stanie w 12. dobie po operacji Kausch został wypisany do domu, zmarł o godzinie 1 następnej nocy 24 marca 1928 z powodu zatorowości płucnej spowodowanej zakrzepicą żyły głównej dolnej. Został pochowany obok Mikulicza w rodzinnym grobowcu w Świebodzicach, w którym spoczywa też jego syn Wolfgang (1903-1910) i żona Maria (1883-1944). Grób zachował się do dziś.

</doc>
<doc id="1379660" url="https://pl.wikipedia.org/wiki?curid=1379660" title="Kartuzy (stacja kolejowa)">
Kartuzy (stacja kolejowa)

Kartuzy – stacja kolejowa w Kartuzach, w województwie pomorskim.
W roku 2018 stacja obsługiwała 3–4 tys. pasażerów na dobę.
Historia.
Stacja kolejowa w Kartuzach powstała na mocy ustawy parlamentu pruskiego z 25 maja 1883 w sprawie budowy linii kolejowej z Pruszcza Gdańskiego do Kartuz (współcześnie jest to część linii kolejowej nr 229). Otwarcie stacji nastąpiło 1 listopada 1886, natomiast 11 listopada 1901 uruchomiono linię kolejową przez Somonino do Kościerzyny o długości 32,7 km. Kolejna linia kolejowa, łącząca Kartuzy z Lęborkiem, powstała na mocy ustawy parlamentu pruskiego z 2 maja 1900 i została oddana do użytku 4 października 1905.
Kolejną linią wychodzącą z Kartuz miało być połączenie przez Przodkowo i Kielno do Wejherowa, ale realizację tej inwestycji uniemożliwił wybuch I wojny światowej. Sama wojna oszczędziła węzeł kartuski, a 8 lutego 1920 zdjęto z budynku stacyjnego tablicę z niemiecką nazwą "„Karthaus”", zastępując ją nową z nazwą "„Kartuzy”". W trakcie dwudziestolecia międzywojennego funkcjonowały połączenia m.in. do Gdańska, Gdyni i Helu. W związku z budową magistrali węglowej z Bydgoszczy do Gdyniu, odcinek starej linii z Kościerzyny do Somonina został rozebrany, a nową trasę poprowadzono m.in. przez Skorzewo (obecna linia kolejowa nr 214).
W 1939 nazwę stacji ponownie zmieniono na "„Karthaus Westpreußen”", a w 1945 przywrócono polską nazwę. W 1945 w wyniku bombardowań lotniczych budynek dworca uległ zniszczeniu.
W 1953 r. powstał nowy budynek dworca w stylu socrealistycznym.
29 maja 1994 nastąpiło zawieszenie przewozów osobowych na odcinku Pruszcz Gdański – Kartuzy, a 23 czerwca 2000 zawieszono kursowanie pociągów osobowych na trasie Kartuzy – Lębork. 28 czerwca 2002 przestała funkcjonować kasa biletowa. Ostatnie połączenie osobowe z Somonina do Kartuz zawieszono 1 lutego 2003 z powodu nierentowności linii, a 10 kwietnia 2005 został zawieszony przewóz towarów na odcinku Kartuzy – Kamienica Królewska. Dawne budynki dworcowe zostały zaadaptowane na mieszkania oraz sklepy.
Wznowienie przewozów osobowych z Kartuz do Trójmiasta nastąpiło w 2010 w postaci sezonowych, weekendowych połączeń do Gdyni. Przejazd odbywał się przez stację Somonino, gdzie następowała zmiana kierunku jazdy. Połączenie to funkcjonowało do 2014.
W maju 2015 rozpoczęła się modernizacja stacji, obejmująca wymianę nawierzchni, wymianę urządzeń SRK oraz budowę nowego peronu 2 jako dwukrawędziowego.
1 października 2015 spółka PKP Szybka Kolej Miejska w Trójmieście uruchomiła codzienne połączenie Kartuz z Gdańskiem, realizowane tym razem z pominięciem stacji Somonino (gdzie konieczna byłaby zmiana kierunku jazdy). Stało się to możliwe dzięki odbudowie łącznicy pomiędzy liniami 201 i 229 w Glinczu. Kasę biletową PKP SKM umieszczono w kontenerze przed dworcem, jednak w następnym roku została ona przeniesiona na targowisko miejskie, co było traktowane jako rozwiązanie przejściowe do czasu budowy nowego dworca.
W lipcu 2016 Gmina Kartuzy ogłosiła przetarg na budowę węzła przesiadkowego z dworcem o architekturze nawiązującej do XIX-wiecznego obiektu z początków istnienia stacji. Wartość projektu wyniosła około 26 milionów złotych.
W listopadzie 2016 rozpoczęto rozbiórkę dotychczasowego budynku dworca z połowy l. 50. W jego miejsce w 2017 powstał nowy budynek, przeznaczony do obsługi pasażerów pociągów i autobusów oraz mieszczący bibliotekę oraz informację turystyczną. Otwarcie nowego dworca nastąpiło 26 czerwca 2018, jeszcze w tym samym roku nowy obiekt otrzymał nagrodę publiczności w konkursie „Dworzec Roku”.
Infrastruktura.
Na stacji znajdują się dwa perony, a przy nich cztery krawędzie peronowe. Przy drugim peronie znajdował się budynek nastawni Ky, a dalej pomiędzy peronem a nieczynnymi toaletami zachował się żuraw wodny. Po drugiej stronie torów względem budynków dworcowych stoi niszczejąca lokomotywa Ty2.
Wzdłuż torów i ulicy Kolejowej znajduje się kilka kolejowych budynków mieszkalnych oraz wieża ciśnień. Ponadto na stacji znajduje się niszczejąca nastawnia obok wiaduktu w ciągu ulicy 3 Maja oraz kanał oczystkowy, obrotnica i pięciostanowiskowa hala wachlarzowa miejscowej parowozowni. W okresie lat 1934–1939 nosiła ona nazwę "Parowozownia Pomocnicza Kartuzy", a w l. 1939–1945 była to podlegająca lokomotywowni w Gdańsku-Południu ("Bw Danzig Vbf") Lokomotywownia Kartuzy ("Lokbf Karthaus Westpr").

</doc>
<doc id="1379661" url="https://pl.wikipedia.org/wiki?curid=1379661" title="QST">
QST

QST – magazyn dla entuzjastów krótkofalarstwa wydawany przez amerykański związek krótkofalowców – American Radio Relay League (ARRL) dla swoich członków.
Nazwa pochodzi od skrótu radiowego kodu Q, który oznacza "„wiadomość dla wszystkich krótkofalowców”".
Magazyn po raz pierwszy rozprowadzony został w grudniu 1915, ale publikacja była chwilowo zawieszona we wrześniu 1917 – w kwietniu 1917 Stany Zjednoczone, przystępując do I wojny światowej zakazały całkowicie działalności krótkofalarskiej i większość prenumeratorów magazynu wstąpiła do służby wojskowej. Zakaz pracy krótkofalowców został uchylony po zakończeniu wojny i QST powrócił na początku czerwca 1919.
Podczas II wojny światowej wydawano go nadal wbrew zakazowi rządu amerykańskiego. Podczas obu wojen amatorzy byli bardzo użyteczni jako wojskowi radiooperatorzy.
Dzisiaj QST proponuje różne projekty dla miłośników radia, zdjęcia, artykuły, rubryki i informacje dotyczące spraw ARRL.
We wrześniu 2018 roku QST poświęciło okładkę i dwie strony, tworzonej przez Polski Związek Krótkofalowców sieci łączności kryzysowej SP EMCOM i jej mazowieckiemu oddziałowi – MASR. Na okładce znaleźli się Mikołaj Majchrzyk SP5ME i Dominik Komorowski SP0CZK. W artykule, na ilustracjach z Pikniku Radiowego w Celestynowie, zorganizowanego dzięki zapałowi Michała Wojciechowskiego SP5OSP, zilustrowano m.in. szkolenie Ochotniczej Straży Pożarnej przez koordynatora MASR PZK, Macieja Muszalskiego SQ5EBM oraz działania edukacyjne Adriana Matusika SQ5AM, Tomasza Zajdla SQ5T i Piotra Wiśniewskiego SQ5PTZ.

</doc>
<doc id="1379662" url="https://pl.wikipedia.org/wiki?curid=1379662" title="Czarnołęka">
Czarnołęka

Czarnołęka (także "Dębinka", do 1945 niem. "Schwarze Ort") – wyspa Międzyodrza przy zachodnim brzegu jeziora Dąbie.
Opis.
Administracyjnie leży w Szczecinie w dzielnicy Północ i zajmuje powierzchnię ok. 270 ha. Od południa tworzy na Dąbiu dwie zatoki (patrząc od zachodu): Ostrołęka i Kopice i sąsiaduje przez Dąbski Przesmyk z wysepką Mały Róg. Po stronie zachodniej od wyspy Radolin oddziela ją Wydrnik a po stronie północnej od Dębiny – Święta.
Obszarami leśnymi wyspy wchodzącymi w skład leśnego kompleksu promocyjnego Puszcze Szczecińskie administruje Nadleśnictwo Trzebież.
Nazwę "Czarnołęka" wprowadzono urzędowo rozporządzeniem w 1949 roku, zastępując poprzednią niemiecką nazwę "Der schwarze Ort".

</doc>
<doc id="1379663" url="https://pl.wikipedia.org/wiki?curid=1379663" title="Dragisa Drobnjak">
Dragisa Drobnjak



</doc>
<doc id="1379666" url="https://pl.wikipedia.org/wiki?curid=1379666" title="Tramwaje w Świnoujściu">
Tramwaje w Świnoujściu

 
Tramwaje w Świnoujściu – niezrealizowany system komunikacji tramwajowej w Świnoujściu. W latach 1875–1908 powstało kilka projektów budowy linii tramwajowych w Świnoujściu, a także ze Świnoujścia do sąsiednich miejscowości.
Historia.
Projekty tramwaju konnego.
Gdy jeszcze budowano linię kolejową z Ducherow do Świnoujścia, do Prezydium Rejencji Szczecińskiej wpłynął wniosek o wydanie koncesji na budowę oraz eksploatację tramwajów konnych w Świnoujściu. Wniosek złożono 16 marca 1875. Zakładał on sieć o prześwicie toru 1435 mm, łączącą w sobie funkcje tramwaju pasażerskiego i towarowego. Dla tramwajów proponowano wówczas następujące trasy:
Koncesji na budowę jednak nie wydano. W 1887 oraz 1889 próbowano ponownie uzyskać koncesję, lecz tym razem także jej nie wydano.
Projekty tramwaju elektrycznego.
Projekt Oscara Kaisera.
22 marca 1899 berliński przedsiębiorca Oscar Kaiser złożył wniosek o koncesję na budowę elektrycznej linii tramwajowej ze Świnoujścia przez Ahlbeck do Heringsdorf o rozstawie 1000 mm. Na budowę pozytywne opinie wydały:
Jedyną negatywną wydał Minister ds. Rozwoju Robót Publicznych, argumentując, że linia ta będzie się pokrywać z istniejącą linią kolejową ze Świnoujścia do Heringsdorf. Mimo odwołania od tej decyzji, koncesji na budowę nie wydano.
Projekt Feliksa Rosenberga.
We wrześniu 1903 wniosek o wydanie pozwolenia na budowę wąskotorowej linii Świnoujście – Ahlbeck – Heringsdorf – Bansin (długość 10 km) oraz linii okólnej w Świnoujściu (długość 5 km) złożył Felix Rosenberg. We wniosku pojawiła się argumentacja, że kolej znajduje się w zbyt dużej odległości od plaży oraz za rzadko się zatrzymuje, a także, że istnieje duży potencjał przewozowy, mogący wynieść nawet 100 tys. pasażerów rocznie oraz że tramwaje kursujące co 10 minut przyczynią się do większego rozwoju okolicy. Całość inwestycji miał sfinansować "Berliner Bank". Decyzje w sprawie koncesji były identyczne jak w projekcie Oscara Kaisera, czyli negatywne.
Projekt powiatu Uznam-Wolin.
Na skutek negatywnych decyzji w sprawie koncesji dla prywatnych inwestorów oraz biorąc pod uwagę rozwój Świnoujścia i dalekie położenie Dzielnicy Nadmorskiej od Centrum i Dworca Głównego władze powiatu samodzielnie chciały zrealizować projekt tramwaju. W 1908 rozpoczęto rozmowy z "Allgemaine Elektrizitäts-Gesellschaft (AEG)" o budowę i eksploatację czterokilometrowej linii tramwajowej. Jej trasa miała przebiegać następująco:
Negocjacje z "AEG" trwały rok, lecz miasto nie zgodziło się na jeden z warunków postawionych przez "AEG", czyli że po ustalonym okresie miasto wykupi całą firmę.

</doc>
<doc id="1379667" url="https://pl.wikipedia.org/wiki?curid=1379667" title="Magiczna formuła">
Magiczna formuła



</doc>
<doc id="1379668" url="https://pl.wikipedia.org/wiki?curid=1379668" title="Zatoka Milforda">
Zatoka Milforda

Zatoka Milforda ("ang." Milford Sound, "maori" Piopiotahi) – zatoka na Wyspie Południowej w Nowej Zelandii. Ze względu na charakterystykę geologiczną (20 kilometrów długości i wysokie strome brzegi) przypomina typowy fiord.
Położenie.
Jest częścią regionu "Fiordland" południowej części Wyspy Południowej, 260 kilometrów na północny zachód od miasta Dunedin. Fiordland to Park narodowy Nowej Zelandii będący na liście Światowego Dziedzictwa UNESCO.
Płytka przy wejściu, głęboka w środkowej części. Uformowana została w czasie ostatniej ery lodowcowej przez lodowiec, który spływając do morza, wyżłobił głęboki rów. Po wycofaniu się lodowca dolinę zalały wody Morza Tasmana.
Jest to jedna z atrakcji turystycznych kraju. Zatoka Milforda odznacza się unikalnym składem fauny i flory. Sąsiadujące ze sobą słone i słodkie wody tworzą środowisko, które jest w częściach jeziorem oraz oceanem.
W części zatoki zwanym Sandfly Point kończy się najsławniejszy szlak Nowej Zelandii – Milford Track.
Charakterystycznym punktem, będącym ikoną zatoki jest góra Mitre Peak
Klimat.
Zatoka Milforda to jedno z najbardziej deszczowych miejsc na Ziemi. Zaledwie co trzeci dzień jest bezdeszczowy. Roczne opady wynoszą 615 centymetrów, a pochodząca z nich woda spada kaskadami do leżącego ponad 300 metrów niżej zbiornika. Przy wejściu do zatoki znajduje się góra Mitre Peak (1695 m n.p.m.).
Wody zatoki.
Woda w zatoce tworzy trzy warstwy:
Słodkość wody ma tu bardzo duże znaczenie. Brak tu charakterystycznych dla Nowej Zelandii zwierząt morskich (skorupiaków i mięczaków) oraz wodorostów. Do życia potrzebna jest im woda o dużym zasoleniu, czego nie ma w Zatoce Milforda. W warstwie słodkiej natomiast żyją m.in. małże.
Woda deszczowa spływa po mchach i bogatej w humus glebie, co sprawia, że woda w Zatoce ma kolor herbaciany. Koralowce żyją tu płyciej niż zazwyczaj.
Gatunki chronione w Zatoce Milforda.
Zatoka Milforda oraz otaczające ją porośnięte lasami góry, wchodzi w skład Parku Narodowego Fiordland. Żyje tu rzadki gatunek nielotnego ptaka o nazwie takahe. Ma on jaskrawe fioletowe i niebieskie upierzenie, masywny dziób i osiąga rozmiary kury. Żywi się liśćmi i nasionami pewnego gatunku trawy. Uważano go za gatunek wymarły aż do 1947 roku. Dziś ptaki te znajdują się pod ochroną. Drugim rzadkim okazem jest kakapo (papuga), żyjąca w norach ziemnych papuga, przypominająca sowę. Również ten gatunek został objęty ochroną.

</doc>
<doc id="1379671" url="https://pl.wikipedia.org/wiki?curid=1379671" title="Sousa">
Sousa



</doc>
<doc id="1379675" url="https://pl.wikipedia.org/wiki?curid=1379675" title="Sea View Farm">
Sea View Farm

Sea View Farm - miasto w Antigui i Barbudzie, na wyspie Antigua (Saint George). Liczy 2104 mieszkańców (2013).

</doc>
<doc id="1379676" url="https://pl.wikipedia.org/wiki?curid=1379676" title="Pigotts">
Pigotts

Pigotts – miasto w Antigui i Barbudzie, na wyspie Antigua (Saint George). Liczy 1930 mieszkańców (2013).

</doc>
<doc id="1379677" url="https://pl.wikipedia.org/wiki?curid=1379677" title="Kongres europejski">
Kongres europejski



</doc>
<doc id="1379682" url="https://pl.wikipedia.org/wiki?curid=1379682" title="Clare Hill">
Clare Hill

Clare Hill – miasto w Antigui i Barbudzie, na wyspie Antigua (Saint John). Populacja wynosi 1462 mieszkańców (2013).

</doc>
<doc id="1379687" url="https://pl.wikipedia.org/wiki?curid=1379687" title="Bendals">
Bendals

Bendals – miejscowość w Antigui i Barbudzie, na wyspie Antigua (Saint John). Populacja miejscowości wynosi 1225 mieszkańców (2013).

</doc>
<doc id="1379689" url="https://pl.wikipedia.org/wiki?curid=1379689" title="Dębina (wyspa)">
Dębina (wyspa)

Dębina (do 1945 niem. "Groß Oderbruch") – niezamieszkana wyspa, największa wśród wysp Międzyodrza. 
Administracyjnie leży w Szczecinie w dzielnicy Północ i zajmuje powierzchnię ok. 516 ha. Po stronie zachodniej wyspy płynie Odra Zachodnia, po wschodniej znajduje się jezioro Dąbie a po południowej wody Świętej oddzielają Dębinę od Radolina i Czarnołęki (Dębinki). W części północnej wyspa otoczona jest wodami dwóch przesmyków Czapiny i Babiny łączących Dąbie z Odrą i tworzących wraz z Ińskim Nurtem wyspy Kaczą Wyspą i Mewią Wyspą. Około połowy swojej długości przecięta jest w osi wschód–zachód Kanałem Leśniczówka. Na obszarze wyspy umieszczono parę staw nabieżnikowych "Święta" wchodzących w skład oznakowania nawigacyjnego toru wodnego Świnoujście–Szczecin. 
W czasach przedwojennych południowo-zachodni narożnik wyspy – w miejscu, gdzie Święta oddziela się od Odry – został od północy i wschodu odcięty sztucznie przekopanym Kanałem Żeglarskim. Na powstałej w ten sposób niewielkiej wyspie o kwadratowym kształcie, wybudowano niezachowaną współcześnie przystań żeglarską. Wyspa ta nazywa się Różanka, a przez żeglarzy zwana jest "Kwadratem"; nazwą Kwadrat określa się też ślepy żeglowny kanalik odchodzący od Świętej w głąb wyspy. Na wyspie miasto Szczecin wybudowało dwie przystanie żeglarskie: Zakątek Kwadrat w miejscu ślepego kanału za Różanką i Zakątek Głębia nad środkowym odcinkiem Świętej. Natomiast cypel na północnym skraju wyspy (na północ od Kanału Leśniczówka) żeglarze nazywają Ziemią Umbriagi na cześć znanego w Szczecinie kota-żeglarza.
Obszarami leśnymi wyspy wchodzącymi w skład leśnego kompleksu promocyjnego Puszcze Szczecińskie administrują Nadleśnictwo Trzebież i Wydział Lasów Miejskich Zakładu Usług Komunalnych w Szczecinie. 
9 lipca 2002 utworzono na powierzchni 819,55 ha zespół przyrodniczo-krajobrazowy „Dębina”. Rok później powierzchnia obszaru chronionego została pomniejszona z powodu wyłączenia czterech działek, na których znajduje się pole refulacyjne. 
Nazwę "Dębina" wprowadzono urzędowo rozporządzeniem w 1949 roku, zastępując poprzednią niemiecką nazwę "Groß Oder-Bruch".

</doc>
<doc id="1379690" url="https://pl.wikipedia.org/wiki?curid=1379690" title="American Radio Relay League">
American Radio Relay League

The American Radio Relay League (ARRL) – największe stowarzyszenie zrzeszające krótkofalowców i radioamatorów w USA. Założone zostało w maju 1914 roku przez Hirama Percy’ego Maxima w Hartford w stanie Connecticut.
ARRL jest organizacją non-profit i jest przedstawicielem setek radioamatorów w urzędach federalnych, dostarcza informacji technicznych i udziela pomocy entuzjastom krótkofalarstwa, wspiera kilka programów edukacyjnych w kraju. Ma około 157 000 członków w USA oraz ponad 7000 członków w innych krajach. ARRL publikuje wiele książek oraz wydaje miesięcznik „QST” dla swoich członków.

</doc>
<doc id="1379691" url="https://pl.wikipedia.org/wiki?curid=1379691" title="ARRL">
ARRL



</doc>
<doc id="1379693" url="https://pl.wikipedia.org/wiki?curid=1379693" title="Recto">
Recto

Recto (od łac. "rectus" – prosty) – w typografii to pierwsza (czytana najpierw) stronica karty, zwykle oznaczona nieparzystą paginą. Zwana również stronicą pierwszą, prawą lub nieparzystą.

</doc>
<doc id="1379695" url="https://pl.wikipedia.org/wiki?curid=1379695" title="Kopalnia Węgla Kamiennego Siersza">
Kopalnia Węgla Kamiennego Siersza

Kopalnia Węgla Kamiennego Siersza – nieczynna kopalnia węgla kamiennego, w Sierszy, dzielnicy Trzebini, w powiecie chrzanowskim, w województwie małopolskim.
Historia.
Początki kopalni datuje się na rok 1861 kiedy to uruchomiono kopalnię pod nazwą "Nowa Izabela". W 1884 roku uruchomiono nowy szyb "Artur", od którego kopalnia przyjęła nazwę. W 1947 roku dołączono do niej kopalnię "Zbyszek" pod wspólną nazwą "Siersza". W 1951 roku połączona została z kopalnią "Krystyna" w Tenczynku. Dyrektorem kopalni „Siersza” był inż. Karol Musioł. W 1956 wprowadzono tutaj (po raz pierwszy w Polsce) urządzenia hydromechaniczne – urobek hydrauliczny oraz hydrauliczny transport węgla. . Mimo podjętych działań reorganizacyjnych (likwidacja zbędnych obiektów i szybów, budowa odsiarczalni węgla) i oszczędnościowych, 1 listopada 1999 rozpoczęto likwidację i w 2001 roku kopalnię zamknięto. Większość budynków i obiektów została wyburzona a teren rozplantowany. Pozostawiono jedynie budynek wieży szybowej i nadszybia oraz maszyny wyciągowej szybu "Zbyszek" w Trzebini, jako pamiątka po górnictwie węglowym ziemi trzebińskiej. Również w tym miejscu, w innych budynkach pokopalnianych została zorganizowana wystawa po byłym przemyśle wydobywczym w Trzebini.
Szkody górnicze.
Niewłaściwa likwidacja kopalni doprowadziła do zapadlisk na osiedlu Siersza, które nadal następują (stan 2023 r.).

</doc>
<doc id="1379696" url="https://pl.wikipedia.org/wiki?curid=1379696" title="KWK Siersza">
KWK Siersza



</doc>
<doc id="1379701" url="https://pl.wikipedia.org/wiki?curid=1379701" title="Bristol Bulldog">
Bristol Bulldog

Bristol Bulldog – brytyjski samolot myśliwski oblatany w 1927 roku.
Klasyczny samolot myśliwski Bristol Bulldog, podobnie jak Bristol F.2 Fighter, został zaprojektowany przez Franka Barnwella jako przedsięwzięcie prywatne. Kadłub miał konstrukcję stalową, krytą płótnem. Prototyp, który wykonał pierwszy lot 17 maja 1927 roku, był napędzany silnikiem "Bristol Jupiter VII" o mocy 330 kW (440 KM). Konstruktor chciał, by jego maszyna miała lepsze osiągi niż określone w specyfikacji F.9/26. Spośród projektów zgłoszonych na konkurs wyżej od oferty Barnwella oceniono jedynie projekt Hawker Hawfinch, mimo to Ministerstwo Lotnicze zamówiło jeden samolot w celu przeprowadzenia prób w locie. Zbudowano go pod oznaczeniem Bristol Type 105A Bulldog II, w stosunku do projektu wydłużając kadłub i modyfikując statecznik pionowy.
Ostatecznie Bulldog pokonał konkurenta i w sierpniu 1928 roku złożono pierwsze zamówienia na 25 samolotów. Następnie podpisano kontrakt na sprzedaż 92 samolotów Bulldog IIA z silnikiem "Jupiter VIIF". Uzbrojenie tworzyły 2 km kal. 7,71 mm montowane po obu stronach górnej części kadłuba. Łącznie RAF otrzymał 92 samoloty Bulldog II i 268 Bulldog IIA. Były one wolniejsze niż lekkie bombowce Hawker Hart. Ich cena wynosiła 4600 funtów, podczas gdy konkurencyjnego myśliwca Hawker Fury 5400 funtów, dlatego RAF kupował Bulldogi w większej liczbie.
Bristol Bulldog był pierwszym myśliwcem RAF wyposażonym w radiostację i instalację tlenową. Urzędnicy Ministerstwa Lotniczego mieli konserwatywne poglądy, dlatego opracowywane przez nich specyfikacje na nowe typy samolotów wojskowych doprowadziły w latach 20. do stagnacji w rozwoju brytyjskich samolotów myśliwskich.
Samoloty Bristol Bulldog rozpoczęły służbę w 3 Dywizjonie RAF w 1929 roku, w 1932 znajdowały się na wyposażeniu 10 dywizjonów, tworząc podstawową siłę brytyjskiego lotnictwa myśliwskiego. Ostatnie maszyny tego typu wycofano z uzbrojenia, zastępując myśliwcami Gloster Gauntlet i Gloster Gladiator.
Dla firmy Bristol samoloty Bulldog okazały się znaczącym sukcesem eksportowym. Niewielką ich liczbę zakupiły Łotwa, Szwecja, Estonia, Syjam, Australia i Dania. Dwa samoloty dla celów badawczych kupiła Royal Navy. Wersja Bulldog IIIA (2 egzemplarze) była napędzana silnikiem "Bristol Mercury" o mocy 417,6 kW (560 KM) i miała powiększone skrzydła, w których umieszczono zbiorniki paliwa. Wersja Bulldog IVF była napędzana silnikiem "Bristol Mercury VIS.2" o mocy 481 kW (645 KM) z masywnymi osłonami.
Finlandia zakupiła 17 samolotów Bulldog IVA i 2 eksszwedzkie Bulldog IIA. Ich uzbrojenie stanowiły 2 karabiny maszynowe Vickers Mk II. Wykorzystywano je w walkach z lotnictwem radzieckim do 1940 roku, a później służyły do treningu pilotów.

</doc>
<doc id="1379702" url="https://pl.wikipedia.org/wiki?curid=1379702" title="Großschirma">
Großschirma

Großschirma – miasto w Niemczech, w kraju związkowym Saksonia, w okręgu administracyjnym Chemnitz, w powiecie Mittelsachsen (do 31 lipca 2008 w powiecie Freiberg).
Geografia.
Großschirma leży ok. 7 km na północ od miasta Freiberg.
Dzielnice miasta.
Przez miasto przebiega droga krajowa B101.

</doc>
<doc id="1379704" url="https://pl.wikipedia.org/wiki?curid=1379704" title="Adrián Terrazas-González">
Adrián Terrazas-González

Adrián Terrazas-González (ur. 17 października 1975 w Chihuahua w Meksyku) – muzyk grający na flecie, saksofonie tenorowym, klarnecie basowym i na instrumentach perkusyjnych. Były członek zespołu The Mars Volta.
Życiorys.
Urodził się i wychował w Chihuahua w Meksyku, w otoczeniu muzyki pochodzącej z Ameryki Środkowej, takiej jak danzón, bolero, rumba, son, czy mambo. Na instrumentach zaczął grać w wieku 10 lat – najpierw na flecie, na którym wykonywał utwory muzyki poważnej i dawnej muzyki Azteków. Pięć lat później zaczął grać na saksofonie tenorowym; wzorem do naśladowania był dla niego John Coltrane.
Podczas studiów na wydziałach socjologii i muzykologii, Adrian zaczął współpracować z muzykami tworzącymi tradycyjną muzykę Zachodniej Afryki. Bardzo ciekawiła go tradycja religii Yoruba, wywodząca się z zachodniej Nigerii, która stanowiła podstawę dla wierzeń Santeria (Kuba i Puerto Rico), Candombl (Baha, Brazylia), Vodun (Haiti) oraz Cu Taan (Meksyk).
W roku 2004 Terraza dołączył do zespołu Mars Volta podczas prac nad albumem studyjnym Frances the Mute. Adrian określił kiedyś Omara Ridrigueza-Lopeza mianem „(...) jednego z najbardziej kreatywnych tekściarzy w muzyce rockowej. Granie w tym zespole pomogło mi wejść na wyższy poziom świadomości i kreatywności.”
Do tej pory Terrazas nagrywał lub występował z takimi artystami jak Larry Harlow, Erik Unsworth, Dr. Willy Hill, Dr. Donald Wilkinson, Damo Suzuki, Lenny Castro, Money Mark Nishita, Jay Azzolina, Los Lobos, Reggie Young, Ozomatli, Smokie Norful, Roberto Serrano-Cruz, Juan Alderete, The Big Sir (Und Und Die Scheiße Ändert Sich Immer 2006), Omar Rodríguez-López Group Robert Carranza, Thomas Pridgen, John Frusciante, Jonathan Hischke, Gene Coye oraz Deantoni Parks.
Artysta działa również w grupie artystów występujących pod szyldem REGIMEN. Współpracuje także z wieloma muzykami z Los Angeles, a także wykłada na warsztatach w szkołach i na uniwersytetach na Środkowym Zachodzie i Zachodzie USA oraz w Meksyku.

</doc>
<doc id="1379705" url="https://pl.wikipedia.org/wiki?curid=1379705" title="Kopalnia Węgla Kamiennego Artur">
Kopalnia Węgla Kamiennego Artur



</doc>
<doc id="1379706" url="https://pl.wikipedia.org/wiki?curid=1379706" title="Verso">
Verso

Verso (od łac. "verso (folio)" „stronica odwracana”) – w bibliologii i typografii to odwrotna (czytana jako kolejna po stronicy recto) stronica karty, zwykle oznaczona parzystą paginą. Zwana również stronicą drugą, lewą lub parzystą, jak też odwrotem.

</doc>
<doc id="1379709" url="https://pl.wikipedia.org/wiki?curid=1379709" title="OSCAR">
OSCAR

OSCAR – seria amatorskich sztucznych satelitów Ziemi.

</doc>
<doc id="1379711" url="https://pl.wikipedia.org/wiki?curid=1379711" title="Roland-C180">
Roland-C180



</doc>
<doc id="1379715" url="https://pl.wikipedia.org/wiki?curid=1379715" title="Folio">
Folio

Folio (od łac. "in folio" „w formacie folio” od "folium" „liść, karta”) – w typografii to arkusz papieru jednokrotnie złożony, który tworzy dwie karty i cztery stronice.
W terminologii drukarskiej oznacza format książki składający się z arkuszy papieru złożonych na pół.

</doc>
<doc id="1379718" url="https://pl.wikipedia.org/wiki?curid=1379718" title="Ernestyna Winnicka">
Ernestyna Winnicka

Ernestyna Winnicka, z domu Haselnus (ur. 27 stycznia 1952 w Żarach) – polska aktorka teatralna i filmowa żydowskiego pochodzenia, obecnie aktorka Teatru Żydowskiego w Warszawie.
Życiorys.
W latach 1973–1976 uczęszczała do Studium Aktorskiego przy Teatrze Żydowskim w Warszawie, gdzie zdała egzamin eksternistyczny dla aktorów dramatu. W latach 1976-1977 była aktorką Teatru Polskiego w Szczecinie, w latach 1977-1978 Teatru Dramatycznego im. Szaniawskiego w Płocku, w latach 1978-1983 Teatru Narodowego w Warszawie i przez kilka lat Teatru Ochoty. 

</doc>
<doc id="1379724" url="https://pl.wikipedia.org/wiki?curid=1379724" title="New Winthorpes">
New Winthorpes

New Winthorpes - miasto w Antigui i Barbudzie, na wyspie Antigua (Saint George). Liczy 1330 mieszkańców (2013)

</doc>
<doc id="1379729" url="https://pl.wikipedia.org/wiki?curid=1379729" title="Oederan">
Oederan

Oederan – miasto w Niemczech, w kraju związkowym Saksonia, w okręgu administracyjnym Chemnitz, w powiecie Mittelsachsen (do 31 lipca 2008 w powiecie Freiberg). Do 31 grudnia 2011 siedziba wspólnoty administracyjnej Oederan, która dzień później została rozwiązana.
Przez miasto przebiega droga krajowa B173.
Geografia.
Oederan leży ok. 14 km na zachód od Freiberga.

</doc>
<doc id="1379730" url="https://pl.wikipedia.org/wiki?curid=1379730" title="Solbus Solway SL10">
Solbus Solway SL10

Solbus Solway SL10 − autobus międzymiastowy produkowany od przełomu lat 2007-2008 przez Fabrykę Autobusów "Solbus" z Solca Kujawskiego.
Historia modelu.
"Solbus Solway SL10" jest, obok międzymiastowego Solbus Soltour ST10, głównym następcą licencyjnego modelu międzymiastowego Solbus C 9,5, którego produkcja zakończyła się w kwietniu 2007 roku. W maju 2007 roku przeszedł badania homologacyjne, po czym został wdrożony do produkcji. Pod względem technicznym i stosowanych podzespołów jest bardzo podobny do modelu Solbus Soltour ST10. Główna różnica to niższe o 20 cm nadwozie, stylizacja i częściowo układ drzwi. Ze względu na przeznaczenie do ruchu na krótszych trasach posiada również miejsca dla pasażerów stojących.
W "Solbusie Solway SL10" zamontowano niektóre takie same elementy jak w modelu Solbus C 9,5 po ostatniej modernizacji. Są to m.in. zderzaki i lampy. Od poprzednika odróżnia go bardziej pionowa ściana przednia. Zastąpiono również trapezowe okno kierowcy oknem prostokątnym. Podobne zmiany nastąpiły w drzwiach pasażerskich. Nadwozie wydłużono o 21 cm i zwężono o 0,5 cm. Brak ograniczeń licencyjnych spowodował, że w nowym modelu można wybrać pomiędzy przednim zawieszeniem niezależnym firmy Voith, zawieszeniem włoskiej firmy Streparava, bądź tradycyjną belką sztywną Iveco. Zawieszenie tylne Mariton Cameri pozostało bez większych zmian i pochodzi z firmy ArvinMeritor. Pojemność bagażników podpodłogowych, wynosząca 4,0 m³, pozostała bez zmian. Masa własna wzrosła z 7300 kg do 8600-8900 kg. Stało się tak ze względu na zwiększenie długości samonośnego nadwozia, zastosowanie w jego dolnej części stali nierdzewnej czy zmiany silników na jednostki spełniające normy Euro 4.

</doc>
<doc id="1379731" url="https://pl.wikipedia.org/wiki?curid=1379731" title="Jennings (Antigua i Barbuda)">
Jennings (Antigua i Barbuda)

Jennings - miejscowość w Antigui i Barbudzie, na wyspie Antigua (Saint Mary). Liczy 1054 mieszkańców (2013)

</doc>
<doc id="1379732" url="https://pl.wikipedia.org/wiki?curid=1379732" title="Ługa (rzeka w Rosji)">
Ługa (rzeka w Rosji)

Ługa (ros. "Луга", wot. "Laugaz") – rzeka płynąca przez obwód leningradzki i nowogrodzki Rosji. Długość - 353 km, powierzchnia zlewni - 13,2 tys. km². Wypływa z Błot Tiesowskich i uchodzi do Zatoki Fińskiej. Zasilanie mieszane z przewagą śniegowego. Skuta lodem od grudnia do kwietnia. Żeglowna na wybranych odcinkach - w sumie 173 km. 
Nad Ługą leżą miasta: Ługa i Kingisepp. 
U ujścia rzeki, w miejscowości Ust-Ługa, Rosjanie budują najnowocześniejszy i największy port morski w regionie. Ma on być gotowy w 2015 roku. Terminal paliw ciekłych portu w Ust-Łudze został uruchomiony 31 stycznia 2011 roku, w kwietniu obsłużył pierwszą dużą jednostkę - zbiornikowiec "Primorsky Prospekt".

</doc>
<doc id="1379733" url="https://pl.wikipedia.org/wiki?curid=1379733" title="Todor Kolev">
Todor Kolev



</doc>
<doc id="1379736" url="https://pl.wikipedia.org/wiki?curid=1379736" title="Freemans Village">
Freemans Village

Freemans Village - miasto w Antigui i Barbudzie, na wyspie Antigua (Saint Peter). Liczy 1072 mieszkańców (2013)

</doc>
<doc id="1379737" url="https://pl.wikipedia.org/wiki?curid=1379737" title="Jan Majchrowski">
Jan Majchrowski

Jan Majchrowski (ur. 17 listopada 1964 w Warszawie) – polski prawnik, politolog, nauczyciel akademicki, doktor habilitowany nauk prawnych, pierwszy wojewoda lubuski. W 2018 prezydent Andrzej Duda powołał go do pełnienia urzędu sędziego Sądu Najwyższego, lecz legalność tej nominacji jest przedmiotem kontrowersji w środowisku sędziowskim i wśród przedstawicieli nauki prawa.
Życiorys.
Syn Stefana Majchrowskiego. Ukończył w 1990 studia prawnicze na Wydziale Prawa i Administracji Uniwersytetu Warszawskiego. W 1993 ukończył studia politologiczne na Wydziale Dziennikarstwa i Nauk Politycznych UW. W 1997 uzyskał stopień doktora nauk prawnych, a w 2012 doktora habilitowanego nauk prawnych na podstawie rozprawy "Ewolucja funkcji wojewody jako przedstawiciela Rządu". Kształcił się też w ramach staży, studiów podyplomowych i stypendiów m.in. w Centro Incontri e Studi Europei w Rzymie (1988), Parlamencie Europejskim (1991), na Uniwersytecie Grenoble II (1994–1995), uniwersytecie La Sapienza w Rzymie (1997), w Akademii Obrony Narodowej (1999), Akademii Administracji Publicznej w Wiedniu (2000). Od 1990 jest zatrudniony w Instytucie Nauk o Państwie i Prawie na WPiA UW, od 2015 na stanowisku profesora nadzwyczajnego. W 2013 został profesorem nadzwyczajnym Wyższej Szkoły Administracji Publicznej w Ostrołęce oraz członkiem senatu tej uczelni. Był również wykładowcą na Katolickim Uniwersytecie Lubelskim. Zajmuje się nauką o państwie i prawoznawstwem, specjalizuje się w zagadnieniach z zakresu teorii państwa i prawa konstytucyjnego.
W latach 90. był doradcą i ekspertem generalnego komisarza wyborczego oraz Komisji Konstytucyjnej „Solidarności”. W 1998 z rekomendacji Jerzego Stępnia został doradcą w gabinecie politycznym ministra spraw wewnętrznych i administracji Janusza Tomaszewskiego, a następnie podsekretarzem stanu w tymże resorcie i delegatem rządu ds. reformy administracyjnej w województwie lubuskim. Od 1999 do 2000 pełnił z ramienia AWS funkcję wojewody lubuskiego. Należał do Stronnictwa Konserwatywno-Ludowego. W latach 2006–2008 był ekspertem Rady Europy ds. finansowania partii politycznych w ramach GRECO – Grupy Państw Przeciw Korupcji. W marcu 2016 został powołany przez marszałka Sejmu Marka Kuchcińskiego na koordynatora Zespołu Ekspertów do Spraw problematyki Trybunału Konstytucyjnego, który otrzymał za zadanie podjęcie kwestii związanych z zaistniałym w 2015 kryzysem wokół TK.
W 2018 w trakcie kryzysu wokół Sądu Najwyższego w Polsce zgłosił swoją kandydaturę na sędziego Izby Dyscyplinarnej Sądu Najwyższego.
W związku ze zgłoszeniem się przez niego na stanowisko sędziego Sądu Najwyższego był jednym z adresatów wystosowanego we wrześniu 2018 listu otwartego grupy profesorów i innych wykładowców Wydziału Prawa i Administracji UW, w którym apelują oni, by wycofał swoją kandydaturę: „Ubieganie się w tych warunkach o stanowisko sędziego Sądu Najwyższego jest zachowaniem, które wspiera działania noszące znamiona deliktu konstytucyjnego i godzi w zasady etyki zawodu prawnika. To postępowanie sprzeniewierza się zarazem wychowawczym powinnościom nauczyciela akademickiego i przysiędze doktorskiej, dlatego budzi nasz zdecydowany sprzeciw.” List podpisali m.in. Marek Wąsowicz, Tadeusz Tomaszewski, Maria Zabłocka, Piotr Girdwoyń, Wojciech Brzozowski, Jakub Urbanik, Eleonora Zielińska, Andrzej Zakrzewski, Monika Płatek, Marcin Matczak, Ewa Gruza, Maciej Taborowski, Przemysław Konieczniak, Maria Boratyńska, Aleksander Chłopecki, Zbigniew Banaszczyk.
19 września 2018 prezydent Andrzej Duda wydał postanowienie o powołaniu go do pełnienia urzędu sędziego Sądu Najwyższego w Izbie Dyscyplinarnej.
Status Jana Majchrowskiego jako sędziego SN był rozpatrywany w toku postępowania prowadzonego w Izbie Pracy i Ubezpieczeń Społecznych SN ze skargi sędzi Moniki Frąckowiak z Poznania kwestionującej legalność wyboru J. Majchrowskiego do SN (z uwagi na przedstawienie jego kandydatury na urząd sędziego przez Krajową Radę Sądownictwa obsadzoną niezgodnie z konstytucją). W ramach tej procedury skład Izby Pracy i Ubezpieczeń Społecznych skierował do Trybunału Sprawiedliwości Unii Europejskiej pytania prejudycjalne o dopuszczalność orzekania w sprawie legalności wyboru osób powołanych do pełnienia urzędu sędziego Sądu Najwyższego.
Na przełomie października i listopada 2020 roku usiłował bronić się przed udziałem w jego zajęciach studentek i studentów Uniwersytetu Warszawskiego, którzy uczestniczyli w zajęciach z nakładką Strajku Kobiet.
6 grudnia 2021 roku zrzekł się urzędu sędziego Sądu Najwyższego w proteście przeciwko dalszemu wykonywaniu pracy sędziego przez Józefa Iwulskiego, mimo zawieszenia Iwulskiego przez Izbę Dyscyplinarną w związku z zarzutami o zbrodnie komunistyczne i wniósł w sprawie nieuprawnionego orzekania wniosek do prokuratury; określając w 2022 r. sytuację Sądzie Najwyższym „małą Magdalenką”.
Jest honorowym obywatelem Wschowy.

</doc>
<doc id="1379739" url="https://pl.wikipedia.org/wiki?curid=1379739" title="Rex Hartwig">
Rex Hartwig

Rex Noel Hartwig (ur. 2 września 1929 w Culcairn, zm. 30 grudnia 2022) – australijski tenisista, dwukrotny zdobywca Pucharu Davisa.
Kariera tenisowa.
Hartwig w swojej karierze został finalistą dwóch imprez zaliczanych obecnie do Wielkiego Szlema, Australian Championships 1954 i U.S. National Championships 1954.
W deblu wygrał cztery turnieje wielkoszlemowe i poniósł jedną porażkę w finale, natomiast w mikście odniósł dwa zwycięstwa i przegrał dwa finały.
W latach 1953–1955 reprezentował Australię w Pucharze Davisa i zdobywał z zespołem trofeum w latach 1953 i 1955, notując bilans sześciu zwycięstw w singlu i sześć wygranych przy jednej porażce w deblu.
Za swoje osiągnięcia w 2016 roku uhonorowany został miejscem w Australian Tennis Hall Of Fame.

</doc>
<doc id="1379740" url="https://pl.wikipedia.org/wiki?curid=1379740" title="Hanko (półwysep)">
Hanko (półwysep)

Hanko (fin. "Hankoniemi", szw. "Hangö udd") – półwysep na północnym brzegu wejścia do Zatoki Fińskiej, najdalej wysunięty na południe punkt stałego lądu Finlandii. Na półwyspie znajduje się miasto Hanko.
W 1714 roku nieopodal półwyspu miała miejsce bitwa morska między Rosją i Szwecją.
Gdy rozpoczęto realizację postanowień traktatu pokojowego kończącego wojnę zimową, zawartego w marcu 1940 roku, półwysep i otaczające go wyspy zostały oddane w dzierżawie ZSRR na 30 lat. Podczas radziecko-fińskiej wojny kontynuacyjnej (1941-44) półwysep pozostał pod kontrolą Armii Czerwonej do grudnia 1941 roku, kiedy został ewakuowany. Po wojnie pozostał pod kontrolą Finlandii, za to ZSRR uzyskał w dzierżawie półwysep Porkkala.

</doc>
<doc id="1379741" url="https://pl.wikipedia.org/wiki?curid=1379741" title="Urlings">
Urlings

Urlings - miejscowość w Antigui i Barbudzie; na wyspie Antigua (Saint Mary); 858 mieszkańców (2008)

</doc>
<doc id="1379743" url="https://pl.wikipedia.org/wiki?curid=1379743" title="Sayda">
Sayda

Sayda – miasto w Niemczech, w kraju związkowym Saksonia, w okręgu administracyjnym Chemnitz, w powiecie Mittelsachsen (do 31 lipca 2008 w powiecie Freiberg), siedziba wspólnoty administracyjnej Sayda.
Geografia.
Sayda leży ok. 24 km na południe od Freiberga.
Dzielnice miasta.
Przez miasto przebiega droga krajowa B171.

</doc>
<doc id="1379745" url="https://pl.wikipedia.org/wiki?curid=1379745" title="Solbus Solway SL11">
Solbus Solway SL11

Solbus Solway SL11 – autobus międzymiastowy produkowany od końca 2007 roku przez Fabrykę Autobusów „Solbus” z Solca Kujawskiego.
Historia modelu.
„Solbus Solway SL11” jest, obok międzymiastowego Solbus Soltour ST11, głównym następcą licencyjnego modelu międzymiastowego Solbus C 10,5, którego produkcja zakończyła się w kwietniu 2007 roku. W maju 2007 roku wraz z bliźniaczym modelem Solbus Solway SL10 przeszedł badania homologacyjne, po których został skierowany do produkcji. Pod względem technicznym i stosowanych podzespołów jest bardzo podobny do modelu Solbus Soltour ST11. Główna różnica to niższe o 20 cm nadwozie, z czym związana jest mniejsza pojemność luków bagażowych, oraz odmienna stylizacja.
W nowym autobusie zamontowano niektóre takie same elementy jak w modelu Solbus C 10,5 po ostatniej modernizacji. Są to m.in. zderzaki i lampy. „Solbusa Solway SL11” od poprzednika odróżnia bardziej pionowa ściana przednia. Zastąpiono również trapezowe okno kierowcy oknem prostokątnym. Podobne zmiany nastąpiły w drzwiach pasażerskich. Całe nadwozie wydłużono o 13 cm i zwężono o 0,5 cm. Brak ograniczeń licencyjnych spowodował, że w nowym modelu można wybrać pomiędzy przednim zawieszeniem niezależnym firmy Voith, zawieszeniem włoskiej firmy Streparava, bądź tradycyjną belką sztywną Iveco. Zawieszenie tylne Mariton Cameri pozostało bez większych zmian i pochodzi z firmy ArvinMeritor. Zmniejszyła się nieco pojemność bagażników podpodłogowych, która wynosi 5,2 m³. Masa własna wzrosłą z 8225 kg do 9600-9900 kg. Stało się tak ze względu na zwiększenie długości samonośnego nadwozia, zastosowanie w jego dolnej części stali nierdzewnej czy zmiany silników na jednostki spełniające normę Euro 4.
Podczas targów Transexpo w październiku 2008 roku zaprezentowano odmianę tego modelu przystosowaną do przewożenia osób niepełnosprawnych na wózkach inwalidzkich. Stało się to przez obniżenie wysokości podłogi w wejściu między osiami i wygospodarowanie miejsca na wózek przez zmniejszenie liczby foteli.

</doc>
<doc id="1379746" url="https://pl.wikipedia.org/wiki?curid=1379746" title="Crosbies">
Crosbies

Crosbies - miasto w Antigui i Barbudzie; na wyspie Antigua (Saint John); 786 mieszkańców (2008)

</doc>
<doc id="1379749" url="https://pl.wikipedia.org/wiki?curid=1379749" title="Pares">
Pares

Pares – miejscowość w Antigui i Barbudzie; na wyspie Antigua (Saint Peter); 678 mieszkańców (2008)

</doc>
<doc id="1379753" url="https://pl.wikipedia.org/wiki?curid=1379753" title="Buckleys">
Buckleys

Buckleys - miejscowość w Antigui i Barbudzie, na wyspie Antigua (Saint John). Populacja wynosi 590 mieszkańców (2001)

</doc>
<doc id="1379759" url="https://pl.wikipedia.org/wiki?curid=1379759" title="Aster (sieć telefonii komórkowej)">
Aster (sieć telefonii komórkowej)



</doc>
<doc id="1379761" url="https://pl.wikipedia.org/wiki?curid=1379761" title="Aster Mobile">
Aster Mobile



</doc>
<doc id="1379766" url="https://pl.wikipedia.org/wiki?curid=1379766" title="Heteroseksizm">
Heteroseksizm

Heteroseksizm (od heteroseksualizm i seksizm, inaczej heterocentryzm) – system postaw, uprzedzeń i dyskryminacji, u podstaw którego znajduje się pogląd o wyższości heteroseksualistów bądź heteroseksualizmu, przekładający się na wykluczenie osób nieheteroseksualnych z polityki, wydarzeń, działań czy procedur społecznych. Heteroseksizm może być realizowany zarówno poprzez „niewidzialność” mniejszości seksualnych, jak i poprzez wrogość, jeśli staną się one widzialne. Heteroseksizm zawiera w sobie założenie, że wszyscy ludzie są, albo powinni być heteroseksualni, oraz że heteroseksualność jest bardziej wartościowa niż homo- czy biseksualność, w związku z czym osoby heteroseksualne zasługują na więcej przywilejów i mają prawo decydować o zakresie praw osób nieheteroseksualnych. Istotą heteroseksizmu jest uzurpowanie sobie przez osoby heteroseksualne pozycji dominującej i nadawanie osobom homo- i biseksualnym niższego statusu. Jest to podejście szczególnie rozpowszechnione w zachodnich społeczeństwach. W ramach heteroseksizmu zakłada się, że osoby heteroseksualne uzurpują sobie pozycję dominującą, a osobom o orientacji nieheteroseksualnej przydzielają status podrzędny. Termin ten powstał w późnych latach 70. XX wieku na wzór takich pojęć jak seksizm, antysemityzm i rasizm.
Występowanie i przejawy.
Heteroseksizm zazwyczaj towarzyszy homofobii (bywa również rozumiany jako jego instytucjonalna forma), jednak może też przejawiać się samodzielnie, np. w formie protekcjonalności. Przykładem jest sytuacja, w której heteroseksualiści wspierający progresywne ruchy w stosunku do praw osób homo- i biseksualnych, przekonani są, że wsparcie to ma większą wartość, jeśli wyrażają je one, osoby heteroseksualne. Wychodzą przy tym z założenia, że ich słowa są bardziej wiarygodne i mają większą wagę niż słowa osób nieheteroseksualnych. Heteroseksizm przejawia się też w dyskusjach, jakie prawa powinny być przyznane osobom nieheteronormatywnym, jak i w tak zwanej „obowiązkowej heteroseksualności” – wszyscy domyślnie jesteśmy hetero. Przy dyskusji na temat praw dla osób nieheteroseksualnych uwidacznia się też przyjęta bezdyskusyjnie przesłanka, że grupą uprzywilejowaną mają być osoby hereteronormatywne i, jako konstytuujące tę grupę, mogą przyznawać prawa i je odbierać.
Zbiór przekonań i postaw.
Heteroseksizm jako zbiór przekonań i postaw opiera się na podstawowej zasadzie, zgodnie z którą homoseksualizm i biseksualizm nie istnieją normalnie i jako takie stanowią choroby psychiczne lub zachowania dewiacyjne. W ramach ideologii lub sposobu myślenia heteroseksistowskiego pojęcie orientacji seksualnej zostaje odrzucone lub uznane za nieistotne. Zestaw bardziej zróżnicowanych poglądów heteroseksistowskich, które niektórzy mogą uznać za przekonania, dogmaty, prawdy uniwersalne, prawo naturalne, odwołania do władzy lub przekonania popularne, ale inni za konwencjonalną mądrość lub wiedzę socjobiologiczną, mogą obejmować między innymi następujące elementy:
„Jako matka wiem, że homoseksualiści nie są w stanie biologicznie płodzić dzieci, dlatego muszą rekrutować nasze dzieci.”
Podejmując próbę uświadomienia ludzi, których poglądy są heteroseksistowskie, ale być może nie są tego świadomi, Mark Rochlin skonstruował w 1977 roku zestaw pytań, na które często narażone są osoby nieheteroseksualne, ale już nie osoby heteroseksualne, takich jak na przykład „Co według ciebie spowodowało twoją seksualność?”. Kwestionariusz ten jest często rozprowadzany wokół kampusów uniwersyteckich, aby uwrażliwić na heteroseksistowskie uprzedzenia wobec osób LGBT.
W Polsce.
Przejawy heteroseksizmu widoczne są także w debacie o tym, czy społeczeństwo powinno przyznać prawa osobom nieheteroseksualnym. Heteroseksistowskie jest założenie, że osoby homo- i biseksualne nie należą domyślnie do heteroseksualnego społeczeństwa i nie mają prawa decydować o sobie.
Polski poseł Wojciech Wierzejski wezwał w 2005 do niezatrudniania ich w pracy.
W 2018 Radny Miasta Gdańsk z partii PiS, Jerzy Milewski stwierdził, jakoby osoby homoseksualne są społecznością z defektem. Dodał też, że jest to uzasadnienie złego traktowania ze strony społeczeństwa.
W tym samym roku irlandzka sędzia Aileen Donnelly powstrzymała decyzję o ekstradycji Polaka do Polski, przekazując ją Europejskiemu Trybunałowi Sprawiedliwości. W decyzji wymieniła listę powodów świadczących o łamaniu praworządności w Polsce. Dziennikarz TVP Bartłomiej Graczak skrytykował tę decyzję, nie zwracając uwagi na jej uzasadnienie, lecz na to, że orzekająca jest pierwszą lesbijką będącą sędzią sądu najwyższego Irlandii.
Względem zwierząt.
Heteroseksizm nie objawia się jedynie względem ludzi. W 2009 radny miasta Poznań Michał Grześ odniósł się do słonia Ninio, który wykazywał homoseksualne zachowanie:
Przyczyny.
Istnieje związek między heteroseksizmem a rolą kobiet – w społeczeństwach, w których pozycja kobiet jest silniejsza, akceptacja homoseksualizmu jest większa.
Negatywny stosunek do homoseksualizmu zaczął się nasilać z rozprzestrzenianiem się chrześcijaństwa. Cesarz Teodozjusz nałożył na homoseksualistów w 390 r. karę śmierci przez spalenie na stosie; wcześniej czyniąc chrześcijaństwo religią państwową, której niewyznawanie groziło torturami i prześladowaniem. W 533 r. bizantyjski cesarz Justynian, który wykorzystywał chrześcijaństwo do umacniania władzy, nałożył za homoseksualizm karę kastracji. Instytucje kościelne żądały za homoseksualizm kary śmierci (np. podczas soboru laterańskiego w 1179). W 1252 św. Tomasz uznał homoseksualizm za „herezję” i określił, iż jest „przeciw naturze”. W 1450 papież upoważnił inkwizycję do ścigania homoseksualizmu, za który karą był stos. W późniejszych czasach wiele kodeksów świeckich, pod wpływem Kościoła, utrzymywało kary za homoseksualizm.
Konsekwencje.
Heteroseksizm prowadzi do wykluczenia społecznego, gospodarczego i politycznego ludzi homoseksualnych w społeczeństwie. Temu wykluczaniu może towarzyszyć agresja słowna pod adresem osób homoseksualnych, np. posłanka Krystyna Pawłowicz nazwała związki homoseksualne „jałowymi”.
Przemoc i znęcanie się nad osobami LGBT.
Yolanda Dreyer, profesor teologii praktycznej na Uniwersytecie w Pretorii, twierdzi, że „Heteroseksizm prowadzi do uprzedzeń, dyskryminacji, molestowania i przemocy. Jest napędzany przez strach i nienawiść”. Podobnie psycholog sądowy Karen Franklin wyjaśnia kwestię przemocy wyrządzanej przez heteroseksizm wobec mężczyzn i kobiet, niezależnie od ich orientacji seksualnej:
Kolejną formą heteroseksistowskiej przemocy będącej narzędziem kontroli społecznej, która najczęściej wymierzona jest w lesbijki, jest gwałt korekcyjny, czyli gwałt, najczęściej zbiorowy, na lesbijce, aby „wyleczyć” ją z pociągu do osób tej samej płci. Znanym przykładem z RPA jest gwałt korekcyjny i zabójstwo Eudy Simelane, działaczki praw LGBT i członkini narodowej reprezentacji kobiet w piłce nożnej.
Zgodnie z artykułem Frontline zatytułowanym Inside the Mind of People Who Hate Gays, przemoc na tle uprzedzeń wobec homoseksualistów jest uważana za powszechną w Stanach Zjednoczonych, a sprawcy są zazwyczaj opisywani przez ofiary jako młodzi mężczyźni w grupie, którzy atakują wygodne cele. Ofiary sugerują, że napastnicy posiadają ogromną wściekłość i nienawiść; rzeczywiście, dokumentacja przerażającego poziomu brutalności doprowadziła aktywistów działających na rzecz równości płci do scharakteryzowania przemocy jako terroryzmu politycznego skierowanego przeciwko wszystkim gejom i lesbijkom. Inne motywy przemocy antygejowskiej sugerowane w literaturze to więzi między mężczyznami, udowadnianie heteroseksualności i usuwanie sekretnych pragnień homoseksualnych.
„Terapia konwersyjna”.
Heteroseksizm, powiązany z niektórymi Kościołami chrześcijańskimi, narzuca też na osoby homoseksualne presję przejścia przez „terapię konwersyjną”, pseudonaukową formę „pomocy”, by stać się heteroseksualnymi, pomimo ogromnej szkodliwości tej terapii dla osób, które są jej poddawane, choć stowarzyszenie psychiatrów APA deklaruje, że efekty terapii mających na celu zmianę orientacji seksualnej nie zostały nigdy naukowo potwierdzone, a sama terapia może zapoczątkować poważne problemy psychiczne, prowadzące do depresji i samobójstwa.
Zinternalizowany heteroseksizm.
Zinternalizowany heteroseksizm odnosi się do rozwoju negatywnego postrzegania tożsamości mniejszości seksualnych zarówno u siebie, jak i u innych, co jest skutkiem życia w heteroseksistowskim społeczeństwie. Lesbijki i geje uczeni są, aby postępować zgodnie z kłamstwami i stereotypami, kwestionując samych siebie i inne osoby homoseksualne.
Różne negatywne skutki dla zdrowia psychicznego były związane ze zinternalizowanym heteroseksizmem, takie jak zaburzenia lękowe, depresja i samobójczość, a także częstsze korzystanie ze środków psychoaktywnych, takich jak alkohol. Większość osób LGB spotykanych przez specjalistów w dziedzinie doradztwa psychologicznego doświadczyła negatywnych konsekwencji zinternalizowanego heteroseksizmu/zinternalizowanej homofobii. Ustalenia z 2008 r. potwierdzają, że zinternalizowany heteroseksizm wydaje się być powiązany z większym ryzykiem transmisji HIV i niestosowania leków przeciwko HIV pośrednio poprzez zwiększoną negatywną emocjonalność i częstsze stosowanie środków stymulujących.
Reakcja społeczeństwa.
W obliczu wypowiedzi o przejawach heteroseksistowskich społeczeństwo może wyrazić co do niego dezaprobatę. W listopadzie 2014 36 organizacji społecznych zaporotestowało przeciwko heteroseksistowskim i homofobicznym słowom Wojciecha Cejrowskiego po emisji spotu „Najbliżsi obcy”, tłumacząc, że jego słowa ranią nie tylko osoby homoseksualne, ale też wszystkich, którzy są zaangażowani w budowanie społeczeństwa otwartego i tolerancyjnego.
Zgodnie z artykułem w Howard Journal of Communications, niektóre osoby LGBT odpowiadają na heteroseksizm poprzez bezpośrednią konfrontację i komunikację albo poprzez usunięcie siebie z wrogiego środowiska.

</doc>
<doc id="1379770" url="https://pl.wikipedia.org/wiki?curid=1379770" title="Philippe Quintais">
Philippe Quintais

Philippe Quintais (ur. 30 grudnia 1967 w Chartres) – francuski gracz i trener pétanque, dwunastokrotny mistrz świata. Aktualnie mieszka w Hanches.

</doc>
<doc id="1379774" url="https://pl.wikipedia.org/wiki?curid=1379774" title="Adel Taarabt">
Adel Taarabt

Adel Taarabt (ur. 24 maja 1989 w Berre-l’Étang, Francja) – marokański piłkarz, występujący na pozycji ofensywnego pomocnika w emirackim klubie Al-Nasr Dubaj oraz w reprezentacji Maroka.
Kariera klubowa.
Adel Taarabt zawodową karierę rozpoczynał w RC Lens. W styczniu 2007 roku przebywał na wypożyczeniu w Tottenhamie Hotspur. Zdążył się szybko zintegrować z resztą składu i dostał szansę treningów z pierwszym zespołem Tottenhamu. W ciągu dwóch miesięcy zdążył zaliczyć oficjalny debiut w Premier League. W chwili pierwszego występu miał 17 lat. Było to spotkanie z West Ham United, które zakończyło się zwycięstwem „Kogutów” 4-3. 8 czerwca 2007 roku Tottenham potwierdził, że Taarabt podpisał kontrakt z klubem. Adel swój pierwszy występ w sezonie 2007/2008 zanotował przeciwko Derby County. 13 marca 2009 roku został wypożyczony do Queens Park Rangers. Po rozegraniu siedmiu spotkań w tej drużynie, pod koniec kwietnia z powodu kontuzji powrócił do drużyny "Spurs". W lipcu Taarabt ponownie trafił do tego zespołu. W sezonie 2009/2010 był podstawowym zawodnikiem, rozegrał 41 ligowych spotkań i strzelił siedem goli.
5 sierpnia 2010 definitywnie trafił do Queens Park Rangers, podpisując trzyletni kontrakt z tym klubem. Kwota transferu wynosiła 775 000 euro. W sezonie 2011/2012 jego bramka z Arsenalem (2-1 dla QPR) i z Tottenhamem (1-0 dla QPR) dawały zwycięstwo beniaminkowi. Dopiero pod koniec sezonu zaczął prezentować wymagany poziom.
W 2013 roku po tym, jak klub spadł z Premier League, odszedł na wypożyczenie do Fulham F.C. 30 stycznia 2014 roku został wypożyczony ponownie, tym razem do włoskiego Milanu.
W czerwcu 2015 podpisał pięcioletni kontrakt z Benfiką Lizbona.
8 stycznia 2017 potwierdzono wypożyczenie Taarabta z Benfici do Genoi
Kariera reprezentacyjna.
Taarabt występował w młodzieżowych reprezentacjach Francji: U-16, U-17 oraz U-18, jednak 11 lutego 2009 zadebiutował w reprezentacji Maroka w towarzyskim meczu przeciwko reprezentacji Czech. Pierwszego gola w kadrze strzelił 31 marca 2009 roku w wygranym 2:0 spotkaniu z reprezentacją Angoli.

</doc>
<doc id="1379778" url="https://pl.wikipedia.org/wiki?curid=1379778" title="Plano (format arkusza)">
Plano (format arkusza)

Plano (od łac. "in plano" „w stanie gładkim” z "planum " r.nij. od "planus" „płaski, równy”) – w typografii to arkusz papieru o formacie sita, nie składany, niemający złamów, całkowicie rozpostarty, który tworzy jedną kartę i dwie stronice.

</doc>
<doc id="1379779" url="https://pl.wikipedia.org/wiki?curid=1379779" title="Hans Anhalt">
Hans Anhalt

Hans Anhalt (ur. 25 września 1908 w Lengefeld, zm. po 13 kwiecień 1975) – zbrodniarz nazistowski, członek załogi obozu koncentracyjnego Auschwitz-Birkenau i SS-Sturmmann.
Życiorys.
Esesman, członek personelu obozu Auschwitz-Birkenau od 1942 do stycznia 1945, gdzie pełnił służbę między innymi w magazynach, w których składowano mienie zagazowanych Żydów (tzw. "Kanada"). Anhalt był postrachem więźniów obozu. Nieustannie ich maltretował, czasem ze skutkiem śmiertelnym. Zastrzelił przynajmniej ośmiu więźniów w czasie, gdy był konwojentem jednej z drużyn roboczych. Anhalt brał również udział w selekcjach Żydów na rampie w Birkenau i odprowadzał ofiary do komór gazowych. Dokonywał również selekcji więźniów do zbrodniczych pseudoeksperymentów medycznych przeprowadzanych przez dr. Josefa Mengele. Wreszcie podczas marszu śmierci z Auschwitz zamordował wielu więźniów niezdolnych do dalszej drogi.
Po zakończeniu wojny Anhalt zamieszkał w NRD. Poczuł się wówczas tak pewnie, iż sprzedawał do lombardu rzeczy, które zrabował podczas swojej służby obozowej. Jako że były to przedmioty o znacznej wartości, wschodnioniemiecka policja przeszukała mieszkanie Anhalta i natrafiła na dowody wskazujące na ich prawdziwe pochodzenie. W 1964 wytoczono Anhaltowi proces, który toczył się przed Sądem w Erfurcie. Został skazany 20 lipca 1964 za zbrodnie popełnione w Auschwitz-Birkenau na dożywotnie pozbawienie wolności. Wyrok zatwierdził Sąd Najwyższy Niemieckiej Republiki Demokratycznej 21 sierpnia 1964. Anhalt zmarł w więzieniu w 1975 roku.

</doc>
<doc id="1379781" url="https://pl.wikipedia.org/wiki?curid=1379781" title="Joe Engle">
Joe Engle

Joe Henry Engle (ur. 26 sierpnia 1932 w Chapman) – amerykański astronauta, pilot wojskowy, inżynier, generał major United States Air Force.
Wykształcenie oraz służba wojskowa.
Szkołę średnią ("Dickinson County High School") ukończył w rodzinnym Chapman w stanie Kansas. 
W swojej karierze lotniczej wylatał ponad 12 400 godzin, z czego 9000 na samolotach z napędem odrzutowym. Pilotował 155 typów samolotów.
Jest członkiem międzynarodowego Towarzystwa Pilotów Doświadczalnych ("Society of Experimental Test Pilots").

</doc>
<doc id="1379782" url="https://pl.wikipedia.org/wiki?curid=1379782" title="Hodges Bay">
Hodges Bay

Hodges Bay - miejscowość w Antigui i Barbudzie na wyspie Antigua (Saint John). Populacja liczy 561 mieszkańców (2001)
Położone jest na północno-zachodnim wybrzeżu Antigua, w pobliżu stolicy Saint John's

</doc>
<doc id="1379784" url="https://pl.wikipedia.org/wiki?curid=1379784" title="ISO 15836-2003">
ISO 15836-2003



</doc>
<doc id="1379786" url="https://pl.wikipedia.org/wiki?curid=1379786" title="Byron Black">
Byron Black

Byron Hamish Black (ur. 6 października 1969 w Salisbury) – zimbabwejski tenisista, zwycięzca French Open 1994 w grze podwójnej, lider rankingu ATP deblistów, reprezentant w Pucharze Davisa, olimpijczyk z Atlanty (1996).
Byron Black pochodzi z rodziny o tradycjach związanych z tenisem. Ojciec Don w przeszłości był zawodowym tenisistą, a jego młodsze rodzeństwo – brat Wayne i siostra Cara – byli czołowymi deblistami, wygrywającymi wielkoszlemowe turnieje.
14 grudnia 1996 roku Black poślubił Fionę. 27 lipca 2000 roku urodziła się ich córka Shawn. Bratową Blacka jest była kazachska tenisistka Irina Sielutina.
Kariera tenisowa.
Jest jednym z niewielu profesjonalnych graczy, wykonującym oburęczny forhend.
Jako zawodowy tenisista Black występował w latach 1991–2002.
W grze pojedynczej wygrał 2 turnieje kategorii ATP World Tour, najpierw w sezonie 1996 w Seulu (w finale pokonał Martina Damma), a w 1999 roku w Ćennaju (w meczu finałowym pokonał Rainera Schüttlera). Ponadto był uczestnikiem 8 innych finałów singlowych, w których ostatecznie został pokonany. Najwyżej sklasyfikowany w rankingu singlistów był pod koniec kwietnia 1996 roku na 22. miejscu.
W grze podwójnej Black jest mistrzem wielkoszlemowego French Open 1994. Razem z Jonathanem Starkiem w drodze po tytuł stracili 1 seta, a w pojedynku finałowym pokonał szwedzki debel Jan Apell–Jonas Björkman 6:4, 7:6. Łącznie Black wygrał 22 turnieje ATP World Tour w grze podwójnej oraz 19 razy był finalistą rozgrywek tej rangi (w tym Australian Open 1994 i Australian Open 2001 oraz Wimbledonu 1996). W połowie lutego 1994 roku został sklasyfikowany na pozycji lidera rankingu deblistów. Na szczycie listy gry podwójnej znajdował się przez 8 tygodni, do lipca 1994 roku.
W latach 1987–2002 Black reprezentował swój kraj w Pucharze Davisa, rozgrywając przez ten czas 84 meczów zarówno w singlu, jak i deblu, z których wygrał 56 pojedynków.
W 1996 roku zagrał na igrzyskach olimpijskich w Atlancie. Zarówno w singlu i deblu doszedł do 2 rundy, w grze podwójnej partnerując Wayne’owi Blackowi.

</doc>
<doc id="1379789" url="https://pl.wikipedia.org/wiki?curid=1379789" title="Tomé de Sousa">
Tomé de Sousa

Tomé de Sousa - (1503 w Rates, Póvoa de Varzim, zm. 1579) – Portugalczyk, pierwszy gubernator generalny Brazylii. 
Tomé de Sousa w 1548 roku został mianowany przez króla Jana III na pierwszego gubernatora generalnego w Brazylii. Zastąpił na sprawującego kapitana Brazylii Martima Afonsa de Souse. Do Brazylii przybył na sześciu statkach, z urzędnikami i 1000 żołnierzy. Jego zastępca został Dioga Alvares Correia, Portugalczyk, który ożenił się z Indianką i pełnił funkcje tłumacza. 
Tomé de Sousa zaraz po objęciu stanowiska założył w Zatoce Wszystkich Świętych (Bahia de Todos los Santos) miasto Cidade se Salvador (dzisiejszy Salvador). W latach 1548 - 1549 prowadził walki z Francuzami i Indianami Tupi w Pernambuco i São Vicente. Dzięki rozwinięciu żeglugi pomiędzy kapitaniami i Wyspami Zielonego Przylądka, rozwinął handel niewolnikami. W 1551 roku wraz z jezuitami doprowadził do powołania pierwszego biskupstwa w Bahia de Todos los Santos. Jego pierwszym biskupem został Pedro Fernandes Sardinha. 
Tomé de Sousa urząd gubernatora sprawował do 1553 roku. W kolejnych latach piastował stanowisko doradcy królewskiego. jego następcą został Durate da Costa, który prawie doprowadził gubernie do upadku. Kolonię uratował trzeci gubernator Mem de Sá

</doc>
<doc id="1379790" url="https://pl.wikipedia.org/wiki?curid=1379790" title="Kazimierz Mystkowski">
Kazimierz Mystkowski

Kazimierz Mystkowski (ur. 23 lutego 1871 w Ciszewie, zm. 24 grudnia 1935 w Kaliszu), polski przemysłowiec, założyciel Parowej Fabryki Pierników i Biszkoptów w Kaliszu (1892), poseł z Kaliskiego na Sejm Ustawodawczy (1919), naczelnik Kaliskiej Ochotniczej Straży Ogniowej (1930–1935); pochowany na Cmentarzu Miejskim w Kaliszu.

</doc>
<doc id="1379791" url="https://pl.wikipedia.org/wiki?curid=1379791" title="Eukamerotus">
Eukamerotus



</doc>
<doc id="1379797" url="https://pl.wikipedia.org/wiki?curid=1379797" title="Zbór Kościoła Ewangelicznych Chrześcijan w Piotrkowie Trybunalskim">
Zbór Kościoła Ewangelicznych Chrześcijan w Piotrkowie Trybunalskim

Zbór Kościoła Ewangelicznych Chrześcijan w Piotrkowie Trybunalskim – ewangeliczna wspólnota chrześcijańska, należąca do Kościoła Ewangelicznych Chrześcijan, mająca siedzibę w Piotrkowie Trybunalskim, przy ul. Stodolnianej 2.
Charakterystyka.
Zbór w Piotrkowie Trybunalskim jest częścią Kościoła Ewangelicznych Chrześcijan, należącego do rodziny wolnych kościołów protestanckich. 
Działalność.
Nabożeństwa odbywają się w każdą niedzielę o godzinie 10.00 oraz w każdy 
czwartek o godzinie 18.00. Charakteryzują się one prostą formą i składają się z kazań opartych na Biblii oraz wspólnego śpiewu i modlitwy. W czasie niedzielnych nabożeństw odbywają się zajęcia Szkoły Niedzielnej dla dzieci. Zbór prowadzi również spotkania studium biblijnego oraz angażuje się w działalność społeczną. Współpracuje z innymi kościołami i organizacjami o charakterze ewangelicznym.
Pastorem Zboru jest Daniel Krystoń. Działalnością Wspólnoty kieruje Rada Zboru (w której skład wchodzi m.in. pastor). Najwyższym organami Zboru jest Ogólne Zebranie Członków. Dokonuje ono między innymi wyboru pastora oraz członków Rady Zboru.

</doc>
<doc id="1379799" url="https://pl.wikipedia.org/wiki?curid=1379799" title="Edward Klabiński">
Edward Klabiński

Edward Klabiński (ur. 7 sierpnia 1920 w Herne, Niemcy; zm. 4 marca 1997 w Halluin, Francja) – polski kolarz szosowy, mieszkający na stałe we Francji, startujący wśród zawodowców w latach 1946-1953.
Kolarstwo uprawiali także jego bracia Władysław, Bronisław i Feliks.

</doc>
<doc id="1379800" url="https://pl.wikipedia.org/wiki?curid=1379800" title="Bad Düben">
Bad Düben

Bad Düben − miasto uzdrowiskowe w Niemczech, w kraju związkowym Saksonia, w okręgu administracyjnym Lipsk, w powiecie Nordsachsen (do 31 lipca 2008 w powiecie Delitzsch).
Geografia.
Bad Düben leży nad rzeką Mulda, na wschód od Delitzsch.
Przez obszar miasta przebiegają cztery drogi krajowe: B2, B107, B183, B183a

</doc>
<doc id="1379803" url="https://pl.wikipedia.org/wiki?curid=1379803" title="Ronald Reagan Ballistic Missile Defense Test Site">
Ronald Reagan Ballistic Missile Defense Test Site

Ronald Reagan Ballistic Missile Defense Test Site (RTS) poligon testowy Armii Stanów Zjednoczonych położony na obszarze należącej do US Army części Atolu Kwajalein - "US Army Kwajalein Atoll" (USAKA) - na Wyspach Marshalla. Znajdujące się na obszarze USAKA instalacje radarowe, telemetryczne i meteorologiczne wspomagają testy zarówno ofensywnych jak i defensywnych broni rakietowych - rakietowych pocisków balistycznych oraz antybalistycznych.

</doc>
<doc id="1379805" url="https://pl.wikipedia.org/wiki?curid=1379805" title="Jordi Mollà">
Jordi Mollà

Jordi Mollà Perales (ur. 1 lipca 1968 w L’Hospitalet de Llobregat, w Hiszpanii) – hiszpański aktor, scenarzysta i reżyser filmowy, artysta malarz, najbardziej uznany za rolę Diego Delgado w filmie "Blow". Występuje w filmach europejskich, jak i amerykańskich.
Studiował w Institut del Teatre w Barcelonie. Uczył się także we Włoszech, na Węgrzech i w Anglii. Jako aktor zadebiutował w komediodramacie "Szynka, szynka" ("Jamón, jamón", 1992) u boku Stefanii Sandrelli, Juana Diego i Javiera Bardema jako narzeczony Silvii (Penélope Cruz). W dramacie "Podwójna osobowość" ("Segunda piel", 1999) wystąpił w roli homoseksualnego męża, ukrywającego przed żoną romans z ujawnionym chirurgiem. Współpracował z takimi reżyserami jak Bigas Luna czy Pedro Almodóvar.
Jego grafika była wystawiana w Carmen de la Guerra Gallery w Madrycie, PicassoMio Gallery w Madrycie i Barcelonie i Cold Creation Gallery w Barcelonie. Latem 2002 roku odbyła się jego wystawa w ARCO w Carmen de la Guerra Galery wraz z wieloma innymi artystami.

</doc>
<doc id="1379806" url="https://pl.wikipedia.org/wiki?curid=1379806" title="En gedi">
En gedi



</doc>
<doc id="1379807" url="https://pl.wikipedia.org/wiki?curid=1379807" title="Dario Hübner">
Dario Hübner

Dario Hübner (ur. 28 kwietnia 1967 w Muggii) – włoski piłkarz, występował na pozycji napastnika.
Kariera klubowa.
Dario Hübner zawodową karierę rozpoczynał w A.S. Pievigina Calcio 1924, klubie z niższej klasy rozgrywkowej. Następnie trafił do U.S. Pergocrema 1932, która wówczas występowała w Serie C2. W zespole tym spędził dwa sezony po czym trafił do Fano Calcio. Grając w tej drużynie udało mu się w sezonie 1989-1990 awansować do Serie C1. Kolejnym klubem w jego karierze była występująca wtedy w Serie B AC Cesena. W zespole tym występował przez pięć lat (1992-1997), jednak przez ten czas klubowi nie udało się awansować do Serie A. W sezonie 1997–1998 był już zawodnikiem pierwszoligowego klubu Brescia Calcio. W swoim pierwszym sezonie w Serie A strzelił 16 bramek w 30 występach, co nie pomogło jednak jego klubowi w uniknięciu degradacji do drugiej ligi. W kolejnych dwóch sezonach w Serie B Hübner wystąpił w 66 spotkaniach i strzelając 37 bramek walnie przyczynił się do awansu do Serie A przez swój klub w sezonie 1999-2000. Sezon 2000–2001 był jego ostatnim w Brescii. Kolejne dwa sezony spędził w pierwszoligowym klubie Piacenza Calcio, w barwach, którego w 2002 został ex aequo z Davidem Trezeguet królem strzelców Serie A. Następnie reprezentował jeszcze dwa kluby z Serie A: Ancona Calcio i Perugia Calcio. Ostatnią znaną drużyną w jego karierze była AC Mantova. Od tamtego czasu występował już tylko w klubach z niższych lig.

</doc>
<doc id="1379808" url="https://pl.wikipedia.org/wiki?curid=1379808" title="Via Blanca">
Via Blanca

Via Blanca – droga w północnej części Kuby długości 138 km, łącząca stolicę kraju Hawanę z miastem Matanzas i kurortem Varadero. Jest to jedna z najbardziej zatłoczonych dróg w kraju łącząca dwa główne miejsca, gdzie przejeżdżają turyści.
Budowa arterii rozpoczęła się w 1945 r. Kulminacyjny punkt trasy – most Bacunayagua na granicy prowincji Mayabeque i Matanzas – został oddany do użytku w 1960 r.
Droga ma głównie 4 pasy ruchu – na niektórych odcinkach są one od siebie oddzielone. Przejazd odcinkiem Matanzas – Varadero jest płatny. Via Blanca jest jedną z najważniejszych dróg na wyspie i na znacznej długości biegnie wzdłuż wybrzeża Cieśniny Florydzkiej. Biegnie w kierunku wschód-zachód na odcinku 85 km pomiędzy miastami Hawana i Matanzas, przechodzi przez miasto Santa Cruz del Norte i dodatkowo biegnie przez 53 km w kierunku wschodnim do Varadero.
Przebieg trasy.
Via Blanca zaczyna się na południowo-zachodnich przedmieściach Hawany i biegnie przez południowe rejony miasta, po czym dociera w rejon wybrzeża. Od stolicy trasa prowadzi równolegle do Cieśniny Florydzkiej i mija kolejno miejscowości: Santa Maria del Mar, Santa Cruz del Norte oraz Matanzas. Następnie – po kilkunastu kilometrach – dociera do lotniska w Vardero. Po przekroczeniu mostu Via Blanca łączy się z układem drogowym ekskluzywnego (przeznaczonego dla zachodnich turystów) kurortu Varadero.
W rejonie mostu Bacunayagua powstała restauracja. Rozciąga się z niej rozległy widok na okolicę.

</doc>
<doc id="1379812" url="https://pl.wikipedia.org/wiki?curid=1379812" title="Schkeuditz">
Schkeuditz

Schkeuditz – miasto w Niemczech, w kraju związkowym Saksonia, w powiecie Nordsachsen, do 31 lipca 2008 miasto leżało na terenie zlikwidowanego już powiatu Delitzsch.
Geografia.
Schkeuditz leży ok. 12 km na północ od Lipska. Znajduje się tutaj port lotniczy Lipsk/Halle. W okolicy istnieje najstarsze skrzyżowanie autostrad w Europie – "Schkeuditzer Kreuz".
Dzielnice.
Miasto dzieli się na następujące dzielnice:

</doc>
<doc id="1379814" url="https://pl.wikipedia.org/wiki?curid=1379814" title="Kopalnia Węgla Kamiennego Siemianowice">
Kopalnia Węgla Kamiennego Siemianowice

Kopalnia Węgla Kamiennego Siemianowice – zlikwidowana kopalnia węgla kamiennego w Siemianowicach Śląskich, działała pod taką nazwą w latach 1945–1993.
Historia.
Początki datuje się na rok 1855 kiedy to przez połączenie kilku pól górniczych i kopalń uruchomiono kopalnię pod nazwą Vereinigte Siemianowitzer Steinkohlengruben. Właścicielem był Karol Hugon Henckel von Donnersmarck. W 1908 roku rozdzielono ją na 2 zakłady o nazwach:Laurahütte i Richter. Kopalnie w 1925 roku połączono w jeden zakład o nazwie: Huta Laura i Richter. W 1933 Huta Laura została unieruchomiona, a jej pole połączono z kopalnią Richter i w 1937 roku zmieniono nazwę na: Siemianowice. W czasie okupacji hitlerowskiej należała do koncernu Hermann Göring, który uruchomił ponownie kopalnię Huta Laura i oddzielił ją od kopalni Richter. W 1945 roku kopalnie zostały ponownie połączone pod nazwą Siemianowice. W kopalni były dwie katastrofy ze skutkami śmiertelnymi: 9 czerwca 1956 na skutek wybuchu gazów zginęło 5 górników, a podczas tąpnięcia 22 maja 1985- kolejnych 6. Po restrukturyzacji kopalnia Siemianowice weszła w skład Rudzkiej Spółki Węglowej SA. W 1993 rozpoczęto likwidację kopalni. W czasie likwidacji nosiła nazwę: KWK Siemianowice – ZG Rozalia.
Obecnie (rok 2010) z KWK Siemianowice pozostały działające szyby Bańgów oraz Siemianowice III (zob. wieża wyciągowa szybu Siemianowice III).

</doc>
<doc id="1379816" url="https://pl.wikipedia.org/wiki?curid=1379816" title="KWK Siemianowice">
KWK Siemianowice



</doc>
<doc id="1379817" url="https://pl.wikipedia.org/wiki?curid=1379817" title="Zakład Górniczy Rozalia">
Zakład Górniczy Rozalia



</doc>
<doc id="1379819" url="https://pl.wikipedia.org/wiki?curid=1379819" title="Engaddi">
Engaddi



</doc>
<doc id="1379820" url="https://pl.wikipedia.org/wiki?curid=1379820" title="James Braid">
James Braid

James Braid (ur. 19 czerwca 1795 w Fife, zm. 25 marca 1860) – szkocki neurochirurg. Syn Jamesa Braida i Anne Suttie. Mąż Margaret Mason (lub Meason) i ojciec dwójki dzieci syna (James) i córki.
Wprowadzenie.
J. Braid był uczniem Charlesa Andersona (chirurg) oraz studentem Uniwersytetu w Edynburgu w latach 1812-1814 gdzie duży wpływ na niego miał doktor medycyny Thomas Brown, który był kierownikiem katedry Etyki w Edynburgu w latach 1808-1820.
Otrzymał dyplom licencjacki the Royal College of Surgeons w Edynburgu w 1815.
W 1816 roku Braid otrzymał posadę chirurga w kopalni Lorda Hopetouna w Leadhills a w roku 1825 otworzył prywatną praktykę w Dumfries. W 1828 przeprowadził się do Manchesteru, za namową jego pacjenta Mr. Petty, gdzie przebywał i praktykował do śmierci w 1860.
Magnetyzm zwierzęcy.
W listopadzie 1841 zainteresował się zjawiskiem zwanym "magnetyzmem zwierzęcym (mesmeryzm)", kiedy osobiście zobaczył pokaz , podróżującego francuskiego mesmerystę.
Badał on kondycję fizyczną przedmiotów badań Lafontaina i doszedł do wniosku, że były one w faktycznie całkowicie różnym stanie fizycznym.
Po pewnym czasie przekonał się, że naturalny psychofizyczny mechanizm jest prawdziwym fenomenem i natychmiast wystąpił z pięcioma wykładami w Manchesterze, które rozpoczął 27 listopada 1841.

</doc>
<doc id="1379822" url="https://pl.wikipedia.org/wiki?curid=1379822" title="Ernesto Alterio">
Ernesto Alterio

Ernesto Alterio (ur. 25 lipca 1970, w Buenos Aires, w Argentynie) – aktor kina hiszpańskiego i argentyńskiego. Syn Héctora Alterio i brat Maleny Alterio.

</doc>
<doc id="1379823" url="https://pl.wikipedia.org/wiki?curid=1379823" title="Komitet Dwudziestu">
Komitet Dwudziestu

Komitet Dwudziestu (Komitet ds. Reformy Międzynarodowego Systemu Walutowego, ang. "Committee on Reform of the International Monetary System") – grupa wybitnych finansistów utworzona 26-28 lipca 1972 w celu przeprowadzenia reformy międzynarodowego systemu walutowego po załamaniu się systemu z Bretton Woods. 
Rezultaty prac opublikowano w raporcie "Outline of Reform" 12-13 czerwca 1974. Postulaty w dużej mierze zostały uwzględnione w drugiej poprawce do statutu MFW w 1978 r.

</doc>
<doc id="1379824" url="https://pl.wikipedia.org/wiki?curid=1379824" title="Amputechture">
Amputechture

Amputechture – trzeci album studyjny zespołu The Mars Volta, wydany 12 września 2006. Zadebiutował na 9. miejscu listy "Billboard Top 200" (ponad 59.000 sprzedanych kopii w pierwszym tygodniu).
Produkcja.
Chociaż większość utworów zostało stworzonych specjalnie na ten album, to jednak zespół dołączył tu również fragmenty starszych nagrań. "Viscera Eyes" powstał z utworu napisanego pierwotnie przez Omara podczas pracy w At the Drive-In. 
W "Day of the Baphomets" wykorzystano słowa i melodię z "A Plague Upon Your Hissing", niewydanego utworu, który został nagrany podczas prac nad "De-Loused in the Comatorium".
"Amputechture" był pierwszym albumem, przy którym współpracował były członek zespołu At the Drive-In - Paul Hinojos, a także ostatnim z Jonem Theodorem za perkusją. 
Tematy przewodnie.
"Amputechture" był pierwszym albumem studyjnym zespołu The Mars Volta, który nie posiadał jednego motywu przewodniego. Na oficjalnej stronie zespołu można przeczytać, że "Podstawowy proces twórczy się nie zmienił: Omar tworzył muzykę (w tym dla sekcji dętej), do której Cedric mógłby stworzyć słowa - jednak tym razem mieliśmy swobodę aby udokumentować niezwiązane ze sobą historie, obrazy, żarty, różnych ludzi, wydarzenia i wspomnienia."
Cedric porównywał ten album do serialu Davida Lyncha "Miasteczko Twin Peaks", którego odcinki nie przedstawiały jednej historii, a jednak mówiły "jednym głosem". Od czasu ukazania się albumu "The Bedlam in Goliath", Bixler-Zavala i Rodríguez-López zaczęli odnosić się do Amputechture jako do swojego "autystycznego dziecka" z powodu przyjęcia tego albumu przez fanów.

</doc>
<doc id="1379826" url="https://pl.wikipedia.org/wiki?curid=1379826" title="Anton Balicki">
Anton Balicki

Anton Balicki, biał. "Антон Васілевіч Баліцкі" (ur. 17 września 1891 w Balicach koło Indury na Grodzieńszczyźnie, zm. 31 października 1937 w ZSRR) – białoruski działacz narodowy, komisarz oświaty Białoruskiej SRR (1926-29). 
Ukończył seminarium nauczycielskie w Świsłoczy, naukę kontynuował w Witebsku. 
W czasie I wojny światowej zmobilizowany do armii rosyjskiej. Po wybuchu rewolucji październikowej przyłączył się do bolszewików, od 1919 r. walczył w Armii Czerwonej. 
Brał udział w tworzeniu radzieckiej państwowości na Białorusi, obejmując w 1921 r. urząd wicenarkoma oświaty. Od 1926 do 1929 roku był komisarzem oświaty Białoruskiej SRR. Jako działacz państwowy był odpowiedzialny za proces białorutenizacji życia społecznego, jaki miał miejsce w latach dwudziestych XX wieku. 
W 1930 r. został aresztowany przez NKWD i oskarżony o przynależność do Związku Wyzwolenia Białorusi. W marcu 1931 roku skazany na 10 lat łagru, później wyrok zamieniono na karę śmierci. Najprawdopodobniej został zastrzelony 31 października 1937 roku.

</doc>
<doc id="1379828" url="https://pl.wikipedia.org/wiki?curid=1379828" title="Marcin Grygiel">
Marcin Grygiel

Marcin Grygiel – siatkarz, były gracz Jastrzębskiego Węgla. W swojej karierze grał m.in. w klubach Rybnik SK Górnik Radlin i Płomień Sosnowiec. W sezonie 2007/2008 był jednym z najlepszych atakujących PLS. W klubie z Jastrzębia-Zdroju występuje od sezonu 2008/2009.

</doc>
<doc id="1379830" url="https://pl.wikipedia.org/wiki?curid=1379830" title="Bitwa pod Nowogrodem (1939)">
Bitwa pod Nowogrodem (1939)

Bitwa pod Nowogrodem – bitwa stoczona w dniach 7–10 września 1939 r. podczas kampanii wrześniowej.
Niemcy po przerzuceniu części wojsk z Pomorza do Prus Wschodnich uderzyli na linię Narwi, której broniła SGO „Narew”. W ramach tej akcji 8 września Nowogród zaatakowała niemiecka 21 Dywizja Piechoty. Atak ten został odparty przez broniący Nowogrodu III batalion 33 pułk piechoty i kompanię forteczną pod dowództwem kpt. Eugeniusza Kordjaczyńskiego.
Oddziały niemieckie uderzyły na miasto następnego dnia, wsparte tym razem ogniem artylerii. Doszło do zaciętych walk w samym mieście w wyniku których Nowogród został opanowany przez Niemców. Jeszcze tego samego dnia wojska polskie przeprowadziły udany kontratak i odzyskały częściowo miasto.
Do kolejnych walk doszło 10 września. Tego dnia pod Nowogród podszedł 42 pułk piechoty z zadaniem całkowitego wyparcia Niemców z miasta. W tym czasie Niemcy przeszli do natarcia całą dywizją i przełamali polską obronę pod Szablakiem. Próba odzyskania Nowogrodu zakończyła się niepowodzeniem.
Działania w rejonie Nowogrodu.
Przygotowanie obrony.
Ukształtowanie terenu w rejonie Nowogrodu sprzyjało obronie. Wysoka skarpa południowego brzegu Narwi zapewniała obrońcom górowanie nad
brzegiem przeciwnym. Wstępne prace nad wznoszeniem fortyfikacji w rejonie Nowogrodu rozpoczęto 25 marca 1939. Na odcinku obrony „Nowogród” umocnienia znajdowały się na skraju miejscowości oraz naprzeciw lasu Stawiski. W rejonie samego miasta oddano do użytku, nie w pełni wykończone, schrony żelbetowe. Na obu skrzydłach odcinka prace fortyfikacyjne były w fazie początkowej. Na odcinku Jednaczewo – Szablak zamierzano stworzyć pozycję łącznikową składającą się z 30 schronów betonowych, uzupełnionych zaporami czołgowymi. W chwili rozpoczęcia działań wojennych prace nad pozycją były nieukończone. Na zapleczu pozycji łącznikowej znacznie zaawansowane były prace ziemne nad wykonaniem stanowisk ogniowych i rowów strzeleckich. Budowa wielkiej tamy spiętrzającej rzekę w okolicach Nowogrodu była zaawansowana tylko w 30%. Uniemożliwiło to stworzenie ciągłości obrony na odcinku Łomża – Jednaczewo – Nowogród.
W nocy z 30 na 31 sierpnia 1939 III batalion 33 pułku piechoty mjr. Józefa Sikory z kompanią forteczną ckm kpt. Eugeniusza Kordjaczyńskiego przyjął odcinek „Nowogród”. 7 kompania broniła punktu oporu Rybaki – Czantoria, 9 kompania obsadziła stanowiska pod Nowogrodem, a 8 kompania na wschód od niej, II batalion mjr. Władysława Święcickiego częścią sił bronić miał pozycji łącznikowej Szablak – Jednaczewo.
Stanowiska drugiej linii przygotowano na starym cmentarzu żydowskim w Łomży.
Walki 33 pułku piechoty.
W południe 7 września ubezpieczenia stwierdziły naprzeciw Nowogrodu ruch kolumny niemieckiej od Korzenistego na Morgowniki. Dowódca III batalionu 33 pułku piechoty nakazał ściągnięcie wysuniętych placówek i zarządził pogotowie bojowe na całej linii. Rozkazał jednocześnie zniszczyć most na Narwi.
Bezpośrednie walki o Nowogród rozpoczęły się wieczorem 7 września 1939. Niemcy podjęli próbę forsowania rzeki. Uderzenie czołowe oddziałów niemieckiej 21 Dywizji Piechoty miało zaskoczyć broniący żołnierzy linii Narwi. Gdy czołowa fala nieprzyjaciela była już na jej środku, nastąpiło uderzenie ogniowe obrońców. Mimo ponoszonych strat nieprzyjaciel ponawiał ataki. Niemcy wystrzelili pociski dymne i piechota z pontonami podbiegła do rzeki. Zaporowy ogień ckm był na tyle skuteczny, że wyniku dwugodzinnej walki na brzeg południowy przedostała się tylko jedna łódź. Jej załogę szybko zlikwidowała 9 kompania por. Pajka. Nieprzyjaciel wycofał się z linii brzegowej do rejonu Morgowniki.
Rano 8 września rozpoczęło się artyleryjskie przygotowanie forsowania. Pod osłoną ognia artylerii i dymów piechota rozpoczęła forsowanie. Niemcom udało się uchwycić południowy brzeg na kierunku mostu. Kontratak części 9 kompanii oraz drużyn osłonowych zlikwidował włamanie i odrzucił nieprzyjaciela za rzekę. Straty zarówno wśród Niemców jak i obrońców były dość poważne.
W czasie walk zaistniało zagrożenie pozycji łącznikowej pod Jednaczewem. Niemcy skoncentrowali tam znaczną ilość środków przeprawowych. Zniszczono je ogniem artylerii. W rejonie punktu oporu „Szablak”, lotnictwo szturmowe nieprzyjaciela użyło półtonowych bomb lotniczych i obrońcy ponieśli poważne straty. Wykorzystując skutki bombardowań, niemiecka piechota wdarła się w głąb polskiej obrony. Poległ dowódca 8 kompanii, por. Tarczałowicz. Nieprzyjaciel uchwycił wzgórze 133, zagrażając przerwaniem szosy Nowogród–Łomża. W obliczu dużego zagrożenia, dowódca 33 pułku piechoty nakazał, broniącej dotychczas pozycji łącznikowej „Jednaczewo”, 5 kompanii wykonać kontratak na wzgórze 133, zaś 6 kompanii wzmocnić obronę punktu oporu „Szablak”. 5 kompania piechoty kpt. Łempickiego zdobyła pod wieczór wzgórze 133, odrzucając nieprzyjaciela za Narew.
9 września nieprzyjaciel prowadził silny ogień artylerii na schrony i miasto. Szczególnie groźne dla załóg schronów bojowych okazały się działa przeciwpancerne i przeciwlotnicze, które, zamaskowane na północnym brzegu rzeki, prowadziły celny ogień do strzelnic i kopuł pancernych.
Wieczorem rozpoczęło się forsowanie rzeki. Niemcom udało się uchwycić przyczółek na kierunku miasta, a próba odrzucenia nieprzyjaciela za rzekę nie powiodła się.
Rano 10 września, na przyczółek Niemcy przerzucili kolejne siły. Rozpoczęła się zacięta walka o drugą i trzecią linię obrony. Częścią sił Niemcy zaczęli obchodzić miasto od wschodu. III batalion poniósł straty sięgające 60% stanu. W schronie dowodzenia zginął z całą załogą dowódca kompanii, kpt. Eugeniusz Kordjaczyński, a w schronie „na grobli” ciężko ranny został por. Jarzyna. Załoga schronu dostała się do niewoli, a ranny dowódca popełnił samobójstwo.
Walki w płonącym Nowogrodzie tak relacjonuje uczestnik walk st. strz. Stanisława Świderka z 9 kompanii 33 pp:
Również pod Szablakiem Niemcy sforsowali rzekę spychając na południe nieliczne grupy żołnierzy polskich i podeszli pod Mątwicę.
W czwartym dniu walki, mimo sforsowania Narwi i opanowania Nowogrodu, Niemcom nie udało się przerwać pozycji obrony batalionu, a załoga ośrodka oporu „Nowogród” walczyła nadal. Wieczorem 10 września mjr Sikora oraz mjr Święcicki otrzymali rozkaz wycofania batalionów do Bacz Mokrych. Pod Nowogrodem i Mątwicą pozostały jedynie silne ubezpieczenia. Z nastaniem dnia wycofały się one w ślad za batalionami.
Walki 42 pułku piechoty.
W tym czasie z odcinak obrony „Ostrołęka” wycofał się 42 pułk piechoty. Dowódca 18 Dywizji Piechoty polecił dowódcy 42 pp obsadzić linię rzeki Ruż na odcinku Miastkowo – Tarnowo. Ciężka sytuacja, jaka powstała w rejonie Nowogrodu, zmusiła jednak dowódcę dywizji do częściowego zwinięcia obrony 42 pułku piechoty na Rużu i skierowania 42 pp pod Nowogród.
10 września Niemcy obsadzili południowy brzeg Narwi, Nowogród, Szablak i rejon dworku Mątwica, nie podejmując dalszego natarcia. W Szablaku przeprawiały się niemieckie oddziały, a w rejonie mostu w Nowogrodzie gromadzono ciężki sprzęt przeprawowy.
Rano 10 września ruszył kontratak I batalionu 42 pułku piechoty w kierunku Mątwicy. Podczas kilkugodzinnej walki, kosztem dużych strat, batalion opanował wzgórze pod Mątwicą. Około 17.00 rozpoczęło się natarcie całością sił 42 pułku piechoty. 
Dowódca 42 pp, ppłk Wacław Malinowski zażądał od dowódcy I dywizjonu 18 pal położenia ognia na przeprawę w Szablaku oraz w rejon mostu pod Nowogrodem. Dowódca dywizjonu artylerii rozkazał dowódcom 2 i 3 baterii przygotować dokładny ogień na przeprawę w rejonie mostu w Nowogrodzie, a dowódcy 1 baterii – na przeprawę w Szablaku.
O 16.00 baterie otworzyły ogień. Ogień na przeprawę w Szablaku położyła też 8 bateria 18 pal.
Po artyleryjskim przygotowaniu natarcia do ataku ruszył I batalion 42 pp. Po wyjściu z podstaw wyjściowych batalion dostał się pod zmasowany ognień niemieckiej artylerii i lotnictwa bombowego. Natarcie załamało się. Batalion poniósł poważne straty i wycofał się do lasków w pobliżu Sławca. Po rannym dowódcy batalionu dowodzenie przejął dowódca 8 kompanii kpt. Perlitz. 
W tym czasie natarcie na Nowogród rozpoczął II batalion 42 pp. Batalion dotarł do przedmieść Nowogrodu, zginął dowódca 6 kompanii, por. Zielenkiewicz, a 4 i 6 kompania zaległy w ogniu. 5 kompania por. Adama Lipińskiego około 20.00 nawiązała kontakt taktyczny z 9 kompanią 33 pp. 
II batalion 42 pp zluzował III/33 pp, który przeszedł do odwodu w rejon Grądów.
Około 18.00 wprowadzony został do walki III batalion 42 pp na kierunek cegielnia Mątwica – Szablak. Zreorganizowany I/42 pp kpt. Perlitza wznowił natarcie w kierunku luki między folwarkiem a cegielnią Mątwica i tym sposobem wspomógł natarcie III/42 pp, którego zadaniem było wyparcie Niemców za Narew.
III/42 pp zluzował 8 kompanię 33 pp i 2 kompanię 71 pp. I/42 pp, po osiągnięciu szosy Łomża – Nowogród, zluzował 5 kompanię 33 pp. Dalsze natarcie III i I batalionu 42 pp utknęło w zmasowanym ogniu nieprzyjaciela. Oddziały okopały się na osiągniętych pozycjach.
Pułk poniósł jednak poważne straty i nie był w stanie utrzymać zdobytych pozycji. Po bardzo ciężkich i krwawych walkach 42 pp wycofał się na południe.
Epilog.
Podczas walk oddziałów SGO „Narew” na linii Narwi wykazali żołnierze wyjątkowe męstwo i hart. Zbyt długie utrzymanie wojsk na linii Narwi pod względem operacyjnym budzi kontrowersje. Wobec przełamania obrony pod Różanem i wprowadzenia 7 września nowych sił nieprzyjaciela na linię Narwi, utrzymywanie sił głównych SGO „Narew” na północy skazywało je na okrążenie i rozbicie. Pułkownik dypl. Marian Porwit pisze: "„Gdy 7 IX nowe siły niemieckie zaatakowały polską pozycję obronną od Wizny po Nowogród, położenie wymagało przyjęcia bitwy całą siłą tylko przez dzień 8 IX i odejścia w nocy z 8 na 9 w sposób niewidoczny dla wroga i nie dopuszczający natychmiastowego pościgu (...) ".

</doc>
<doc id="1379833" url="https://pl.wikipedia.org/wiki?curid=1379833" title="(8143) Nezval">
(8143) Nezval

(8143) Nezval – planetoida z pasa głównego asteroid okrążająca Słońce w ciągu 3 lat i 292 dni w średniej odległości 2,43 au. Została odkryta 11 listopada 1982 roku w "Kleť Observatory" w pobliżu Czeskich Budziejowic przez Antonína Mrkosa. Nazwa planetoidy pochodzi od Vítezslava Nezvala (1900-1958), czeskiego poety. Nazwę zaproponowała czeska astronom, Jana Tichá. Przed nadaniem oficjalnej nazwy planetoida nosiła oznaczenie tymczasowe (8143) 1982 VN.

</doc>
<doc id="1379837" url="https://pl.wikipedia.org/wiki?curid=1379837" title="Some Loud Thunder">
Some Loud Thunder

Some Loud Thunder - drugi album zespołu Clap Your Hands Say Yeah z Brooklynu. Wydany został 29 stycznia 2007 w Wielkiej Brytanii i 30 stycznia w USA, jednak osoby, które zamówiły go wcześniej, mogły go ściągnąć legalnie ze strony Insound już od 16 stycznia 2007. Producentem albumu był Dave Fridmann, znany m.in. ze współpracy z Mercury Rev i The Flaming Lips.
Album zadebiutował na 47. miejscu listy Billboard (19.000 sprzedanych kopii).
Lista utworów.
Wszystkie utwory napisane przez Aleca Ounswortha, z wyjątkiem wskazanych utworów.

</doc>
<doc id="1379838" url="https://pl.wikipedia.org/wiki?curid=1379838" title="Rafael de Souza Lins">
Rafael de Souza Lins

Rafael de Souza Lins (ur. 1 kwietnia 1983 w São Paulo) – brazylijski siatkarz, popularny "Rafa". W sezonie 2008/2009 występował w Jastrzębskim Węglu. Przed przyjściem do śląskiego klubu występował w Changos de Naranjito. Od sezonu 2009/2010 grał w greckim klubie PAOK Saloniki.
Sukcesy klubowe.
Superpuchar Szwajcarii:
Puchar Szwajcarii:
Mistrzostwo Szwajcarii:
Puchar Challenge:
Mistrzostwo Polski:

</doc>
<doc id="1379839" url="https://pl.wikipedia.org/wiki?curid=1379839" title="Moon Sung-min">
Moon Sung-min

Moon Sung-min (ur. 14 września 1986 w Pusan) – koreański siatkarz, reprezentacji Korei Południowej od 2006 roku. Gra na pozycji przyjmującego. Obecnie występuje w drużynie Hyundai Capital Skywalkers.
Sukcesy klubowe.
Mistrzostwo Niemiec:
Puchar KOVO:
Mistrzostwo Korei Południowej:
Sukcesy reprezentacyjne.
Mistrzostwa Azji Juniorów:
Igrzyska Azjatyckie:
Mistrzostwa Azji:
Puchar Azji:

</doc>
<doc id="1379840" url="https://pl.wikipedia.org/wiki?curid=1379840" title="USS Kearsarge (BB-5)">
USS Kearsarge (BB-5)

USS Kearsarge (BB-5) – amerykański pancernik generacji przeddrednotów, okręt główny typu "Kearsarge", w służbie w latach 1900–1920. Był jedynym pancernikiem United States Navy, którego nazwa nie pochodziła od nazwy stanu, lecz została mu nadana dla upamiętnienia slupa z okresu wojny secesyjnej „Kearsarge”. Od 1920 do lat 50. służył w charakterze ciężkiego dźwigu pływającego.
Budowa.
Stępkę okrętu położono w stoczni Newport News Shipbuilding Company 30 czerwca 1896. Jednostkę zwodowano 24 marca 1898, matką chrzestną była pani Herbert Winslow, krewna komandora Johna A. Winslowa, który dowodził slupem „Kearsage” w czasie jego bitwy z CSS „Alabama”. Pancernik wcielono do służby 20 lutego 1900, pierwszym dowódcą został komandor William M. Folger.
Spośród wszystkich pancerników, oznaczanych symbolem BB (57 jednostek, które weszły do służby oraz 14 nie ukończonych, „Kearsage” był jedynym pancernikiem nie noszącym nazwy pochodzącej od stanu, dla czego potrzebna była specjalna ustawa Kongresu. Nazwa „Kearsarge” została mu nadana dla upamiętnienia amerykańskiego slupa z okresu wojny secesyjnej „Kearsage”, wsławionego zatopieniem rajdera CSS „Alabama” i utraconego w 1894 na rafie (oryginalnie pochodziła od góry Mount Kearsarge w stanie New Hampshire).
Służba.
„Kearsage” po wejściu do służby został okrętem flagowym Stacji Północnego Atlantyku (ang. "North Atlantic Station") i pływał w pobliżu atlantyckiego wybrzeża Stanów Zjednoczonych i na Morzu Karaibskim. Od 3 czerwca 1903 do 26 lipca 1903 służył krótko jako okręt flagowy Eskadry Europejskiej (ang. "European Squadron"). W tym czasie zawinął najpierw do Kilonii, gdzie 26 czerwca 1903 wizytował go cesarz Wilhelm II, a 13 lipca książę Walii, który wkrótce miał się zostać królem Jerzym V. Pancernik wrócił do Bar Harbor w Maine 26 lipca 1903 i wznowił obowiązki okrętu flagowego Floty Północnego Atlantyku (ang. "North Atlantic Fleet"). 1 grudnia 1903 wypłynął z Nowego Jorku w rejs do zatoki Guantánamo, gdzie 10 grudnia Stany Zjednoczone formalnie przejęły w posiadanie "Guantanamo Naval Reservation". Po przeprowadzeniu manewrów na Morzu Karaibskim, okręt poprowadził Północnoatlantycką Eskadrę Pancerników (ang. "North Atlantic Battleship Squadron") do Lizbony, gdzie miała miejsce wizyta króla Portugalii 11 czerwca 1904. Następnie okręt popłynął do zatoki Faleron w Grecji, gdzie świętował 4 lipca wraz z królem Grecji Jerzym I i jego synem oraz innymi szlachetnie urodzonymi osobami. Eskadra w ramach wizyty dobrej woli odwiedziła Korfu, Triest i Fiume, 29 sierpnia 1904 powrócił do Newport.
Do 31 marca pozostał okrętem flagowym Floty Północnego Atlantyku; zastąpił go w tej roli pancernik „Maine” (BB-10). Nadal jednak brał udział w operacjach floty. 13 kwietnia 1906 w czasie ćwiczeń artyleryjskich w pobliżu przylądka Cruz na Kubie przypadkowy zapłon ładunku prochowego do działa kal. 330 mm spowodował śmierć dwóch oficerów i ośmiu innych członków załogi. Czworo ludzi zostało poważnie rannych. Okręt został przydzielony do Drugiej Eskadry Czwartego Dywizjonu i 16 grudnia 1907 wypłynął w składzie Wielkiej Białej Floty. Jej pierwszym celem było dotarcie do zachodniego wybrzeża USA przez opłynięcie przylądka Horn (Kanał Panamski nie był wtedy jeszcze ukończony). Płynąc z Hampton Roads wzdłuż wybrzeża Ameryki Południowej dotarł do San Francisco. Następnie przez Hawaje, Australię, Nową Zelandię, Filipiny, Japonię dotarł do Cejlonu. Przeszedł przez Kanał Sueski i po odwiedzeniu portów śródziemnomorskich wrócił na wschodnie wybrzeże USA. Prezydent Theodore Roosevelt dokonał powtórnego przeglądu floty w czasie jej powrotu do Hampton Roads 22 lutego 1909, w dniu urodzin Waszyngtona.
4 września 1909 „Kearsage” został wycofany ze służby w Philadelphia Navy Yard w celu modernizacji. 23 czerwca 1915 został ponownie włączony do pełnej służby, do 17 września operował wzdłuż wybrzeża Atlantyku; wtedy opuścił Filadelfię, by wysadzić oddział marines w Veracruz. Pozostawał w pobliżu tego meksykańskiego portu od 28 września 1915 do 5 stycznia 1916. Następnie przewiózł marines do Nowego Orleanu, po czym 4 lutego 1916 w Filadelfii dołączył do Atlantyckiej Floty Rezerwowej (ang. "Atlantic Reserve Fleet"). Na pancerniku szkolili się rezerwiści z rezerwy morskiej stanów Maine i Massachusetts do czasu, gdy Stany Zjednoczone przystąpiły do I wojny światowej. Okręt wyszkolił tysiące artylerzystów i członków obsady maszynowni okrętowych, pływając po Atlantyku od Bostonu do Pensacoli. Wieczorem 18 sierpnia 1918 „Kearasage” uratował dwudziestu sześciu rozbitków z norweskiej barki „Nordhav”, która została zatopiona przez niemiecki okręt podwodny U-117, po czym ocalałych wysadził w Bostonie.
Do 29 maja 1919 „Kearsage” kontynuował służbę jako okręt szkolny dla mechaników, potem zabrał na pokład podchorążych (ang. "midshipman") z United States Naval Academy. Odbył z nimi rejs do Indii Zachodnich i 29 sierpnia wysadził ich w Annapolis. Następnie udał się do Philadelphia Navy Yard, gdzie 10 maja 1920 został wycofany ze służby i rozpoczęła się jego przeróbka na dźwig pływający.
Przeróbka na dźwig pływający.
Przebudowę ukończono na początku lat 20. (w 1922 prowadzono próby dźwigu). Oficjalnie nie był przyjęty do służby w US Navy i znany był nieoficjalnie jako „Crane Ship #1” (Żuraw Pływający nr 1), lecz w praktyce zatrzymał dotychczasową nazwę. Dopiero w kwietniu 1939 otrzymał nowy numer klasyfikacyjny AB-1 (według innych źródeł, 5 sierpnia 1920).
W ramach przebudowy „Kearsage” został pozbawiony uzbrojenia i nadbudówek, a za to otrzymał kratownicowy obrotowy dźwig o udźwigu 250 ton (w praktyce do 312 ton) i nową nadbudówkę przed nim. Był to wówczas najpotężniejszy dźwig pływający świata. Został ponadto poszerzony o 5-metrowej szerokości bąble kadłubowe, które dawały mu większą stabilność. Pływający dźwig uczestniczył w wielu pracach przez następne dwadzieścia lat. Bazował w Bostonie na wschodnim wybrzeżu, a od 1926 w Bremerton na zachodnim wybrzeżu USA, po czym w 1936 przeholowano go na wschodnie wybrzeże, do Nowego Jorku. 6 listopada 1941 został oficjalnie przemianowany na Crane Ship No. 1, co pozwoliło na przyznanie nazwy „Kearsage” lotniskowcowi CV-12 (ukończonemu jednak jako USS „Hornet”), a później CV-33. Były pancernik kontynuował użyteczną służbę i miał przez to pewien wkład w amerykańskie zwycięstwa w czasie II wojny światowej. Pomagał przy przenoszeniu dział, wież artyleryjskich, płyt pancerza i innych ciężkich ładunków przy budowie nowych pancerników „Indiana” (BB-58) i „Alabama” (BB-60), nowych krążowników „Savannah” (CL-42) i „Chicago” (CA-29) oraz przy pracach z działami starego pancernika „Pennsylvania” (BB-38).
W 1945 dźwig pływający został przeholowany do San Francisco (stocznia San Francisco Naval Shipyard), gdzie asystował przy budowie lotniskowców „Hornet” (CV-12), „Boxer” (CV-21) i przebudowie lotniskowca „Saratoga” (CV-3). Okręt opuścił zachodnie wybrzeże USA w 1948 i następnie w dalszym ciągu służył w Bostonie, w stoczni Boston Naval Shipyard, gdzie zakończył służbę. Nazwę okrętu („Crane Ship No. 1") skreślono z rejestru floty 22 czerwca 1955. 9 sierpnia 1955 pancernik został sprzedany na złom.

</doc>
<doc id="1379841" url="https://pl.wikipedia.org/wiki?curid=1379841" title="USS Kentucky (BB-6)">
USS Kentucky (BB-6)

USS Kentucky (BB-6) – amerykański pancernik typu "Kearsarge". Drugi okręt United States Navy noszący nazwę pochodzącą od stanu.
Okręt został zwodowany 24 marca 1898 w stoczni Newport News Shipbuilding &amp; Dry Dock Company. Matką chrzestną była pani Christine Bradley, córka gubernatora stanu Kentucky Williama Bradleya. Jednostka weszła do służby 16 maja 1900, pierwszym dowódcą został komandor Colby M. Chester.
26 października 1900 po wyposażeniu w New York Navy Yard USS „Kentucky” popłynął przez Gibraltar i Kanał Sueski na Daleki Wschód. W lutym 1901 dołączył w ten sposób do innych amerykańskich okrętów przydzielonych do "Asiatic Station" w Manilii. Sześć dni później popłynął do Hongkongu, gdzie 23 marca został okrętem flagowym Eskadry Południowej (ang. Southern Squadron) dowodzonej przez kontradmirała Louisa Kempffa. Przez kolejny rok na czele eskadry pilnował amerykańskich interesów na Dalekim Wschodzie, odwiedzając główne porty Chin i Japonii, w tym Yantai, Dagu, Nankin, Wusong, Hongkong, Xiamen, Nagasaki, Kobe i Yokohamę.
1 marca 1902 kontradmirał Frank F. Wildes, po zastąpieniu admirała Kempffa, także wybrał „Kentucky” na okręt flagowy, ale 7 kwietnia przeniósł swój proporczyk na „Rainbow”. 4 listopada w Jokohamie kontradmirał Robely D. Evans, dowódca Floty Azjatyckiej (ang. Asiatic Fleet), wybrał pancernik na okręt flagowy. Z jego pokładu dowodził amerykańskimi operacjami na Dalekim Wschodzie do wypłynięcia 13 marca 1904 z Manili w kierunku Stanów Zjednoczonych. Po przejściu przez Kanał Sueski i Cieśninę Gibraltarską dotarł 23 maja do Nowego Jorku.
26 października zakończył przegląd w New York Navy Yard i resztę roku, w składzie Floty Północnego Atlantyku (ang. North Atlantic Fleet), spędził na ćwiczeniach taktycznych i manewrach w pobliżu wschodniego wybrzeża USA. Jesienią 1905 wziął udział w przywitaniu Eskadry Brytyjskiej w Annapolis i Nowym Jorku. Do 23 września 1906 pływał w pobliżu wschodniego wybrzeża USA. Tego dnia w pobliżu Provincetown na pokład weszli marines z „Maine” (BB-10), „Missouri” (BB-11) i „Kearsarge” (BB-5). „Kentucky” wysadził żołnierzy 1 października w Hawanie, mieli bronić amerykańskich interesów i własności w czasie kubańskiej rewolucji. Okręt pozostawał w pobliżu do 9 października, by wspierać jednostki lądowe. Potem wznowił ćwiczenia bojowe i taktyczne na północnym Atlantyku.
15 kwietnia 1907 odwiedził Norfolk, gdzie uświetnił wystawę "Jamestown Exposition" i udał się na dalsze ćwiczenia w pobliże wybrzeża Nowej Anglii. Wrócił do Hampton Roads, by dołączyć do Wielkiej Białej Floty składającej się łącznie z 16 pancerników. Formacja miała w pierwszej części rejsu popłynąć ze wschodniego na zachodnie wybrzeże USA, a następnie w rejs dookoła świata. Dowódcą Białej Floty był kontradmirał Evans, były oficer flagowy „Kentucky”. Podróż rozpoczęła się 16 grudnia w Hampton Roads od przeglądu płynących okrętów dokonanego przez prezydenta Roosevelta. „Kentucky” znalazł się w drugiej eskadrze. Po przystankach w Trynidadzie i Rio de Janeiro okręty przeszły przez Cieśninę Magellana i weszły do Punta Arenas, a następnie Valparaíso. Po zatrzymaniu się w Callao pancerniki przez miesiąc przeprowadzały ćwiczenia artyleryjskie na wodach zatoki Magdaleny. Formacja dotarła do San Diego 14 kwietnia 1908. 7 maja okręty dotarły do San Francisco. Dokładnie dwa miesiące później formacja przeszła przez cieśninę Golden Gate i popłynęła do Honolulu na Hawajach. Następnie odwiedziła Auckland w Nowej Zelandii, gdzie dotarła 8 sierpnia. 20 sierpnia okręty zawitały do Sydney i po tygodniu serdecznego goszczenia udały się do Melbourne.
10 września „Kentucky” opuścił Albany w Australii i przed przejściem przez Kanał Panamski udał się do portów filipińskich, japońskich, chińskich i cejlońskich. 8 stycznia 1909 wyszedł z Port Said i popłynął do Trypolisu i Algieru wraz z Czwartym Dywizjonem. Następnie przeszedł do Gibraltaru, gdzie nastąpiło przeformowanie Białej Floty. 6 lutego wyszedł w rejs do Stanów Zjednoczonych. W czasie wchodzenia do Hampton Roads 22 lutego (w dniu urodzin Waszyngtona) przeszedł ponownie przegląd przeprowadzony przez prezydenta Roosevelta. Tak zakończyła się podróż, w czasie której amerykańskie pancerniki zaprezentowały się mieszkańcom różnych krajów oraz zaistniały w świadomości członków Kongresu.
28 sierpnia 1909 po lokalnych operacjach i przejściu remontu w Philadelphia Navy Yard pancernik został wycofany ze służby. Ponownie do służby, tym razem w drugiej rezerwie, wszedł 4 czerwca 1912, ale poza rejsem do Nowego Jorku, nie wychodził w morze do momentu umieszczenia w rezerwie w stoczni filadelfijskiej 31 maja 1913.
23 czerwca 1915 okręt ponownie wszedł do służby w Filadelfii. 3 lipca popłynął szkolić rezerwistów z Nowego Jorku w rejsie z Long Island do portów Nowej Anglii i zatoki Chesapeake. Następnie wysadził szkolących się w Nowym Jorku i popłynął do Portland, by zabrać rezerwistów z Maine na rejs szkoleniowy. 31 sierpnia wrócił do Filadelfii. 11 września popłynął na wody meksykańskie, by chronić amerykańskich interesów w czasie wydarzeń powiązanych z meksykańską rewolucją. Do Veracruz pancernik dotarł 28 września 1915 i, poza rejsem do Nowego Orleanu na święto Mardi Gras w marcu 1916, do 2 czerwca 1916 patrolował wody w pobliżu wybrzeża meksykańskiego.
W drodze do Filadelfii, gdzie dotarł 18 czerwca, odwiedził zatokę Guantánamo i Santo Domingo. Po odbyciu latem manewrów i ćwiczeń taktycznych na wodach sięgających na północy do Newport 2 października dotarł do Nowego Jorku i pozostawał na North River do końca roku. 1 stycznia 1917 wszedł na naprawy do New York Naval Shipyard i stał w stoczni gdy Stany Zjednoczone przystąpiły do I wojny światowej. 2 maja dotarł do Yorktown i zaczął służyć jako okręt szkolny. Szkolił rekrutów w rejsach po zatoce Chesapeake i wzdłuż amerykańskiego wybrzeża Atlantyku, sięgając najdalej na północ do cieśniny Long Island. Gdy podpisano zawieszenie broni 11 listopada 1918 szkolił swoją 15 grupę rekrutów. Do tego czasu wyszkolił kilka tysięcy ludzi do służby na okrętach powiększającej się szybko w czasie wojny marynarki wojennej.
20 grudnia „Kentucky” wszedł do Boston Navy Yard na przegląd. Wyszedł ze stoczni 18 marca 1919 na trening przypominający, który odbył w pobliżu zatoki Guantánamo. Następnie uczestniczył w manewrach floty i ćwiczeniach odbywających się na terenie na północ od Norfolk w pobliżu wybrzeża Nowej Anglii. 29 maja dotarł do Annapolis, gdzie zabrał na pokład podchorążych. W letni rejs szkolny wyszedł 9 czerwca. Odwiedził Kubę, Wyspy Dziewicze, Panamę, Nowy Jork, Boston i Provincetown. Wrócił do Annapolis 27 sierpnia by wysadzić kadetów. 30 sierpnia wszedł do Philadelphia Navy Yard. Pozostał tam do momentu wycofania ze służby 29 maja 1920. 23 stycznia 1924 został sprzedany Dravo Construction Company z Pittsburgha na złom. Transakcja była przeprowadzona zgodnie z ustaleniami morskiego traktatu waszyngtońskiego.

</doc>
<doc id="1379842" url="https://pl.wikipedia.org/wiki?curid=1379842" title="USS Illinois (BB-7)">
USS Illinois (BB-7)

USS Illinois (BB-7) – amerykański pancernik, okręt główny typu "Illinois". Był drugim okrętem United States Navy noszącym nazwę pochodzącą od 21. stanu USA.
Jednostkę zamówiono 26 września 1896. Stępkę położono 10 lutego 1897 w stoczni Newport News Shipbuilding &amp; Dry Dock Company. Okręt został zwodowany 4 października 1898. Matką chrzestną była pani Nancy Leiter, córka chicagowskiego multimilionera Leviego Z. Leitera. Jednostka weszła do służby 16 września 1901. Pierwszym dowódcą został komandor George A. Converse.
Pierwsze dziesięciolecie XX wieku.
Po przejściu prób i szkolenia na zatoce Chesapeake 20 listopada 1901 pancernik popłynął do Algiers w Luizjanie, gdzie został użyty do przetestowania nowego, pływającego suchego doku. Wrócił do Newport News w styczniu 1902 i od 15 do 28 lutego służył kontradmirałowi R.D. Evansowi jako okręt flagowy w czasie wizyty pruskiego księcia. 30 kwietnia 1902 z podniesionym proporcem kontradmirała A.S. Crowninshielda pancernik opuścił Nowy Jork, 18 maja dotarł do Neapolu. Tam admirał objął dowództwo nad Eskadrą Europejską (ang. European Squadron). Po przeszkoleniu „Illinois” miał pełnić obowiązki ceremonialne, 14 lipca 1902 wszedł na mieliznę w porcie w Kristiania w Norwegii. Później udał się do Anglii na remont. Pozostał w Chatham do 1 września 1902, kiedy to w ramach manewrów floty udał się na Morze Śródziemne i południowy Atlantyk.
10 stycznia 1903 został wydzielony z Eskadry Europejskiej i przydzielony do Floty Północnego Atlantyku. Do grudnia 1907 brał udział w manewrach floty, ćwiczeniach artyleryjskich, morskich szkoleniach, pełnił obowiązki ceremonialne. Następnie dołączył do Wielkiej Białej Floty, płynąc w rejs na zachodnie wybrzeże USA, a później dalej dookoła świata. Po wyjściu z Hampton Roads i przeglądzie przeprowadzonym przez prezydenta Roosevelta 16 pancerników udało się w rejs dookoła Ameryki Południowej. 8 maja 1908 w zatoce San Francisco Flota Atlantyku dołączyła do Floty Pacyfiku. Po przeglądzie dokonanym przez sekretarza marynarki wojennej połączone floty kontynuowały rejs. Okręty odwiedziły Australię, Nową Zelandię, Japonię, Filipiny, Chiny, Cejlon i inne kraje. 3 stycznia 1909 dotarły do Suezu. Z Suezu „Illinois”, „Connecticut” i „Culgoa” odpłynęły do Messyny, by pomóc ofiarom trzęsienia ziemi. Po udzieleniu pomocy okręty dołączyły do innych pancerników i 22 lutego 1909 wróciły do Hampton Roads. Prezydent Stanów Zjednoczonych Theodore Roosevelt dokonał przeglądu wracającej floty, której rejs miał być świadectwem rosnącej roli Stanów Zjednoczonych w świecie. 4 sierpnia 1909 w Bostonie „Illinois” został wycofany ze służby. Przeszedł dużą modernizację i otrzymał charakterystyczne dla amerykańskich pancerników z tego okresu kratownicowe maszty i sporo nowoczesnego wyposażenia.
Drugie dziesięciolecie XX wieku.
15 kwietnia 1912 został umieszczony w rezerwie (w służbie), 2 listopada 1912 ponownie wszedł do pełnej służby, by wziąć udział w zimowych ćwiczeniach floty i manewrach Floty Atlantyku. Latem 1913 i 1914 Illinois odbył rejsy szkolne do Europy z podchorążymi (ang. "midshipmen"). W 1919 został ponownie umieszczony w rezerwie w Philadelphia Navy Yard. Stał tam do 23 października 1921, kiedy to został wypożyczony stanowi Nowy Jork, by szkolić na nim członków Naval Militia. W lipcu 1920 w ramach reformy obejmującej całą flotę okrętowi przydzielono numer BB-7.
Wycofanie ze służby.
Zgodnie z ustaleniami traktatu waszyngtońskiego USS Illinois wykluczony ze służby w marynarce wojennej został przebudowany w New York Navy Yard w 1924 i został przydzielony do "New York Naval Reserve". Pozostawał tam przez ponad 30 lat. 8 stycznia 1941 został przeklasyfikowany na IX-15. Zmieniono mu nazwę na „Prairie State”, by nazwę „Illinios” nadać nowo projektowanemu pancernikowi USS „Illinois” (BB-65). W czasie II wojny światowej okręt służył w Nowym Jorku jako szkoła morska dla podchorążych (ang. "Naval Reserve Midshipmen Training School"). Po wojnie został wypożyczony stanowi jako kwatery dla Naval Reserve. Tę służbę pełnił do 31 grudnia 1956.
Po ponad 50 latach służby marynarce wojennej i Stanom Zjednoczonym 18 maja 1956 „Prairie State” został odholowany do Baltimore i sprzedany na złom firmie Bethlehem Steel Company.
Srebrna zastawa.
17 listopada 1901 okrętowi podarowano srebrną zastawę. Prezent przekazał od stanu Illinois senator William E. Mason. Składała się m.in. z dużej i małej wazy na poncz, dwóch kandelabrów, misy na owoce pokrytej ornamentem, małej misy na owoce, dwóch półmisków, dużej chochli. Każdy z elementów miał m.in. wygrawerowane godło Illinois. Tradycją było, że stan, którego nazwę nosił okręt, dawał w prezencie srebrną zastawę. Obecnie jest ona przechowywana w Illinois Executive Mansion.

</doc>
<doc id="1379843" url="https://pl.wikipedia.org/wiki?curid=1379843" title="USS Alabama (BB-8)">
USS Alabama (BB-8)

USS Alabama (BB-8) – amerykański pancernik typu "Illinois". Ten predrednot był czwartym okrętem United States Navy noszącym nazwę pochodzącą od stanu Alabama.
Historia.
Stępkę położono 1 grudnia 1896 w Filadelfii w William Cramp and Sons Ship and Engine Building Company. Okręt został zwodowany 18 maja 1898, matką chrzestną była pani Mary Morgan, córka Johna T. Morgana, senatora stanu Georgia. Okręt wszedł do służby 16 października 1900. Pierwszym dowódcą został Willard H. Brownson.
Pomimo przydziału do North Atlantic Station, Alabama nie rozpoczął operacji do początku następnego roku. Przebywał w Filadelfii do 13 grudnia, wtedy wyszedł w krótką podróż do Nowego Jorku. Tam pozostał do drugiej połowy stycznia 1901. W końcu, 27 stycznia, popłynął na południe, na zimowe ćwiczenia floty na szkolnym obszarze w Zatoce Meksykańskiej niedaleko Pensacola. Kariera pancernika rozpoczęła się na początku lutego wraz z przybyciem na wody zatoki. Z jednym wyjątkiem w 1904 każdy rok między 1901 a 1907 składał się z ćwiczeń w składzie floty i szkoleń artyleryjskich w czasie wojny na wodach Zatoki Meksykańskiej i Indii Zachodnich. Latem i jesienią operował w pobliżu północno-wschodniego wybrzeża USA i przechodził naprawy. Wyjątek w 1904 stanowił rejs, który rozpoczął się w Pensacola po zakończeniu zimowych manewrów. Pancernik w towarzystwie innych ciężkich okrętów „Kearsarge” (BB-5), „Maine” (BB-10), „Iowa” (BB-4), „Olympia” (C-6), „Baltimore” (C-3) i „Cleveland” (C-19) udał się w podróż do Portugalii i na Morze Śródziemne. Po oficjalnej wizycie w Lizbonie, która miała uhonorować wstąpienie następcy tronu do portugalskiej szkoły morskiej „Alabama” wraz z trzema innymi pancernikami do połowy sierpnia pływał na wodach śródziemnomorskich. Wracając, odwiedził Azory i 29 sierpnia dotarł wraz z towarzyszami do Newport. We wrześniu wszedł do League Island Navy Yard na remont. Na początku grudnia opuścił stocznię i wznowił rejsy w składzie Floty Północnego Atlantyku.
Pod koniec 1907 wyszedł w rejs ze specjalną misją. 16 grudnia opuścił Hampton Roads w towarzystwie jednostek, które stały się później znane jako Wielka Biała Flota. „Alabama” towarzyszyła formacji w podróży dookoła Ameryki Południowej. Pierwsza część całej wyprawy zakończyła się w San Francisco. 18 maja 1908, gdy większość floty udała się na północ, by odwiedzić północno-zachodni Pacyfik, okręt pozostał w porcie w celu przeprowadzenia napraw w Mare Island Naval Shipyard. W ten sposób okręt nie wziął udziału w szczególnie ważnej wizycie w Japonii. W tym czasie „Alabama” i „Maine” opuściły San Francisco, 8 czerwca popłynęły inną, uproszczoną drogą dookoła świata (okręty Wielkiej Białej Floty odwiedzały wiele portów). Płynąc przez Honolulu i Guam, 20 lipca zawinęły do Manili na Filipinach. W sierpniu okręty odwiedziły Singapur i Kolombo na Cejlonie. Z Kolombo udały się przez Aden na Półwyspie Arabskim do Kanału Sueskiego. Przeszły przez kanał na początku września i przepłynęły przez Morze Śródziemne, zatrzymując się w połowie miesiąca tylko w Neapolu. Później odwiedziły Gibraltar, gdzie nabrały zapasów na przejście przez Atlantyk. W ostatnią część wyprawy wyszły 4 października. Po drodze odwiedziły jeszcze Azory. 19 października gdy były już blisko celu rozdzieliły się. „Maine” udał się do Portsmouth, a „Alabama” do Nowego Jorku. Oba dotarły do portów docelowych 20 października.
3 listopada 1908 USS „Alabama” został umieszczony w rezerwie w Nowym Jorku. Pomimo tego, że stał nieaktywny w porcie nowojorskim, nie został wycofany ze służby do 17 sierpnia 1909. W pierwszej połowie 1912 przeszedł rozległy przegląd. 17 kwietnia 1912 wszedł ponownie do służb, w drugiej rezerwie (ang. "commission, second reserve") w Nowym Jorku. Dowódcą został Commander Charles F. Preston. Nowo tworzona Atlantycka Flota Rezerwowa (ang. "Atlantic Reserve Fleet"), w skład której razem z USS „Alabama” weszło dziewięć starych pancerników oraz krążowniki „Brooklyn” (CA-3), „Columbia” (C-12) i „Minneapolis” (C-13), miała trzymać te okręty w gotowości do służby, redukując jednocześnie wydatki poprzez zmniejszenie załóg. Te ostatnie mogły być w razie potrzeby uzupełnione rezerwistami i ochotnikami. Formacja jako całość miała wystarczającą ilość oficerów i marynarzy, by móc wypłynąć dwoma lub trzema okrętami na morze w rotacyjny sposób, sprawdzając stan zapasów i ćwicząc załogi.
25 lipca 1912 okręt wszedł do pełnej służby (ang. "full commission") i operował z Flotą Atlantyku w pobliżu wybrzeża Nowej Anglii. 10 września 1912 wrócił do rezerwy służbowej (ang. in commission, first reserve) w Nowym Jorku. Pod koniec lata 1913 marynarka wojenna dodała kolejne zadanie dla Atlantyckiej Floty Rezerwowej, nakazując jednostkom zaokrętowanie pododdziałów z różnych stanowych rezerw morskich (ang. state naval militia), by szkolić je na morzu w sposób podobny do programu rezerwy. Latem 1913 USS „Alabama” pływał wzdłuż wschodniego wybrzeża USA, odbył też dwie podróże na Bermudy, szkoląc rezerwistów ze stanu Maryland, Nowy Jork, Rhode Island, Maine, Indiana, Karolina Północna i Dystryktu Kolumbia. 2 września w Filadelfii zakończył ostatni tego roku rejs szkoleniowy. 31 października 1913 został umieszczony w rezerwie służbowej (ang. "in ordinary") i w rezerwie (ang. "in reserve") 1 lipca 1914.
Przez kolejne 30 miesięcy pozostawał nieaktywny, cały czas będąc w składzie Sił Rezerwowych Floty Atlantyku (ang. "Reserve Force, Atlantic Fleet") w Filadelfii. Wprawdzie Stany Zjednoczone nie wzięły od początku udziału w I wojnie światowej, ale konflikt miał wpływ na losy okrętu. 22 stycznia 1917 w Filadelfii pancernik został okrętem koszarowym, biorąc na pokład rekrutów z poboru na szkolenie. W połowie marca popłynął na południe, na obszar zatoki Chesapeake i rozpoczął szkolenie poborowych. W czasie tego zadania (6 kwietnia 1917) dotarła wiadomość o przystąpieniu Stanów Zjednoczonych do I wojny światowej. Dwa dni później USS „Alabama” został okrętem flagowym 1 Dywizjonu Floty Atlantyku. Przez pozostałą część I wojny światowej okręt uczestniczył w szkoleniu rekrutów na zatoce Chesapeake i na wodach przybrzeżnych wschodniego wybrzeża USA. Raz pod koniec czerwca i na początku lipca 1918 przebywał w Zatoce Meksykańskiej.
Po podpisaniu rozejmu 11 listopada 1918 okręt nadal kontynuował wykonywanie zadań szkoleniowych, ale już z mniejszą intensywnością. W lutym i marcu 1919 popłynął na południe na obszar Indii Zachodnich na zimowe manewry. W połowie kwietnia wrócił do Filadelfii na rutynowy remont, po czym udał się do Annapolis, by zaokrętować podchorążych (ang. "midshipman") Akademii Morskiej. Miał się z nimi udać na letni rejs szkolny. 28 i 29 maja popłynął w krótki rejs z Filadelfii do Annapolis. 9 czerwca wyszedł z Annapolis ze 184 kadetami na pokładzie. W czasie pierwszej części rejsu udał się do Indii Zachodnich przez Kanał Panamski i z powrotem. W połowie lipca popłynął do Nowego Jorku i wybrzeża Nowej Anglii. W sierpniu wrócił na południe i prowadził manewry. Pod koniec sierpnia w Annapolis wysadził kandydatów na oficerów i wrócił do Filadelfii.
Po ponad dziewięciu miesiącach spędzonych w Filadelfii, 7 maja 1920 pancernik został po raz ostatni wycofany ze służby. 15 września 1921 został przekazany Departamentowi Wojny jako okręt-cel. Jego nazwa została skreślona z listy okrętów floty. Na starym predrednocie na wodach zatoki Chesapeake przetestowano skuteczność bomb lotniczych zrzucanych przez samoloty lotnictwa armii. Zatonął na płytkiej wodzie 27 września 1921. 19 marca 1924 jego kadłub został sprzedany na złom.
Kultura popularna.
W 1911 Oceana Roll, piosenka napisana przez Rogera Lewisa ze słowami Luciena Denni, nagrana przez Billy’ego Murraya stała się hitem. „Alabama” jest wymieniona jako okręt, na którym Billy McCoy gra na pianinie. Jednak słowa mówią o krążowniku, a nie o pancerniku „Alabama”.

</doc>
