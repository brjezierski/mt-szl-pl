<doc id="1387195" url="https://pl.wikipedia.org/wiki?curid=1387195" title="Tour de Pologne 1988">
Tour de Pologne 1988

45. edycja wyścigu kolarskiego Tour de Pologne odbyła się w dniach 22–29 lipca 1988. Rywalizację rozpoczęło 124 kolarzy, a ukończyło 92. Łączna długość wyścigu – 996 km.
Pierwsze miejsce w klasyfikacji generalnej zajął Andrzej Mierzejewski (LZS I), drugie Arvid Tammesalu (ZSRR), a trzecie Mieczysław Karłowicz (Moto Jelcz Oława).
Na starcie zabrakło przygotowywanych specjalnie do igrzysk olimpijskich "drużynowców": Leśniewskiego, Halupczoka, Jaskuły i Sypytkowskiego. Bardzo mocną ekipę ZSRR przywiózł ich trener Aleksander Gusiatnikow, ale wyścig rozstrzygnął się już na pierwszym etapie, gdzie czołowa "szóstka" na mecie w Wieluniu osiągnęła cztery i pół minuty przewagi nad peletonem (ci sami zawodnicy utworzyli trzon klasyfikacji indywidualnej na mecie TdP).
Sędzią głównym wyścigu był Dariusz Godlewski.

</doc>
<doc id="1387197" url="https://pl.wikipedia.org/wiki?curid=1387197" title="Spory">
Spory



</doc>
<doc id="1387200" url="https://pl.wikipedia.org/wiki?curid=1387200" title="William Charles Cole Claiborne">
William Charles Cole Claiborne

William Charles Cole Claiborne (ur. w 1775, zm. 23 listopada 1817 roku w Nowym Orleanie, Luizjana) – amerykański prawnik i polityk.
W latach 1797–1801 z ramienia Partii Demokratyczno-Republikańskiej reprezentował stan Tennessee w Izbie Reprezentantów Stanów Zjednoczonych, pomimo tego, że mając początkowo mniej niż 25 lat nie miał biernego prawa wyborczego określonego w Konstytucji Stanów Zjednoczonych.
W 1801 roku został mianowany gubernatorem terytorium Missisipi.
W 1803 roku z polecenia prezydenta Thomasa Jeffersona został wysłany jako jeden z komisarzy do Nowego Orleanu, aby dopełnić formalności związanych z zakupem Luizjany przez Stany Zjednoczone od Francji. Początkowo Claiborne wraz z generałem Jamesem Wilkinsonem wspólnie administrowali nowo nabytym terytorium. W 1804 roku Claiborne został mianowany samodzielnym gubernatorem terytorium Orleanu, które obecnie stanowi stan Luizjana. Funkcję tę piastował do 1812, gdy Luizjana przystąpiła do Stanów Zjednoczonych jako 18. stan.
Jako gubernator terytorialny Claiborne ustanowił jednostki podziału administracyjnego, tzw. parafie (ang. "parish"), ustanowił podstawy nowego prawa cywilnego oraz położył podwaliny pod system edukacji. Claiborne usiłował również doprowadzić do lepszej integracji ludności kreolskiej poprzez publikowanie aktów prawnych zarówno po angielsku, jak i francusku oraz prowadzenie spraw sądowych w obu językach.
Po wstąpieniu Luizjany do Unii w 1812 roku Claiborne kontynuował swoją funkcję gubernatorską, gdy został wybrany pierwszym stanowym gubernatorem Luizjany. W tym samym roku wybuchła wojna brytyjsko-amerykańska. Zadaniem Caliborne'a jako gubernatora było zorganizowanie stanowej gwardii, szczególnie gdy dowiedział się od Jeana Lafitte o brytyjskich planach inwazji na Luizjanę. W 1814 roku wraz z generałem Andrew Jacksonem Claiborn przygotowywał umocnienia wokół Nowego Orleanu, aby odeprzeć ewentualny atak Brytyjczyków. Po bitwie na jeziorze Borgne Jackson poznał dokładną pozycję, w jakiej znajdowały się siły brytyjskie i ustanowił nową linię obrony wzdłuż kanału Chalmette, gdzie Brytyjczycy zostali pokonani w bitwie pod Nowym Orleanem 8 stycznia 1815 roku.
W 1816 roku Claiborne opuścił fotel gubernatora i został wybrany do Senatu Stanów Zjednoczonych, gdzie zasiadał przez kilka miesięcy od 4 marca 1817 roku do śmierci 23 listopada 1817 roku w Nowym Orleanie. Przyczyną jego śmierci w wieku 42 lat było schorzenie wątroby.

</doc>
<doc id="1387201" url="https://pl.wikipedia.org/wiki?curid=1387201" title="Zbór Kościoła Adwentystów Dnia Siódmego w Lublinie">
Zbór Kościoła Adwentystów Dnia Siódmego w Lublinie

Zbór Kościoła Adwentystów Dnia Siódmego w Lublinie – zbór adwentystyczny w Lublinie, należący do okręgu lubelskiego diecezji wschodniej Kościoła Adwentystów Dnia Siódmego w RP; jedna z lubelskich społeczności protestanckich.
Pastorem zboru jest kazn. Wasyl Bostan. Nabożeństwa odbywają się w kościele przy ul. Niecałej 4 każdej soboty o godz. 9:30.
Historia.
Powstanie lubelskiego zboru adwentystów związane jest z pracą misyjną ewangelisty Makara Gryca, który przybył do Lublina w 1913 r. W wyniku działań ewangelizacyjnych w 1914 r. powstał w mieście zbór adwentystyczny. W 2004 r. zbór świętował 90-lecie istnienia.
Działalność.
Główne nabożeństwo rozpoczyna się każdej soboty o godz. 9:30. Pierwsza część nabożeństwa obejmuje studium Biblii w szkole sobotniej (oddzielne zajęcia dla dzieci i młodzieży w różnych grupach wiekowych w ramach szkółki sobotniej) oraz apel ewangelizacyjny. Drugą część stanowi kazanie wygłoszone na podstawie Pisma Świętego. Nabożeństwo składa się także ze śpiewania pieśni, modlitw, czytania psalmów i innych fragmentów Biblii. Poza nabożeństwem funkcjonuje także punkt katechetyczny. Zbór obchodzi Wieczerzę Pańską raz na kwartał.
Zbór prowadzi ponadto cykliczne wykłady biblijne, kursy zdrowego odżywiania, programy antynikotynowe „rzuć palenie” oraz kurs walki ze stresem. Angażuje się także w działalność społeczną i charytatywną w ramach Chrześcijańskiej Służby Charytatywnej. Przy zborze funkcjonuje punkt zaopatrzenia w książki chrześcijańskie oraz stoisko z bezpłatną literaturą.
Przy lubelskim zborze działa także punkt konsultacyjny Instytutu Turystyki Krajów Biblijnych adwentystycznej Wyższej Szkoły Teologiczno-Humanistycznej w Podkowie Leśnej.
Dom modlitwy.
Lubelski zbór posiada własną kamienicę w centrum miasta przy ul. Niecałej. Na pierwszym piętrze kamienicy znajduje się dom modlitwy. Sala główna jest dwuczęściowa, oddzielona składanymi drzwiami, które na czas nabożeństwa są rozsunięte. Potrafi pomieścić blisko 200 osób. W pierwszej części sali krzesła ułożone są w dwie nawy, zaś w drugiej – w jedną. Z przodu sali znajduje się centralnie położona kazalnica z krzyżem, organy oraz baptysterium przeznaczone do udzielania chrztu przez zanurzenie. Na ścianie frontowej widnieje napis: „Słowo Boże jest prawdą”. Pozostałe pomieszczenia obejmują: szatnię, kuchnię, stołówkę, sale szkoły sobotniej, toalety i pomieszczenia gospodarcze.

</doc>
<doc id="1387205" url="https://pl.wikipedia.org/wiki?curid=1387205" title="Aldopentoza">
Aldopentoza



</doc>
<doc id="1387207" url="https://pl.wikipedia.org/wiki?curid=1387207" title="Międzynarodowy Festiwal Sztuki Lalkarskiej">
Międzynarodowy Festiwal Sztuki Lalkarskiej

Międzynarodowy Festiwal Sztuki Lalkarskiej – festiwal teatralny odbywający się od 1966 co dwa lata w maju w Bielsku-Białej. Organizuje go Teatr Lalek Banialuka im. J. Zitzmana.
W latach 60., 70. i 80. Międzynarodowy Festiwal Sztuki Lalkarskiej był jedynym w Europie miejscem spotkań teatrów ze Wschodu i z Zachodu oraz konfrontacji europejskiego teatru lalek z teatrem światowym. Na przestrzeni lat w Bielsku-Białej gościli artyści, dziś tworzący historię światowego teatru lalek, m.in.: Albrecht Roser, Eric Bass, Joan Baixas, Roman Paska, Richard Bradshaw, Josef Krofta ze słynnym teatrem Drak, a także Peter Schumann z The Bread and Puppet Theatre i wielu innych twórców. Szeroko prezentowany i promowany był polski teatr lalek. Od 1998 r. bielski festiwal odbywa się w formie konkursu.
W 2008 w festiwalu wzięły udział 24 teatry z Austrii, Bułgarii, Czech, Francji, Hiszpanii, Iranu, Niemiec, Polski, Portugalii, Rosji, Serbii, Słowacji i Włoch.
Główną nagrodą jest Grand Prix (statuetka i nagroda pieniężna od Prezydenta Miasta Bielska-Białej). Ponadto w czasie festiwalu przyznawane są: Nagroda Specjalna, Nagroda Młodych Krytyków i Nagroda Jury Dziecięcego (dzieci uczestniczące na co dzień w zajęciach teatralnych Bielskiego Stowarzyszenia Artystycznego "Teatr Grodzki").
Festiwalowi towarzyszą wystawy w Galerii Bielskiej BWA, prezentacje plenerowe, koncerty zespołów zagranicznych, dyskusje w ramach otwartego panelu dyskusyjnego Polskiego Ośrodka Lalkarskiego POLUNIMA, a całość rozpoczyna barwny korowód ulicami miasta.

</doc>
<doc id="1387208" url="https://pl.wikipedia.org/wiki?curid=1387208" title="Dennis Martínez">
Dennis Martínez

José Dennis Martínez Ortiz (ur. 14 maja 1955) – nikaraguański baseballista, który występował w Major League Baseball. Był pierwszym zawodnikiem z tego kraju, który zagrał w zawodowej lidze MLB. W ciągu swej kariery był znany pod przydomkiem "El Presidente".

</doc>
<doc id="1387209" url="https://pl.wikipedia.org/wiki?curid=1387209" title="Gimnastyka na Letnich Igrzyskach Olimpijskich 2008">
Gimnastyka na Letnich Igrzyskach Olimpijskich 2008

Gimnastyka na XXIX Letnich Igrzyskach Olimpijskich w Pekinie rozgrywana była od 9 do 24 sierpnia. Zawody odbyły się na Krytym Stadionie Narodowym (gimnastyka sportowa i skoki na trampolinie) oraz w hali Pekińskiego Uniwersytetu Technologicznego (gimnastyka artystyczna).
Konkurencje.
Gimnastyka sportowa.
Kobiety
Mężczyźni
Gimnastyka artystyczna.
Kobiety
Skoki na trampolinie.
Kobiety
Mężczyźni
Polacy.
Wśród 196 gimnastyków sportowych (98 kobiet i 98 mężczyzn) znaleźli się również reprezentanci Polski.
Kobiety
Mężczyźni
Wśród 96 gimnastyczek artystycznych znalazła się również reprezentantka Polski.
Kobiety
Natomiast wśród 32 skoczków na trampolinie (16 kobiet i 16 mężczyzn) nie znaleźli się reprezentanci Polski.
Linki zewnętrzne.
Informacje o gimnastyce sportowej na oficjalnej stronie Igrzysk
Informacje o gimnastyce artystycznej na oficjalnej stronie Igrzysk
Informacje o skokach na trampolinie na oficjalnej stronie Igrzysk
Federation Internationale de Gymnastique – Międzynarodowa Federacja Gimnastyczna

</doc>
<doc id="1387218" url="https://pl.wikipedia.org/wiki?curid=1387218" title="Francisco Ulloa">
Francisco Ulloa

 
Francisco Ulloa (ur.?, zm. 1540) - hiszpański podróżnik.
W 1535 roku 8 czerwca Francisco Ulloa na trzech karawelach wyruszył na poszukiwanie siedmiu miast Ciboli. Jeden ze statków został uszkodzony podczas sztormu. Pozostałe statki 28 września dopłynęły do Zatoki Kalifornijskiej i odkryły rzekę Kolorado. Ulloa zbadał ujście rzeki na szalupach. Następnie dopłyną do cyplu St. Lucas i pożeglował wzdłuż brzegu półwyspu. W 1540 roku osiągnął wyspę Cedros gdzie musiał z powodu przeciwnych wiatrów pozostać cztery miesiące. Po zmianie pogody Ulloa popłyną dalej i osiągną szerokość dzisiejszego miasta San Diego co tym samym udowodnił, iż wyspa Vera Cruz jest półwyspem. 
W 1540 roku Francisco Ulloa powrócił do Acapulco

</doc>
<doc id="1387219" url="https://pl.wikipedia.org/wiki?curid=1387219" title="Płytka ogniskowa">
Płytka ogniskowa

Płytka ogniskowa – w lunecie lub lornetce, szklana płytka z wytrawioną chemicznie lub mechanicznie siatką kresek, znajdująca się w płaszczyźnie obrazu utworzonego przez obiektyw. Obraz kresek jest ostro widoczny w przyrządzie, umożliwia określenie położenia obiektu. W wojskowych przyrządach optycznych naniesiona jest skala ułatwiająca określanie odległości.

</doc>
<doc id="1387221" url="https://pl.wikipedia.org/wiki?curid=1387221" title="Aleksy Nazarewski">
Aleksy Nazarewski



</doc>
<doc id="1387223" url="https://pl.wikipedia.org/wiki?curid=1387223" title="Jean Lafitte">
Jean Lafitte

Jean Lafitte to XIX wieczny pirat i korsarz działający głównie w regionie Zatoki Meksykańskiej.
Jego imieniem nazwano historyczny park narodowy Jean Lafitte National Historical Park and Preserve, miasto Jean Lafitte w Luizjanie oraz założoną w 1772 tewernę "Lafitte's Blacksmith Shop" przy Bourbon Street w Nowym Orleanie.
Jean Lafitte jest również jedną z postaci w grze komputerowej "Sid Meier’s Pirates!".

</doc>
<doc id="1387226" url="https://pl.wikipedia.org/wiki?curid=1387226" title="I liga kolumbijska w piłce nożnej">
I liga kolumbijska w piłce nożnej



</doc>
<doc id="1387227" url="https://pl.wikipedia.org/wiki?curid=1387227" title="Josiah Wedgwood (baron)">
Josiah Wedgwood (baron)

Josiah Clement Wedgwood, 1. baron Wedgwood DSO, znany także jako Josiah Wedgwood IV (ur. 16 marca 1872 w Barlaston w hrabstwie Staffordshire, zm. 26 lipca 1943 w Londynie), brytyjski polityk, członek Partii Liberalnej, a następnie Partii Pracy, minister w pierwszym rządzie Ramsaya MacDonalda.
Kariera wojskowa i początki kariery politycznej.
Był synem Clementa Wedgwooda i Emily Catherine Rendel, córki inżyniera Jamesa Meadowsa Rendela. Wykształcenie odebrał w Clifton College oraz w Royal Naval College w Greenwich. Następnie rozpoczął pracę w fabryce. W latach 1895-1896 był asystentem konstruktora okrętów w Portsmouth. Po wybuchu II wojny burskiej w 1899 r. wstąpił do armii i w stopniu kapitana dowodził baterią Królewskiej Artylerii Polowej. Po zakończeniu wojny pozostał w południowej Afryce.
Po powrocie do Wielkiej Brytanii Wedgwood wystartował w wyborach parlamentarnych 1906 r. z ramienia Partii Liberalnej. Wygrał wybory w okręgu Newcastle-under-Lyme i zasiadł w Izbie Gmin. W latach 1910-1918 był również członkiem rady hrabstwa Staffordshire. W tym czasie zdystansował się od Partii Liberalnej z powodu braku rządowego poparcia dla reformy ziemskiej i równouprawnienia kobiet.
W okresie I wojny światowej służył w Ochotniczej Rezerwie Royal Navy, gdzie dosłużył się rangi komandora-porucznika. Wkrótce jednak powrócił do wojsk lądowych. Walczył we Francji w 1914 r. oraz w kampanii dardanelskiej w 1915 r. Za postawę podczas desantu na Cape Helles otrzymał Order Wybitnej Służby. Następnie powrócił na krótko do pracy parlamentarnej, by w stopniu kapitana zostać później przydzielonym do sztabu generała Jana Smutsa w Afryce Wschodniej. W 1916 r. został członkiem Mesopotamia Commission of Inquiry. W tym samym roku objął dowodzenie nad kompanią karabinów maszynowych w 2 południowoafrykańskiej Brygady Piechoty. W 1917 r. został awansowany do stopnia pułkownika.
Partia Pracy.
Wedgwood wygrał wybory parlamentarne 1918 r., w których wystartował jako niezależny radykał. W 1919 r. został członkiem Partii Pracy. W 1921 r. został wiceprzewodniczącym klubu parlamentarnego laburzystów. Sprzeciwiał się nałożeniu reparacji wojennych na Niemcy oraz działaniom brytyjskim w Palestynie. W 1920 r. przewodniczył komisji Partii Pracy i Kongresu Związków Zawodowych na Węgrzech, która zwróciła uwagę na represje osób podejrzanych o sympatie komunistyczne przez nowe węgierskie władze. Wedgwood wspierał również uchodźców, którzy przybyli do Wielkiej Brytanii, szczególnie anarchistów ze Związku Radzieckiego. Popierał również ruch niepodległościowy w Indiach.
W pierwszym rządzie laburzystowskim w 1924 r. Wedgwood otrzymał stanowisko Kanclerza Księstwa Lancaster. Później został głównym komisarzem przemysłowym. Był również przewodniczącym komisji rządowej, która miała za zadanie zbadać możliwość zastosowania Emergency Powers Act przeciwko strajkowi pracowników transportu. Wegdwood krytykował rządowe projekty rozbrojenia Wielkiej Brytanii i udzielenia pożyczki Związkowi Radzieckiemu.
Po upadku rządu na jesieni 1924 r. Wedgwood stał się krytykiem lidera laburzystów Ramsaya MacDonalda. Nie otrzymał stanowiska w drugim rządzie Partii Pracy sformowanym w 1929 r. W tym czasie poświęcił się pracy naukowej. Napisał książkę o deputowanych z hrabstwa Staffordshire od XIII w. do I wojny światowej oraz dwa tomy biografii XV-wiecznych deputowanych do Izby Gmin. W latach 30. był krytykiem polityki appeasementu oraz ograniczeń migracji Żydów do Palestyny. Po wybuchu II wojny światowej wstąpił do Home Guard. W 1941 r. wygłosił cykl wykładów w Stanach Zjednoczonych. W 1942 r. otrzymał tytuł 1. barona Wedgwood i zasiadł w Izbie Lordów. Zmarł rok później.
Rodzina.
W 1894 r. poślubił swoją kuzynkę, Ethel Kate Bowen (1869 - 1952), córkę Charlesa Bowena, barona Bowen, i Emily Frances Rendel, córki Jamesa Rendela. Żona porzuciła go w 1913 r. Rozwód nastąpił w roku 1919. Josiah i Ethel mieli razem dwóch synów i pięć córek:
Drugą żoną Wedgwooda została w 1919 r. Florence Ethel Willett (1878 - 1969). Małżonkowie nie mieli razem dzieci.

</doc>
<doc id="1387230" url="https://pl.wikipedia.org/wiki?curid=1387230" title="Carlos Llamosa">
Carlos Llamosa

Carlos Llamosa (ur. 30 czerwca 1969 w Palmirze w Kolumbii) – amerykański piłkarz kolumbijskiego pochodzenia występujący na pozycji obrońcy.
Kariera klubowa.
Carlos Llamosa urodził się w Palmirze w Kolumbii. W tym kraju rozpoczynał też swoją zawodową karierę. Od 1987 roku był zawodnikiem trzecioligowego klubu Colmena, a w 1990 roku przeniósł się do pierwszoligowego Atlético Huila. Rok później Llamosa wyemigrował do Stanów Zjednoczonych, gdzie przebywała jego rodzina. Zamieszkał w Queens – jednej z dzielnic Nowego Jorku. Znalazł sobie pracę w World Trade Center, gdzie pracował podczas ataku terrorystycznego w 1993 roku.
W 1995 roku Llamosa wznowił piłkarską karierę. Został zawodnikiem klubu New York Centaurs, którego nazwa w 1996 roku została przemianowana na New York Fever. W 1997 roku Llamosa trafił do DC United, z którym dwa razy sięgnął po puchar kraju. W drużynie tej spędził kolejne cztery sezony, w czasie których rozegrał 96 ligowych pojedynków.
W rozgrywkach 2001 amerykański zawodnik reprezentował barwy Miami Fusion, by po zakończeniu sezonu podpisać kontrakt z New England Revolution. W ekipie „Revs” Llamosa także grał przez cztery sezony. W 2006 roku przeszedł do CD Chivas USA, gdzie zdecydował się zakończyć karierę.
Kariera reprezentacyjna.
23 października 1998 roku Llamosa otrzymał amerykańskie obywatelstwo. W reprezentacji Stanów Zjednoczonych zadebiutował dwa tygodnie później – 6 listopada w zremisowanym 0:0 pojedynku z Australią. W 2002 roku Bruce Arena powołał go do 23-osobowej kadry USA na Mistrzostwa Świata. Na mundialu w Korei Południowej i Japonii Amerykanie dotarli do ćwierćfinału, w którym przegrali z Niemcami 0:1. Llamosa na turnieju tym pełnił rolę rezerwowego i wystąpił tylko w dwóch spotkaniach. W wygranym 3:2 meczu z Portugalią w 80 minucie zastąpił Eddiego Pope’a, a w zwycięskim 2:0 pojedynku przeciwko Meksykowi w 92 minucie zmienił Pablo Mastroeniego. Po mistrzostwach Llamosa zakończył reprezentacyjną karierę. Łącznie dla drużyny narodowej zaliczył 29 występów.

</doc>
<doc id="1387231" url="https://pl.wikipedia.org/wiki?curid=1387231" title="Long delayed echo">
Long delayed echo

Long delayed echo lub LDE (echo o dużym opóźnieniu) jest echem fal radiowych, które wracają do nadawcy kilka sekund po transmisji. Opóźnienie dłuższe niż 2,7 sekundy uważane jest za LDE.
Historia.
Echo to po raz pierwszy zaobserwowane zostało w roku 1927 przez inżyniera radiotechnika Jorgena Halsa w czasie jego pracy niedaleko Oslo w Norwegii. Hals zaobserwował niespodziewane drugie echo radiowe ze znacznym opóźnieniem po zakończeniu podstawowego echa.
Nie mogąc zrozumieć tego fenomenu Hals w liście napisanym do norweskiego fizyka Carla Størmera poprosił go o pomoc.
Do obu naukowców dołączył kolejny fizyk Balthasar van der Pol. Wszyscy przez kilka lat badali to zjawisko, ale nie zdołali znaleźć wytłumaczenia. Powodem było to, że czas opóźnienia echa zmienia się dramatycznie. Jednym z ustaleń było to, że jeśli echo jest odbiciem od jakiegoś regionu atmosfery ziemskiej lub od jakiegoś ciała w kosmosie (na przykład Księżyca) czas opóźnienia echa byłby przewidywalny
Teorie.
Przyczyną zjawiska jest najprawdopodobniej jonosfera. Najbardziej popularną obiegową teorią jest to, że sygnały radiowe wielokrotnie obiegają Ziemię wewnątrz falowodu, jaki musiałyby tworzyć "chwilowe" konfiguracje warstw o tej samej gęstości elektronowej na różnych wysokościach ponad powierzchnią. Fala taka po opuszczeniu tego obszaru może zostać zarejestrowana z bardzo dużym opóźnieniem przez detektor naziemny. Potwierdzeniem tego mogą być uzyskiwane wielokrotne obrazy całej warstwy jonosferycznej, a nie jedynie sygnału o określonej częstotliwości.
Stosunkowo łatwo negatywnie weryfikowalne są hipotezy wielokrotnego odbicia fal radiowych od powierzchni Księżyca, gdyż w tym przypadku opóźnienie sygnału można wyznaczyć jako wielokrotność odległości od naturalnego satelity (np. podwójne odbicie EME (EMEME) – sygnał odbity od Księżyca zostałby odbity potem od Ziemi i jeszcze raz od Księżyca, a następnie zarejestrowany na powierzchni Ziemi).
Nieliczna grupa wierzy, że sygnały LDE to transmisja pochodząca z sondy Bracewella, wytworu "obcych" próbujących porozumieć się z nami poprzez odbijanie naszych własnych sygnałów.

</doc>
<doc id="1387232" url="https://pl.wikipedia.org/wiki?curid=1387232" title="Autostrada A13 (Belgia)">
Autostrada A13 (Belgia)

Autostrada A13 (, ) – autostrada w Belgii, o długości 110 km. Łączy Antwerpię z Liège.
Trasy europejskie.
Przebieg autostrady A13 stanowi fragment tras europejskich E34 oraz E313.

</doc>
<doc id="1387233" url="https://pl.wikipedia.org/wiki?curid=1387233" title="4 Brygada AK &quot;Narocz&quot;">
4 Brygada AK &quot;Narocz&quot;



</doc>
<doc id="1387234" url="https://pl.wikipedia.org/wiki?curid=1387234" title="4 Wileńska Brygada AK">
4 Wileńska Brygada AK



</doc>
<doc id="1387235" url="https://pl.wikipedia.org/wiki?curid=1387235" title="LeTourneau L-2350">
LeTourneau L-2350

LeTourneau L-2350 – największa obecnie ładowarka kołowa na świecie, produkowana przez LeTourneau Technologies Inc. z siedzibą w Longview (Teksas) w USA. Ładowarka nie znajduje się w produkcji seryjnej, ale jest montowana na zamówienia indywidualnych firm. W kopalniach odkrywkowych służy przy obsłudze najcięższych wozideł technologicznych. Jednorazowo jest w stanie przetransportować do 75 ton urobku.
Podstawowe dane.
Długość całkowita : 20,9 m
Szerokość : 7,58 m
Wysokość : 6,45 m
Pojemność łyżki : 40,5 m³
Ciężar roboczy : 265 ton
Moc użyteczna : 1715 kW (2300 KM)
Linki zewnętrzne.
https://web.archive.org/web/20080624051309/http://www.letourneau-inc.com/mining/products.htm – informacje o ładowarce na stronie producenta
https://web.archive.org/web/20071220133625/http://www.letourneau-inc.com/mining/pdf/L-2350.pdf

</doc>
<doc id="1387238" url="https://pl.wikipedia.org/wiki?curid=1387238" title="Świadkowie Jehowy w Urugwaju">
Świadkowie Jehowy w Urugwaju

Świadkowie Jehowy w Urugwaju – społeczność wyznaniowa w Urugwaju, należąca do ogólnoświatowej wspólnoty Świadków Jehowy, licząca w 2022 roku 11 960 głosicieli, należących do 149 zborów. Na dorocznej uroczystości Wieczerzy Pańskiej w 2022 roku zebrało się 25 010 osób. Od 2012 roku działalność miejscowych głosicieli koordynuje argentyńskie Biuro Oddziału. Biuro Krajowe i Sala Zgromadzeń znajdują się w Montevideo.
Historia.
Początki.
W 1924 roku skierowany przez Josepha F. Rutherforda hiszpański współwyznawca Juan Muñiz rozpoczął działalność kaznodziejską w Urugwaju. W 1928 do Montevideo, stolicy kraju, przybył do pomocy poproszony przez J.F. Rutherforda niemiecki współwyznawca Karl Ott (dla miejscowych Carlos Ott), prowadząc działalność przez następnych dziesięć lat. Dzięki niemu rozpoczęto nadawanie przez radio wykładów biblijnych. W 1929 roku José Gajek (zm. 1953) sklepikarz pochodzący z Niemiec został jednym z pierwszych urugwajskich głosicieli. W 1938 roku również rosyjski imigrant Nikifor Tkachenko (zm. 1974) zaczął prowadzić działalność kaznodziejską wśród Rosjan w okolicach wsi Colonia Palma.
W 1939 roku na skutek hitlerowskich prześladowań do Montevideo przybyło 6 pionierów Świadków Jehowy z Niemiec. Wkrótce Karl Ott został skierowany do Argentyny. Ponieważ pionierzy z Niemiec początkowo nie znali języka hiszpańskiego posługiwali się kartami świadectwa w tym języku, a kraj przemierzali na rowerach. W trakcie II wojny światowej bywali czasem brani za niemieckich szpiegów.
W 1944 roku sprawozdanie z działalności złożyło w tym kraju 20 głosicieli i 8 pionierów. W marcu 1945 po raz pierwszy przyjechali do Urugwaju Nathan H. Knorr i Frederick W. Franz z Biura Głównego Towarzystwa Strażnica. Przybył również Russell Cornelius pierwszy absolwent Szkoły Gilead usługujący w Urugwaju. Wkrótce przybyło także 16 misjonarek. Od 1946 do 1998 roku do Urugwaju ogółem przyjechało ponad 80 misjonarzy, absolwentów Szkoły Gilead. W roku 1947 zanotowano liczbę 175 głosicieli, a w następnym – 307.
W 1948 roku do Rivery przybyło pięciu misjonarzy. Wkrótce potem z Biura Głównego Towarzystwa Strażnica przybyli Nathan H. Knorr i Milton G. Henschel, by wziąć udział w zgromadzeniu, z którego skorzystało 380 osób. Rok później Nathan Knorr i Milton Henschel przyjechali do Urugwaju ponownie, N. Knorr wygłosił w Montevideo wykład publiczny: „Jest później, niż myślisz!”, którego wysłuchało 592 słuchaczy, a 73 osoby ochrzczono. W Urugwaju działało wówczas 11 zborów.
W 1955 roku rozpoczęto wyświetlanie filmu „Społeczeństwo Nowego Świata w działaniu”. Film ten wyświetlał Líber Berrueta, który przemierzał z nim kraj, dzięki czemu obejrzało go przeszło 4500 widzów. W 1959 roku, podczas swej czwartej wizyty, N. Knorr przemawiał w Montevideo do przeszło 2000 słuchaczy. Działalność prowadziło 1415 głosicieli należących do 41 zborów.
Do tego czasu rolę Biura Oddziału spełniały różne wynajmowane budynki. W 1955 roku zakupiono działkę na peryferiach Montevideo pod budowę Biura Oddziału i domu misjonarskiego. Wkrótce okazało się jednak, że przez działkę ma przebiegać droga. Władze zaproponowały wykup działki lecz za niższą cenę niż została ona kupiona. Po negocjacjach jeden z urzędników zaproponował zamianę tej działki na inną ale znajdującą się w centrum stolicy przy ulicy Francisca Bauzá. Oferta ta została przyjęta. 28 października 1961 roku odbyła się uroczystość oddania do użytku Biura Oddziału. Działalność kaznodziejską prowadziło wówczas w Urugwaju 1570 głosicieli. W 1961 roku wprowadzono w Urugwaju Kurs Służby Królestwa przeznaczony dla nadzorców zborów.
Rozwój działalności.
9 grudnia 1965 rząd zatwierdził statut korporacji prawnej, znanej jako "Sociedad La Torre del Vigía" (Towarzystwo Strażnica) co ułatwiło otrzymywanie specjalnych pozwoleń na drukowanie, sprowadzanie i rozpowszechnianie Biblii i literatury religijnej, a także uzyskanie zwolnienia od podatków. Dzięki legalizacji możliwe było także kupno działek i budowa Sal Królestwa.
W styczniu 1967 roku odbył się kongres międzynarodowy pod hasłem „Synowie Boży – synami wolności”. W zgromadzeniu tym uczestniczyła też delegacja około 400 współwyznawców ze Stanów Zjednoczonych i z Europy oraz przedstawiciele Biura Głównego F.W. Franz i M.G. Henschel. Najwyższa liczba obecnych wyniosła 3958 osób, a na kongresie po raz pierwszy przedstawiono kostiumowy dramat biblijny. Po raz pierwszy wynajęto przestronny, kryty stadion "Palacio Peñarol" w Montevideo. W 1969 roku liczba głosicieli wzrosła do 2940 osób.
Okres utrudnień w działalności.
W 1973 roku władzę w kraju przejęła armia. Ściśle cenzurowano prasę oraz zabroniono organizowania publicznych zgromadzeń bez specjalnego zezwolenia. Wielu głosicieli zostało aresztowanych podczas służby „od domu do domu” przez co rozpoczęto głoszenie ze wzmożoną ostrożnością i rozeznaniem. Większość aresztowanych była jednak szybko zwalniana gdy tylko przedstawiali charakter swojej działalności władzom. W tym czasie w kraju działało 3791 głosicieli.
W 1974 roku władze zaproponowały odkupienie jednej z Sal Królestwa oraz pomoc w zakupie kina „Lutecia”, położonego przy jednej z głównych ulic Montevideo. Ponieważ obiekt ten mógł pomieścić blisko 1000 osób, po remoncie był wykorzystywany jako Sala Zgromadzeń co miało szczególne znaczenie ze względu na ograniczenia dotyczące organizowania zgromadzeń publicznych. W dniach od 2 do 6 stycznia 1974 roku odbył się kongres pod hasłem „Boskie zwycięstwo”.
W 1975 roku rząd wojskowy rozpoczął okres kampanii patriotyzmu i nacjonalizmu. Zdarzały się wypadki zwalniania ze szkół młodych Świadków Jehowy odmawiających brania udziału w uroczystościach patriotycznych. Starsi zaś bywali z tego powodu zwalniani z pracy. Na zebrania wysyłano donosicieli udających osoby zainteresowane, którzy mieli sprawdzać czy odbywają się one w duchu patriotyzmu. Zdarzały się również przypadki aresztowania wszystkich obecnych podczas zebrania, którzy zazwyczaj po przesłuchaniu byli wypuszczani wolno.
W 1976 roku rozpoczął się okres budowania Sal Królestwa dla zborów. W kraju działało wówczas 85 zborów posiadających 42 Sale. Ponieważ kraj znajdował się w kryzysie finansowym, aby sprostać potrzebom umożliwiono zborom zaciąganie nieoprocentowanych pożyczek z datków składanych na ten cel na całym świecie. Na budowy chętnie też stawiali się ochotnicy. Program ten umożliwił wielu zborom wybudowanie własnego miejsca wielbienia. 
W tym samym czasie rządowe obostrzenia dotknęły również Świadków Jehowy z Argentyny, którzy z większych zgromadzeń korzystali w Urugwaju. Od 13 do 16 stycznia 1977 roku odbył się kongres pod hasłem „Święta służba” na stadionie "Palacio Peñarol", na którym wśród prawie 7000 obecnych znaleźli się zarówno Świadkowie Jehowy z Urugwaju jak i z Argentyny. Wkrótce jednak władze przestały wydawać zezwolenia na organizowanie zgromadzeń w obiektach rządowych. Kongres pod hasłem „Zwycięska wiara” odbył się w Montevideo w dniach od 10 do 14 stycznia 1979 roku.
Dalszy rozwój.
W marcu 1985 roku utworzono rząd demokratyczny, który cofnął wszelkie ograniczenia. Zakończył się również okres ograniczeń wobec Świadków Jehowy przez władze. Liczba głosicieli wzrosła do 5329 osób. W tym samym roku dobudowano dwukondygnacyjną część do Biura Oddziału, dwukrotnie powiększając jego powierzchnię. W grudniu 1985 roku na stołecznym "Estadio Charrúa" zebrało się na kongresie pod hasłem „Lud zachowujący prawość” ponad 13 tysięcy osób.
W 1986 roku Centralny Szpital Wojskowy zorganizował specjalne sympozjum, przedstawiające alternatywne metody leczenia bez użycia krwi, stosowane w leczeniu Świadków Jehowy. W sympozjum uczestniczyli zarówno chirurdzy jak też prawnicy zajmujący się tym zagadnieniem. Świadkowie Jehowy przygotowali dla nich różne informacje i propozycje dotyczące bezkrwawej chirurgii stosowanej w innych krajach świata. W wyniku sympozjum wielu lekarzy zmieniło stosunek wobec leczenia Świadków Jehowy, co wcześniej napotykało na liczne problemy. Od tego czasu zorganizowano wiele podobnych sympozjów, którym nadano duży rozgłos.
W 1998 roku w Komitecie Oddziału usługiwali: Günter Schönhard, Delfos Beltramelli i Gerardo Escribano. W kraju działało ponad 10 tysięcy głosicieli należących do 135 zborów, a urugwajskie zbory korzystały z 81 Sal Królestwa (jedna Sala przypadała na 129 głosicieli). Średnio w zborze usługiwało pięciu starszych. W Kursie Służby Królestwa zorganizowanym w 1998 roku wzięło udział 656 starszych i 945 sług pomocniczych.
31 marca 2001 roku oddano do użytku nową siedzibę Biura Oddziału położoną na obrzeżach Montevideo. Z tej okazji okolicznościowe przemówienie wygłosił członek Ciała Kierowniczego Gerrit Lösch.
W 2007 roku liczba głosicieli wynosiła 11 011 osób. Trzy lata później zanotowano liczbę 11 635 głosicieli. Na corocznej uroczystości Wieczerzy Pańskiej zebrało się 25 489 osób. W 2012 roku delegacja z Urugwaju uczestniczyła w kongresie specjalnym pod hasłem „Strzeż swego serca!”, który się odbył w brazylijskim Rio de Janeiro.
W 2012 roku osiągnięto liczbę 11 690 głosicieli, a w 2015 – 12 031. W roku 2015 nadzór nad działalnością kaznodziejską w Urugwaju przejęło argentyńskie Biuro Oddziału. W listopadzie 2018 roku odbył się kongres specjalny pod hasłem „Bądź odważny!” w peruwiańskiej Limie, a w 2019 roku w kongresach międzynarodowych pod hasłem „Miłość nigdy nie zawodzi!” w Ekwadorze, Meksyku i Stanach Zjednoczonych z udziałem delegacji z Urugwaju. W roku 2021 roku osiągnięto liczbę 12 160 głosicieli, a na uroczystości Wieczerzy Pańskiej zebrało się 29 798 osób.
Zebrania zborowe odbywają się w języku hiszpańskim, angielskim i urugwajskim migowym.

</doc>
<doc id="1387239" url="https://pl.wikipedia.org/wiki?curid=1387239" title="2 Dywizja Piechoty Legionów Armii Krajowej">
2 Dywizja Piechoty Legionów Armii Krajowej

2 Dywizja Piechoty Legionów Armii Krajowej „Pogoń” (2 DP Leg. AK) – wielka jednostka piechoty Armii Krajowej.
Zgodnie z założeniami planu „Burza”, wyrażonymi w rozkazie z września 1942, oddziały partyzanckie miały być odtworzone w oparciu o Ordre de Bataille Wojska Polskiego sprzed 1 września 1939 roku.
W wyniku akcji odtwarzania przedwojennych jednostek wojskowych w 1944 roku powstała 2 Dywizja Piechoty Legionów AK „Pogoń” pod dowództwem ppłk. Antoniego Żółkiewskiego ps. „Lin” (Okręg Radom-Kielce Armii Krajowej).
Liczebność dywizji.
W okresie koncentracji na akcję „Zemsta” w drugiej połowie sierpnia 1944 roku stan 2DP piechoty wynosił ok. 3075 żołnierzy zgromadzonych w jednostkach:
Walki.
W ramach akcji „Zemsta” Dywizja koncentrowała się ok. 20 sierpnia w lasach majątku Przysucha. Po zaniechaniu marszu na pomoc Powstaniu Warszawskiemu w dniu 23 sierpnia i rozwiązaniu koncentracji Kieleckiego Korpusu Armii Krajowej dywizja przeszła na teren inspektoratu kieleckiego w okolice Chęcin z zadaniem opanowaniem Kielc w przypadku sprzyjających okoliczności. Dywizja do końca września prowadziła działania partyzanckie całością sił. 26 sierpnia uderzyła na baterię artylerii w Dziebałdowie. 2 i 3 września stoczyła zwycięskie walki z oddziałami niemieckimi próbującymi spacyfikować Radoszyce i Grodzisko. 10 września zaatakowała Niemców we wsi Krasna. 13 września Dywizja walczyła pod Miedzierzą i Trawnikami. Kolejne potyczki to: 17 września pod Szewcami, 18 września w lasach fanisławickich, 26 września pod Radkowem, 27 września pod Zakrzowem oraz 28 września w Ludyni.
Dywizja rozwiązana rozkazem dowódcy Okręgu Radom – Kielce AK w dniu 8.10.1944 roku wobec niekorzystnej sytuacji ogólnej, trudności w zaopatrzeniu w żywność i umundurowanie oraz pogarszających się warunków bytowych w okresie jesiennym.
Od tego dnia pułki dywizji działały samodzielnie.
1 batalion 2 pułku piechoty Legionów AK kpt. Eugeniusza Kaszyńskiego – „Nurta” 29 i 30 października stoczył walki pod Lipnem i Chotowem.
2 batalion 2 pułku piechoty Legionów AK kpt. Tadeusza Strusia – „Kaktusa” 18 listopada walczył w lasach starachowickich.
3 pułk piechoty Legionów AK kpt. Antoniego Hedy – „Szarego” 6 października prowadził działania bojowe koło gajówki Piecyki, a 3 listopada koło Huty w lasach przysuskich. W następnych dniach w lasach niekłańskich.

</doc>
<doc id="1387240" url="https://pl.wikipedia.org/wiki?curid=1387240" title="Halo Polsat">
Halo Polsat



</doc>
<doc id="1387242" url="https://pl.wikipedia.org/wiki?curid=1387242" title="Zakup Luizjany">
Zakup Luizjany

Zakup Luizjany (ang. "Louisiana Purchase") lub Sprzedaż Luizjany (fr. "Vente de la Louisiane") – transakcja zakupu Luizjany przez Amerykanów, do której doszło w 1803 pomiędzy Stanami Zjednoczonymi a Francją wbrew zapisom traktatu z San Ildefonso (1800) pomiędzy Francją a Hiszpanią.
W roku 1802 minister spraw zagranicznych Francji, Talleyrand, indagowany przez amerykańskiego ambasadora Roberta R. Livingstona w sprawie Nowego Orleanu, odpowiedział: W rezultacie, za kwotę 60 milionów franków (11,25 miliona dolarów) oraz anulowanie długu w wysokości 18 milionów franków (3,75 miliona dolarów; łączny koszt transakcji to zatem 15 milionów dolarów, co odpowiadało 78 milionom franków) Stany Zjednoczone 30 kwietnia 1803 nabyły od Francji tereny w Ameryce Północnej o łącznej powierzchni 2,14 milionów km². Po złożeniu podpisu pod umową Livingston powiedział: Łącznie z odsetkami, Stany Zjednoczone ostatecznie zapłaciły za tę transakcję 23 213 568 dolarów. Środki na ten cel pożyczył Amerykanom (z 6% oprocentowaniem) brytyjski Barings Bank, pomimo tego, że Wielka Brytania znajdowała się wówczas w stanie wojny z Francją. 
Zakupione ziemie niemal podwoiły powierzchnię ówczesnych Stanów Zjednoczonych, czyniąc z nich jedno z największych państw na świecie. Ostatecznie z zakupionych terenów powstało 13 nowych stanów USA i stanowią one niemal 25% obecnej powierzchni Stanów Zjednoczonych.

</doc>
<doc id="1387243" url="https://pl.wikipedia.org/wiki?curid=1387243" title="I Loved Yesterday">
I Loved Yesterday

I Loved Yesterday – trzeci album japońskiej wokalistki Yui, wydany 9 kwietnia 2008.

</doc>
<doc id="1387246" url="https://pl.wikipedia.org/wiki?curid=1387246" title="Baron Wedgwood">
Baron Wedgwood

Baronowie Wedgwood 1. kreacji (parostwo Zjednoczonego Królestwa)
Dziedzic tytułu barona Wedgwood: Anthony John Wedgwood, kuzyn 4. barona

</doc>
<doc id="1387247" url="https://pl.wikipedia.org/wiki?curid=1387247" title="3 Dywizja Piechoty Legionów Armii Krajowej">
3 Dywizja Piechoty Legionów Armii Krajowej

3 Dywizja Piechoty Legionów AK – jedna z dywizji piechoty w strukturze organizacyjnej Armii Krajowej.
Zgodnie z założeniami planu Burza wyrażonymi w rozkazie z września 1942, oddziały partyzanckie miały zostać odtworzone w oparciu o Ordre de Bataille Wojska Polskiego sprzed 1 września 1939 roku.
W wyniku akcji odtwarzania przedwojennych jednostek wojskowych w 1944 r. powstała 3 Dywizja Piechoty Legionów AK pod dowództwem płk. Adama Świtalskiego ps. "Dąbrowa" (Okręg Lublin AK).
Struktura organizacyjna.
Ordre de Bataille i obsada personalna 3 DP AK przedstawiała się następująco:

</doc>
<doc id="1387252" url="https://pl.wikipedia.org/wiki?curid=1387252" title="Sprzedaż Luizjany">
Sprzedaż Luizjany



</doc>
<doc id="1387255" url="https://pl.wikipedia.org/wiki?curid=1387255" title="5 Dywizja Piechoty Armii Krajowej">
5 Dywizja Piechoty Armii Krajowej

5 Dywizja Piechoty AK „Dzieci Lwowskich” – jedna z dywizji piechoty w strukturze organizacyjnej Armii Krajowej.
Zgodnie z założeniami "Akcji Burza" wyrażonymi w rozkazie z września 1942, oddziały partyzanckie miały zostać odtworzone w oparciu o Ordre de Bataille Wojska Polskiego sprzed 1 września 1939 roku.
W wyniku akcji odtwarzania przedwojennych jednostek wojskowych w 1944 r. powstała 5 Dywizja Piechoty AK „Dzieci Lwowskich” pod dowództwem płk. Stefana Czerwińskiego (Okręg Lwów AK).
Struktura organizacyjna.
Ordre de Bataille i obsada personalna 5 DP AK przedstawiała się następująco:
Żołnierze dywizji wraz z 14 pułkiem ułanów AK (w sile ok. 3 tys. ludzi) wzięli udział w dniach 23–26 lipca 1944 w walkach o wyzwolenie Lwowa (wespół z oddziałami Armii Czerwonej).

</doc>
<doc id="1387256" url="https://pl.wikipedia.org/wiki?curid=1387256" title="Słup (osoba)">
Słup (osoba)

Słup – osoba fizyczna użyta przez przestępców podczas dokonywania oszustw gospodarczych.
Słup posiada pełną zdolność do czynności prawnych, lecz ze względu na niski poziom inteligencji lub inne czynniki, które ograniczają jego zdolność percepcji, takie jak alkoholizm, ciężka choroba lub zaawansowany wiek, zostaje za swoją zgodą w rozumieniu prawa założycielem, kupcem lub prezesem spółki prowadzącej działalność przestępczą. Słup jest szefem danej organizacji jedynie de iure, de facto organizacją zarządza szara eminencja lub osoba starająca się pozostać anonimowa.
Słupy narażają się nie tylko na odpowiedzialność prawną, ale także na groźbę utraty życia. Gdy w grę wchodzą duże pieniądze, organizacje przestępcze nie mają żadnych skrupułów w aranżowaniu „zaginięć” i śmiertelnych „wypadków” ludzi, którym nie ufają i których nikt nie będzie szukał, a którzy mogliby zdradzić policji i prokuraturze szczegóły dotyczące swoich mocodawców.
Słupy były wykorzystywane m.in. w aferze paliwowej w 2002 r.

</doc>
<doc id="1387264" url="https://pl.wikipedia.org/wiki?curid=1387264" title="Okręg wyborczy Newcastle-under-Lyme">
Okręg wyborczy Newcastle-under-Lyme

Okręg wyborczy Newcastle-under-Lyme powstał w 1354 i wysyłał do angielskiej, a następnie brytyjskiej, Izby Gmin dwóch deputowanych. W 1885 liczbę mandatów przypadających na okręg zmniejszono do jednego. Okręg obejmuje miasto Newcastle-under-Lyme oraz parafie Keele i Audley w północnej części hrabstwa Staffordshire.

</doc>
<doc id="1387267" url="https://pl.wikipedia.org/wiki?curid=1387267" title="Nowa Wieś (gmina Słupia)">
Nowa Wieś (gmina Słupia)

Nowa Wieś – wieś sołecka w Polsce położona w województwie świętokrzyskim, w powiecie jędrzejowskim, w gminie Słupia
W latach 1975–1998 miejscowość administracyjnie należała do województwa kieleckiego.

</doc>
<doc id="1387268" url="https://pl.wikipedia.org/wiki?curid=1387268" title="Aube (rzeka)">
Aube (rzeka)

Aube – rzeka w północno-wschodniej Francji, prawy dopływ Sekwany, ma 248 km długości. Wypływa z departamentu Górna Marna (niedaleko miejscowości Auberive), przepływa przez następujące departamenty:
Uchodzi do Sekwany.

</doc>
<doc id="1387271" url="https://pl.wikipedia.org/wiki?curid=1387271" title="Linia kolejowa nr 234">
Linia kolejowa nr 234

Linia kolejowa nr 234 – jednotorowa, niezelektryfikowana linia kolejowa znaczenia miejscowego łącząca stację Gdańsk Kokoszki ze stacją Stara Piła.
Historia.
28 lipca 1909 parlament pruski uchwalił ustawę o wybudowaniu linii kolejowej z Gdańska Wrzeszcza do Starej Piły przez Gdańsk Brętowo, Kiełpinek, Kokoszki i Leźno o długości 19,52 km. Poprowadzona skrajem wzgórz morenowych linia posiadała charakter trasy podgórskiej, a część wiaduktów uzyskała poszerzone podpory do rozbudowy pod drugi tor. Otwarcie jednotorowej linii nastąpiło w dniu 1 maja 1914 i przez okres I wojny światowej kursowały nią 4 pary pociągów osobowych dziennie. Na linii obowiązywała prędkość maksymalna 50 km/h.
Pierwotnie linia rozpoczynała się na stacji Gdańsk Wrzeszcz, jednak 26 marca 1945 na pięciu wiaduktach położonych na linii Niemcy ustawili parowozy i wysadzili je w powietrze, co skutkowało zniszczeniem infrastruktury na odcinku do Kokoszek. W latach 2013–2015 fragment ten został odbudowany jako dwutorowa linia kolejowa nr 248 i połączony nowym odcinkiem biegnącym przez Port Lotniczy im. Lecha Wałęsy z linią nr 201.
W maju 2016 w 102. rocznicę otwarcia linii kolejowej Wrzeszcz–Stara Piła, odbył się przejazd drezynami na odcinku Kokoszki–Stara Piła.
W lipcu 2018 podjęto decyzję o remoncie w 2019 odcinka Stara Piła–Gdańsk Kokoszki (przez PKP PLK) oraz odbudowie 1,5 km odcinka Gdańsk Kokoszki–Gdańsk Kiełpinek (przez PKM S.A.). 29 marca 2019 PKM SA otworzyło oferty na koncepcję rewitalizacji fragmentu linii kolejowej nr 234 z budową przystanku Karczemki. Zamawiający szacunkową wartość zamówienia określił na 598,6 tys. zł, natomiast złożone oferty opiewały na kwoty od 977,9 tys. zł (Infra – Centrum Doradztwa) przez 1,025 mln zł (Transprojekt Gdański) do 1,464 mln zł (Multiconsult Polska). Koncepcję rewitalizacji kilometrowego odcinka trasy kolejowej z Karczemek do Kokoszek wraz z budową przystanku Karczemki na podstawie umowy z 22 maja 2019 wykonało konsorcjum firm Infra i EnviRail. W sierpniu 2019 podpisano z kolei ostateczne porozumienie między Urzędem Marszałkowskim, PKM i PKP PLK w sprawie budowy i modernizacji linii kolejowej przez Kokoszki i Starą Piłę. Ogłoszenie przetargu na modernizację tego pozbawionego mijanek odcinka o długości 16 km nastąpiło w 2019, jednak z uwagi na przekroczenie określonego na 216,8 mln zł budżetu przez oferentów (najtańsza oferta opiewała na 250,3 mln zł) został on unieważniony. W 2020 ogłoszono przetarg na realizację zadania o szacunkowej wartości inwestycji w wysokości ponad 56 mln zł. Wykonawcą robót na tym odcinku za kwotę 43 mln zł została gdyńska firma Torhammer. Umowę na realizację inwestycji podpisano 23 grudnia 2020, a prace na tym odcinku, wymagające m.in. palowania gruntu, miały się zakończyć do końca 2022. W styczniu 2023 zakończono prace nad układaniem torów.
W lutym 2022 otwarto nowy wiadukt w Niestępowie. W ramach inwestycji zostały utworzone również zejścia do przyszłego peronu, który pojawi się tutaj w ramach budowy "bajpasu kartuskiego".
Planowane jest powstanie przystanku kolejowego Gdańsk Park Maszynowa.

</doc>
<doc id="1387289" url="https://pl.wikipedia.org/wiki?curid=1387289" title="Centralna Ewidencja Pojazdów i Kierowców">
Centralna Ewidencja Pojazdów i Kierowców

Centralna Ewidencja Pojazdów i Kierowców (CEPiK) – system informatyczny obejmujący centralną bazę danych zawierającą dane i informacje o drogowych pojazdach mechanicznych, ich właścicielach i posiadaczach, a także osobach posiadających wymagane uprawnienia do kierowania pojazdami. Ewidencja ta prowadzona jest w systemie teleinformatycznym.
CEPIK 2.0 nie został ukończony.
Zadania CEPiK.
Głównym zadaniem Centralnej Ewidencji Pojazdów i Kierowców jest zabezpieczenie interesów państwa i obywateli w zakresie bezpieczeństwa ruchu drogowego oraz bezpieczeństwa pojazdów i ich właścicieli, a w szczególności poprawa bezpieczeństwa cywilnoprawnego obrotu pojazdami oraz ograniczenie i eliminacja kradzieży pojazdów, dokumentów oraz różnego rodzaju oszustw celnych czy ubezpieczeniowych (wyłudzenie).
CEPiK ma również zwiększyć efektywność pracy Policji, a także usprawnić pracę organów administracji publicznej w zakresie rejestracji pojazdów i wydawania praw jazdy. Ma być również w pełni kompatybilny z rozwiązaniami funkcjonującymi w krajach Unii Europejskiej.
Ewidencja pojazdów.
W centralnej ewidencji pojazdów (CEP) są gromadzone następujące informacje i dane opisujące:
Ewidencja kierowców.
W centralnej ewidencji kierowców (CEK) są gromadzone następujące informacje i dane opisujące:
Lista podmiotów wymieniających dane.
Następujące podmioty są uprawnione do wymiany danych (pobierania i/lub zapisu) w systemie.
Podmioty uprawnione do bezpłatnego dostępu do SI CEPiK są wymienione w art. 80c ust. 1 oraz art. 100c ust. 1 ustawy Prawo o ruchu drogowym.
Od 2019 roku prawo dostępu do niektórych danych przez Internet ma również każdy obywatel posiadający profil zaufany i odpowiednie dane pojazdu:
Podstawa prawna.
Ewidencja została utworzona na podstawie art. 80a ust. 1 i 100a ust. 1 ustawy z dnia 20 czerwca 1997 r. – Prawo o ruchu drogowym.

</doc>
<doc id="1387292" url="https://pl.wikipedia.org/wiki?curid=1387292" title="Mary Maria Blythe">
Mary Maria Blythe



</doc>
<doc id="1387293" url="https://pl.wikipedia.org/wiki?curid=1387293" title="Zespół poreperfuzyjny">
Zespół poreperfuzyjny

Zespół poreperfuzyjny (ang. "post-reperfusion syndrome", "ischaemia-reperfusion syndrome") – zespół objawów, które mogą wystąpić po przywróceniu krążenia (reperfuzji) w przejściowo niedokrwionym organie, tkance lub narządzie.
Po raz pierwszy został opisany w 1987 po operacji przeszczepienia wątroby.
W wyniku niedokrwienia dochodzi do uszkodzenia komórek śródbłonka, które powoduje wzmożoną przepuszczalność naczyń krwionośnych, kwasicę metaboliczną, spadek stężenia wapnia.
Natomiast przywrócenie krążenia doprowadza do powstania stresu oksydacyjnego i reakcji zapalnej.
Zespół poreperfuzyjny może wystąpić w każdym przypadku niedokrwienia i następowego powrotu tego krążenia. Jego wystąpienie zostało opisane w takich wypadkach jak transplantacja organu,
przywrócenie krążenia w wyniku leczenia operacyjnego lub zastosowania leku trombolitycznego (np. streptokinaza), spadku ciśnienia tętniczego, wyrażonego jako średnie ciśnienie tętnicze o 30%, w trakcie zabiegu operacyjnego lub w wyniku rozwoju wstrząsu.
Szczególną postacią zespołu poreperfuzyjnego jest zespół porewaskularyzacyjny zwany także zespołem rewaskularyzacji (zespół po przywróceniu krążenia) - zespół objawów klinicznych
występujących po przywróceniu krążenia w przypadku ostrego niedokrwienia (najczęściej kończyny) w momencie gdy doszło do zaawansowanych zmian degeneracyjnych w mięśniach. Zespół rewaskularyzacji pojawia się najczęściej w przypadku przywrócenia krążenia w kończynie znajdującej się w III stopniu ostrego niedokrwienia. Częstotliwość jego występowania wzrasta wraz z
masą niedokrwionych tkanek (głównie mięśni) oraz z czasem, który minął od zatrzymania dopływu krwi. Skutkami zespołu jest hiperkaliemia, mogąca doprowadzić do migotania komór i
zatrzymania krążenia oraz ostra niewydolność nerek. W niedokrwionej kończynie dochodzi do wtórnych zakrzepów na skutek uszkodzenia śródbłonka naczyń.
Zmiany lokalne w obrębie kończyny przebiegają z masywnym obrzękiem kończyny (który powoduje ucisk naczyń krwionośnych i nasila zaburzenia krążenia), silnym bólem, wzmożeniem napięcie mięśni
kończyny i wystąpieniem plamistego zasinienie skóry. Ta postać zespołu reperfuzji zwana jest także zespołem przedziałów powięziowych. W leczeniu konieczne jest przecięcie powięzi kończyny ("fasciotomia") celem obniżenia ciśnienia w obrębie przedziałów powięziowych i zmniejszenie ryzyka amputacji.
W celu zapobiegania wystąpienia zespołu poreperfuzyjnego konieczne jest odpowiednie przygotowanie do operacji i odpowiednie prowadzenie znieczulenia. Konieczne jest odpowiednie nawodnienie chorego,
wyrównanie zaburzeń gospodarki wodno-elektrolitowej, wymuszanie diurezy, stosowanie heparyny. Korzystne jest też stosowanie N-acetylocysteiny i hipotermii. Niektórzy podejrzewają, że hipotermia zmniejsza zarówno śródczaszkowe ciśnienie jak i produkcję wolnych rodników i dlatego poprawia rokowanie u pacjentów po zatrzymaniu przepływu krwi do mózgu.

</doc>
<doc id="1387294" url="https://pl.wikipedia.org/wiki?curid=1387294" title="Zespół porewaskularyzacyjny">
Zespół porewaskularyzacyjny



</doc>
<doc id="1387295" url="https://pl.wikipedia.org/wiki?curid=1387295" title="Zespół przedziałów powięziowych">
Zespół przedziałów powięziowych



</doc>
<doc id="1387296" url="https://pl.wikipedia.org/wiki?curid=1387296" title="Punkt rozdziału">
Punkt rozdziału

Punkt rozdziału – jest to miejsce składowania głównych zapasów w przepływie strumieni towarów. Punkt ten oddziela obszary zapotrzebowania niezależnego i zależnego w strumieniu przepływów danego materiału. Zapotrzebowanie niezależne powstaje poza danym przedsiębiorstwem i nie ma związku z innymi zapotrzebowaniami na dany element. Zapotrzebowanie to jest określane na drodze prognozowania, w przeciwieństwie do zapotrzebowania zależnego, które daje się w sposób deterministyczny obliczyć.
Koncepcja punktu rozdzielającego wynikła z chęci obniżenia całkowitego poziomu zapasów w łańcuchu dostaw.
Lokalizacja punktu rozdziału.
W zależności od lokalizacji punktu rozdziału, zmieniają się takie parametry, jak czas realizacji zamówienia i koszt zapasu zabezpieczającego. Wyróżnia się pięć typowych lokalizacji punktu rozdziału. Określają one jednocześnie podstawowe warianty ukształtowania systemu logistycznego danego przedsiębiorstwa:
Lokalizacja determinuje sposób zarządzania zapasami. Może być różna dla różnych produktów danego producenta.

</doc>
<doc id="1387302" url="https://pl.wikipedia.org/wiki?curid=1387302" title="Zgrupowanie Kuba - Sosna">
Zgrupowanie Kuba - Sosna



</doc>
<doc id="1387303" url="https://pl.wikipedia.org/wiki?curid=1387303" title="Batalion Zaremba - Piorun">
Batalion Zaremba - Piorun



</doc>
<doc id="1387304" url="https://pl.wikipedia.org/wiki?curid=1387304" title="Ektopia serca">
Ektopia serca

Ektopia serca () – rzadka wada wrodzona, polegająca na nieprawidłowym położeniu serca, poza obrębem klatki piersiowej. Częstość wady szacuje się na 1:126582 (79:10 000 000) urodzeń, nieco częściej u dziewczynek. Wada często rozpoznawana jest prenatalnie w położniczym badaniu USG. 
W zależności od lokalizacji serca, wyróżnia się cztery typy wady:
Współwystępowanie piersiowo-brzusznej ektopii serca, ubytku w dolnej części mostka, przedniej przepukliny przeponowej, defektu linii środkowej w okolicy nadpępkowej, wad serca i osierdzia określa się jako tzw. pentalogię Cantrella.
Ektopia była przypuszczalnie najwcześniej opisaną malformacją serca. Rashkind cytuje tekst odczytany z babilońskich tabliczek, pochodzących przypuszczalnie z XX wieku p.n.e., który mówi, że „gdy kobieta rodzi dziecko które ma serce na wierzchu i nie ma skóry, kraj ucierpi od klęsk”. Mikołaj Stensen w 1672 roku opisał płód, którego serce było przemieszczone na zewnątrz klatki piersiowej przez szczelinę w mostku. Jest to również przypuszczalnie pierwszy opis tetralogii Fallota, jako że pień płucny był nieprawidłowo cienki i „zdawał się być nieprzydatny”, a zgłębnik nie mógł przejść z prawej komory do ujścia tętniczego.

</doc>
<doc id="1387307" url="https://pl.wikipedia.org/wiki?curid=1387307" title="13 Mołodeczańska Brygada Armii Krajowej">
13 Mołodeczańska Brygada Armii Krajowej

13 Mołodeczańska Brygada AK (inaczej 13 Wileńska Brygada "Nietoperza") – polski oddział partyzancki Okręgu Wilno Armii Krajowej.
10 lutego 1944 Grupa Dąb została przemianowana na 13 Brygadę Armii Krajowej. Po śmierci pchor. Andrzeja Kutznera "Małego" dowódcą został por. Adam Walczak zmieniając pseudonim z "Sępa" na "Nietoperza".
W lipcu 1944 żołnierze oddziału w ramach Zgrupowania nr 3 Okręgu Wilno AK wzięli udział w Operacji Ostra Brama. W lipcu 1944 liczyła ok. 450 partyzantów.
O świcie 18 lipca 1944, w Puszczy Rudnickiej,13 Brygada Armii Krajowej została rozbrojona przez zmotoryzowane oddziały Armii Czerwonej. Resztki przedostały się do Puszczy Ruskiej.
Formowanie.
Na początku kwietnia 1944 polskie oddziały partyzanckie działające w Inspektoracie F mocno powiększyły swój stan liczbowy i zostały przekształcone w brygady. Z VI oddziału partyzanckiego kpt. Adama Walczaka „Nietoperza” powstała 13 Brygada Mołodeczańska.
Pod koniec kwietnia wyznaczono koncentrację Zgrupowania nr 3 Okręgu Wilno Armii Krajowej. Miała ona nastąpić w rejonie miejscowości Klewica, Graużyszki, Wojsznaryszki. 8 Brygada stawiła się na koncentrację i została zakwaterowana w Dorżach. Liczyła wtedy około 170 uzbrojonych żołnierzy-partyzantów.
Działania brygady.
Brygada pierwszą dekadę kwietnia kwaterowała w okolicach Kuszlan, ochraniając miejscową ludność przed próbami ściągania kontyngentów. Święta Wielkanocne pędziła we wsi Giejstuny. Na drugi dzień świąt na brygadę uderzyła litewska policja z Holszan. Atak został odparty siłami ubezpieczenia bezpośredniego z rejonu folwarku Wojtkuny. W drugiej dekadzie kwietnia 13 Brygada otrzymała rozkaz stawienia się na drugą koncentrację 3 Zgrupowania w rejonie miejscowości Klewica, Graużyszki, Wojsznaryszki. Idąc na koncentrację dowódca brygady otrzymał informację z siatki konspiracyjnej o magazynie broni i sprzętu wojskowego we wsi Łostojańce. 18 kwietnia 1944 roku o 23.00 brygada dokonała ataku na magazyny. Nie udało się zaskoczyć wartownika. Niemcy zaciekle się bronili. Polacy uzyskiwali jednak przewagę. W tym czasie od strony Mołodeczna nadjechał pociąg z oddziałem niemieckim. Brygada zmuszona była wycofać się z pola walki. W walce został ciężko ranny partyzant Stanisław Bożko „Mikrus”, który mimo okazanej pomocy, zmarł następnej nocy w szpitalu w Oszmianie.
12 maja w Graużyszkach odbyła się odprawa koordynacyjna dowódców brygad 3 Zgrupowania. Uczestniczył w niej też komendant „Wilk”. Plan działania przedstawił mjr „Jarema”. Przewidywał on rozbicie czterech kompanii z korpusu posiłkowego gen. Plechaviciusa stacjonujących w Murowanej Oszmiance. Brygada otrzymała zadanie ubezpieczać i osłaniać akcję.
W końcu maja nastąpiła zmiana stacjonowania brygad 3 Zgrupowania. 13 Brygada przeszła do Klewicy.
29 maja walkę z silnym oddziałem sowieckim w okolicach Solecznik na trasie Klewica-Bieniakonie stoczyły patrole z 12 i 13 Brygady. Sowieccy partyzanci przechodzili z Puszczy Nalibockiej do Puszczy Rudnickiej. Po napotkaniu polskiego patrolu, oddział sowiecki otworzył ogień. W walce zginęło 4 polskich partyzantów: kpr. Ryszard Dudek „Zuch” i kpr. Felicjan Harynowski „Blok” z 13 Brygady, oraz st. sierż. Czajkowski „Czajka”, strz. Stanisław Wasilewski „Gwóźdź” „Gwiazda” z 12 Brygady. Pochowani zostali w Dziewieniszkach na skwerze w rynku pod kościołem.
W pierwszej dekadzie czerwca brygady 3 Zgrupowania otrzymały rozkaz zlikwidowania posterunku policji litewskiej w Holszanach rozmieszczony w budynku szkoły. 13 Brygada otrzymała zadanie rozbicia posterunku litewskiej policji. Akcję zaplanowano na 8 czerwca, początek akcji – 23.00. Niestety, jeszcze przed 23.00, do Holszan przybyła kolumna 5 niemieckich czołgów. W tych warunkach nastąpiło odwołanie akcji. Wszczęcie walki oznaczało spalenie wielu zabudowań w samym mieście.
W sumie, w okresie od kwietnia do czerwca 1944 brygada przeprowadziła 12 akcji bojowych.
Działania w okresie Akcji „Burza”.
W końcu czerwca brygada weszła w skład Zgrupowania nr 3 Okręgu Wilno Armii Krajowej. 
W pierwszych dniach lipca na te tereny spłynęły z lasów oddziały sowieckiej partyzantki, które żądały złożenia broni przez polskie oddziały. Prawdopodobnie z tej przyczyny 13 Brygada nie mogła wykonać dywersji i sabotażu w ramkach akcji „Burza”. Z powodu przyspieszonego natarcia sowieckiego brygada przesunęła się w kierunku Wilna, na pozycje wyjściowe do uderzenia na Wilno.
4 lipca 1944 brygada zakończyła działanie w akcji "Burza" w rejonie Mołodeczna i Krasnego nad Uszą i przemaszerowała w rejon zakwaterowania mjr. "Jaremy" w Poholszy. Tu otrzymała rozkaz przejścia w podporządkowanie dowódcy 1 Zgrupowania mjr. "Pohoreckiego".
Na czas operacji brygada otrzymała zadanie: zająć podstawy wyjściowe do natarcia na Czarnym Trakcie, na wysokości wsi Doliny, kierunek natarcia – wzdłuż Czarnego Traktu na wieś Góry i dalej przez Markucie do Wilna; gotowość do działań – 18:00 6 lipca 1944. Rozpoczęcie natarcia miało nastąpić na sygnał dowódcy 1 Zgrupowania. W razie załamania się natarcia i rozbicia oddziałów, na rejon koncentracji wyznaczono dwór Szwajcary i wieś Doubiany. 
Przed brygadą w pierwszym rzucie nacierać miał 3 batalion 77 pp AK (UBK).
Zgodnie z otrzymanymi rozkazami 13 Brygada o 20:00 rozpoczęła marsz na podstawy wyjściowe do natarcia. Osiągnęła je o 22:00 przyjmując ugrupowanie kątem w tył Zwiad konny patrolował trakt w kierunku wschodnim.
Około godziny 2 w nocy dnia 7 lipca mjr. "Pohorecki" zmienił zadanie brygady. Brygada miała w rejonie wzgórza 224,8 na zachód od wsi Doliny ubezpieczyć zgrupowanie bojowe od wschodu.
W przypadku nawiązania kontaktu z regularnymi oddziałami Armii Czerwonej należało w imieniu rządu Rzeczypospolitej Polskiej powitać oddziały wkraczające na ziemie polskie i uzgodnić współdziałanie w walce z Niemcami.
Wobec zmiany zadania, nad ranem nastąpiło przegrupowanie oddziału.
Pluton ckm zajął stanowiska na wzgórzu 224,8 z pasem ognia na trakt w kierunku wschodnim, na wieś Doliny i skraj lasu. 1 kompania zajęła pozycje od wzgórza do traktu. 2 kompania na północ od traktu frontem na wschód. 3 kompania na zachód od wzgórza, przygotowana do działania jako odwód na korzyść pierwszego rzutu. Zwiad został umieszczony w zagajniku za wzgórzem.
Rano, po opadnięciu mgły, brygada była bombardowana trzykrotnie przez lotnictwo niemieckie. Strat nie poniosła.
Około południa przez ugrupowanie brygady wycofywali się partyzanci nowogródzkiego III batalionu 77 pp AK Od nich dowiedziano się o załamaniu się natarcia na odcinku UBK. Z dowództwa 1 Zgrupowania nie otrzymywano żadnych rozkazów. Patrol zwiadu konnego wrócił z wiadomością, że dowództwo zgrupowania rozproszyło się po incydencie z sowiecką kolumną pancerną. Od partyzantów z 8 Brygady "Tuta" "Nietoperz" dowiedział się, że ich brygada została rozwiązana. Komendant podjął decyzję o wycofaniu 13 Brygady na punkt zborny w Szwajcarach. Tam zastano obsadę szpitala polowego będącą jeszcze pod dużym wrażeniem spotkania z oddziałami niemieckimi i mjr. "Jaremę", który przejął powtórnie w podporządkowanie 13 Brygadę.

</doc>
<doc id="1387309" url="https://pl.wikipedia.org/wiki?curid=1387309" title="Embrace the End">
Embrace the End

Embrance the End - amerykańska grupa z Sacramento w Kalifornii, grająca metalcore.
Oryginalnie grupa składała się z czterech muzyków. W późniejszym okresie działalności przechodzili oni przez wiele zmian. Przez pewien czas zespół składał się z sześciu muzyków, włączając w to dwóch wokalistów. Jednak po tym, jak jeden z wokalistów, Pat Piccolo, postanowił odejść, zdecydowali, iż będą grali już z jednym wokalistą. Niegdyś grali z muzykami z First Blood, Kiling the Dream i Alcatraz.
Ich debiutancki album "Counting Hallways to the Left" wydany został na płycie CD w czasie lata roku 2005 przez Abacus Records. Aktualnie koncertują w ramach promowania nowego albumu noszącego tytuł "Ley Lines", którego wydaniem zajęło się Century Media.

</doc>
<doc id="1387311" url="https://pl.wikipedia.org/wiki?curid=1387311" title="Arke Stadion">
Arke Stadion



</doc>
<doc id="1387312" url="https://pl.wikipedia.org/wiki?curid=1387312" title="Pensjonat (akcja)">
Pensjonat (akcja)



</doc>
<doc id="1387320" url="https://pl.wikipedia.org/wiki?curid=1387320" title="Autobusy (serial animowany)">
Autobusy (serial animowany)

Autobusy (ang. "Busy Buses") – serial animowany produkcji brytyjskiej. Zawiera obecnie 39 odcinków podzielonych na 2 sezony. Pierwsza seria była emitowana w poniedziałkowej Wieczorynce od 23 czerwca 2008 roku po serialu "Vipo i przyjaciele". Druga seria nie była emitowana w telewizji tylko wydana na płycie DVD.
Wersja polska.
Seria I.
Wersja polska: Hagi Film i Video Wrocław
Reżyseria: Igor Kujawski
Tłumaczenie: Piotr Skotnicki
Realizacja: Robert Maniak i Jacek Kaźmierczak
Udział wzięli:
Opowiadał: Krzysztof Grębski
Lektor tyłówki: Piotr Makowski
Seria II.
Wersja polska: na zlecenie Carisma Entertainment Group – Studio Eurocom
Tekst: Michał Urzykowski
Czytał: Cezary Kwieciński

</doc>
<doc id="1387323" url="https://pl.wikipedia.org/wiki?curid=1387323" title="Cmentarze w Krzemieńcu">
Cmentarze w Krzemieńcu

Cmentarze w Krzemieńcu – zespół zabytkowych nekropolii znajdujący się w Krzemieńcu na Wołyniu na Ukrainie, na który składają się Cmentarze Tunicki, Bazyliański, Polski, Żydowski i Kałantyr.

</doc>
<doc id="1387324" url="https://pl.wikipedia.org/wiki?curid=1387324" title="Hipoteza adaptacyjnych oczekiwań">
Hipoteza adaptacyjnych oczekiwań

W ekonomii hipoteza adaptacyjnych oczekiwań – jedna z hipotez formułowania oczekiwań dotyczących przyszłych wartości wskaźników ekonomicznych takich jak inflacja. Została zaproponowana na początku XX wieku przez amerykańskiego ekonomistę Irvinga Fishera, jednak największą popularność zdobyła w latach 50., gdy stała się jednym z podstawowych narzędzi służących analizie hiperinflacji.
Zgodnie z hipotezą oczekiwań adaptacyjnych, przyszłą wartość wskaźnika ekonomicznego można przewidzieć na podstawie jego przeszłych wartości oraz wartości błędów popełnionych podczas przewidywania tej samej zmiennej w przeszłości.
W przypadku gdy przewidywany wskaźnik charakteryzuje się dużą zmiennością lub na przykład systematycznie rośnie, przewidywania dokonane z zastosowaniem hipotezy adaptacyjnych oczekiwań obarczone są systematycznym błędem. Z tego powodu znaczenie tej hipotezy uległo znaczącemu zmniejszeniu począwszy od lat 70. na rzecz alternatywnych hipotez takich jak hipoteza racjonalnych oczekiwań.
Przykład.
Prosty przykład oczekiwań kształtowanych zgodnie z hipotezą oczekiwań adaptacyjnych może być wyrażony przy pomocy następującego wzoru:
gdzie:
Wynika stąd, że wartość prognozy w okresie następnym formula_2 zależy od wartości prognozy w okresie poprzednim formula_4 oraz błędu popełnionego przy prognozowaniu w okresie poprzednim formula_9
W przypadku gdy prognoza w poprzednim okresie była zbyt niska formula_10 wówczas następuje korekta prognozy w kolejnym okresie w górę:
Jeżeli prognoza w poprzednim okresie była zbyt wysoka formula_12 wówczas następuje korekta prognozy w okresie kolejnym w dół:
Innymi słowy, oczekiwania adaptują się w zależności od błędów popełnionych w przeszłości, skąd nazwa hipotezy.
Z powyższego wzoru wynika również, że prognozowaną wartość oczekiwanej zmiennej można wyrazić jako średnią ważoną wszystkich jej przeszłych wartości:
Im starsza obserwacja, tym niższa odpowiadająca jej waga.

</doc>
<doc id="1387325" url="https://pl.wikipedia.org/wiki?curid=1387325" title="Zamek w Alanii">
Zamek w Alanii

Zamek w Alanii (tur. Alanya Kalesi) – seldżucka twierdza znajdująca się 
w Alanii (miasto w Turcji położone nad Morzem Śródziemnym). 
Zamek zawdzięcza swoją dzisiejszą formę sułtanowi Alaeddin Keykubadowi, pod którego panowaniem (XIII wiek) Alanya przeżywała okres największego rozwoju. Położony na wysokości około 250 m n.p.m. na cyplu otoczonym z trzech stron wodą oraz odgrodzonym stromym zboczem od strony lądu, stanowił bardzo dobrze chronioną twierdzę, która była centrum militarnym i administracyjnym dla całego regionu. 
Obecnie zamek stanowi największą, turystyczną atrakcję miasta. Jest otwarty do zwiedzania, w obrębie 
jego murów znajduje się wiele zabytków, między innymi meczet, bizantyjska kaplica, stocznia i Czerwona Wieża – symbol Alanii znajdujący się w herbie miasta. 
Historia powstania zamku.
Alanya została założona w XIII wieku, ale osadnictwo i budowa miasta na zajmowanym obecnie przez nią obszarze 
odbywała się już znacznie wcześniej. Pierwsze fortyfikacje znajdujące się na cyplu, na którym zbudowany jest obecny zamek, powstały w epoce hellenistycznej. Umocnienia były rozwijane za czasów panowania 
Cesarstwa rzymskiego i bizantyjskiego. W VII wieku Bizancjum borykało się z najazdami arabskimi i w tym okresie szczególną wagę przyłożono do rozbudowy zamku i murów miejskich, które uchroniły miasto (nazywane wtedy Kalonoros). 
W roku 1204, w konsekwencji IV wyprawy krzyżowej, miasto wraz z zamkiem przeszło pod kontrolę Armenii Małej, a w roku 1221 zostało zdobyte przez Turków Seldżuckich. Sułtan Alaeddin Keykubad na bazie istniejącego miasta założył i znacznie rozbudował nowe miasto, które nazwał od swojego imienia – Alaiye (w XX w. po wprowadzeniu nowego alfabetu nazwa został zmieniona na "Alanya"). Dużych zmian doczekały się wtedy także zamek i mury miejskie, które przybrały formę znaną współcześnie. Częścią fortyfikacji stała się też Czerwona Wieża (jej budowę 
ukończono w 1226 roku), która jest obecnie symbolem Alanii.
Później, na przestrzeni wieków Alanya kilkakrotnie zmieniała właściciela, ale nie miało to już większego wpływu na kształt zamku i powiązanych z nim fortyfikacji. Gdy w roku 1525 Piri Reis, znany kartograf i korsarz imperium osmańskiego, opublikował "Księgę mórz", atlas zawierający około 210 map, na jednej z nich umieścił Alanię. Miasto widziane oczami tego słynnego kartografa, to zabudowania pokrywające półwysep otoczony murami obronnymi, Czerwona Wieża u wejścia do portu i Zamek górujący nad okolicą. 
Lokalizacja zamku i budowle wchodzące w skład fortyfikacji.
Zamek w Alanii to nie tylko cytadela, ale także połączony z nią system murów obronnych chroniących miasto 
oraz kilka innych budowli, które powstały za panowania Alaeddina Keykubada: Czerwona Wieża i położone w obrębie 
murów stocznia i zbrojownia. Wszystkie te umocnienia znajdują się na wysuniętym cyplu chronionym z trzech stron morzem, a od strony lądu stromym zboczem. Zamek od strony zachodniej chroniony jest ponad 200-metrowym urwiskiem, a w stronę wschodnią rozbudowywana była struktura murów (około 6,5 km murów, zawierających 140 wież strażniczych) formująca kolejne obszary, do których można było przenosić obronę twierdzy podczas ewentualnego szturmu. Najbardziej wewnętrzna część murów formowała cytadelę, zewnętrzne fortyfikacje służyły ochronie zabudowań miejskich i osłaniały Alanie od wschodniej strony, z której półwysep łagodniej 
schodzi w kierunku brzegu. W tej części murów została też zbudowana Czerwona Wieża, twierdza stojąca niedaleko wejścia do portu. 
Cytadela, nazywana także "Zamkiem Wewnętrznym", umieszczona jest w południowo-zachodniej, najwyższej części cypla na wysokości około 250 m n.p.m. Większość znajdujących się w jej obrębie budynków była budowana wzdłuż murów, tylko w zachodniej części twierdzy (mury wzdłuż urwiska) brak jest zabudowań wzdłuż umocnień. Sądzi się, że większość budynków miała przeznaczenie 
wojskowe (koszary, magazyny itp.). Jednym z nielicznych zabudowań niegraniczących z murami jest chrześcijański kościół wybudowany za czasów Bizancjum (X wiek). W zamku zachowały się także w dobrym stanie zbiorniki na wodę deszczową zbudowane za czasów Keykubada, które mogły być wykorzystane podczas długotrwałego oblężenia. Ostatnie prace wykopaliskowe na terenie cytadeli ukazały ruiny, które interpretowane są przez archeologów jako pozostałości po pałacu Alaeddina Keykubada. Na terenie zamku, po zewnętrznej stronie murów formujących cytadelę znajdują się także meczet i karawanseraj zbudowane przez Sulejmana Wspaniałego.
U wejścia do portu stoi Czerwona Wieża (tur. "Kızılkule"), symbol miasta Alanya. Jej przeznaczeniem była ochrona portu i stoczni przed atakami ze strony morza. Została ona wybudowana przez Alaeddina Keykubada w roku 1226 na podstawie planów architekta Ebu Ali Reha el Kettani z Aleppo, twórcy zamku w Synopii. Jej nazwa wiąże się z charakterystycznym kolorem ścian, uzyskanym dzięki czerwonym cegłom, które musiały być użyte w związku z problemami napotkanymi przy budowie wyższych partii budowli. Do budowy części ścian użyto też marmuru, który był pozostałością po antycznym mieście na bazie którego zbudowana Alanię. Wieża ma 33 metry wysokości i zbudowana jest na planie ośmiokąta foremnego o średnicy 29 metrów. Posiada 5 poziomów, na jej szczycie znajduje się cysterna, która była przeznaczona do kumulowania wody deszczowej, a przy okazji została zaprojektowana tak, aby jak najlepiej przenosić wagę całej budowli. Cała wieża jest otwarta do zwiedzania, dodatkowo znajduje się na jej terenie muzeum etnograficzne. 
Na południe od Czerwonej Wieży znajduje się stocznia, która sąsiaduje z murami zamku. Jej budowę rozpoczęto w 1227 roku. Budynek stoczni ma 57 metrów długości (mierzonej wzdłuż brzegu) i posiada 5 zabudowanych (ściany i łukowe sklepienie) doków o długości 40 metrów każdy. Z zabudowaniami zawierającymi doki połączona jest też mała wieża strażnicza, w której stacjonowali żołnierze odpowiedzialni za ochronę stoczni. Była to pierwsza seldżucka stocznia na Morzu Śródziemnym, służyła do budowy i naprawy mniejszych statków. Alladin Kejkubat zbudował ją jako druga po stoczni w Synopie leżącej nad Morzem Czarnym, co było częścią jego strategii ekspansji na morzach. Po zakończeniu budowy uzyskał honorowy tytuł "Pana Dwóch Mórz".
Stan obecny.
Obecnie zamek jest najbardziej znanym zabytkiem Alanii. Jest otwarty do zwiedzania – na szczyt półwyspu w miejsce, w którym znajduje się cytadela, prowadzi stroma i kręta droga, można dostać się tam pieszo lub samochodem. Wzdłuż trasy można natknąć się na małe restauracje prowadzone w charakterystycznym dla tego rejonu stylu oraz osady, w których mieszkańcy wytwarzają tradycyjne pamiątki. Większość z tych miejsc wygląda tak, jakby czas zatrzymał się tam na początku XX w. Wstęp do cytadeli i na Czerwoną Wieżę (gdzie znajduje się dodatkowo muzeum etnograficzne) jest płatny, w pozostałe miejsca na terenie zamku można dostać się za darmo. 

</doc>
<doc id="1387326" url="https://pl.wikipedia.org/wiki?curid=1387326" title="Synagoga w Krzemieńcu">
Synagoga w Krzemieńcu

Synagoga w Krzemieńcu – żydowska bóżnica znajdująca się w Krzemieńcu na Wołyniu.
Obecnie użytkowana jest jako dworzec autobusowy.

</doc>
<doc id="1387327" url="https://pl.wikipedia.org/wiki?curid=1387327" title="Teoria oczekiwań adaptacyjnych">
Teoria oczekiwań adaptacyjnych



</doc>
<doc id="1387328" url="https://pl.wikipedia.org/wiki?curid=1387328" title="12 Oszmiańska Brygada Armii Krajowej">
12 Oszmiańska Brygada Armii Krajowej

12 Oszmiańska Brygada AK – polski oddział partyzancki Okręgu Wilno Armii Krajowej.
W lipcu 1944 w ramach Zgrupowania nr 3 Okręgu AK Wilno żołnierze brygady wzięli udział w operacji Ostra Brama. Przez kilka dni kwaterowali w pobliskich Powelkach. W lipcu 1944 liczyła ok. 400 partyzantów.
O świcie 18 lipca 1944, w Puszczy Rudnickiej, 10 Brygada Armii Krajowej została rozbrojona przez zmotoryzowane oddziały Armii Czerwonej.
Formowanie i zmiany organizacyjne.
Na początku kwietnia 1944 polskie oddziały partyzanckie działające w Inspektoracie F mocno powiększyły swój stan liczbowy i zostały przekształcone w brygady. Z V oddziału partyzanckiego „Marsa” utworzona została na bazie ośrodka AK w Krewie 12 Brygada pod dowództwem por. Hieronima Romanowskiego „Cerbera”. W tym czasie liczyła nieco ponad 50 ludzi. W kwietniu nastąpił dynamiczny rozwój brygady. Powołano dwa plutony strzeleckie, pluton zwiadu konnego, sekcję pionierów, drużynę ckm. Miesiąc upłynął na szkoleniu ochotników i tworzeniu nowych pododdziałów 12 brygady.
Pod koniec kwietnia wyznaczono koncentrację Zgrupowania nr 3 Okręgu Wilno Armii Krajowej. Miała ona nastąpić w rejonie miejscowości Klewica, Graużyszki, Wojsznaryszki. 12 Brygada stawiła się na koncentrację i została zakwaterowana w Wojnaryszkach. Liczyła wtedy około 120 uzbrojonych żołnierzy-partyzantów.
Na początku czerwca stan 12 Brygady wynosił 230 ludzi. Również w czerwcu przeprowadzono reorganizację oddziału. Trzy plutony strzeleckie zostały przekształcone w trzy kompanie. W drugiej połowie czerwca do brygady dołączyły się wykwalifikowane sanitariuszki, utworzono też sekcję żandarmerii.
Działania brygady.
12 maja w Graużyszkach odbyła się odprawa koordynacyjna dowódców brygad 3 Zgrupowania. Uczestniczył w niej też komendant „Wilk”. Plan działania przedstawił mjr „Jarema”. Przewidywał on rozbicie czterech kompanii z korpusu posiłkowego gen. Plechaviciusa stacjonujących w Murowanej Oszmiance. Brygada otrzymała zadanie ubezpieczać i osłaniać akcję.
Jeszcze 12 maja o 23.00. na Murowaną Oszmianką ruszyły cztery plutony 8 Brygady „Tura”. 3 Brygada „Szczerbca”, która miała uderzyć z zachodniej strony, spóźniła się akcję i do 23.30 w tym kierunku nie padł ani jeden strzał. W takich warunkach mjr „Jarema” nakazał uderzyć 12 Brygadzie z południa. Brygada uderzyła z marszu i częściowo odciążyła 8 Brygadę. Wzięła przy tym do niewoli około 20 litewskich żołnierzy.
W końcu maja nastąpiła zmiana miejsca stacjonowania brygad 3 Zgrupowania. 12 Brygada zakwaterowała się w Wierebuszkach.
29 maja walkę z silnym oddziałem sowieckim w okolicach Solecznik na trasie Klewica-Bieniakonie stoczyły patrole z 12 i 13 Brygady. Sowieccy partyzanci przechodzili z Puszczy Nalibockiej do Puszczy Rudnickiej. Po napotkaniu polskiego patrolu, oddział sowiecki otworzył ogień. W walce zginęło 4 polskich partyzantów: kpr. Ryszard Dudek „Zuch” i kpr. Felicjan Harynowski „Blok” z 13 Brygady, oraz st. sierż. Czajkowski „Czajka”, strz. Stanisław Wasilewski „Gwóźdź” „Gwiazda” z 12 Brygady. Pochowani zostali w Dziewieniszkach na skwerze w rynku pod kościołem.
W pierwszej dekadzie czerwca brygady 3 Zgrupowania otrzymały rozkaz zlikwidowania posterunku policji litewskiej w Holszanach rozmieszczony w budynku szkoły. 12 Brygada „Cerbera” miała ubezpieczać akcję z kierunku Oszmiany. Akcję zaplanowano na 8 czerwca, początek akcji – 23.00. Niestety, jeszcze przed 23.00, do Holszan przybyła kolumna 5 niemieckich czołgów. W tych warunkach nastąpiło odwołanie akcji. Wszczęcie walki oznaczało spalenie wielu zabudowań w samym mieście.
Po akcji na Holszany brygada rozpoczęła penetrację terenu w oparciu o wsie Giejstuny i Wierebuszki. W drugiej połowie czerwca miała kilka drobnych potyczek z wojskowymi patrolami niemieckimi ochrony torów kolejowych w okolicach Bohdanowa na linii kolejowej Mołodeczno-Lida. 20 czerwca brygada rozbroiła załogę samolotu niemieckiego, który przymusowo wylądował w okolicach Krewy. 22 czerwca walczyła z oddziałem niemieckim w Molewiczach.
W sumie, w okresie od kwietnia do czerwca 1944 brygada przeprowadziła 7 akcji bojowych.
Walki w ramach Akcji „Burza”.
Rozkaz udziału w operacji Ostra Brama zastał brygadę w okolicach Holszan. Zgodnie z rozkazem miała opanować lotnisko na Porubanku i zniszczyć samoloty. Brygada nie zdążyła na czas dołączyć do Zgrupowania Bojowego nr 3 i rozkazu zniszczenia lotniska nie wykonała. Lotnictwo niemieckie bardzo mocno bombardowało polskie oddziały i zadało ciężkie straty.
Podczas przekraczania drogi Boruny-Holszany związała się walką z Niemcami. Straty własne: 1 zabity, 2 zaginionych i 4 rannych. Do Szwajcar dotarła rankiem 7 lipca. Ochraniała szpital polowy 3 czołówki sanitarnej.
7 lipca pod Szwajcarami wspólnie z 6 Brygadą mjr. Leona Koplewskiego – "Konara" uwolniła około 4 tysięcy jeńców z obozu w Mińsku maszerujących pod konwojem na Zachód.

</doc>
<doc id="1387332" url="https://pl.wikipedia.org/wiki?curid=1387332" title="Hipoteza oczekiwań adaptacyjnych">
Hipoteza oczekiwań adaptacyjnych



</doc>
<doc id="1387333" url="https://pl.wikipedia.org/wiki?curid=1387333" title="Kościół św. Ignacego Loyoli i św. Stanisława Kostki w Krzemieńcu">
Kościół św. Ignacego Loyoli i św. Stanisława Kostki w Krzemieńcu

Kościół pw. św. Ignacego Loyoli i Stanisława Kostki, obecnie "cerkiew Przemienienia Pańskiego" – dawny kościół rzymskokatolicki znajdujący się w Krzemieńcu w obwodzie tarnopolskim na Ukrainie, należący pierwotnie do zakonu jezuitów.
Książę Michał Serwacy Wiśniowiecki w r. 1728 zobowiązał się zbudować nowy koś­ciół dla istniejącej rezydencji Jezuitów w Krzemieńcu. Zespół klasztorny został zbudowany w latach 1731–1745 według projektu o. Pawła Giżyckiego (być może przy wpływie Pawła Fontany) z fundacji księcia Michała Serwacego Wiśniowieckiego. Jest to najdoskonalsze dzieło Pawła Giżyckiego, którego genezy należy szukać w rzymskim klasycyzującym baroku początku XVIII w. Rozpoczęta jednocześnie od południa budowa szkół została ukończona w 1753 r. Budowa drugiego północnego skrzydła klasztoru trwała jeszcze w latach 70. XVIII w. i nie została ukończona, ponieważ w 1773 r. zakon jezuitów został skasowany. Po tym fakcie kościół zakonny stał się kościołem parafialnym, a po powstaniu listopadowym, w 1832 przejęła go Cerkiew prawosławna. W okresie II Rzeczypospolitej ponownie funkcjonował jako kościół katolicki, jednak po aneksji Wołynia przez ZSRR i włączeniu go do Ukraińskiej SRR urządzono w nim salę sportową. Po upadku ZSRR przekazany Ukraińskiemu Kościołowi Prawosławnemu i zaadaptowany na sobór Przemienienia Pańskiego (do 2018 Ukraińskiego Kościoła Prawosławnego Patriarchatu Kijowskiego, następnie Kościoła Prawosławnego Ukrainy).
Bibliografia.
 

</doc>
<doc id="1387335" url="https://pl.wikipedia.org/wiki?curid=1387335" title="9 Oszmiańska Brygada Armii Krajowej">
9 Oszmiańska Brygada Armii Krajowej

9 Oszmiańska Brygada AK - polski oddział partyzancki Okręgu Wilno Armii Krajowej.
Dowódcą brygady był chor. Jan Kolenda ps. "Mały".
W lipcu 1944 w ramach Zgrupowania nr 3 Okręgu AK Wilno, brygada wzięła udział w Operacji „Ostra Brama”. Przez kilka dni kwaterowała w Dukielach w gminie Rudomino. W tym czasie liczyła ok. 300 partyzantów.
O świcie 18 lipca 1944, na obrzeżach Puszczy Rudnickiej, 9 Brygada Armii Krajowej została rozbrojona przez zmotoryzowane oddziały Armii Czerwonej.
Formowanie.
Na początku kwietnia 1944 polskie oddziały partyzanckie działające w Inspektoracie „F” mocno powiększyły swój stan liczbowy i zostały przekształcone w brygady. Z IV oddziału partyzanckiego pod dowództwem chor. Jana Kolendy ps „Mały” została zorganizowana 9 Brygada Armii Krajowej.
Pod koniec kwietnia wyznaczono koncentrację Zgrupowania nr 3 Okręgu Wilno Armii Krajowej. Miała ona nastąpić w rejonie miejscowości Klewica, Graużyszki, Wojsznaryszki. 9 Brygada stawiła się na koncentrację i została zakwaterowana w Graużyszkach. Liczyła wtedy około 90 uzbrojonych żołnierzy–partyzantów.
Działania brygady.
W kwietniu 1944 brygada przeprowadziła kilka akcji. 15 kwietnia zajęła litewską wieś Knistuszki i rozbroiła członków samoobrony litewskiej. Następnego dnia stoczyła potyczkę z niemiecko-litewską ekspedycją karną.
12 maja w Graużyszkach odbyła się odprawa koordynacyjna dowódców brygad 3 Zgrupowania. Uczestniczył w niej też komendant okręgu ppłk „Wilk”. Plan działania przedstawił mjr „Jarema”. Przewidywał on rozbicie czterech kompanii z korpusu posiłkowego gen. Plechaviciusa stacjonujących w Murowanej Oszmiance. Brygada otrzymała zadanie ubezpieczać i osłaniać akcję.
W pierwszej dekadzie czerwca brygady 3 Zgrupowania otrzymały rozkaz zlikwidowania posterunku policji litewskiej w Holszanach rozmieszczony w budynku szkoły. 9 Brygada pozostawała w odwodzie. Akcję zaplanowano na 8 czerwca, początek akcji – 23.00. Niestety, jeszcze przed 23.00, do Holszan przybyła kolumna 5 niemieckich czołgów. W tych warunkach nastąpiło odwołanie akcji. Wszczęcie walki oznaczało spalenie wielu zabudowań w samym mieście.
Po akcji na Holszany brygada zajęła tereny wokół Kucewicz. Doszło tu do starcia z sowieckimi partyzantami, którzy według polskich relacji, rabowali wieś Kucewicze. Była to brygada sowieckich partyzantów im. Gastełło Manochina i 1 Witebska Brygada Potapienki, które jeszcze 5 czerwca sforsowały Wilię i po przekroczeniu toru kolejowego Mołodeczno-Wilno, podeszły pod Krewo. z Sowietami walczono też pod Tołmuciszkami. Według meldunku Manochina, dwie brygady sowieckie zmuszone zostały do wycofania się z tych terenów na skutek działania przeważających sił polskich. 13 czerwca 1944 roku sowieccy partyzanci po oderwaniu się z walką od brygad polskich, według meldunku Manochina, po 60 km marszu osiągnęli Wojstom. Dalej w swym meldunku Manochin stwierdza, że tereny Oszmiańszczyzny w czerwcu 1944 roku „"były kontrolowane przez białopolaków, którzy przeprowadzili tutaj dużą pracę w organizacji wrogiego nam podziemia”".
W sumie, w okresie od kwietnia do czerwca 1944 brygada przeprowadziła 9 akcji bojowych.
Działania w okresie Akcji „Burza”.
W końcu czerwca brygada weszła w skład Zgrupowania nr 3 Okręgu Wilno Armii Krajowej. 
W pierwszych dniach lipca na te tereny spłynęły z lasów oddziały sowieckiej partyzantki, które żądały złożenia broni przez polskie oddziały. Prawdopodobnie z tej przyczyny 9 Brygada nie mogła wykonać dywersji i sabotażu w ramkach akcji „Burza”. Z powodu przyspieszonego natarcia sowieckiego brygada przesunęła się w kierunku Wilna, na pozycje wyjściowe do uderzenia na Wilno.
9 Brygada wyruszyła ze Szwajcar na podstawy wyjściowe do natarcia usytuowane na południowym skraju wsi Góry. Otrzymała rozkaz uderzyć w kierunku na Rossę. Początek natarcia ustalono na 24:00. W rzeczywistości uderzono o świcie 7 lipca. Brygada, nie ponosząc większych strat, dotarła do bunkrów niemieckich na Hrybiszkach i zaatakowała je. Niemcy poddawali się. Z bunkra wyszedł podoficer i kilku żołnierzy. „Mały”, nie przeczuwając podstępu, wyszedł ze swoim gońcem do przodu. W tym momencie padła seria z karabinu maszynowego i dowódca oddziału partyzanckiego zginął na miejscu. Incydent ten zatrzymał pomyślnie rozwijające się natarcie polskie. Nieprzyjaciel rozpoczął ostrzał artyleryjski. Do akcji weszły samoloty. 9 Brygada rozproszyła się i cofnęła. 
Dowództwo objął por. Jan Dubiski ps. „Gracz”.

</doc>
<doc id="1387336" url="https://pl.wikipedia.org/wiki?curid=1387336" title="Zespół ICF">
Zespół ICF

Zespół ICF (zespół niedobór odporności-niestabilność regionu centromerowego-nieprawidłowości twarzy, ang. immunodeficiency, centromeric region instability, facial anomalies syndrome, ICF) – rzadki zespół uwarunkowany genetycznie, o dziedziczeniu autosomalnym recesywnym, charakteryzujący się pierwotnym niedoborem odporności mimo obecnych limfocytów B, charakterystycznymi rearanżacjami w regionie centromerów chromosomów 1, 16 i niekiedy 9 (obecność heterochromatyny jukstacentromerycznej), łagodną dysmorfią twarzy, opóźnieniem wzrostu, niechęcią do ssania w okresie niemowlęcym i opóźnieniem psychoruchowym. Poziomy IgG, IgA, IgM i IgE w osoczu są niskie. Do rozpoznania prowadzą nawracające infekcje w okresie niemowlęcym. U większości pacjentów choroba wywołana jest przez mutacje genu "DNMT3B". Do dziś opisano około 50 przypadków zespołu.

</doc>
<doc id="1387338" url="https://pl.wikipedia.org/wiki?curid=1387338" title="Oczekiwania adaptacyjne">
Oczekiwania adaptacyjne



</doc>
<doc id="1387340" url="https://pl.wikipedia.org/wiki?curid=1387340" title="Racjonalne oczekiwania">
Racjonalne oczekiwania



</doc>
<doc id="1387345" url="https://pl.wikipedia.org/wiki?curid=1387345" title="Bolesław Wojciechowicz">
Bolesław Wojciechowicz

Bolesław Wojciechowicz (ur. 2 stycznia 1927 w Postawach, zm. 29 października 2010) – polski naukowiec, profesor nauk technicznych specjalizujący się w budowie maszyn, trybologii i maszynach rolniczych.
Życiorys.
Urodził się na Wileńszczyźnie, po II wojnie światowej w ramach repatriacji trafił do Poznania, gdzie osiadł na stałe. Tam, w 1950 roku, ukończył studia inżynierskie w Szkole Inżynierskiej, a w 1955 studia magisterskie na Politechnice Poznańskiej. Również w 1950 roku podjął pracę jako asystent w Katedrze Silników Spalinowych, kierowanej przez Bolesława Orgelbranda. W 1962 roku uzyskał stopień doktora, w 1968 doktora habilitowanego. a w 1972 tytuł profesora nauk technicznych.
Od 1968 należał do PZPR. W latach 1968–1972 pełnił funkcje prorektora ds. nauki, a w latach 1972–1981 rektora Politechniki Poznańskiej.
Został pochowany na Cmentarzu przy ul. Chrobrego w Poznaniu.
Wyróżnienia i odznaczenia.
Uhonorowany licznymi odznaczeniami, w tym: 

</doc>
<doc id="1387346" url="https://pl.wikipedia.org/wiki?curid=1387346" title="Eleuterios Venizelos">
Eleuterios Venizelos



</doc>
<doc id="1387351" url="https://pl.wikipedia.org/wiki?curid=1387351" title="Dżunajd">
Dżunajd

Dżunajd (arab. لجنيد) (właściwie Abu al-Kasim Ibn Muhammad Ibn al-Chazzaz al-Dżunajd) (ur. ok. 830 w Nihawandzie, zm. 910 w Bagdadzie) – sufi pochodzenia perskiego, do którego odwołują się wszystkie późniejsze łańcuchy transmisji doktryny i legitymacji w sufizmie.
Dżunajd był Persem urodzonym w Nihawandzie, jednak niemal całe życie spędził w Bagdadzie. Był starannie wykształcony zarówno w teologii, jak i prawie. Tego ostatniego uczył go Abu Saura al-Kalbi, natomiast w sufizm wprowadził go jego wuj, Sari as-Sakati, oraz kilku innych mistrzów, w tym Haris al-Muhasibi. Poza tym Dżunajd wielkim szacunkiem darzył Al-Bistamiego. Był także być może pierwszym sufim, który wprost wyraził swoje zadłużenie w stosunku do Alego, jeśli chodzi o mistyczną wiedzę, jego zdaniem ten bowiem posiadał zarówno wiedzę egzoteryczną ("ʿilm") jak i ezoteryczną ("h.ikma").
Dżunajd bronił zasady „trzeźwości” ("ṣabr") w przeciwstawieniu do „upojenia” ("sukr"), osiąganego w stanie mistycznej ekstazy. Według niego upojenie jest czymś złym, ponieważ niszczy normalny stan mistyka i prowadzi do utraty przez niego rozsądku i samokontroli. Ta obrona doktryny trzeźwości uczyniła z Dżunajda modelowy przykład sufiego, który był akceptowalny zarówno dla mistyków jak i teologów, i to z tego powodu Dżunajd bronił również szariatu. Według Al-Hudżwiriego nikt nie mógł mu nic zarzucić zarówno jeśli chodzi o jego zewnętrzne zachowanie ("z.ahir"), które było w pełni zgodne z szariatem, jak i jego wewnętrzny stan ("bāṭin"), który był w pełni zgodny z zasadami mistycyzmu. Zdaniem Dżunajda tylko ten może prawdziwie podążać mistyczną „ścieżką” ("ṭarīqa") kto idzie nią z Koranem w prawej i Sunną w lewej ręce. Wolał on strój ulema od wełnianego stroju ("xerqa") sufich, którego nie założył mimo ciągłych nalegań jego uczniów i innych ludzi. Według niego jedyną bezpieczną dla ludzi ścieżką jest ta wytyczona przez Mahometa, ponieważ prawdziwą i pewną wiedzą jest wiedza objawiona przez Boga w Koranie i ogłoszona przez Proroka, która została przez niego ucieleśniona w Sunnie.
Według Dżunajda tauhid polega na separacji tego, co wieczne, od tego co jest poczęte w czasie, ponieważ Bóg nie może być w żaden sposób ujęty przez kategorie właściwe dla naszej fenomenalnej egzystencji. Tauhid oznacza także, że człowiek posiada pewność, iż Bóg jest unikatowy w swej pozaczasowości i że nie ma niczego podobnego do niego, a ponadto iż nic i nikt nie może podjąć działań, które On i tylko On jest w stanie podjąć. Przy innej okazji Dżunajd miał powiedzieć, że jest to największa z pewności z którą wierzysz iż cała możność tak samo jak brak możności w rzeczach stworzonych jest aktem Boga.
U podstaw jego koncepcji dążenia do poznania Boga leży idea przymierza ("mīt_āq" – Koran 7:171), jakie człowiek zawarł z Bogiem. Dżunajd stworzył trzystopniową doktrynę poznania mistycznego. Najpierw należy oddzielić sprawy wieczne od przemijających ("ifrād"). Wtedy prawdziwy i autentycznie wierzący muzułmanin może stanąć twarzą w twarz z Bogiem, rozpłynąć się w nim, stać się niebytem. Następuje wówczas "fanāʾ", „zniknięcie”, stan znany z teorii mistycznej Al-Bistamiego. Jednak u Dżunajda celem mistyka nie jest fana, ale odzyskanie w tym stanie wszystkich cech ludzkich, tyle że oczyszczonych i doskonałych. Jest to "baqā baʿda âl-fanāʾ".
Atrybuty Boga zastępują własne atrybuty mistyka, a jego indywidualne istnienie znika, ale tylko na moment. Potem powraca on do własnej egzystencji i świata, nie zapominając jednak o chwili zbliżenia się do Boga. Dżunajd pisze: „Miłość Boga jest w swojej istocie rozświetleniem serca przez radość z powodu bliskości Ukochanego; a kiedy serce jest pełne promiennej radości, znajduje zadowolenie w tym, że pozostaje ze wspomnieniem Ukochanego [...], gdy samotności towarzyszy tajna rozmowa z Ukochanym, radość z tej rozmowy ogarnia rozum, który przestaje zajmować się tym światem i wszystkim, co w nim jest”. Według Dżunajda wysiłek poszukiwania prawdy w historii człowieka powinien być skierowany na wypełnienie przymierza zawartego przez człowieka w obecności Boga i powrót do stanu w którym znajdował się on przed urodzeniem.

</doc>
<doc id="1387354" url="https://pl.wikipedia.org/wiki?curid=1387354" title="CEPiK">
CEPiK



</doc>
<doc id="1387355" url="https://pl.wikipedia.org/wiki?curid=1387355" title="10 Oszmiańska Brygada Armii Krajowej">
10 Oszmiańska Brygada Armii Krajowej

10 Oszmiańska Brygada AK „Gustawa” – polski oddział partyzancki Okręgu Wilno Armii Krajowej.
W lipcu 1944 w ramach Zgrupowania nr 3 Okręgu AK Wilno oddział wziął udział w operacji Ostra Brama. W lipcu 1944 liczyła ok. 400 partyzantów.
Koncentracja brygady.
W czerwcu 1944 sztab 3 Zgrupowania przeprowadził na swoim terenie mobilizację mężczyzn pozostających w siatce konspiracyjnej. Jako odwód sformowano 10 Brygadę AK pod dowództwem por. Konrada Bukowskiego „Gustawa”. Do pomocy przy organizowaniu brygady zostali oddelegowani z 13 Brygady AK komendant Obwodu Mołodeczno por. Władysław Burak „Gajewski” oraz ppor. Wiktor Snastin „Kurek”.
Łączniczki na rozkaz komendanta Obwodu „Oset” powiadomiły komendantów placówek o miejscu koncentracji wszystkich mężczyzn zdolnych do walki, pozostających w konspiracji. Miejscem koncentracji był rejon Murowanej Oszmianki. Dowództwo formowało się w Karwieliszkach. Ośrodek Soły wyznaczył koncentrację w folwarku Porojście dla placówek Soły i Żuprany, a w Birżanach dla placówek Kuszlany i Smorgonie. Placówki: Polany, Graużyszki i Krewo miały bezpośrednio pod dowództwem swoich komendantów zameldować się w Karwieliszkach. Personel medyczny wywodzący się z konspiracji zbierał się w folwarku Rojsty. Porucznik Gajewski objął komendę nad zgrupowaniem przebywającym w folwarku Olchówce. Marszem ubezpieczonym ruszył w kierunku Karwieliszek przez Małe Powiaże. W okolicy Osinówki przekroczono szosę łączącą Oszmianę z Holszanami. Z Osinówki pod osłoną lasu partyzanci dotarli do Mordas, przekraczając szosę Oszmiana – Graużyszki, stamtąd przez folwark Pohulanka, wieś Antony, Kuckuny, dwór Sołki, Łysą Górę dotarli do Karwieliszek.
Koncentracja trwała trzy dni, Odległość poszczególnych placówek od miejsca zbiórki była różna: od 7 km do przeszło 40 km. Początkowo utworzono trzy plutony. Ochotników po służbie wojskowej sprzed 1939 podzielono na trzy grupy przydzielając do każdego z plutonów jako kadrę do pomocy przy szkoleniu rekrutów. Pierwszy pluton zakwaterował się w miejscowości Wasiowce, drugi pluton – w zaścianku Łysa Góra, trzeci pluton pozostał w Karwieliszkach. Przystąpiono do intensywnego szkolenia strzeleckiego i bojowego.
Każdego dnia zgłaszali się z dalszych terenów członkowie siatki konspiracyjnej, nie mogąc trafić do oddziałów macierzystych (realizowały one w tym czasie zadania "Burzy"). Zgłaszali się dezerterzy z Wehrmachtu, wcieleni doń Polacy z Poznańskiego i Śląska oraz członkowie policji białoruskiej. Dowództwo brygady wcielało do swoich szeregów Polaków z Poznańskiego i Śląska oraz Jugosłowian zatrudnionych w organizacji Todt, natomiast z policji białoruskiej tych, którzy w różny sposób wcześniej ostrzegali ludność polską przed represjami.
Obsada personalna brygady.
8 lipca 1944,ze względu na napływ sporej ilości ochotników do Brygady, w Karwieliszkach nastąpiła jej reorganizacja. Uformował się ostatecznie następujący skład osobowy brygady:
1 kompania:
2 kompania:
3 kompania:
sekcja minerska:
drużyna łączności:
drużyna sanitarna:
pielęgniarki:

</doc>
<doc id="1387369" url="https://pl.wikipedia.org/wiki?curid=1387369" title="Anioł w szafie">
Anioł w szafie

Anioł w szafie – polski dramat z 1987 roku w reżyserii Stanisława Różewicza i z jego scenariuszem. Porusza problematykę odpowiedzialności, wyborów i sumienia. Stanowi nawiązanie do filmu S. Różewicza "Kobieta w kapeluszu" z roku 1984. Widzowie i krytycy .
Fabuła.
Protagonistą jest Jan (Jerzy Trela) – filmowy realizator dźwięku. To człowiek wrażliwy, oddany pracy i poważany. Nosi w sobie tajemnicę, która rzutuje na jego chłodny stosunek do otoczenia. Przed laty słyszał wołanie o pomoc, lecz jej nie udzielił. Był w tym czasie z Elżbietą (Beata Paluch).
W jego życiu zaczynają się dziać dziwne rzeczy – nietypowe zakłócenia podczas nagrywania dźwięku i zaginięcie mikrofonu, ponadto reżyser realizowanego filmu (Piotr Machalica) ma wyrzuty sumienia, że nie pokaże w nim całej prawdy. Jan radzi mu, żeby posłuchał tego wewnętrznego głosu. Sam też nie daje sobie rady ze wspomnieniami i wyrzutami sumienia. Psychiatra diagnozuje u niego tzw. „tłumienie świadomości”. W dodatku żona Jana, Teresa (Grażyna Barszczewska), ma problemy w pracy.
Jan postanawia odnaleźć Elżbietę, ale nie jest to łatwe. Dowiaduje się, że po tej pamiętnej nocy, gdy słyszał głos wołający go o ratunek, w pobliżu znaleziono zwłoki mężczyzny, a zaraz później Elżbieta wyjechała. Jan próbuje też odzyskać skradziony mikrofon, przy czym zostaje ciężko pobity. Potem widzi różne dziwne rzeczy.
Obsada.
oraz:

</doc>
<doc id="1387372" url="https://pl.wikipedia.org/wiki?curid=1387372" title="Bitwa pod Ingavi">
Bitwa pod Ingavi

Bitwa pod Ingavi – starcie zbrojne, które miało miejsce 18 listopada 1841 roku pomiędzy armią Peru oraz Boliwii. Bitwa była toczona w ramach wojny peruwiańsko-boliwijskiej. Dowódcami obu armii byli ówcześni prezydenci obu krajów Agustín Gamarra po stronie Peru oraz José Ballivián, prezydent Boliwii.
Tło bitwy.
Po upadku konfederacji Peruwiańsko Boliwijskiej w 1839 roku, prezydent Peru Agustín Gamarra podjął kontrowersyjną decyzję o inwazji na Boliwię wykorzystując fakt kryzysu politycznego w Boliwii. Gamarra początkowy zwolennik konfederacji z Boliwią, po jej rozpadzie objął dominującą rolę polityczną w Peru oraz dążył do wojny z Boliwią która wybuchła w 1841 roku.
Wówczas władze w Boliwii natychmiastowo przejął José Ballivián, który mianował się prezydentem kraju. W czasie jego urzędowanie Boliwia posiadała trzy ekipy rządzące każda urzędująca w innym mieście. Władza legislatywna rządziła w Chuquisaca następny rząd miał swoją siedzibę w Cochabamba natomiast rząd Boliwii wraz z prezydentem Balliviánem urzędował w stolicy Boliwii, La Paz.
Bitwa.
Wraz z inwazją peruwiańską na Boliwię, Ballivián skoncentrował swoje wojska w celu pokonania sił inwazyjnych. Do głównej bitwy doszło pod miejscowością Ingavi. Wówczas trzy armie rządowe pod dowództwem Balliviána pokonały w walnej bitwie siły prezydenta Gamarry który sam zginął w walce. Porażka pod Ingavi oznaczała koniec szans Peru na wygranie wojny.
Konsekwencje.
Śmierć Gamarry doprowadziła do ostatecznego wycofania się armii peruwiańskiej z terytorium Boliwii. Porażka w wojnie oraz śmierć urzędującego prezydenta spowodowała chaos polityczny w Peru. Ówczesny wiceprezydent Manuel Menéndez objął autorytarne rządy mianując się prezydentem Peru. Wkrótce jednak ustąpił z tej funkcji na rzecz Juana Crisóstomo Torrico który ustabilizował sytuację polityczną w kraju.
Porażka armii Peru pod Ingavi oznaczała także zakończenie peruwiańskich planów o aneksji Boliwii a także ustabilizowanie relacji dyplomatycznych pomiędzy oboma krajami.

</doc>
<doc id="1387374" url="https://pl.wikipedia.org/wiki?curid=1387374" title="Okręg samodzielny Kraków AK">
Okręg samodzielny Kraków AK



</doc>
<doc id="1387376" url="https://pl.wikipedia.org/wiki?curid=1387376" title="Okręg samodzielny Śląsk AK">
Okręg samodzielny Śląsk AK



</doc>
<doc id="1387378" url="https://pl.wikipedia.org/wiki?curid=1387378" title="Orki">
Orki



</doc>
<doc id="1387383" url="https://pl.wikipedia.org/wiki?curid=1387383" title="Mablung (strażnik Ithilien)">
Mablung (strażnik Ithilien)



</doc>
<doc id="1387386" url="https://pl.wikipedia.org/wiki?curid=1387386" title="Cryolophosaurus">
Cryolophosaurus



</doc>
<doc id="1387400" url="https://pl.wikipedia.org/wiki?curid=1387400" title="Wyżyna Dżos">
Wyżyna Dżos



</doc>
<doc id="1387401" url="https://pl.wikipedia.org/wiki?curid=1387401" title="Yobe">
Yobe



</doc>
<doc id="1387403" url="https://pl.wikipedia.org/wiki?curid=1387403" title="Zbór Kościoła Zielonoświątkowego „Charisma” w Lublinie">
Zbór Kościoła Zielonoświątkowego „Charisma” w Lublinie

Zbór Kościoła Zielonoświątkowego „Charisma” w Lublinie – jeden z zielonoświątkowych zborów działających w mieście, będący wspólnotą protestancką o charakterze ewangelikalnym i charyzmatycznym.
Pastorem zboru jest Bogdan Perenc.
Działalność.
Nabożeństwa zboru odbywają się w niedzielę o godz. 10:00. Składają się z dwóch zasadniczych części: uwielbienia oraz kazania. Podczas uwielbienia wierni przy akompaniamencie różnych instrumentów muzycznych (m.in. fortepianu, gitary, perkusji) oddają chwałę Bogu przez śpiew, modlitwy, klaskanie w dłonie, taniec itp. Podczas nabożeństw dostępne są różne usługi, m.in. wkładanie rąk oraz dary duchowe, jak mówienie językami, czy proroctwo. Ważnym elementem każdego nabożeństwa jest modlitwa. Miejscowy zbór za swoje szczególne intencje wybrał modlitwy o Izrael, przebudzenie w krajach islamskich, polski rząd i rynek pracy, przebudzenie w kraju, ożywienie duchowe i ekonomiczne lubelszczyzny oraz przemianę duchową, dary duchowe i nowe miejsce spotkań dla zboru. Kazanie jest wygłaszane wyłącznie na podstawie Biblii. Zbór obchodzi regularnie Wieczerzę Pańską pod obiema postaciami. W trakcie nabożeństw organizowane są zajęcia dla dzieci w ramach szkółki niedzielnej (trzy grupy wiekowe: 4–6; 7–9; 10–12). Spotkania modlitewne zboru odbywają się dwa razy w tygodniu (poniedziałek i piątek) o godz. 18.00.
Młodzież spotyka się ponadto na spotkaniach we własnej grupie wiekowej. Podczas tych spotkań poruszane są różne tematy, zarówno typowo biblijne, jak i dotyczące codziennego chrześcijańskiego życia. Młodzież Kościoła zaangażowana jest w działalność EuroMission Polska. Przy zborze działa również grupa muzyczno-uwielbieniowa, która prowadzi uwielbienie podczas coniedzielnych nabożeństw. Przy zborze działa także punkt poradnictwa chrześcijańskiego.
Od 6 lutego 2011 zbór spotyka się w sali na I piętrze przy ul. Krochmalnej 24 w Lublinie.

</doc>
<doc id="1387406" url="https://pl.wikipedia.org/wiki?curid=1387406" title="Wszystko, co chcielibyście wiedzieć o seksie">
Wszystko, co chcielibyście wiedzieć o seksie

Wszystko, co chcielibyście wiedzieć o seksie... (ang. "The Sex Files" w Ameryce i "Sex Sense" w Europie) – kanadyjski program nadawany na kanale Discovery Channel. Program przedstawiał rozmowy na temat kilku kwestii: seksualności, genetyki, rozmnażania, orientacji seksualnej, dojrzewania, itp. Nagość przedstawiona jest z naukowego punktu widzenia - pokazano dokładnie to, co jest tematem odcinka. 
""Doktor Catherine Hood zajmuje się naukowymi badaniami na temat popędu płciowego, o których rzadko kiedy myśleliśmy, ponieważ zajmowaliśmy się zwykłymi metodami pożądania."
"Serial ukazuje nam ciekawe wywiady, oraz wypowiedzi ludzi zawodowo związanych z erotyką, pornografią, nagością i "uprawianiem miłości". Głównym celem serialu jest poszerzenie widzom wiedzy na temat seksu, oraz wszystkiego co z nim związane.""
Dotychczas wyemitowano 6 serii po 13-14 odcinków. 
Począwszy od odcinka 41 (sezon 4), program jest nadawany w wysokiej rozdzielczości.

</doc>
<doc id="1387409" url="https://pl.wikipedia.org/wiki?curid=1387409" title="Cowling">
Cowling



</doc>
<doc id="1387417" url="https://pl.wikipedia.org/wiki?curid=1387417" title="Szlak Santa Fe">
Szlak Santa Fe

Szlak Santa Fe (ang. "Santa Fe Trail") – historyczny, XIX-wieczny szlak wędrowny na południowym zachodzie Ameryki Północnej, łączący terytoria ówczesnego Missouri z Santa Fe w Nowym Meksyku. Wytyczony w roku 1821 przez Williama Becknella, służył jako strategicznie ważna handlowa i wojskowa droga aż do czasu zbudowania linii kolejowej do Santa Fe w roku 1880. Pierwotnie był to międzynarodowy szlak handlowy łączący Stany Zjednoczone z Meksykiem, ale w roku 1846 posłużył armii amerykańskiej w inwazji Nowego Meksyku podczas wojny amerykańsko-meksykańskiej. Po zagarnięciu przez USA obszaru Południowego Zachodu szlak pomógł w gospodarczym rozwoju regionu, a przede wszystkim osadnictwa, odgrywając kluczową rolę w poszerzaniu stanu posiadania ku zachodowi. W dzisiejszych czasach szlak znajduje się w gestii Służby Parków Narodowych jako Santa Fe National Historic Trail. Współczesna autostrada, biegnąca w pobliżu dawnego szlaku na terenach Kolorado i północnego Nowego Meksyku, została oznakowana jako "Santa Fe Trail, Narodowa Droga Krajobrazowa".
Przebieg.
Wschodni kraniec szlaku znajdował się w środkowym Missouri w miejscowości Franklin na północnym brzegu rzeki Missouri. Przekraczał rzekę drogą wybraną przez Becknella wzdłuż istniejącego już wcześniej "Szlaku Osage". Na zachód od Franklin szlak biegł przez Missouri mijając Arrow Rock, ciągnąc się mniej więcej wzdłuż dzisiejszej autostrady międzystanowej nr 24. Mijał od północy Marshall, przez Lexington docierał do Fort Osage, a następnie do Independence. Independence było także jednym z "miejsc odbicia" dla szlaków oregońskiego i kalifornijskiego.
Na zachód od Independence, już na terytorium Missouri, biegł równolegle do dzisiejszej autostrady międzystanowej nr 56 do miejscowości Olathe. Fragment szlaku pomiędzy Independence a Olathe był używany również przez wędrowców dążących do Kalifornii i Oregonu, których szlaki odbiegały na północny zachód w pobliżu Gardner.
Za Olathe szlak przebiegał przez miejscowości Baldwin City, Burlingame i Council Grove, następnie na zachód od McPherson do Lyons. Za Lyons – nadal wzdłuż autostrady nr 56 – do Great Bend. Koleiny wyżłobione przez tysiące kół są do dziś widoczne w wielu miejscach tego odcinka. W Great Bend szlak docierał do brzegów rzeki Arkansas. Tu rozdzielał się, biegnąc po obu brzegach rzeki do Dodge City i Garden City.
Na zachód od Garden City, w południowozachodnim Kansas, szlak dzielił się na wiele odnóg. Jedna z nich kontynuowała bieg w górę Arkansas w południowowschodnim Kolorado do miejscowości La Junta. Z La Junta kierował się na południe do Fort Union w dzisiejszym Watrous w Nowym Meksyku. Tę odnogę nazywano Górską Drogą.
Inna główna odnoga biegła na południowy zachód do doliny rzeki Cimarron w pobliżu miejscowości Ulysses i Elkhart kierując się następnie ku Boise City i Clayton, by połączyć się z północną odnogą w Fort Union. stamtąd połączone szlaki kierowały się ku Santa Fe.
Część tego odcinka również została sklasyfikowana jako National Scenic Byway.
Zagrożenia na szlaku.
Podróżujący po Szlaku Santa Fe napotykali wiele przeciwności. Ataki Indian, trudności w znalezieniu pożywienia i paszy, obok braku wody pitnej, czyniły ze szlaku drogę najwyższego ryzyka. Warunki pogodowe, jak np. potężne burze z licznymi wyładowaniami, nie ułatwiały podróży. Najczęściej, w chwili nadejścia burzy, nie było gdzie się schronić, a bydło ogarniała panika. Grzechotniki też stanowiły zagrożenie – wielu pionierów zmarło od ich ukąszeń. Główną jednak trudnością szlaku był brak wody. W rzeczywistości rzeka Cimarron była jednym z nielicznych źródeł wody pitnej na całym długim szlaku. Z jej braku zmarło wielu wędrowców.
Szlak dzisiaj.
Fragmenty szlaku w Missouri, Kansas, Oklahomie i Nowym Meksyku znajdują się obecnie na liście Krajowego Rejestru Miejsc Historycznych. Najdłuższa, łatwo rozpoznawalna część szlaku, tzw. Santa Fe Trail Remains w pobliżu Dodge City w Kansas, znajduje się na liście Narodowych Pomników Historii.

</doc>
<doc id="1387418" url="https://pl.wikipedia.org/wiki?curid=1387418" title="Oznaka (logika)">
Oznaka (logika)

Oznaka (symptom, objaw, wskaźnik) – rzecz lub zjawisko x, dzięki któremu można wnosić o obecności rzeczy lub zjawiska y. Więź między rzeczą lub zjawiskiem x a rzeczą lub zjawiskiem y ma przy tym charakter naturalny, co odróżnia oznaki od znaków, które mają charakter konwencjonalny. Tak np. dym jest (na mocy związku naturalnego) oznaką ognia, znaki dymne są natomiast znakami, jako że przypisane jest im pewne konwencjonalne znaczenie.
Odmienne ujęcie pojęć "oznaki" i "symptomu", zakładające szersze rozumienie "znaku", przedstawia Jacek Jadacki. W terminologii Jadackiego wszelkie znaki dzielą się na sygnały - znaki intencjonalne, i sygnifikatory - znaki naturalne. Wśród sygnifikatorów wyróżnić można znaki stale współwystępujące ze swoim desygnatem, znaki stanowiące przyczynę swojego desygnatu (a także znaki stanowiące skutek swojego desygnatu lub mające wspólną przyczynę ze swoim desygnatem) oraz znaki podobne do swojego desygnatu. Właśnie te znaki naturalne, które są związane ze swoimi desygnatami związkiem przyczynowo-skutkowym, Jadacki nazywa oznakami lub znakami kauzalnymi. Symptomami natomiast Jadacki nazywa znaki nie posiadające nadawcy.

</doc>
<doc id="1387420" url="https://pl.wikipedia.org/wiki?curid=1387420" title="Znak kauzalny">
Znak kauzalny



</doc>
<doc id="1387422" url="https://pl.wikipedia.org/wiki?curid=1387422" title="Linia kolejowa nr 126">
Linia kolejowa nr 126

Linia kolejowa nr 126 Chrzanów – Płaza (dawniej Jaworzno Szczakowa – Bolęcin) – jednotorowa, niezelektryfikowana linia kolejowa znaczenia miejscowego w południowej Polsce. Linia została otwarta w 1900 roku. W 1981 roku zawieszono kursowanie pociągów na odcinku Jaworzno Szczakowa – Bolęcin. Tory zostały rozebrane na odcinku Jaworzno – Chrzanów. W związku z powyższym wprowadzono nowy kilometraż linii, która obecnie zaczyna się na stacji Chrzanów, a kończy w okolicy ładowni na dawnej stacji Płaza. W 1991 roku zelektryfikowano odcinek Chrzanów – Bolęcin, a w 1995 zawieszono ruch pociągów z równoczesnym demontażem sieci trakcyjnej. Obecnie wyremontowany i przejezdny jest odcinek Chrzanów - Płaza.

</doc>
<doc id="1387423" url="https://pl.wikipedia.org/wiki?curid=1387423" title="Orange Range (album)">
Orange Range (album)

Orange Range − piąty album japońskiej grupy muzycznej Orange Range, wydany 6 grudnia 2006. Pochodzą z niego single "Champione", "Un Rock Star" oraz "Sayonara". Edycja limitowana (z alternatywną okładką) zawiera dodatkowy dysk w postaci DVD.

</doc>
<doc id="1387425" url="https://pl.wikipedia.org/wiki?curid=1387425" title="Objaw">
Objaw



</doc>
<doc id="1387431" url="https://pl.wikipedia.org/wiki?curid=1387431" title="Elastyczność mieszana popytu">
Elastyczność mieszana popytu



</doc>
<doc id="1387432" url="https://pl.wikipedia.org/wiki?curid=1387432" title="Choroba Morgellonów">
Choroba Morgellonów

Choroba (syndrom) Morgellonów (ang. "Morgellons disease", "Morgellons syndrome"; w polskich mediach określana mianem "morgellonka") – rzekome schorzenie skórne mające charakteryzować się szpecącymi ranami, obecnością na skórze i pod nią różnokolorowych włókien nieznanego pochodzenia oraz odnoszeniem przez pacjenta wrażenia pełzania robaków pod jego skórą. Liczne przypadki takiego stanu odnotowano u pacjentów w stanach Teksas, Floryda i Kalifornia w Stanach Zjednoczonych. Zdania naukowców na ten temat początkowo były podzielone. Część lekarzy uważa "chorobę Morgellonów" za objaw halucynozy pasożytniczej. Jednak Centrum Zwalczania i Zapobiegania Chorób (CDC) – amerykańska agencja rządowa zajmująca się zapobieganiem, monitoringiem i zwalczaniem chorób – wobec dużej liczby zgłaszanych przypadków, podjęła działania zmierzające do zbadania zjawiska i w 2008 stwierdziła, że nie wiadomo jeszcze, czy jest to nowa jednostka chorobowa. Dopiero w styczniu 2012 opublikowano wyniki badań CDC, które wykazały, że w ciałach pacjentów brak jest obcych organizmów, a tajemnicze włókna pochodzą z ubrań; badacze nie wykryli żadnego czynnika związanego z kondycją pacjenta lub inwazją pasożytniczą wywołującego objawy syndromu, podobnie jak w przypadku halucynozy pasożytniczej.
Terminu "Morgellons disease" użył po raz pierwszy w 1674 angielski lekarz Sir Thomas Browne opisując podobne schorzenie.

</doc>
<doc id="1387438" url="https://pl.wikipedia.org/wiki?curid=1387438" title="Zsa Zsa Speck">
Zsa Zsa Speck

Zsa Zsa Speck (właściwie Perry Pandrea) – były keyboardzista zespołu Marilyn Manson w roku 1989. Jego pseudonim sceniczny pochodzi z połączenia nazwiska aktorki Zsa Zsa Gabor oraz mordercy Richarda Specka, idąc w ślady stylu nadawania pseudonimów zespoły, które mają się składać z imion słynnych modelek lub aktorek oraz nazwisk seryjnych morderców. Na jego miejsce wszedł Madonna Wayne Gacy jako keyboardzista pod koniec 1989.
W książce Marilyna Mansona "The Long Hard Road Out of Hell" opisuje on Zsa Zsa jako niezdarnego, pryszczatego nastolatka.
Po wyrzuceniu z zespołu, Pandrea postanowił zaśpiewać dla L.U.N.G.S. (później zmieniono nazwę na Collapsing Lungs, a potem znów zmieniono na Lungs). Opublikowali oni album w 1994, pod nazwą "Colorblind".
Aktualnie Pandrea pracuje w szkole jako nauczyciel, i nie lubi rozmawiać o czasie gdy był w zespole.

</doc>
<doc id="1387439" url="https://pl.wikipedia.org/wiki?curid=1387439" title="Panic Fancy">
Panic Fancy

Panic Fancy − szósty album japońskiej grupy muzycznej Orange Range, wydany 9 lipca 2008. Pochodzą z niego single "Ika Summer", "Ikenai Taiyō", "Kimi Station", "O2" oraz "Shiawase Neiro". Edycja limitowana (z alternatywną okładką) zawiera dodatkowy dysk w postaci DVD.

</doc>
<doc id="1387441" url="https://pl.wikipedia.org/wiki?curid=1387441" title="Luis María Echeberría">
Luis María Echeberría

Luis María Echeberría Igartua (ur. 24 marca 1940 roku w Erandio zm. 19 października 2016 w Las Arenas) – hiszpański piłkarz występujący na pozycji obrońcy.
Kariera klubowa.
Echeberría całą karierę spędził w Athleticu Bilbao, w którym występował 11 lat (1961–1972). W pierwszym składzie drużyny debiutował 10 września 1962 roku w przegranym 2–1 meczu z Sevilla FC.
Kariera reprezentacyjna.
Echeberría był członkiem reprezentacji Hiszpanii na Mundialu w Chile, gdzie zagrał w jednym spotkaniu. Występował też na EURO 1964, gdzie Hiszpania, która odgrywała rolę gospodarza turnieju zdobyła złoty medal. Ogółem w reprezentacji zagrał w 4 spotkaniach, nie strzelił żadnej bramki.
Bibliografia.
 

</doc>
<doc id="1387453" url="https://pl.wikipedia.org/wiki?curid=1387453" title="Once Upon a Time in the West">
Once Upon a Time in the West

Once Upon a Time in the West – drugi album angielskiego zespołu rockowego Hard-Fi, wydany w 2007 roku.

</doc>
<doc id="1387458" url="https://pl.wikipedia.org/wiki?curid=1387458" title="Naujamiestis">
Naujamiestis



</doc>
<doc id="1387461" url="https://pl.wikipedia.org/wiki?curid=1387461" title="Katastrofa lotu Birgenair 301">
Katastrofa lotu Birgenair 301

Katastrofa lotu Birgenair 301 – katastrofa lotnicza, która wydarzyła się 6 lutego 1996 roku na Oceanie Atlantyckim, 26 kilometrów od wybrzeży Dominikany. W katastrofie zginęło 189 osób (176 pasażerów i 13 członków załogi), nikt nie ocalał.
Przebieg lotu.
Boeing 757-225 tureckich linii Birgenair, lecący do Frankfurtu nad Menem w Niemczech wystartował z Gregorio Luperón International Airport koło Puerto Plata około godziny 23:40. Już w czasie rozbiegu samolotu na pasie kapitan dostrzegł, że jego prędkościomierz nie działa, mimo to kontynuował procedurę startu. Chwilę po oderwaniu się od pasa prędkościomierz zaczął wskazywać prędkość. Kilka minut później, podczas wznoszenia, ten sam prędkościomierz wskazał, że maszyna przekracza dopuszczalną prędkość lotu. Kapitan zmniejszył ciąg silników i włączył autopilota, po czym maszyna natychmiast wpadła w silne wibracje, wchodząc w głębokie przeciągnięcie, a jej dziób wysoko uniósł się w górę. Na wysokości 2100 metrów samolot przechylił się na prawe skrzydło i zaczął niekontrolowanie spadać. Maszyna rozbiła się o taflę oceanu.
Akcja ratunkowa.
Kilkanaście minut po katastrofie ekipy poszukiwawcze znalazły pierwsze fragmenty samolotu oraz ciała ofiar. Faktem stało się, że nikt spośród 189 osób na pokładzie nie ocalał. Początkowo żadne fragmenty samolotu, które wypłynęły, nie dały śledczym sugestii dotyczących przyczyny katastrofy. Dopiero 28 lutego 1996 zostały wyłowione czarne skrzynki Boeinga.
Śledztwo.
W czasie przesłuchania lokalnych mechaników stwierdzono, że maszyna nie była serwisowana przez trzy tygodnie pobytu w Dominikanie. Mechanicy stwierdzili, że gdy przed startem robili szybki przegląd, w maszynie zauważyli brak osłonek na rurkach Pitota. Zeznania mechaników rzuciły podejrzenie na te rurki. Nie odnaleziono ich, ale oficjalnie stwierdzono, że to one przyczyniły się do zagłady lotu 301. Śledczy stwierdzili, że prawdopodobnie lokalny gatunek osy założył w rurkach gniazdo. Winą obarczono również kapitana maszyny. Powinien on natychmiast przerwać procedurę startową, gdy zauważył, że prędkościomierz jest zablokowany.
Upamiętnienie katastrofy.
We Frankfurcie nad Menem oraz w Puerto Plata znajdują się pomniki upamiętniające ofiary katastrofy lotu 301.
Wśród ofiar katastrofy było dziewięciu obywateli Polski, w tym dwóch posłów na Sejm – Zbigniew Gorzelańczyk i Marek Wielgus.

</doc>
<doc id="1387463" url="https://pl.wikipedia.org/wiki?curid=1387463" title="Rozalimas">
Rozalimas



</doc>
<doc id="1387464" url="https://pl.wikipedia.org/wiki?curid=1387464" title="Tomasz Morosini">
Tomasz Morosini

Tomasz Morosini (zm. w czerwcu 1211 w Salonikach) – łaciński patriarcha Konstantynopola w latach 1204-1211.
Tomasz Morosini został wybrany na łacińskiego patriarchę Konstantynopola wkrótce po koronacji cesarza Baldwina I, która nastąpiła 16 maja 1204. W chwili wyboru przebywał on w Wenecji i posiadał tylko święcenia subdiakonatu. Wstępne papieskie zatwierdzenie nastąpiło dopiero 29 stycznia 1205. Po obietnicy Wenecji respektowania praw papiestwa w Konstantynopolu Morosini został wyświęcony na diakona (5 marca 1205), następnie na kapłana (26 marca 1205) i na biskupa (27 marca 1205). 30 marca 1205 otrzymał godność patriarchy. Morosini przybył do Konstantynopola w lipcu 1205. 20 sierpnia 1206 koronował na cesarza Henryka Flandryjskiego. Sprawując urząd patriarchy Morosini kierował się interesami Wenecji.

</doc>
<doc id="1387468" url="https://pl.wikipedia.org/wiki?curid=1387468" title="Juan Ramón Silva">
Juan Ramón Silva

Juan Ramón Silva (ur. 5 sierpnia 1948) – urugwajski piłkarz, napastnik.
Będąc piłkarzem klubu CA Peñarol wziął udział wraz z reprezentacją Urugwaju w finałach Mistrzostw Świata w 1974 roku, gdzie Urugwaj odpadł już w fazie grupowej. Silva nie wystąpił w żadnym meczu.
Od 23 marca 1974 do 10 marca 1976 rozegrał w reprezentacji Urugwaju 13 meczów i zdobył 1 bramkę.
W latach 1972-1977 wraz z "Peñarolem" brał udział w turnieju Copa Libertadores, gdzie trzykrotnie dotarł do fazy półfinałowej (w 1972, 1974 i 1976).

</doc>
<doc id="1387470" url="https://pl.wikipedia.org/wiki?curid=1387470" title="Perry Pandrea">
Perry Pandrea



</doc>
<doc id="1387472" url="https://pl.wikipedia.org/wiki?curid=1387472" title="Zastawka zatoki wieńcowej">
Zastawka zatoki wieńcowej

Zastawka zatoki wieńcowej (zastawka Tebezjusza, ang. valve of the coronary sinus, Thebesian valve) – półksiężycowaty płatek wsierdzia znajdujący się w prawym przedsionku serca, przy ujściu zatoki wieńcowej. Zastawka ta jest wariantem anatomicznym, może być nieobecna, może mieć sitowatą strukturę lub być zdwojona. Nazwa honoruje anatoma Adama Christiana Thebesiusa (Tebezjusza), który opisał ją jako pierwszy w 1708 roku.

</doc>
<doc id="1387473" url="https://pl.wikipedia.org/wiki?curid=1387473" title="Jesús Garay">
Jesús Garay

Jesús Garay Vecino (ur. 10 września 1930 w Bilbao, zm. 10 lutego 1995) – hiszpański piłkarz. Uczestnik Mistrzostw Świata w Chile w 1962 roku.
Kariera klubowa.
Garay swoją karierę zaczynał w klubie Begoña CF, w którym spędził 2 lata (1947–1949). W sezonie 1949/1950 występował w SD Erandio Club. W 1950 roku trafił do Athleticu Bilbao, w którym to 8 września 1950 w wygranym 9-4 meczu z Celtą Vigo zadebiutował w Primera Division. W Athleticu występował przez 10 lat, a jego największym sukcesem było Mistrzostwo Hiszpanii w sezonie 1955/1956. W latach 1960–1962 był zawodnikiem FC Barcelony, z którą dwukrotnie zajmował 2. miejsce w Primera División. Karierę zakończył w 1966 roku, jako zawodnik C.D. Malaga.
Kariera reprezentacyjna.
Garay debiutował w reprezentacji Hiszpanii w wieku 22 lat. Miało to miejsce 19 marca 1953 roku w wygranym 3-1 meczu z Belgią. Garay dwukrotnie grał przeciwko Reprezentacji Polski. Obydwa spotkania odbywały się w ramach el. Mistrzostw Europy i oba zakończył się zwycięstwem Hiszpanów(4-2 i 3-0). Ostatni mecz w reprezentacji Hiszpanii Garay zagrał na Mundialu w Chile w przegranym 1-0 meczu z Czechosłowacją. Jedynego gola w drużynie narodowej strzelił 30 stycznia 1957 roku w wygranym 5-1 towarzyskim spotkaniu z Holandią.

</doc>
<doc id="1387477" url="https://pl.wikipedia.org/wiki?curid=1387477" title="Tramwaje w Edynburgu">
Tramwaje w Edynburgu

Tramwaje w Edynburgu – system komunikacji tramwajowej działający w Edynburgu, stolicy Szkocji, w latach 1871–1956, uruchomiony ponownie w 2014
Historia.
Początkowo po trasach poruszały się tramwaje konne, które uruchomiono w 1871, następnie pojawiły się wozy napędzane linami (od 1888), a w 1905 wprowadzono tramwaje elektryczne. Wagony, podobnie jak autobusy, były piętrowe. Zachowane wagony tego typu można obejrzeć w Muzeum Transportu w Glasgow. W 1922 podjęto decyzję o likwidacji tramwajów linowych i zastąpieniem ich przez tramwaje elektryczne. Ostatnie linie tramwajów linowych zlikwidowano w czerwcu 1923.
Tramwaje wycofano z tras 16 listopada 1956, lecz w 2007 roku po zakończonym przetargu rozpoczęło się przedsięwzięcie przywrócenia tramwajów Edynburgowi.
Po wyborach lokalnych w 2007 zwycięska partia SNP zastopowała realizację projektu. Spotkało się to jednak z dużą krytyką mediów i społeczeństwa. Po ponownym przeanalizowaniu nowe władze zezwoliły na kontynuację budowy. Uruchomienie pierwszej linii planowane było w lipcu 2011, jednak wystąpiły opóźnienia w realizacji projektu. Ostatecznie sieć ponownie uruchomiono 31 maja 2014. Koszt inwestycji wyniósł 776 milionów funtów - o 309 milionów więcej, niż pierwotnie zakładano. Pierwotnie pierwsza linia miała mieć 18,2 km długości, 22 przystanki i kończyć się w porcie, lecz skrócono ją do 14 km, 15 przystanków, a swój koniec ma w ścisłym centrum Edynburga. Wspomniane niedociągnięcia wraz z innymi zaniedbaniami spotkały się z krytyką. 
Tabor.
Dla budowanego systemu zostało zakupionych za 40 mln funtów szterlingów 27 tramwajów CAF. Składy zostały wyprodukowane w mieście Beasain w Hiszpanii. Każdy tramwaj jest dwukierunkowy, dwustronny, całkowicie niskopodłogowy oraz siedmioczłonowy o długości 42,8 m i 2,65 m szerokości. W tramwaju jest 78 miejsc siedzących, 255 stojących i 2 miejsca na wózki inwalidzkie. Pojazdy wyposażone są w monitoring wizyjny.
Pierwszy tramwaj przekazano władzom miasta 27 kwietnia 2010. Z powodu opóźnień przy budowie linii i zajezdni tramwaje testowano w niemieckim mieście Wildenrath
Trasa.
Obecnie jedyna linia ma 16 przystanków:
Plany rozwoju.
W związku ze wzrastająca liczbą pasażerów ratusz miejski zaczął rozważać istniejące już wcześniej plany rozbudowy sieci tramwajowej. Rozpatrywano przedłużenie linii w dół Leith Walk z ewentualnym przedłużeniem do centrum handlowego Ocean Terminali i dzielnicy Newhaven, gdzie pierwotnie miała kończyć się linia. W listopadzie 2015 roku rada miasta zgodziła się na rozwinięcie linii do Newhaven.. Przedsiębiorstwo autobusowe Lothian Buses stwierdziło, że może dofinansować projekt 20 milionami funtów. Partia SNP, wcześniej przeciwna powiększeniu sieci tramwajowej, przed wyborami do rady miasta w maju 2017 również zadeklarowała poparcie dla planu rozbudowy jeśli projekt będzie właściwie zarządzany i będą w nim uczestniczyć małe, niezależne firmy. Obecnie rozwinięcie sieci tramwajów znajduje się w strategii rozwoju miasta na lata 2018-2030.

</doc>
<doc id="1387478" url="https://pl.wikipedia.org/wiki?curid=1387478" title="SAGEM my220V">
SAGEM my220V

Sagem my220V – telefon komórkowy wyprodukowany przez firmę SAGEM o konstrukcji typu "slim" (lekki i cienki telefon). Posiada wyświetlacz z 64 tysiącami kolorów oraz baterię Li-Ion o pojemności 680 mAh

</doc>
<doc id="1387480" url="https://pl.wikipedia.org/wiki?curid=1387480" title="Śląski Związek Piłki Nożnej">
Śląski Związek Piłki Nożnej

Śląski Związek Piłki Nożnej – organ terenowy Polskiego Związku Piłki Nożnej założony w 1920 roku w Bytomiu z siedzibą w Katowicach; jeden z 16 Wojewódzkich Związków Piłki Nożnej w Polsce zarządzający rozgrywkami piłkarskimi w województwie śląskim.
Historia.
Początki.
Na początku XX wieku na Górnym Śląsku zakładanie związku piłkarskiego rozwijało się wielotorowo. Z jednej strony powstał w roku 1906 w Katowicach niemiecki "Kattowitzer Ballspiel-Verband" (Katowicki Związek Piłkarski), który w tym samym roku został członkiem Południowo-Wschodniego Niemieckiego Związku Piłki Nożnej" ()" i tym samym Niemieckiego Związku Piłki Nożnej. W sesonie 1906/07 odbyły się pierwsze rozgrywki, a pierwszym mistrzem regionu górnośląskiego został FC Preußen 05 Kattowitz (Katowice).
Lata międzywojenne.
Odpowiednio, tylko 14 lat później powstaje w ówcześnie niemieckim Bytomiu "Górnośląski Związek Towarzystw Sportowych", z którego 4 sierpnia 1920 ukonstytuował się "Górnośląski Związek Okręgowy Piłki Nożnej" z siedzibą w Bytomiu, a pierwszym prezesem został Stanisław Flieger.
12 grudnia 1920 rozpoczęły się pierwsze oficjalne rozgrywki o mistrzostwo klasy „A”, czyli o mistrzostwo Górnego Śląska.
Pierwszym mistrzem wschodniego (polskiego) (Górnego) Śląska w roku 1922 został "Ruch Wielkie Hajduki" (Chorzów), który to też awansował do finałów Mistrzostw Polski. 
W styczniu 1924 roku "Górnośląski" "Okręgowy Związek Piłki Nożnej" "(OZPN)" przejął na mocy porozumienia wszystkie 143 kluby zrzeszone w niemieckim Wojewódzkim Związku Piłki Nożnej ("Wojewodschaft Fussbalverband)", m.in. "1. FC Kattowitz" i "VfR Königshütte", nazwane od tego momentu odpowiednio "1. FC Katowice" i "AKS Królewska Huta (Chorzów)", które do tego czasu występowały w rozgrywkach o mistrzostwo i Puchar Niemiec.
Dnia 10 marca 1927 roku "Górnośląski OZPN" zmienił swoją nazwę na "Śląski OZPN".
W roku 1933 "Ruch Wielkie Hajduki" zdobył pierwsze dla Śląska mistrzostwo Polski.
Okres 1939 – 1945.
Po wybuchu II wojny światowej i przyłączeniu polskiego (wschodniego) Górnego Śląska do Niemiec większość klubów górnośląskich, po zmianie nazw, przystąpiło do rozgrywek niemieckich, początkowo w "śląskiej " ('), a od roku 1941 w "górnośląskiej Gaulidze" ('), należąc do Niemieckiego Związku Piłki Nożnej. Mistrzostwo Śląska wywalczył w latach 1940 i 1941 dwukrotnie "Vorwärts-Rasensport Gleiwitz" (Gliwice), a Górnego Śląska, w latach 1942, 1943 i 1944, 3-krotnie "Germania Königshütte" ("AKS Chorzów").
Lata powojenne.
Na mocy zarządzenia wojewody śląsko-dąbrowskiego z dnia 17 lutego 1945 roku związek zostaje reaktywowany. 
Dnia 23 marca 1949 roku "Śląski OZPN" zostaje rozwiązany, podobnie jak i inne Okręgowe Związki Piłki Nożnej, a na jego miejsce powstaje "Wojewódzki Komitet Kultury Fizycznej" ("WKKF"), a przy nim "Sekcja Piłki Nożnej". 
W roku 1953 wznowione zostają rozgrywki ligi śląskiej z udziałem 14 zespołów.
W tymże roku zostaje otwarta pierwsza w Polsce szkółka piłkarska w Chorzowie, nazwana "MKS Zryw Chorzów", która pod kierownictwem sportowym prof. Murgota stanie się wylęgarnią narybku piłkarskich talentów.
W dniu 22 lipca 1956 roku meczem Polska – NRD (0:2) oficjalnie otwarto w Chorzowie "Stadion Śląski".
2 października 1962 roku odgórną decyzją władz (nie tylko) sportowych zostają połączeni "Śląski" z "Zagłębiowskim OZPN" i powstaje "OZPN Katowice" (tzw. nowy statut "PZPN").
29 kwietnia 1970 roku "Górnik Zabrze" jako pierwszy i dotychczas jedyny klub występuje w finale europejskich rozgrywek pucharowych, pucharze zdobywców pucharów, przegrywając w Wiedniu ze zdobywcą pucharu Anglii, Manchester City 1:2.
Sukcesy w kraju.
Ruch Hajduki Wielkie/Chorzów (14x), Górnik Zabrze (14x), Polonia Bytom (2x), Szombierki Bytom (1x), Piast Gliwice (1x)
Górnik Zabrze (6x), Zagłębie Sosnowiec (4x), Ruch Chorzów (3x), GKS Katowice (3x), Raków Częstochowa (2x)
GKS Katowice (2x), Raków Częstochowa (2x), Górnik Zabrze (1x), 
Kluby.
GKS Katowice, 
Górnik Zabrze, 
Ruch Chorzów, 
Odra Wodzisław, 
Gwarek Tarnowskie Góry,
Ruch Radzionków, 
Śląsk Świętochłowice, 
Polonia Bytom, 
AKS Chorzów ("VfR Königshütte"), 
1. FC Katowice, 
Szombierki Bytom, 
GKS Tychy, 
Energetyk ROW Rybnik, 
Policyjny Klub Sportowy Katowice, 
Sparta Katowice, 
Dąb Katowice, 
Górnik Katowice, 
Pogoń Katowice, 
Piast Gliwice, 
Naprzód Lipiny
Unia Racibórz, Raków Częstochowa.
SVgg Vorwärts-Rasensport Gleiwitz (Gliwice),
Beuthener SuSV 09 (Bytom),
SC Preußen 1910 Zaborze (Zabrze),
FC Preußen 05 Kattowitz (Katowice),
SC Diana Kattowitz (Katowice),
FC Ratibor 03 (Racibórz),
SC Borussia Myslowitz (Mysłowice),
FC Hohenzollern 07 Laurahütte (Siemianowice Śl.),
FC Britannia Beuthen (Bytom),
SC 08 Königshütte (Królewska Huta/Chorzów),
SpVgg 01 Königshütte (Królewska Huta/Chorzów),
FV Germania Königshütte (Królewska Huta/Chorzów)
Reprezentanci narodowi.
Ernest Wilimowski, Jerzy Dudek, Gerard Wodarz, Ewald Dytko, Erwin Nytz, Marcin Baszczyński, Leonard Piontek, Wilhelm Piec, Ryszard Piec, Wilhelm Góra, Edmund Giemsa, Ewald Cebula, Walter Brom, Edward Jankowski, Karol Kossok, Emil Goerlitz, Gerard Cieślik, Maksymilian Barański, Henryk Gajdzik, Oskar Grzywocz, Henryk Janduda, Werner "Antoni" Janik, Henryk Spodzieja, Teodor Wieczorek, Jerzy Wostal, Hubert Kostka, Włodzimierz Lubański, Roman Lentner, Jan Liberda, Zygmunt Anczok, Zygfryd Szołtysik, Edward Szymkowiak, Jan Banaś, Ernst Pohl, Stanisław Oślizło, Sebastian Tyrała, Leonard Malik, Alojzy Sitko, Paweł Sibik, Sebastian Boenisch
Ernest Wilimowski, Lukas Podolski, Miroslav Klose, Dariusz Wosz, Richard Herrmann, , , , Richard Malik

</doc>
<doc id="1387481" url="https://pl.wikipedia.org/wiki?curid=1387481" title="Mikrofotometr">
Mikrofotometr

Mikrofotometr to przyrząd do pomiaru gęstości optycznej niewielkich fragmentów obrazów fotograficznych, takich jak: rentgenogramów, spektrogramów, zdjęć astronomicznych.
Wynalazcą mikrofotometru jest astrofizyk Johannes Franz Hartmann.

</doc>
<doc id="1387484" url="https://pl.wikipedia.org/wiki?curid=1387484" title="Wyłącznik instalacyjny">
Wyłącznik instalacyjny

Wyłącznik instalacyjny (wyłącznik nadmiarowo-prądowy, wyłącznik nadprądowy, wyłącznik instalacyjny typu "DS" nazywany też potocznie "eską") – element instalacji elektrycznej, którego zadaniem jest przerwanie ciągłości obwodu, gdy prąd płynący w tym obwodzie przekroczy wartość bezpieczną dla tego obwodu. Wyłączniki te przeznaczone są do sterowania i zabezpieczenia przed skutkami przetężeń (przeciążeń i zwarć) obwodów odbiorczych instalacji oraz urządzeń elektrycznych w gospodarstwach domowych i innych.
W Polsce, od lat dziewięćdziesiątych wyłączniki nadprądowe powoli wyparły stosowane powszechnie bezpieczniki topikowe, rzadziej bezpieczniki automatyczne. Istotnymi zaletami są wyższa czułość (rozłączenie prądu przy niższych natężeniach i krótszym czasie) oraz możliwość wielokrotnego zadziałania.
Wytwarza się je na napięcia do 440 V prądu przemiennego, prądy znamionowe do 125 A i prądy wyłączalne do 25 kA o charakterystykach czasowych B, C, D oraz innych, specjalnych. Najbardziej rozpowszechnione są jednak "B, C, D" na prądy znamionowe do 63 A i prądy wyłączalne nie większe niż 10 kA.
Budowa.
W instalacjach elektrycznych stosuje się obecnie wyłączniki instalacyjne płaskie mocowane na wsporniku DIN TH35, o znormalizowanej szerokości jednego bieguna 17,7 mm dla wykonań standardowych, oraz 27 mm (1,5 modułu) dla wykonań przemysłowych (prądy znamionowe do 200 A i prądy zwarciowe do 25 kA). Występują w odmianach 1-, 2-, 3- i 4-biegunowych. Dodatkowo wyróżniamy odmiany wyłączników z torem neutralnym (np. 1P+N – jednobiegunowy z torem neutralnym) lub bez (np. 1P – jednobiegunowy bez toru neutralnego).
Na załączonym przekroju wyłącznika instalacyjnego wyróżnione zostały jego następujące elementy:
Wyłącznik ma dwa wyzwalacze:
Popularne wyłączniki instalacyjne o charakterystyce B (np.: S301B16) mają wyzwalacz przeciążeniowy ustawiony na 1,13-1,45 krotności prądu znamionowego, a zwarciowy na 3-5 krotności prądu znamionowego. Natomiast wyłączniki o charakterystyce C wyłączają prąd zwarciowy, gdy osiągnie on wartość 5-10 krotności prądu znamionowego (typowe np. dla prądu rozruchowego silników indukcyjnych), a o charakterystyce D, gdy osiągnie wartość 10-20 krotności prądu znamionowego. Istnieją ponadto wyłączniki instalacyjne selektywne, których zadziałanie następuje z opóźnieniem, po zadanej zwłoce czasowej.
Do większości wyłączników instalacyjnych, producenci przewidują dodatkowe akcesoria w postaci dołączanych styków pomocniczych (AUX) i alarmowych (ALARM) oraz wyzwalaczy wzrostowych (SHUNT) i podnapięciowych (UVT).
Właściwy i umiejętny sposób doboru (na etapie projektu instalacji) wyłączników instalacyjnych w instalacji elektrycznej, ich prądów znamionowych i charakterystyk jest bardzo ważny dla ich właściwego i selektywnego działania, tzn. aby wyłączenie następowało przez najbliższy miejscu awarii wyłącznik. Ze względu na obecność komory gaszeniowej ważna jest orientacja (góra/dół) wyłącznika przy montażu.
Charakterystyka.
Wyłączniki nadprądowe produkowane są zgodnie ze ściśle określonymi charakterystykami wyłączenia:
Standardowe prądy znamionowe to szereg: 6 A, 10 A, "13 A", 16 A, 20 A, 25 A, 32 A, 40 A, 50 A, 63 A, 80 A, 100 A, 125 A (13 A w Polsce jest rzadko używany).
W zależności od producenta dostępne są także prądy znamionowe 0,5 A, 1 A, 2 A, 3A, 4A, 8A (np. dla zabezpieczenia urządzeń trójfazowych).
Parametry i właściwości.
Niektóre właściwości i parametry wyłączników instalacyjnych, ważne dla celów ochrony przetężeniowej instalacji i urządzeń, są następujące:
Wyłączniki instalacyjne wielobiegunowe obciążone jednobiegunowo przy pracy od stanu zimnego powinny zadziałać w czasie umownym przy przeciążeniu:

</doc>
<doc id="1387486" url="https://pl.wikipedia.org/wiki?curid=1387486" title="José Antonio Piendibene">
José Antonio Piendibene



</doc>
<doc id="1387489" url="https://pl.wikipedia.org/wiki?curid=1387489" title="Pictichromis paccagnellae">
Pictichromis paccagnellae

Pictichromis paccagnellae – gatunek ryby okoniokształtnej z rodziny diademkowatych. Ryba hodowana w akwariach morskich.
Występowanie.
Rafy koralowe wód tropikalnych Pacyfiku: Indonezja, Vanuatu i Mikronezja na głębokości od 1 do 50 m.
Opis.
Samce osiągają długość około 7 cm. Ryba terytorialna, broni rewiru nawet przed osobnikami większymi od siebie. Pięknie ubarwiona: od nasady ciała kolor amarantowy, stopniowo przechodzący w żółty. Bardzo podobna do gramma loreto i zwana potocznie "fałszywą Grammą" .

</doc>
<doc id="1387491" url="https://pl.wikipedia.org/wiki?curid=1387491" title="Ścibor z Radzymina">
Ścibor z Radzymina

Ścibor z Radzymina herbu Ostoja (ur. ok. 1320, zm. luty 1390) – biskup płocki, kanonik i archidiakon płocki, kanonik poznański.
Obrany przez kapitułę katedralną wskutek nacisków ze strony książąt mazowieckich – braci Janusza I i Siemowita IV – 6 grudnia 1381. Jego konsekracja, po uzyskaniu prowizji, miała miejsce w Żninie 18 grudnia tegoż roku. Bliski współpracownik księcia płockiego Siemowita IV, którego wspierał w jego działaniach w kierunku uzyskania polskiej korony. Na obszarze diecezji rozwinął sieć parafii. W 1385 erygował parafię w Gąsiorowie, wydzieloną z parafii w Winnicy. W dokumencie z 1389 określił granice parafii w Dzierżeninie oraz uposażenie kościoła parafialnego.

</doc>
<doc id="1387492" url="https://pl.wikipedia.org/wiki?curid=1387492" title="António Vieira">
António Vieira

António Vieira (ur. 6 lutego 1608 w Lizbonie, zm. 18 lipca 1697 w Bahia) – jezuicki mówca, pisarz i obrońca praw człowieka.
Życiorys.
W 1614 jako dziecko przybył z rodzicami do Brazylii. Ukończył kolegium jezuickie w Bahia (Salvador). W 1623 roku wstąpił do zakonu jezuitów, a w 1635 otrzymał święcenia kapłańskie. Posiadł znajomość języków Indian i niewolników. W 1641 roku był delegatem wysłanym do Lizbony, gdzie złożył hołd królowi Janowi IV. Monarcha uczynił go wówczas dworskim kapelanem, nauczycielem następcy tronu oraz powołał go do rady królewskiej. W 1641 Vieira został wysłany z poselstwem do Hagi, gdzie zawarto 10-letni rozejm z Holandią w Brazylii. Był również posłem we Francji i Włoszech. Publicznie potępiał prześladowania żydowskich konwertytów, co przysporzyło mu wielu wrogów. W 1654 roku za jego staraniem wydano dekret zakazujący niewolenia Indian oraz przekazanie opieki nad nimi jezuitom. W latach 1665–1671 był misjonarzem w delcie Amazonki. W 1671 roku zamieszkał w Rzymie, gdzie przez sześć lat był spowiednikiem Krystyny Szwedzkiej i członkiem jej akademii literackiej. W 1681 roku powrócił do Bahia i tam zmarł.

</doc>
<doc id="1387494" url="https://pl.wikipedia.org/wiki?curid=1387494" title="Johan Christian Kall">
Johan Christian Kall

Johan Christian Kall (ur. w 1714, zm. w 1775) – duński naukowiec, orientalista.
Był profesorem-orientalistą na uniwersytecie, znawcą i badaczem języka hebrajskiego i arabskiego, a także filozofii żydowskiej i arabskiej.

</doc>
<doc id="1387495" url="https://pl.wikipedia.org/wiki?curid=1387495" title="Dereferencja">
Dereferencja

Dereferencja – zamiana referencji lub wskaźnika (identyfikatora obiektu lub adresu zmiennej) na wartość przechowywaną wewnątrz tego obiektu lub tej zmiennej. W większości języków programowania operator dereferencji nie występuje jawnie, lecz jest implikowany przez inne operatory, np. w wyrażeniu X+1 referencja do zmiennej X zostaje automatycznie zamieniona na wartość przechowywaną wewnątrz tej zmiennej z powodu kontekstu (którym jest operator +). W programowaniu obiektowym pojęcie dereferencji wymaga zdefiniowania pojęcia wartości obiektu, co rodzi pewne problemy semantyczne.

</doc>
<doc id="1387498" url="https://pl.wikipedia.org/wiki?curid=1387498" title="Gwiezdny Niszczyciel">
Gwiezdny Niszczyciel

Gwiezdny Niszczyciel () – klasa potężnych wojennych statków kosmicznych pojawiających się w filmach, książkach i innych pozycjach z serii "Gwiezdne wojny".
Gwiezdne niszczyciele były jednymi z najsilniejszych seryjnie budowanych jednostek w całej Galaktyce.
Cechuje je ogromny rozmiar oraz potężna siła rażenia. Na niszczycielu mogły się znajdować myśliwce TIE, a także myśliwce i bombowce innych typów oraz liczne siły lądowe. Były one produkowane głównie przez Kuat Drive Yards dla Republiki Galaktycznej i Imperium). Istniały też Gwiezdne Superniszczyciele, które były potężniejszą wersją niszczyciela.
Niektóre Typy Niszczycieli.
i wiele wiele innych

</doc>
<doc id="1387499" url="https://pl.wikipedia.org/wiki?curid=1387499" title="Henrik Krock">
Henrik Krock



</doc>
<doc id="1387500" url="https://pl.wikipedia.org/wiki?curid=1387500" title="Hendrik Krock">
Hendrik Krock

Hendrik (lub Henrik) Krock (ur. 1677, zm. 1738) – duński malarz epoki późnego baroku. Był nadwornym malarzem duńskiego króla Fryderyka IV.
Życiorys.
W 1688 przybył do Kopenhagi. W 1693 był we Włoszech, by studiować włoskie malarstwo. Tworzył dzieła o tematyce religijnej, m.in. obrazu "Zmartwychwstanie". Od 1706 nadworny malarz. Razem ze swym kolegą Benoît le Coffre, Krock był najwybitniejszym malarzem historycznym duńskiego baroku.

</doc>
<doc id="1387503" url="https://pl.wikipedia.org/wiki?curid=1387503" title="Gabriel Arvesen Linde">
Gabriel Arvesen Linde

Gabriel Arvesen Linde (ur. 1715 w Wilster, zm. 1791 w Kopenhadze) był duńskim politykiem.
Pracował jako urzędnik skarbowy ("kasserer") a potem jako radca tzw. Konferencji - ówczesnego duńskiego rządu ("konferensråd"). Jego ojcem był radca Arved Christian Linde (1683-1762).

</doc>
<doc id="1387507" url="https://pl.wikipedia.org/wiki?curid=1387507" title="Christian Colbjørnsen">
Christian Colbjørnsen

Christian Colbjørnsen (ur. 29 stycznia 1749 w Romerike (Norwegia), zm. 17 grudnia 1814) – duński polityk i prawnik.
Colbjørnsen został w roku 1786 sekretarzem komisji "landbokommissionen", a w 1788 roku generalnym prokuratorem Danii. Był wolnomyślicielem, człowiekiem Oświecenia i reformatorem. Dekretem z 27 września 1799 złagodził cenzurę.
W latach 1802-1814 był przewodniczącym Sądu Najwyższego Danii i Norwegii.

</doc>
<doc id="1387509" url="https://pl.wikipedia.org/wiki?curid=1387509" title="José Ballivián">
José Ballivián

José Ballivián (ur. 5 maja 1805, zm. 6 października 1852) – był boliwijskim generałem walczącym w trakcie wojnie konfederacji peruwiańsko-boliwijskiej z Chile a także prezydentem Boliwii urzędującym w latach 1841-1847.
Ballivián urodził się w La Paz w 1805 roku. Początkowa kariera militarna Balliviána nie była znana aż do czasu zwycięstwa w bitwie pod Ingavi w 1841 roku, gdzie Ballivián pokonał peruwiańskie siły inwazyjne dowodzone przez Augustina Gammarę. Po bitwie Ballivián został mianowany bohaterem narodowym Boliwii oraz objął funkcję prezydenta kraju, którą piastował do 1847 roku. Nie otrzymując poparcia ze strony wojskowych, Ballivián padł ofiarą zamachu stanu który odbył się 23 grudnia 1847 roku. W konsekwencji uciekł do Peru skąd wyemigrował do Brazylii. Osiedlił się w Rio de Janeiro, gdzie zmarł w 1852 roku w wieku 47 lat.

</doc>
<doc id="1387510" url="https://pl.wikipedia.org/wiki?curid=1387510" title="Frederik Løvenørn">
Frederik Løvenørn

Frederik Løvenørn (ur. 6 maja 1715, zm. 15 października 1779) – duński arystokrata i dowódca wojskowy.
Poza służbą w armii zajmował się literaturą. Tłumaczył z francuskiego; m.in. przełożył w 1776 roku na język duński dzieło francuskiego pisarza Philippe Néricault Destouchesa.
Ożeniłsię z Frederikke Sophie von Holsten (1718-1774), z którą miał troje dzieci:

</doc>
<doc id="1387515" url="https://pl.wikipedia.org/wiki?curid=1387515" title="Zabójcze trio">
Zabójcze trio

Zabójcze trio (tytuł oryg. 夕陽天使, ang. "So Close") – film sensacyjno-przygodowy wyprodukowany w Hongkongu w roku 2002, wyreżyserowany przez Coreya Yuena. Angielski tytuł filmu pochodzi od piosenki "Close to You" dawnego amerykańskiego zespołu The Carpenters.
Opis fabuły.
Ai Lin (Shu Qi) i jej siostra Ai Quan (Zhao Wei) są hakerami oraz jednocześnie zabójcami z doskonałymi umiejętnościami sztuk walki. Przeprowadzają atak na ogromną firmę braci Chow Nunn i Chow Lui w postaci zainstalowania wirusa w ich systemach komputerowych. Gdy z rąk Ai Lin ginie jeden z braci Chow, w sprawę angażuje się policja. Inteligentna agentka Kong Yat Hung (Karen Mok) za wszelką cenę stara się dopaść sprawców morderstwa.

</doc>
<doc id="1387517" url="https://pl.wikipedia.org/wiki?curid=1387517" title="Tour de Pologne 1989">
Tour de Pologne 1989

46. edycja wyścigu kolarskiego Tour de Pologne odbyła się w dniach 23–31 lipca 1989. Rywalizację rozpoczęło 126 kolarzy, a ukończyło 96. Łączna długość wyścigu – 1273 km.
Pierwsze miejsce w klasyfikacji generalnej zajął niespodziewanie Marek Wrona (JZS Jelcz), drugie Sławomir Krawczyk (Legia), a trzecie Robert Krzyżostaniak (Górnik Polkowice).
W wyścigu po raz ostatni lider nosił koszulkę z napisem „Dziennik Ludowy”, a głównym szefem organizacyjnym przestał być red. Wojciech Szkiela. Wystartowało osiem zagranicznych drużyn, w większości bardzo słabych. W polskim kolarstwie rozpoczęto przygotowania do utworzenia pierwszej zawodowej grupy (absencja w wyścigu Mierzejewskiego), brakowało na starcie również członków polskiej drużyny olimpijskiej „szosowców”, która przygotowywała się do mistrzostw świata w Chambery. Sędzią głównym wyścigu był Krzysztof Wicha.

</doc>
<doc id="1387524" url="https://pl.wikipedia.org/wiki?curid=1387524" title="Tour de Pologne 1990">
Tour de Pologne 1990

47. edycja wyścigu kolarskiego Tour de Pologne odbyła się w dniach 7–15 września 1990. Rywalizację rozpoczęło 108 kolarzy, a ukończyło 63. Łączna długość wyścigu – 1204 km.
Pierwsze miejsce w klasyfikacji generalnej zajął Mieczysław Karłowicz (JZS Jelcz), drugie Grigorji Isczenko (ZSRR), a trzecie Tomasz Brożyna (Korona). 
Wyścig odniósł sukces zarówno pod względem organizacyjnym, jak i sportowym. Zyskał nowych sponsorów: Polskie Stronnictwo Ludowe, OPZZ, oraz firmy OZAL, WIMAR i INTERSPOERT sprawili, że na mecie czekał nie jeden jak dotychczas, a trzy maluchy. Samochody otrzymało trzech najlepszych na mecie wyścigu. 
Sędzią głównym wyścigu był Leon Wiśniewski (ZSRR).

</doc>
<doc id="1387528" url="https://pl.wikipedia.org/wiki?curid=1387528" title="Grupa TREVI">
Grupa TREVI



</doc>
<doc id="1387532" url="https://pl.wikipedia.org/wiki?curid=1387532" title="Chlorek diaminosrebra">
Chlorek diaminosrebra



</doc>
<doc id="1387533" url="https://pl.wikipedia.org/wiki?curid=1387533" title="ISO (obraz)">
ISO (obraz)

Obraz ISO – format zapisu danych dysków optycznych. Korzysta on z międzynarodowych standardów ISO. Najpopularniejszym typem obrazów są pliki .iso (Windows) lub .cdr (macOS). Nazwa "ISO" została zaczerpnięta z ISO 9660 – standardu zapisu danych na płytach CD. Tej samej nazwy i rozszerzenia pliku używa się w przypadku obrazów dyskietek, z tym że obraz dyskietki ma rozmiar odpowiadający jej pełnej pojemności i stanowi binarny zrzut zawartości wszystkich sektorów.
Specyfikacja.
Tak jak inne archiwa danych, obraz ISO zawiera wszystkie dane z archiwizowanej płyty CD/DVD. Są one przechowywane w nieskompresowanym formacie. Do danych są także załączone metadane systemu plików, w tym także kod rozruchowy, struktury oraz atrybuty. ISO stanowi niezależne archiwum danych (tak jak TAR, ZIP lub RAR) – łączy pliki w jeden spójny format.
Dzięki niezawodności formatu oraz łatwości jego odtworzenia, "ISO" stał się jednym z najpopularniejszych sposobów rozprzestrzeniania informacji przez internet.

</doc>
<doc id="1387542" url="https://pl.wikipedia.org/wiki?curid=1387542" title="Peter Šinglár">
Peter Šinglár

Peter Šinglár (ur. 24 lipca 1979 w Preszowie) – słowacki piłkarz grający na pozycji prawego obrońcy, reprezentant Słowacji.
Kariera klubowa.
Tatran Preszów i Steel Trans Ličartovce.
Peter Šinglár karierę piłkarską zaczynał występując w młodzieżowych grupach klubu 1.FC Tatran Prešov. W 1999 roku przeniósł się do drużyny FC Steel Trans Ličartovce, gdzie od sezonu 1999/2000 występował w słowackiej 1 Lidze. Już w wieku 22 lat pełnił funkcję kapitana Steel Transu. W 2002 roku Šinglár został wypożyczony do zespołu ZTS Dubnica, występującego w słowackiej Superlidze. Po półrocznym wypożyczeniu powrócił do klubu z Ličartovic. W sezonie 2003/2004 doszedł z zespołem do finału Pucharu Słowacji, w którym Steel Trans Ličartovce przegrał z Artmedią Petrżałka.
Slovan Liberec.
W 2004 roku przeniósł się do czeskiego pierwszoligowca Slovana Liberec. Suma transferu wyniosła ok. 100 tysięcy euro. Od razu stał się podstawowym zawodnikiem Slovana. W czeskiej 1 lidze zadebiutował 3 września 2004 roku w spotkaniu z FK Chmel Blšany. Swoją pierwszą bramkę w lidze czeskiej zdobył 6 listopada 2004 roku w meczu Slovana z 1. FC Slovácko. W sezonie 2004/2005 doszedł ze swoją drużyną do finałowej rundy Pucharu Intertoto. 15 lutego 2005 roku zdobył bramkę w meczu sparingowym przeciwko Wiśle Kraków. W sezonie 2005/2006 zdobył Mistrzostwo Czech z drużyną Slovana Liberec. Natomiast w sezonie 2006/2007 doszedł ze swoją drużyną do fazy grupowej Pucharu UEFA.
Wisła Kraków.
30 czerwca 2008 roku przeniósł się do krakowskiej Wisły. Z „Białą Gwiazdą” podpisał 3-letni kontrakt. W polskiej Ekstraklasie zadebiutował 9 sierpnia 2008 roku w spotkaniu Wisły Kraków z Polonią Bytom. Swoją pierwszą bramkę w Ekstraklasie w barwach Wisły Kraków zdobył 5 kwietnia 2009 roku w spotkaniu z Lechem Poznań. Sezon 2009/10 stracił na leczenie problemów mięśniowych. Wrócił na ostatni mecz sezonu, z Odrą Wodzisław (1:1), w którym asystował przy bramce Patryka Małeckiego. 31 sierpnia 2010 roku rozwiązał swój kontrakt z Wisłą.
MFK Koszyce.
We wrześniu 2010 roku Šinglár został zawodnikiem słowackiego MFK Koszyce.
Kariera reprezentacyjna.
W reprezentacji Słowacji zadebiutował 15 listopada 2006 roku, w meczu z reprezentacją Bułgarii. Kolejny występ w reprezentacji narodowej zaliczył 6 lutego 2007 roku, w towarzyskim spotkaniu z reprezentacją Polski. Wystąpił w dwóch meczach w ramach eliminacji do Mistrzostw Europy 2008, z reprezentacją Cypru oraz Irlandii. Swój ostatni jak dotychczas występ w reprezentacji zanotował 16 października 2007 roku, w spotkaniu z reprezentacją Chorwacji.

</doc>
<doc id="1387544" url="https://pl.wikipedia.org/wiki?curid=1387544" title="Peter Singlar">
Peter Singlar



</doc>
<doc id="1387546" url="https://pl.wikipedia.org/wiki?curid=1387546" title="Małpy w kosmosie">
Małpy w kosmosie

Małpy w kosmosie (ang. "Space Chimps", 2008) − amerykański film animowany w reżyserii Kirka De Micco.
Wersja polska.
Opracowanie wersji polskiej: Start International Polska
Dialogi polskie i reżyseria: Dariusz Dunowski
Dźwięk i montaż: Michał Skarżyński
Kierownictwo produkcji: Elżbieta Araszkiewicz
W wersji polskiej udział wzięli:
oraz
Kosmici i spółka: Joanna Pach, Sebastian Cybulski, Klaudiusz Kaufmann,
Cezary Kwieciński, Tomasz Steciuk, Jakub Szydłowski,
Janusz Wituch, Jacek Wolszczak i Leszek Zduń

</doc>
<doc id="1387549" url="https://pl.wikipedia.org/wiki?curid=1387549" title="1981 Tour">
1981 Tour



</doc>
<doc id="1387550" url="https://pl.wikipedia.org/wiki?curid=1387550" title="1982-1992">
1982-1992



</doc>
<doc id="1387551" url="https://pl.wikipedia.org/wiki?curid=1387551" title="1982-2000">
1982-2000



</doc>
<doc id="1387552" url="https://pl.wikipedia.org/wiki?curid=1387552" title="Ptyś">
Ptyś

Ptyś – wyrób cukierniczy z ciasta parzonego przełożonego kremem bezowym lub kremem bitą śmietanką. Z wierzchu jest posypywany cukrem pudrem.
Korpusy na ptysie można także przekładać nadzieniami słonymi i podawać zamiast pasztecików jako gorącą zakąskę lub dodatek do czystych zup.
W Wielkopolsce ciastko to nazywane jest „wietrznikiem”, co jest kalką językową z niemieckiego wyrazu .
Nazwa pochodzi z języka francuskiego. Przepis na ciasto parzone (ptysiowe) powstał w XVIII wieku za sprawą dwóch osób: cukiernika Jeana Avice’a oraz cukiernika i kuchmistrza Marie-Antoine’a „Antonina” Carême’a. Od nazwy "pâte à choux" oznaczającej ciasto parzone powstało określenie dla gotowych wyrobów (ptysiów, profiterolek etc.): "petit-chou", co oznacza dosłownie „kapustkę”. Jest to nawiązanie do kształtu przypominającego kapuścianą głowę. "Petit-chou" wymawiane po polsku „pti szu” wyewoluowało do słowa „ptyś”. W kuchni francuskiej ptysie zwane są "chou à la crème" – co oznacza dosłownie „kapustę z kremem”. Zdrobniale "petit chou à la crème" – „kapustka z kremem”.

</doc>
<doc id="1387556" url="https://pl.wikipedia.org/wiki?curid=1387556" title="1983-1986">
1983-1986



</doc>
<doc id="1387559" url="https://pl.wikipedia.org/wiki?curid=1387559" title="Pięć smaków">
Pięć smaków

Pięć smaków – drugi album studyjny polskiej grupy muzycznej Dezire. Wydawnictwo ukazało się 6 czerwca 2005 roku nakładem wytwórni muzycznej Universal Music Polska. Nagrania zostały zarejestrowane w Studio Q w Pile, z kolei miksowanie odbyło się Elektra Studio.
W 2005 roku album uzyskał nominację do nagrody polskiego przemysłu fonograficznego Fryderyka w kategorii „najlepszy album hip-hop/R&amp;B”. 

</doc>
<doc id="1387561" url="https://pl.wikipedia.org/wiki?curid=1387561" title="Femtokomórka">
Femtokomórka

Femtokomórka (ang. "femtocell") to rodzaj niewielkiego nadajnika telefonii komórkowej zapewniającego użytkownikowi domowemu lub biurowemu dostęp do usług sieci 3G lub 4G. Nadajnik ten łączy się z siecią operatora telefonii komórkowej za pomocą sieci internetowej zapewniając przedłużenie w swoim bliskim otoczeniu sygnału radiowego operatora komórkowego. Stacje femto uproszczono i zaprojektowano w taki sposób, aby użytkownik mógł samemu, bez większych przeszkód uruchomić je np. w swoim domu. Łączy w sobie wiele funkcji, dotychczas rozproszonych, w kilku elementach sieci telekomunikacyjnych. Występuje w nomenklaturze telekomunikacyjnej zdefiniowanej przez 3GPP jako Home Node B, w skrócie HNB (wersja 3G), oraz Home enhanced NodeB, w skrócie H(e)NB (w wersji 4G).
Instalacja femtokomórek u użytkowników końcowych niesie za sobą szereg korzyści dla operatorów telefonii komórkowej:
Historia.
Pierwsze prace w 3GPP nad standardem femtokomórki rozpoczęto w maju 2005 roku co oznacza, iż pojawiły się one już w wydaniu 8, jednakże z okrojoną funkcjonalnością. Prace skupiły się głównie na:
Dużo wagi przywiązano do kompatybilności wstecz, tak aby telefony komórkowe wyprodukowane wcześniej mogły korzystać z usług HNB/H(e)NB. W konsekwencji według wydania 8 standardu 3GPP możliwa była wyłącznie re-selekcja do stacji femto. Oznacza to, iż nadajniki femto nie wspierały przychodzących handoverów ze stacji makro. Zdefiniowany został wyłącznie handover wychodzący ze stacji Femto do stacji makro.
Dopiero wydanie 9 standardu 3GPP zawierać będzie w sobie pełną funkcjonalność femtokomórek, tzn. umożliwi zarówno reselekcję jak i handovery do/z femtokomórek. Dodatkowo wydanie to doprecyzuje typy dostępu pod względem grup użytkowników na stacje otwarte, hybrydowe i zamknięte, określa zachowanie terminali(telefonów komórkowych) starszego typu (sprzed wydania ósmego), przeniesie ruchu do sieci lokalny(tzw. local break-out),użycie femtokomórek w środowisku biurowym, itp.
Architektura.
Architektura rozwiązania femtokomórek dla systemu 3G przedstawia się następująco
Kontrola dostępu.
Nowością w femtokomórkach jest kontrola dostępu, oznaczająca, iż wyłącznie telefony z określonej grupy użytkowników mogą dołączyć się do sieci za pomocą danego nadajnika. Ograniczenie wynika z faktu, iż femtokomóki łączą się z siecią operatora za pomocą sieci internetowej (np. w domu lub w biurze) najczęściej o ograniczonej przepływności. Ograniczona przepływność łączy transmisyjnych pociąga za sobą kilka ograniczeń,np:
Tradycyjny sposobów na ograniczenie dostępu użytkowników do stacji bazowych (stosowany w systemach 3G) poprzez odrzucenie przez sieć szkieletową użytkowników meldujących się z określonych lokalizacji (ang. Location Area Reject) nie spełniłby swojej roli dla femtokomórek przy przewidywaniach dotyczących wysokiej liczby zainstalowanych stacji femto. Po pierwsze mechanizm ten wymagałby przydzielenia osobnej lokalizacji dla każdej stacji femto, podczas gdy maksymalna liczba lokalizacji (ang. Location Area ID) jaką można przydzielić to 65536, z czego część jest już wykorzystana. Po drugie, mechanizm ten powodowałby zbyt dużą liczbę wiadomości sygnalizacyjnych wysyłanych z telefonu w środowisku gdzie działa wiele femtokomórek. Dlatego też stworzono kontrolę dostępu opartą na identyfikatorach zamkniętych grup użytkowników (ang. CSG ID), których liczbę ustalono na 134217728 oraz listach grup dozwolonych (ang. Allowed CSG List), zapisanych w telefonach/kartach SIM współpracujących z femtokomórkami. Telefony komórkowe zdolne do współpracy ze stacjami femto (a więc zgodne z wydaniem 3GPP od wersji 8 wzwyż) posiadające listę dozwolonych grup użytkowników (ang. Allowed CSG List), weryfikują swoje prawa dostępu do danej femtokomórki porównując otrzymany z femtokomórki numery list użytkowników (ang. CSG ID) z wpisami na liście z numerami dozwolonych grup użytkowników (ang.Allowed CSG List).
Nie wszystkie femtokomórki rozgłaszają obsługiwany numer zamkniętej grupy użytkowników mogących uzyskać połączenie z siecią za pomocą danej stacji. Zależy to od trybu w jakim działa dana stacja femto. Standard przewiduje, iż stację femto można skonfigurować w jednym z trzech trybów:
Cechy charakterystyczne:
Urządzenia te umożliwiają zwiększenie zasięgu wewnątrz budynków. Odciążają także sieci radiowe operatorów. Ich zasięg wynosi zazwyczaj 50-200 metrów.

</doc>
<doc id="1387563" url="https://pl.wikipedia.org/wiki?curid=1387563" title="1984 Tour">
1984 Tour



</doc>
<doc id="1387564" url="https://pl.wikipedia.org/wiki?curid=1387564" title="1986 Tour">
1986 Tour



</doc>
<doc id="1387565" url="https://pl.wikipedia.org/wiki?curid=1387565" title="Progresywne ulepszanie">
Progresywne ulepszanie

Progresywne ulepszanie (ang. Progressive Enhancement) – strategia projektowania stron oraz aplikacji internetowych, która kładzie nacisk na dostępność dla każdego użytkownika, przeglądarki i systemu operacyjnego.
Progresywne ulepszanie korzysta z technologii internetowych w sposób warstwowy, zapewniający wszystkim użytkownikom dostęp do podstawowych treści i opcji strony lub aplikacji internetowej, przy użyciu dowolnej przeglądarki i połączenia internetowego. Jednocześnie udostępniając posiadaczom szybszych połączeń internetowych i bardziej zaawansowanych przeglądarek ulepszoną wersję strony.

</doc>
<doc id="1387567" url="https://pl.wikipedia.org/wiki?curid=1387567" title="SgKP">
SgKP



</doc>
<doc id="1387574" url="https://pl.wikipedia.org/wiki?curid=1387574" title="Kietlanka (przystanek kolejowy)">
Kietlanka (przystanek kolejowy)

Kietlanka – przystanek kolejowy i posterunek odgałęźny w Kietlance, w gminie Zaręby Kościelne, w powiecie ostrowskim, w województwie mazowieckim, w Polsce. Składa się z 2 naprzemianległych peronów bocznych o długości 200 m skupionych wokół przejazdu kolejowo-drogowego w ciągu drogi powiatowej nr 2616W. Umiejscowiony przy peronie 1 (w kierunku Białegostoku) budynek poczekalni został wyłączony z eksploatacji w 2005 roku. 
Połączenia.
13 grudnia 2020 r. Koleje Mazowieckie włączyły do siatki swych połączeń odcinek Małkinia – Szulborze Wielkie z postojami handlowymi w Zarębach Kościelnych i Kietlance. Każdego dnia uruchamianych jest 7 par pociągów osobowych relacji Szulborze Wielkie – Warszawa Wileńska – Szulborze Wielkie.
Do 2009 roku przystanek obsługiwał pociągi osobowe Przewozów Regionalnych (od 2020 r. Polregio) relacji Białystok – Małkinia – Białystok. Od 23 lutego 2009 przystanek pozostawał nieobsługiwany gdyż pociągi osobowe jadące z Białegostoku skrócono do leżącej na terenie województwa podlaskiego stacji Szepietowo. Był to efekt przerzucenia na samorządy obowiązku finansowania pociągów regionalnych oraz realizacji przewozów wprowadzonego 2 miesiące wcześniej, braku porozumienia między marszałkami województw mazowieckiego i podlaskiego w kwestii finansowania połączeń na styku województw, decyzji Podlaskiego Zakładu Przewozów Regionalnych o zaprzestaniu obsługi na terenie województwa mazowieckiego oraz braku zainteresowania ze strony samorządu województwa mazowieckiego obsługą Kolejami Mazowieckimi leżącego na terenie tegoż województwa odcinka Małkinia – Czyżew.
Modernizacja.
13 czerwca 2017 PKP Polskie Linie Kolejowe podpisały umowę na modernizację odcinka linii kolejowej nr 6 Sadowne – Czyżew prowadzonej w ramach projektu Rail Baltica. W sierpniu 2017 r. zamknięto tor nr 1 (w kierunku Białegostoku) i przystąpiono do rozbiórki przylegającego do niego peronu 1. Ruch wówczas odbywał się jednotorowo po torze nr 2 (w kierunku Warszawy). W I kwartale 2019 r. zakończono modernizację toru 1 w związku z czym 10 marca 2019 przełożono nań cały ruch, po czym rozpoczęto rozbiórkę toru 2 oraz starego peronu 2. Drugi tor na modernizowanym odcinku oddano do użytku 30 grudnia 2019 roku.
Historia.
W związku z długotrwałym wyłączeniem z użytkowania punktów eksploatacyjnych między Małkinią a Czyżewem centrala PKP S.A. zaproponowała w 2013 r. fizyczną likwidację peronów Zaręb Kościelnych, Kietlanki i Szulborza-Kotów (od 2018 r. Szulborza Wielkiego). Samorząd województwa mazowieckiego negatywnie zaopiniował te plany i jednocześnie wyraził chęć realizacji przewozów na wyżej wymienionym odcinku. Analizy potoków podróżnych oraz analizy finansowe miały się odbyć po zakończonej modernizacji całego odcinka.
Pomimo niepewnej przyszłości połączeń regionalnych nowe perony jednak powstały podczas modernizacji odcinka Sadowne – Czyżew. Apele o przeciwdziałanie wykluczeniu transportowemu i organizację przewozów na terenie województwa mazowieckiego wystosowywali samorządowcy oraz organizacje społeczne. Ze wstępnej analizy przeprowadzonej w 2019 roku przez Koleje Mazowieckie wynikało, iż podróżni w przyszłości będą mogli liczyć na 6 par pociągów regionalnych dziennie między Małkinią a Czyżewem. Ostatecznie w 2020 r. uruchomiono pociągi regionalne na trasie jedynie do Szulborza Wielkiego skróconej z uwagi na rozpoczętą w tymże roku przebudowę stacji Czyżew.
Otoczenie.
W bezpośrednim sąsiedztwie peronu drugiego znajduje się pomnik upamiętniający jedną z bitew powstania styczniowego

</doc>
<doc id="1387575" url="https://pl.wikipedia.org/wiki?curid=1387575" title="Eskişehirspor">
Eskişehirspor

Eskişehirspor Kulübü – turecki klub piłkarski z siedzibą w mieście Eskişehir.
Klub nazywany jest popularnie "Kırmızı Şimşekler", co oznacza "Czerwone Błyskawice". Spotykane jest także inne określenie - "Gwiazdy Anatolii". Założenie klubu w 1965 przyczyniło się do gwałtownego rozwoju futbolu w Anatolii. Klub posiada dużą grupę kibiców, których popularne zawołanie brzmi: "Es Es Es Ki Ki Ki , Eski Eski Es!".
Historia.
"Eskişehirspor" powstał w 1965 roku na skutek połączenia klubów "İdman Yurdu", "Akademi Gençlik" oraz "Yıldıztepe". Nowy klub dopuszczony został do rozgrywek drugiej ligi tureckiej, awansując do pierwszej ligi w momencie, gdy ta stała się ligą zawodową. W latach 1968-1975 był jednym z najlepszych klubów Anatolii, trzykrotnie zdobywając wicemistrzostwo Turcji. Nie udało się jednak ani razu zdobyć mistrzostwa Turcji.
Pierwszy ze zdobytych tytułów wicemistrzowskich pozwolił klubowi zadebiutować w europejskich pucharach - w ostatniej edycji Pucharu Miast Targowych, która odbyła się w sezonie 1970/71. W pierwszej rundzie przeciwnikiem był hiszpański klub Sevilla FC. W Sewilli drużyna turecka przegrała nisko 0:1, zachowując duże szanse na awans. Na własnym boisku Eskişehirspor wygrał 3:1 i niespodziewanie awansował do kolejnej rundy. Kolejnym rywalem był holenderski klub FC Twente, który ze względu na pozycję, jaką wywalczyła sobie holenderska piłka klubowa na początku dekady, był zdecydowanym faworytem. U siebie Turcy wygrali 3:2, jednak na wyjeździe holenderska drużyna nie pozostawiła żadnych złudzeń pokonując rywali aż 6:1.
Największym sukcesem klubu było zdobycie Pucharu Turcji w sezonie 1970/71 po zwycięskim dwumeczu z Bursaspor - po porażce 1:2 Eskisehirspor pokonał rywali 3:1. Kolejnym zwycięskim turniejem był Puchar Prezydenta (Cumhurbaşkanlığı Kupası), w którego finale Eskişehirspor pokonał Galatasaray SK 3:2. Wszystkie bramki dla Eskişehirspor zdobył w tym meczu uważany za legendę klubu Fethi Heper.
Jako zdobywca pucharu klub wystąpił w Pucharze Zdobywców Pucharów w sezonie 1971/72. Pierwszy przeciwnik, fiński klub MP Mikkeli, nie był zbyt wymagający - po wyjazdowym remisie 0:0 Eskisehirspor wygrał u siebie 4:0. W następnej rundzie przeciwnikiem był reprezentujący ZSRR klub Dinamo Moskwa. Drużyna turecka przegrała oba mecze po 0:1 i została wyeliminowana. Później okazało się, że rywale dotarli aż do finału tej edycji pucharu.
Kolejną szansą pokazania się był Puchar UEFA w sezonie 1972/73. Już w pierwszej rundzie przeciwnik okazał się stanowczo za mocny - Eskişehirspor trafił na Fiorentinę z Florencji i odpadł przegrywając 1:2 u siebie oraz 0:3 we Włoszech.
Kolejne wicemistrzostwo pozwoliło na start w Pucharze UEFA w sezonie 1973/74. Także i tym razem zabrakło szczęścia w losowaniu - już w pierwszej rundzie trzeba było stawić czoło bardzo silnej niemieckiej drużynie 1. FC Köln. Eskişehirspor zremisował u siebie 0:0, jednak w Kolonii przegrał 0:2 i odpadł z turnieju.
Trzecie miejsce w lidze w sezonie 1974/75 pozwoliło na start w Pucharze UEFA w sezonie 1975/76. Także i teraz nie udało się przebrnąć przez pierwszą rundę - bułgarski klub Lewski Spartak Sofia nie dał drużynie tureckiej żadnych szans wygrywając zdecydowanie oba spotkania - 3:0 w Sofii i 4:1 w Eskişehir. Jak dotąd był to ostatni występ klubu Eskişehirspor w europejskich pucharach.
Później klubowi wiodło się coraz gorzej, aż w końcu w sezonie 1981/82 Eskişehirspor w ostatniej 34 kolejce przegrał z zespołem Beşiktaş JK, co zadecydowało o spadku do drugiej ligi. Mecz ten przerwany został w 78 minucie z powodu interwencji kibiców klubu Eskişehirspor po tym, jak pomocnik Beşiktaşu Ziya zdobył w 76 minucie bramkę dającą drużynie ze Stambułu prowadzenie 2:1. Po meczu wynik został zweryfikowany na walkower 3:0 dla Beşiktaşu i Eskişehirspor spadł z ligi, tracąc 1 punkt do zespołu Gaziantepspor. Do pierwszej ligi Eskişehirspor wrócił w sezonie 1983/84.
W sezonie 1986/87 klub dotarł do finału Pucharu Turcji, gdzie przegrał dwumecz z Gençlerbirliği SK (Eskisehirspor wygrał 2:1 u siebie i przegrał 0:5 na wyjeździe). Klub wygrał Puchar Premiera, pokonując w finale w rzutach karnych Beşiktaş (po remisie 2:2 Eskisehirspor wygrał karne 4:2).
Eskişehirspor w sezonie 1988/89 ponownie spadł do drugiej ligi po przegranym 0:1 meczu 28 kolejki z Galatasaray SK (bramkę zdobył Tanju Çolak). Klub zgromadził łącznie 41 punktów i uplasował się za drużyną Altay Izmir. Po zajęciu trzeciego miejsca od końca w drugoligowej gupie A w sezonie 1991/92 Eskişehirspor spadł do trzeciej ligi, ale tylko na jeden sezon. Klub powrócił do drugiej ligi po wygraniu 5 grupy w III lidze.
W sezonie 1994/95 Eskişehirspor wygrał 3 grupę drugiej ligi i zakwalifikował się do gier barażowych. W barażach klub pokonał 2:1 Erzurumspor, 3:2 po dogrywce Adanaspor oraz 2:1 Aydınspor i awansował do pierwszej ligi. Powrót był bardzo ktrótkotrwały, gdyż w następnym sezonie Eskişehirspor, pomimo dobrego początku i zwycięstwa 3:1 nad İstanbulspor znów spadł do drugiej ligi po przegranym 1:7 meczu z Trabzonspor (5 bramek zdobył Szota Arweładze). W sezonie 1997/98 znów udało się dotrzeć do baraży, jednak tym razem Eskişehirspor nie awansował do pierwszej ligi. Co gorsza, w sezonie 1998/99 ledwo uniknął spadku do III ligi, co w końcu spotkało klub Petrolofisi.
Po udanym sezonie 2007/08 klub zajął 4 miejsce w II lidze (występującej pod nazwą Bank Asya 1. Lig) i zakwalifikował się do gier barażowych o trzecie miejsce premiowane awansem do pierwszej ligi. W rozgrywkach drugoligowych klub prowadzony był przez dwóch trenerów - od 1 do 26 kolejki drużyną kierował Metin Diyadin, a od 27 do 34 kolejki - Nejad Biyedic.
Pierwszym barażowym rywalem był klub Diyarbakirspor, z którym Eskişehirspor zremisował 0:0 i do dalszej gry awansował dzięki zwycięstwu w rzutach karnych 6:5. Następnie w Stambule, na stadionie Besiktasu BJK İnönü Stadı, Eskişehirspor po tym, jak bramki zdobyli Doğa Kaya i Coşkun Birdal, pokonał 2:0 Boluspor i awansował do pierwszej ligi.
Nowym prezesem klubu 3 czerwca 2008 został Halil Ünal, a nowym trenerem na sezon 2008/09 - Rıza Çalımbay.
28 czerwca 2012 roku nowym zawodnikiem klubu został polski pomocnik Patryk Małecki (wypożyczenie w sezonie 2012/13 z Wisły Kraków).

</doc>
<doc id="1387578" url="https://pl.wikipedia.org/wiki?curid=1387578" title="Prenit">
Prenit



</doc>
<doc id="1387579" url="https://pl.wikipedia.org/wiki?curid=1387579" title="Eskisehirspor">
Eskisehirspor



</doc>
<doc id="1387581" url="https://pl.wikipedia.org/wiki?curid=1387581" title="Eskişehirspor Kulübü">
Eskişehirspor Kulübü



</doc>
<doc id="1387582" url="https://pl.wikipedia.org/wiki?curid=1387582" title="Fikcyjna religia">
Fikcyjna religia



</doc>
<doc id="1387584" url="https://pl.wikipedia.org/wiki?curid=1387584" title="MAN Lion’s Classic">
MAN Lion’s Classic

MAN Lion’s Classic – autobus miejski klasy maxi, produkowany od 2000 roku przez niemiecką firmę MAN AG. Pojazd powstał jako rozwinięcie popularnego w latach 80. modelu SL 202.
Do 2004 roku, przed wprowadzeniem na rynek autobusów Lion’s City, model ten nosił oznaczenia SL 223, SL 263 oraz SL 283 (odpowiednio wersje z silnikami o mocy 220, 260 i 280 KM).

</doc>
<doc id="1387585" url="https://pl.wikipedia.org/wiki?curid=1387585" title="Port lotniczy Mexicali">
Port lotniczy Mexicali

Port lotniczy Mexicali (IATA: MXL, ICAO: MMML) – międzynarodowy port lotniczy położony w Mexicali, w stanie Kalifornia Dolna, w Meksyku.

</doc>
<doc id="1387586" url="https://pl.wikipedia.org/wiki?curid=1387586" title="Augusto Magli">
Augusto Magli

Augusto Magli (ur. 9 marca 1923, zm. 1 listopada 1998) – włoski piłkarz grający na pozycji pomocnika.
Kariera klubowa.
Augusto Magli, zwany „Mancino” zadebiutował w Serie A w wieku 17 lat we Fiorentinie i grał dla tego klubu do 1954 roku. We Fiorentinie stał się klubową gwiazdą, chociaż w tym czasie florencki klub nie zajmował czołowych miejsc w lidze. Następnie przeszedł do Udinese Calcio, które w sezonie 1954-55 zajęło drugie miejsce w Serie A za AC Milan. Magli przeszedł na emeryturę w wieku 35 lat, a jego ostatnim klubem była AS Roma.
Kariera międzynarodowa.
Jedynym występem Maglego w reprezentacji narodowej był mecz otwarcia mistrzostw świata 1950 przeciwko Szwecji.

</doc>
<doc id="1387588" url="https://pl.wikipedia.org/wiki?curid=1387588" title="Wular">
Wular

Wular – jezioro w północnych Indiach. Jest to jedno z największych słodkowodne jezioro w Azji.
Dane liczbowe:
Większe miasto nad jeziorem:

</doc>
<doc id="1387589" url="https://pl.wikipedia.org/wiki?curid=1387589" title="Georg August Wallin">
Georg August Wallin

Georg August Wallin [~ Yrjö August Wallin], wśród Arabów znany jako Abd al-Wali (ur. 24 października 1811 w gminie Sund na Wyspach Alandzkich, zm. 23 października 1852 w Helsinkach) – fiński językoznawca-orientalista i etnolog.
Życiorys.
Młodość.
Gdy Wallin miał 7 lat jego rodzice przenieśli się do Turku i tam też chłopiec poszedł do szkoły. Pozostał w niej nawet, gdy rodzice przenieśli się do Helsinek w 1825 r., gdzie ojciec otrzymał lepszą posadę. Kiedy w 1827 r. w Turku wybuchł pożar, młody Wallin podobno tak się zaangażował w ratowanie miasta, że nie myślał o ratowaniu własnego domu i ten spłonął doszczętnie. Po tym zdarzeniu młodzieniec przeniósł się do Raumy, gdzie zamierzał ukończyć szkołę. Jednakże pokłócił się z tamtejszym nauczycielem, odszedł ze szkoły i do egzaminu wstępnego na Uniwersytet Helsiński przygotowywał się samodzielnie.
Studia.
Studia w Helsinkach rozpoczął w 1829 r. Nie wiadomo, co kierowało Wallinem, gdy wybierał filologię jako przedmiot studiów. Wiadomo natomiast, że nie był pilnym studentem – żeglowaniu i życiu towarzyskiemu oddawał się z większym zapałem niż nauce. Tym niemniej, gdy kończył studia w 1836 r. znał już łacinę, niemiecki, rosyjski, francuski, angielski i arabski. Po studiach postanowił wreszcie oddać się intensywnej nauce języków orientalnych. W 1839 r. przedłożył pracę doktorską ("De praecipua inter hodiernam Arabum linguam et antiquam differentia" liczącą 48 stron) i wkrótce potem został wykładowcą Uniwersytetu.
W 1840 r. Wallin wyjechał do Petersburga, aby tam dokształcać się i przygotowywać do służby dyplomatycznej na Wschodzie (przypuszczalnym powodem tej decyzji była jego zła sytuacja materialna po śmierci ojca). Przez 2 lata spędzone w Petersburgu studiował język arabski, perski i turecki. W tym okresie poznał się też z A. J. Sjögrenem, wówczas już znanym językoznawcą; dzięki tej znajomości Wallin otrzymał w 1842 r. stypendium wyjazdowe.
Ekspedycje.
Wiosną 1843 r. Wallin za pieniądze ze stypendium wyruszył w drogę: poprzez Hamburg do Paryża, a dalej przez Konstantynopol dotarł w 1844 r. po 6 miesiącach podróży do Kairu.
W Kairze najpierw przez półtora roku ćwiczył praktyczną znajomość języka i uczył się obyczajów arabskich, aż wreszcie odważył się – w przebraniu Araba – wyruszyć w kwietniu 1845 r. pomiędzy Beduinów. Po kilku miesiącach spędzonych z nimi zdecydował się przyłączyć do dużej grupy pielgrzymów i wraz z nimi powędrował do Mekki. Odtąd miał prawo posługiwać się zaszczytnym tytułem "hadżi". Do Kairu powrócił w marcu 1846 r.
Mimo pogarszającego się stanu zdrowia w grudniu tegoż roku ponownie wyruszył w drogę – tym razem do Palestyny, skąd do Kairu wrócił w lipcu 1847 r.
Otrzymane w tym czasie nowe stypendium pozwoliło Wallinowi na trzecią, najdłuższą, ekspedycję. Rozpoczął ją w grudniu 1847 r., ruszając ku Morzu Czerwonemu. Przemierzył całą Arabię Północną po Bagdad, za co Królewskie Towarzystwo Geograficzne w Londynie przyznało mu w 1850 r. odznaczenie Gold Founder's Medal – tę samą nagrodę, którą rok wcześniej otrzymał był David Livingstone. Wallin przebywał następnie w Basrze, przejechał na wielbłądzie Pustynię Syryjską, dotarł do Damaszku i Bejrutu, by powrócić do Kairu w lipcu 1849 r.
Powrót do Helsinek.
Mimo brytyjskiej nagrody Wallin wracał do Helsinek w nie najlepszej kondycji – zdrowie wyraźnie się pogarszało i miał świadomość, że nie dokończył swoich ekspedycji tak, jak je planował.
Kolejna dysertacja (fin. "professorin väistöskirja") Wallina o mistycznych pieśniach miłosnych Ibn al-Farida ukazała się w 1850 r. i już od 1 stycznia 1851 r. Wallin został mianowany profesorem języków orientalnych. Stanowisko uniwersyteckie nie do końca odpowiadało jednak jego temperamentowi i przekonaniom badawczym (zob. niżej). Już wkrótce zaczął planować nową, tym razem 6-letnią ekspedycję do Arabów. Gdy jednak po pierwszej radości zorientował się, że przyznane mu przez Anglików pieniądze nie są tylko ratą pokrywającą koszty pierwszego roku ekspedycji, ale całą sumą, która miałaby mu wystarczyć na 6 lat, popadł w przygnębienie. Załamany zrezygnował z wyprawy. Nadszarpnięte zdrowie dopełniło reszty – w październiku 1852 r. Wallin zmarł na zawał serca na dzień przed swoimi 41. urodzinami.
Znaczenie.
Wallin był typowym badaczem terenowym. Mimo złych warunków życia w krajach arabskich zebrał w trakcie swoich ekspedycji bardzo wiele materiałów tak filologicznych, jak i etnologicznych. Przykładał jednak większą wagę do kolekcjonowania niż do publikowania. Mnogość informacji zawarł w swoich dziennikach i listach pisanych w czasie wypraw, ale nigdy nie znalazł czasu, by te materiały samemu opublikować. To jednak, co opublikowali z jego spuścizny inni, miało pierwszorzędne znaczenie w nauce.

</doc>
<doc id="1387593" url="https://pl.wikipedia.org/wiki?curid=1387593" title="MAN Lion’s Classic G">
MAN Lion’s Classic G

MAN Lion’s Classic G – przegubowy autobus miejski, produkowany w latach 2000-2005 przez niemiecką firmę MAN AG.
Do 2004 roku pojazdy nosiły oznaczenia SG 263 oraz SG 313 (odpowiednio wersje z silnikami o mocy 260 i 310 KM).

</doc>
<doc id="1387595" url="https://pl.wikipedia.org/wiki?curid=1387595" title="Podtyp (programowanie)">
Podtyp (programowanie)

Podtyp – konstrukcja programistyczna umożliwiająca w określonym języku programowania definiowanie ograniczeń na pewnym typie bazowym.
Pojęcie podtypu zdefiniowane zostało wprost w języku Ada, w którym istnieje jednoznaczne odróżnienie deklaracji typu i podtypu, identyfikowane odpowiednim słowem kluczowym:
Podtyp jest więc nałożeniem pewnego ograniczenia na pewien typ (w nomenklaturze języka Ada nazywany typem bazowym). W przypadku podtypów ograniczenia te dotyczą wyłącznie zakresu możliwych wartości należących do podtypu, stanowiących pewien podzbiór wyodrębniony ze zbioru możliwych wartości typu bazowego. Jest to więc różna konstrukcja w porównaniu z typem pochodnym, definiującym jednak nowy typ, mimo że również oparty na pewnym typie macierzystym.
Przykład w Adzie:
 codice_3
Na tak zdefiniowanym podtypie można wykonywać wszystkie te same operacje, które są dopuszczalne dla typu INTEGER, a ograniczony jest jedynie zakres wartości.
Istnieją języki, w których występują konstrukcje analogiczne do podtypu, mimo że język nie definiuje wprost takiego pojęcia. Przykładem jest język Pascal, w którym występuje typ okrojony. Jego cechy są jednak takie, iż jest to podtyp pewnego typu bazowego. Typ bazowy w Pascalu musi być typem porządkowym.
 codice_4
Nie definiuje się tu wprost typu bazowego, wynika on z typu literałów użytych do ograniczenia zakresu wartości. Na wartościach takiego typu tak jak w podtypie dopuszczalne są wszystkie operacje typu bazowego. Nowy typ (podtyp) jest zgodny w sensie przypisania z typem bazowym.
W języku Modula 2 typ bazowy, w definicji podtypu, może być wyspecyfikowany jawnie lub pominięty:

</doc>
<doc id="1387597" url="https://pl.wikipedia.org/wiki?curid=1387597" title="Varig">
Varig

VARIG – nieistniejące brazylijskie liniie lotnicze z siedzibą w São Paulo. Linie zaprzestały działalności w 2006, w 2007 ogłosiły bankructwo.

</doc>
<doc id="1387602" url="https://pl.wikipedia.org/wiki?curid=1387602" title="Fluoroglinian sodu">
Fluoroglinian sodu



</doc>
<doc id="1387603" url="https://pl.wikipedia.org/wiki?curid=1387603" title="Me Against Myself">
Me Against Myself

Me Against Myself – debiutancki, studyjny album brytyjskiego wokalisty Jaya Seana. Pochodzą z niego trzy single oraz piosenka pod tytułem: "One Night", która znalazła się na ścieżce dźwiękowej do filmu "Kya Kool Hain Hum".

</doc>
<doc id="1387606" url="https://pl.wikipedia.org/wiki?curid=1387606" title="My Own Way (album)">
My Own Way (album)

My Own Way – drugi, studyjny album brytyjskiego wokalisty Jaya Seana. Po raz pierwszy wydany został w Wielkiej Brytanii 12 maja 2008. W Polsce album ukazał się w sierpniu tego samego roku.
My Own Way: The Deluxe Edition.
Reedycja albumu My Own Way została wydana w Wielkiej Brytanii 16 lutego 2009 roku. Oto lista piosenek:

</doc>
<doc id="1387607" url="https://pl.wikipedia.org/wiki?curid=1387607" title="7 Dywizja Piechoty Armii Krajowej">
7 Dywizja Piechoty Armii Krajowej

7 Dywizja Piechoty AK kryp. "„Orzeł”" - wielka jednostka piechoty Armii Krajowej – utworzony zgodnie z "Planem Odtwarzania Sił Zbrojnych", z września 1942, przez Inspektorat Częstochowa AK (Okręg AK Radom-Kielce), w ramach akcji „Burza”.
Działania partyzanckie.
Dywizja została sformowana w lipcu 1944 wchodząc w skład Kieleckiego Korpusu Armii Krajowej, uczestniczyła w koncentracji w lasach przysuskich i marszu na Warszawę. Po rozwiązaniu Korpusu 22 sierpnia 1944, dywizja odeszła do inspektoratu częstochowskiego. 27 i 74 pułki piechoty po powrocie do swoich macierzystych rejonów stosowały zasadzki: 30 sierpnia pod Rudą Melaniecką, 10 września pod Brześciem i 28 września w Kamieńsku oraz 15 października w Nowym Kamieńsku. 27 września pododdział 74 pp mjr Adama Szajny "Roztoki" pod Krzepinem wziął do niewoli 99 jeńców. Przebywający 26 września w lasach przysuskich 72 pp i 25 pp stoczyły całodzienny bój z jednostkami Wehrmachtu i SS, a następnego dnia zaatakowały posterunek żandarmerii w Przysusze. 6 października pod Eugieniowem jeden z pododdziałów 3 pp Leg. walczył się z niemiecką kompanią 790 batalionu.
Struktura organizacyjna i obsada personalna dywizji.
Dowództwo 7 Dywizji Piechoty AK
27 pułk piechoty
74 pułk piechoty
oddział rozpoznawczy - rtm. Marian Nitecki
Liczebność dywizji.
W okresie koncentracji na akcję "Zemsta" w drugiej połowie sierpnia 1944 roku stan 7DP piechoty wynosił ok. 1 225 żołnierzy zgromadzonych w jednostkach:
Dywizja nie miała praktycznie zorganizowanych służb dywizyjnych. Ścisły sztab dywizji nie przekraczał 5 ludzi.

</doc>
<doc id="1387608" url="https://pl.wikipedia.org/wiki?curid=1387608" title="Rów Webera">
Rów Webera



</doc>
<doc id="1387610" url="https://pl.wikipedia.org/wiki?curid=1387610" title="Cmentarz żydowski w Jarosławiu">
Cmentarz żydowski w Jarosławiu

Cmentarz żydowski w Jarosławiu – powstał w 1699 roku przy obecnej ul. Kruhel Pawłosiowski na gruntach zakupionych od miejscowej parafii katolickiej. W 1869 roku został zdewastowany podczas antysemickich zamieszek. Dewastacja powtórzyła się w czasie II wojny światowej, kiedy to naziści rozebrali dom przedpogrzebowy i mur nekropolii, a macewy wykorzystali do utwardzania dróg oraz wybrukowania dziedzińca opactwa benedyktynek w Jarosławiu zamienionego na areszt Gestapo. Cmentarz ma powierzchnię 1,85 ha. Na terenie nekropolii pochowano też ofiary Holocaustu. Do naszych czasów zachowało się kilkadziesiąt nagrobków, głównie z początku XX wieku. Na cmentarzu spoczywają m.in. przywódcy jarosławskich chasydów: Zachorie Mendel, Menechem Zew i Szymon Elbaum.

</doc>
<doc id="1387613" url="https://pl.wikipedia.org/wiki?curid=1387613" title="Piața Romană (stacja metra)">
Piața Romană (stacja metra)

Piața Romană – stacja metra w Bukareszcie, na linii M2. Stacja została otwarta w 1987.

</doc>
<doc id="1387614" url="https://pl.wikipedia.org/wiki?curid=1387614" title="Ride It">
Ride It

Ride It – pierwszy singiel wydany z drugiego albumu "My Own Way", brytyjskiego wokalisty Jaya Seana. Wydany został 21 stycznia 2008 roku w Wielkiej Brytanii, lecz początkowo miał ujrzeć światło dzienne w grudniu 2007 roku. Singiel dostał certyfikat platyny w Rumunii (20 000), a w Wielkiej Brytanii sprzedał się w 88 250 egzemplarzy.
Teledysk.
Akcja teledysku rozgrywa się w klubie nocnym "Mo Vida" w Londynie. 28 września 2007 teledysk był dostępny w telefonach z 3G, a 9 października oficjalnie klip był dostępny w internecie na stronie 2Point9 Records.
Formaty i lista utworów.
CD1:
CD2:

</doc>
<doc id="1387616" url="https://pl.wikipedia.org/wiki?curid=1387616" title="7 Pułk Piechoty AK Garłuch">
7 Pułk Piechoty AK Garłuch



</doc>
<doc id="1387620" url="https://pl.wikipedia.org/wiki?curid=1387620" title="Platforma chińska">
Platforma chińska

Platforma chińska ("prekambryjskie platformy wschodnioazjatyckie") – zespół platform prekambryjskich, zwanych tu masywami prekambryjskimi, rozdzielonych strefami fałdowymi z paleozoiku i mezozoiku.
Platforma chińska zajmuje południowo-wschodnią część kontynentu azjatyckiego. Od północy i zachodzie ograniczona jest pasmem uralsko-mongolskim, od południa Himalajami i pasmem indochińskim, na wschodzie sięga po morza szelfowe (Morze Wschodniochińskie).
Składa się z kilku masywów prekambryjskich. Są to:

</doc>
<doc id="1387622" url="https://pl.wikipedia.org/wiki?curid=1387622" title="Maybe">
Maybe

Maybe – drugi singel pochodzący z albumu "My Own Way", brytyjskiego wokalisty Jaya Seana. Oficjalnie wydano piosenkę 21 kwietnia 2008 roku, lecz notowana już była dwa tygodnie przez premierą.
Teledysk.
22 lutego 2008 roku teledysk był dostępny w serwisie YouTube. 7 marca 2008 roku miał też premierę na muzycznym kanale The Box.

</doc>
<doc id="1387623" url="https://pl.wikipedia.org/wiki?curid=1387623" title="Universitate">
Universitate

Universitate – stacja metra w Bukareszcie, na linii M2. Stacja została otwarta w 1987.

</doc>
<doc id="1387625" url="https://pl.wikipedia.org/wiki?curid=1387625" title="Orb (rzeka)">
Orb (rzeka)

Orb – rzeka w południowej Francji, w departamencie Hérault. Wypływa z Masywu Centralnego. Przepływa przez Bédarieux i Béziers. Uchodzi do Morza Śródziemnego w miejscowości Valras-Plage. Ma 145 km długości.

</doc>
<doc id="1387626" url="https://pl.wikipedia.org/wiki?curid=1387626" title="21 Pułk Piechoty AK &quot;Dzieci Warszawy&quot;">
21 Pułk Piechoty AK &quot;Dzieci Warszawy&quot;



</doc>
<doc id="1387629" url="https://pl.wikipedia.org/wiki?curid=1387629" title="21 Warszawski Pułk Piechoty &quot;Dzieci Warszawy&quot;">
21 Warszawski Pułk Piechoty &quot;Dzieci Warszawy&quot;



</doc>
<doc id="1387632" url="https://pl.wikipedia.org/wiki?curid=1387632" title="Platforma syberyjska">
Platforma syberyjska

Platforma syberyjska – jest to prekambryjska platforma w Azji, obejmująca swym zasięgiem tereny Wyżyny Środkowosyberyjskiej.
Jest ona otoczona górami fałdowymi paleozoicznymi i mezozoicznymi. Prekambryjskie podłoże platformy odsłania się na powierzchnię, tworząc tarcze ałdańską i anabarską. W kambrze Syberia miała pozycję okołorównikową, z czasem przesuwając się na północ. W dewonie nastąpiło zderzenie się z Laurussią, powstałą w sylurze po kolizji Laurencji z Bałtyką i wypiętrzeniu Uralu.

</doc>
<doc id="1387634" url="https://pl.wikipedia.org/wiki?curid=1387634" title="Coco (album Colbie Caillat)">
Coco (album Colbie Caillat)

Coco – debiutancki album Colbie Caillat wydany w Stanach Zjednoczonych 17 lipca 2007, a w Europie 4 marca 2008. Album zadebiutował na piątym miejscu Billboard 200 i został sprzedany w ilości 51 000 kopii w pierwszym tygodniu. W USA ogólna sprzedaż wynosi 1 731 997 kopii (stan na 24 sierpnia 2008). Wydane single to: "Bubbly", "Realize" oraz "The Little Things".

</doc>
<doc id="1387641" url="https://pl.wikipedia.org/wiki?curid=1387641" title="Droga I/59 (Słowacja)">
Droga I/59 (Słowacja)

Droga krajowa 59 (słow. "Cesta I/59") – droga krajowa I kategorii na Słowacji biegnąca z północy – od dawnego przejścia granicznego z Polską w Chyżnem na Orawie przez Rużomberk do Bańskiej Bystrzycy. Arteria jest jednojezdniowa. Jej przedłużeniem na południe od Bańskiej Bystrzycy jest droga ekspresowa R1. W miejscowości Donovaly, leżącej przy trasie, znajduje się duży ośrodek narciarski.
W latach 70. i 80. XX wieku droga stanowiła część trasy międzynarodowej T7, łączącej Kraków z Budapesztem.

</doc>
<doc id="1387643" url="https://pl.wikipedia.org/wiki?curid=1387643" title="Purée">
Purée

Purée () – samodzielne danie lub półprodukt kulinarny z warzyw lub roślin strączkowych, które po ugotowaniu zostały zmielone, utłuczone lub przetarte przez sito. Pod względem konsystencji lub sposobu przygotowania purée mogą występować pod rozmaitymi nazwami rodzajowymi i przybierać formę gęstych zup, gładkich mas czy sosów, choć najczęściej dotyczy to rozdrobnionych warzyw poddanych dalszej obróbce. Z kolei purée wykorzystywane jako ingrediencje w dalszym przygotowaniu bardziej złożonych potraw często określa się mianem past. Termin ten nie obejmuje zazwyczaj potraw czy ingrediencji przygotowanych w podobny sposób ze zbóż czy mąki (takich jak owsianki czy mamałyga), nie stosuje się go także najczęściej na określenie przetworów czy past z orzechów i roślin oleistych (takich jak masło orzechowe czy tahini). 
Do przygotowania purée w kuchni wykorzystuje się wiele narzędzi, zarówno ogólnego przeznaczenia (jak blender, robot kuchenny czy sito), jak i specjalistycznych (jak tłuczek do ziemniaków czy prasa do czosnku). Zazwyczaj warzywa na purée poddawane są procesowi gotowania zanim zostaną utłuczone, zmielone czy przetarte, lub też gotowane są już w formie przetworzonej. Służy to zarówno poprawie smaku i konsystencji, jak i usunięciu substancji toksycznych albo też odparowaniu zbędnej ilości cieczy. 
Najczęściej purée składają się ze stosunkowo niewielu składników, powszechne jest jednak także wykorzystywanie tej samej metody do mielenia całych przygotowanych wcześniej posiłków jako pokarmu dla niemowląt, dzieci czy osób niezdolnych do przeżuwania.

</doc>
<doc id="1387645" url="https://pl.wikipedia.org/wiki?curid=1387645" title="Radio Network Controller">
Radio Network Controller

Radio Network Controller (RNC) – element sieci radiowej zbudowanej w standardzie UMTS, kontrolujący zasoby radiowe na obszarze pokrywanym przez sygnał emitowany z podłączonych do siebie (zazwyczaj od kilkudziesięciu do kilkuset) stacji bazowych (Node B). Rozdziela zasoby radiowe pomiędzy użytkowników, monitoruje ich połączenia, podejmuje decyzje o zmianie ich parametrów. Bierze także udział w transmisji danych pomiędzy użytkownikami i stacjami bazowymi a siecią szkieletową operatora.
RNC jako element sieci komórkowej.
Infrastruktura sieciowa połączona z RNC.
Obszar na którym operator komórkowy oferuje usługi użytkownikom swojej sieci pokryty jest sygnałem emitowanym przez stacje bazowe. Liczba stacji bazowych na danym obszarze zależy od liczby terminali (ang. "User Equipment"), które znajdują się na tym terenie i od generowanego przez nie ruchu telekomunikacyjnego (liczba zestawianych połączeń, mobilność, transfer danych). Od kilkudziesięciu do kilkuset stacji bazowych podłączonych jest do jednego RNC. Kontroluje ono zasoby radiowe oferowane przez te stacje, oraz terminale połączone za ich pomocą z siecią operatora.
RNC połączone jest też z siecią szkieletową (ang. "Core Network"). W obrębie sieci szkieletowej rozwijane są dwie niezależne sieci:
Dane przesyłane poprzez sieć radiową w zależności od ich charakteru trafiają przez RNC do jednej z sieci szkieletowych – związanej z komutacją łączy lub pakietowej (zachodzi też proces odwrotny – dane z sieci szkieletowej poprzez RNC przesyłane są do stacji bazowych). Standardowym sposobem połączenia RNC z siecią szkieletową było przypisanie go do jednego MGW i jednej centrali MSC (jedna para MGW/MSC może być połączona z kilkoma RNC) i do jednego SGSN. Obecnie wdraża się też bardziej zaawansowane rozwiązanie, gdzie RNC jest połączone z całą grupą MGW i z pulą MSC oraz z pulą SGSN.
RNC może być też połączone z innymi RNC kontrolującymi sąsiadujące obszary. Połączenie to będzie wykorzystywane gdy użytkownik rozmawiający lub transmitujący dane przejdzie pod kontrolę stacji bazowej połączonej z innym RNC niż z tym, w którym zaczął transmisję (tzw. Iur Handover).
Sieć transportowa (tzw. "backhaul") łącząca RNC z innymi elementami sieciowymi (sieć szkieletowa, stacje bazowe, inne RNC) może używać technologii ATM (uważanej za stabilniejszą) lub Ethernet (umożliwiającej większy transfer i łatwiej konfigurowalnej). Obecnie w sieciach komórkowych trwa migracja z technologii ATM na Ethernet, niemniej jest to proces długotrwały (np. ze względu na dużą istniejącą już infrastrukturę ATM). Do jednego RNC część stacji bazowych może być podpięta poprzez infrastrukturę wspieraną przez technologię ATM, a część poprzez sieć ethernetową. Istnieją także rozwiązania "dual stack": "user plane" (czyli dane przesyłane od/do użytkownika) są przesyłane na bazie sieci ethernetowej, a "control plane" (czyli signalling, informacje kontrolujące połączenie) dzięki warstwie transportu opartej na ATM.
Interfejsy zdefiniowane w RNC oraz powiązane z nimi protokoły.
W RNC zdefiniowane są logiczne interfejsy poprzez które komunikuje się ono z innymi elementami sieciowymi. Interfejs Iub służy do wymiany informacji ze stacjami bazowymi (Node B). Interfejs Iu zdefiniowany jest jako połączenie z siecią szkieletową. Czasami używa się określeń Iu CS i Iu PS, aby wskazać, czy chodzi nam o połączenie z siecią związaną z komutacją łączy (CS) czy pakietową (PS). Dzięki interfejsowi Iur RNC może wymieniać informacje z innym RNC. Interfejs Mu używany jest przez operatora do zarządzania RNC i kontrolowaną przez niego siecią radiową (za pomocą platformy OSS - Operations Support System).
Poprzez interfejsy Iu, Iub i Iur przesyłane są właściwe dane do/od użytkownika (tzw. "user plane") oraz informacje sterujące - signalling (tzw. "control plane"), za pomocą których RNC komunikuje się z elementami infrastruktury oraz telefonami w celu zarządzania połączeniami i siecią radiową. Poniżej znajduje się opis protokołów używanych do tego celu (signalling).
RANAP to protokół używany do przesyłania informacji pomiędzy RNC a siecią szkieletową (MSC Server lub SGSN) poprzez interfejs Iu:
RNSAP to protokół używany w interfejsie Iur do zapewnienia terminalom mobilności pomiędzy obszarami kontrolowanymi przez różne RNC. Dzięki niemu, RNC na terenie którego rozpoczęto połączenie może nim zarządzać, nawet jeśli jest ono kontynuowane poprzez stację bazową podpiętą do innego RNC.
NBAP to protokół używany w interfejsie Iub do kontrolowania stacji bazowych oraz oferowanych przez nich zasobów. Ze względu na kontekst, w jakim przesyłane są informacje na bazie tego protokołu, można mówić o dwóch jego podzbiorach: Common NBAP i Dedicated NBAP.
Common NBAP zawiera operacje związane z wpływem RNC na działanie NodeB, nie związane z konkretnymi UE już zdefiniowanymi/obsługiwanymi w tej stacji bazowej. Przykładowym zastosowaniem może być:
Dedicated NBAP to procedury związane z obsługą w stacji bazowej poszczególnych UE, które już mają zestawione połączenia obsługiwane przez to NodeB (te UE są już w niej zdefiniowane, posiadają w niej "UE context"). Przykładowym zastosowaniem takich operacji może być:
RRC (Radio Resource Control) to protokół używany do bezpośredniej komunikacji pomiędzy RNC i UE (komunikacja ta jest nawiązana poprzez stację bazową, ale ona nie analizuje przesyłanych za pomocą tego protokołu informacji, tylko przesyła je dalej do UE/RNC). Przykładowe zastosowania to:
Funkcje RNC.
Przetwarzanie danych w warstwie drugiej.
Dane (np. pakiety IP lub cyfrowo zakodowany głos) przesyłane z sieci szkieletowej do sieci radiowej nie mogą być w takiej postaci transmitowane przez stację bazową. Poziom szumu związany z innymi transmisjami w komórce oraz z sygnałami pochodzącymi od innych komórek jest na tyle duży, że po wyodrębnieniu ich przez odbiornik ze wspólnego kanału transmisyjnego poziom błędu byłby tak wysoki, że nie byłoby możliwe prawidłowe odczytanie pierwotnej informacji. Dane odbierane przez RNC z sieci szkieletowej są więc formowane w tzw. "RLC Packet Data Units", informacja w nich zawarta może być zwielokrotniona (dzięki redundancji łatwiej jest odzyskać dane, gdy część została utracona podczas transmisji), dodawane są sumy kontrolne i formowane są ramki radiowe (ang. "radio frames"), które są przesyłane do stacji bazowej a następnie transmitowane poprzez interfejs radiowy. Zachodzi też odwrotny proces - ramki radiowe wysłane przez terminal użytkownika są przez stację bazową przesłane do RNC, które "odzyskuje" z nich właściwą informacje i formuje z nich dane wygenerowane w pierwotnej formie, przed przesłaniem ich do sieci (np. pakiety IP lub cyfrowo zakodowany głos). 
Inną ważną funkcją jest sterowanie ilością danych, które mogą być przesłane w jednej ramce radiowej w ciągu 10 ms ("WCDMA Release 99", czyli transfer do 384 kbps), lub 2 ms (HSDPA). Dla każdej transmisji tworzony jest kanał transportowy i związany z nim bufor, w którym przetwarzane są dane w warstwie drugiej. Gdy podczas transmisji okazuje się, że terminal użytkownika nie nadąża z prawidłowym odebraniem informacji, RNC spowalnia jej transmisję. W WCDMA Release 99, RNC odpowiedzialne jest także za retransmisję informacji, która nie została prawidłowo odebrana przez odbiornik.
Wpływ na zachowanie terminali w stanie "Idle".
Terminale większości użytkowników są włączone, ale w nie mają nawiązanego połączenia z siecią - są w tzw. stanie "Idle". RNC ma pewien wpływ na ich zachowanie. Poniżej przedstawiono pewne charakterystyczne przykłady.
Telefon komórkowy włączając się do sieci wybiera komórkę (ang."cell"), która oferuje najsilniejszy sygnał (procedura "cell selection") na kanale pilota (ang. "pilot channel"). Za pomocą zasobów radiowych oferowanych przez tę komórkę przeprowadzi uwierzytelnianie w sieci szkieletowej, a później te zasoby będą mogły być użyte podczas procedury zestawienia połączenia do użytkownika tego telefonu. Podczas przemieszczania się telefonu badana jest siła sygnału emitowanego na kanale pilota przez różne komórki. W sytuacji gdy inna komórka oferuje silniejszy sygnał niż obecna następuje procedura "cell reselection", od tej chwili telefon będzie mógł być "wywołany" podczas zestawienia do niego połączenia za pomocą zasobów tej nowej komórki. Poszczególne komórki są obsługiwane przez anteny będące częścią stacji bazowych połączonych z RNC. W RNC zdefiniowane są wszystkie obsługiwane przez nie komórki oraz ich parametry. Jednym z nich jest siła sygnału na kanale pilota w poszczególnych komórkach. Te ustawienia wykonywane na poziomie RNC determinują komórkę, która zostanie na konkretnym obszarze wybrana przez telefon za pomocą procedur "cell selection"/"reselection". 
Obszar na którym operator świadczy usługi związane z połączeniami głosowymi podzielony jest na tzw. "Location Areas" (LA). Jeden LA zawiera zazwyczaj kilkaset komórek. Na bazie komórek obsługiwanych przez jedno RNC definiuje się jedno lub kilka LA.
Każdemu LA w sieci przypisany jest parametr nazywany "Location Area Code" (LAC), który jest liczbą z zakresu 1-65535. Podczas definiowania komórki w RNC przypisuje się jej wartość parametru LAC i tym samym determinuje, w którym "Location Area" się ona znajduje. Parametr LAC jest transmitowany w każdej komórce na kanale rozgłoszeniowym ("broadcast channel"). Telefon zmieniający komórkę (wykonujący procedurę "cell reselection") odczytuje ten parametr i sprawdza czy zmienił LA. Jeśli tak, wysyła poprzez sieć radiową do MSC/VLR informację o tym (procedura "Location Update"). Innym parametrem zdefiniowanym w RNC i transmitowanym na kanale rozgłoszeniowym w komórkach w obrębie całego LA jest tzw. t3212. Określa on jak często telefon powinien wysyłać informację o swoim położeniu (LAC) do sieci nawet jeśli nie zmienia LA (tzw. "Periodic Location Update"). Konfiguracja RNC determinuje więc w jakich warunkach i jak często telefon aktualizuje swoje położenie wysyłając odpowiednią informację do sieci szkieletowej. 
Aktualizowana przez telefon wartość LAC jest informacją związaną z położeniem telefonu, znaną w sieci szkieletowej. Kiedy ktoś nawiązuje połączenie głosowe z użytkownikiem tego telefonu, odpowiednia informacja (wraz z LAC zaraportowanym ostatnio przez telefon) trafia do RNC, które rozpocznie procedurę nazywaną "paging" - wyśle odpowiednią informację do wszystkich stacji bazowych obsługujących komórki należące do "Location Area" związanych z tym LAC. Informacja ta będzie transmitowana w tych komórkach na specjalnym przeznaczonym do tego kanale ("paging channel"). Telefony w stanie "Idle" nasłuchują na tym kanale tego typu informacji o połączeniach przychodzących. W jednej z komórek w tym LA będzie znajdował się telefon, do którego skierowana jest ta konkretna informacja. Odpowie na nią i sieć będzie w stanie zakończyć procedurę zestawiania połączenia pomiędzy jego obiema stronami.
Udział w zestawianiu połączeń.
Gdy telefon wysyła żądanie związane z zainicjowaniem połączenia, odpowiednia informacja dociera do RNC. Tam zaimplementowana jest logika związana z zestawieniem połączenia i przypisaniem dla niego zasobów w sieci radiowej. RNC wybiera komórkę (ang. cell) w której zostanie ustanowione połączenie (sugeruje się pomiarami siły i jakości sygnałów z poszczególnych anten, raportowanych przez telefon, oraz sytuacją w poszczególnych komórkach, np. poziom interferencji związany z zestawionymi tam połączeniami, liczba pozostałych do użycia kodów kanałowych). Podczas zestawiania połączenia RNC komunikuje się
Kontrola zestawionych połączeń.
RNC bierze udział ("Outer Loop Power Control") w procedurze związanej z kontrolą mocy sygnału nadawanego przez terminale. Bezpośrednio kontrola mocy ("Fast Closed-Loop Power Control") odbywa się w stacji bazowej, która przesyła (1500 razy na sekundę) do telefonu informacje o mocy z jaką powinien nadawać, ale RNC ma wpływ na parametry z jakimi zachodzi ten proces. W RNC każda transmisja jest monitorowana. Są sprawdzane sumy kontrolne w otrzymanych ramkach danych i porównywane z założonym dopuszczalny stopniem błędu (BLER - "Block Error Rate"). Jeśli błąd jest większy, RNC instruuje stację bazową aby zwiększyło współczynnik SIR ("Signal To Interference", czyli stosunek mocy sygnału emitowanego przez "User Equipment" do mocy "szumu tła" w danej komórce), który jest punktem odniesienia dla stacji bazowej podejmującej decyzje o poinformowaniu telefonu o zmianie mocy nadawania sygnału. Także w przypadku lepszego niż założony dopuszczalnego stopnia błędu RNC poinformuje stację bazową o zmniejszeniu współczynnika SIR, tak aby telefon nie nadawał z niepotrzebnie dużą mocą (skoro mniejsza wystarczy do zapewnienia dobrej jakości transmisji). Tego typu instrukcje są wysyłane z RNC do stacji bazowej od 10 do 100 razy na sekundę.
RNC przechowuje w pamięci relacje zdefiniowane dla komórek obsługiwanych przez podpięte stacje bazowe. Dla każdej komórki, zdefiniowane są inne komórki, do których można z niej wykonać handover. Gdy "User Equipment" (UE) rozpoczyna transmisję, RNC przesyła mu informacje o innych komórkach (wykorzystujących tą samą częstotliwość), których siłę sygnału powinien monitorować. Gdy któraś z nich spełni wymagane kryteria, UE wyśle odpowiedni raport do RNC, które może wykonać operację soft/softer handoveru: sygnał z obu komórek będzie wykorzystywany przez UE (w obu będą nadawane te same dane, ale polepszy się jakość wysłanych/odebranych informacji). Wszystkie komórki, z których korzysta jednocześnie UE tworzą tzw. "Active Set". Gdy sygnał z którejś z nich stanie się zbyt słaby, UE poinformuje o tym RNC, które wykona procedurę usunięcia tej komórki z "Active Set" przypisanego dla tej transmisji.
Gdy sygnał z wykorzystywanej komórki słabnie, a żadna inna wykorzystującą tą samą częstotliwość nie spełnia wymaganych kryteriów, RNC może przesłać do UE listę komórek używających inną częstotliwość lub nawet listę komórek obsługiwanych w standardzie GSM, których sygnał powinien być monitorowany. Gdy któraś z nich spełni wymagane kryterium, RNC wykona tzw. "hard handover", czyli rozłączy UE od zasobów dotychczasowej komórki i przypisze jej zasoby nowej (w przypadku handoveru do GSM, procedura ta zostanie wykonana wspólnie z BSC - odpowiednikiem RNC w sieciach GSM).
Terminal, który utrzymuje połączenie internetowe znacznie szybciej zużywa zasoby baterii niż taki, który pozostaje w stanie "Idle". Podstawową strategią (Fast dormancy) dla telefonów, które przestawały, choćby na krótko, transmitować dane (np. użytkownik ściągnął za pomocą przeglądarki stronę WWW i zapoznaje się z jej zawartością lub aplikacja w smartfonie sprawdza cyklicznie informacje na portalu społecznościowym) było całkowite rozłączenie sesji. Rozwiązywało to problemy związane z nadmiernym zużyciem baterii, ale powodowało inne problemy dla sieci (np. znaczne obciążenie kanałów sygnalizacyjnych) oraz użytkownika (zmniejszał się komfort związany z użytkowaniem internetu w związku z czasem potrzebnym do ponownego nawiązania sesji). RNC posiada funkcjonalność, dzięki której tacy użytkownicy będą utrzymywani (przez pewien ustalony przez operatora czas) w specjalnych stanach "CELL_PCH" i "URA_PCH", które charakteryzują się poborem mocy niewiele większym niż w stanie "Idle" oraz umożliwiają szybkie i mało obciążające dla sieci odnowienie sesji użytkownika. 
Gdy użytkownik "rozłączy się", informacja o tym dotrze do RNC, które rozpocznie procedurę zwalniania zasobów w sieci radiowej i transportowej przypisanych do tego połączenia. Taka sama procedura zostanie zainicjowana, gdy użytkownik utraci połączenie z siecią (nie będzie z nim kontaktu przez pewien zdefiniowany w RNC czas).
Zarządzanie zasobami sieci radiowej.
RNC kontroluje zasoby radiowe oferowane przez podległe mu stacje bazowe. Potrafi monitorować stan tych zasobów, rozdzielać je pomiędzy użytkowników oraz wpływać na stopień ich zajętości.
Gdy nowe połączenie ma zostać zrealizowane na bazie zasobów radiowych oferowanych w pewnej komórce (np. "User Equipment" inicjuje nowe połączenie, lub następuje próba handoveru), RNC wykorzystuje mechanizm admission control do oszacowania czy może zezwolić na kontynuację tej procedury. Bierze pod uwagę ilość zasobów obecnie używanych w komórce, zasoby potrzebne do realizacji tego nowego połączenia oraz limit ustalony dla tej komórki przez operatora.
Niektóre zasoby, takie jak poziom interferencji w uplinku, lub sumaryczna moc wszystkich transmisji w downlinku zmieniają się dynamicznie. Ich wartość może np. nie być przeciwwskazaniem do odrzucenia żądania zestawienia nowego połączenia (i zajęcia dodatkowych zasobów), ale po pewnym czasie może przekroczyć ustalone limity, co ma negatywny wpływ na warunki transmisji. RNC cały czas monitoruje te zasoby w podległych sobie komórkach i może regulować ich wielkość np. poprzez zmianę parametrów poszczególnych transmisji (np. umożliwiany transfer) lub “przenoszenie” ich (handover) do innych dostępnych komórek.
Jednym z mechanizmów umożliwiających kontrolowanie wspomnianych powyżej zasobów jest channel switching. RNC za jego pomocą reguluje wielkość transferu umożliwianą dla poszczególnych połączeń, może także część z nich przenieść na wspólny kanał transmisyjny umożliwiający (bez przypisywania dedykowanych zasobów) pomieszczenie wielu użytkowników nie przesyłających dużych ilości danych. Mechanizm ten używany jest także, do optymalizowania liczby transmisji - np. gdy brakuje zasobów dla nowego połączenia pakietowego, zmniejsza się transfer innych połączeń, a zaoszczędzone zasoby mogą być użyte dla kolejnego użytkownika. RNC potrafi także optymalizować liczbę użytkowników połączeń głosowych przypisując im różnego rodzaju kodeki. Np. gdy nie brakuje wolnych zasobów, transmisje przeprowadzane są za pomocą kodeka AMR12200 (12.2 kbps), gdy liczba użytkowników znacząco się zwiększa, połączenia są realizowane za pomocą kodeka AMR5900 (5.9 kbps), oferującego gorszą jakość rozmowy, ale zajmującego mniej zasobów radiowych.
Implementacja funkcji RNC w sieciach budowanych w innych standardach.
W systemach GSM, cdmaOne i CDMA2000 elementy infrastruktury sieciowej spełniające podobną rolę jak RNC nazywają się Base Station Controller. W standardzie LTE taki element nie występuje w ogóle, funkcjonalność RNC została przeniesiona do stacji bazowej (eNodeB). Ten trend rozpoczął się już także w standardzie UMTS - w przypadku technologii HSDPA część funkcji RNC (rozdzielanie kodów kanałowych pomiędzy użytkowników komórki i retransmisja danych przesyłanych do użytkowników) również zaimplementowano w stacji bazowej (Node B). 
Role przyjmowane przez RNC.
Czasami dla RNC stosuje się dodatkowe określenia w zależności od roli jakie przyjmuje w realizowanych przez siebie scenariuszach. Zasoby radiowe udostępniane przez stacja bazową są kontrolowane przez RNC. To RNC dla tej stacji bazowej jest określane jako "Controlling RNC" - CRNC.
Gdy "User Equipment" zaczyna transmisję używając zasobów radiowych oferowanych przez stację bazową kontrolowaną przez jedno RNC, z później używa zasobów oferowanych przez stacje bazową kontrolowaną przez inne RNC (zobacz rysunek obok) zachodzi tzw. Iur handover. RNC na terenie którego rozpoczęto transmisję (rozmowę) nazywane jest "Serving RNC" - SRNC. RNC na terenie którego kontynuowana jest transmisja to "Drifting RNC" - DRNC. DRNC bezpośrednio kontroluje stację bazową, która udostępnia zasobu radiowe, ale cała logika związana z utrzymaniem połączenia (także dalsze decyzje o handoverach) oraz komunikacja z siecią szkieletową nadal odbywa się w SRNC.
Oczywiście wszystkie RNC w sieci posiadają odpowiedni software, dzięki któremu mogą przyjmować każdą z opisanych powyżej ról.

</doc>
<doc id="1387647" url="https://pl.wikipedia.org/wiki?curid=1387647" title="MAN NL 273 Lion's City">
MAN NL 273 Lion's City



</doc>
<doc id="1387648" url="https://pl.wikipedia.org/wiki?curid=1387648" title="NURT">
NURT

NURT Ogólnopolski Niezależny Przegląd Form Dokumentalnych – przegląd filmów i innych form dokumentalnych, zrealizowanych przez twórców profesjonalnych oraz debiutantów w mijającym roku.
Przegląd NURT został powołany w 1995 roku w Krakowie, od 1996 roku został przeniesiony do Kielc do Kieleckiego Centrum Kultury. Kolejne jego edycje utrwaliły obraz imprezy jako dorocznego podsumowania i obrachunku wszystkich wykształconych przez praktykę telewizyjną i filmową gatunków i form dokumentalnych. Jest to zarazem spotkanie wybitnych dokumentalistów, krytyków oraz przedstawicieli środowiska artystycznego związanych swoją codzienną praktyką z dokumentem filmowym i telewizyjnym.
Dyrektorem Artystycznym przeglądu jest Krzysztof Miklaszewski, a komitetowi organizacyjnemu przewodniczy dyrektor Magdalena Kusztal

</doc>
<doc id="1387649" url="https://pl.wikipedia.org/wiki?curid=1387649" title="MAN NL 273">
MAN NL 273



</doc>
<doc id="1387650" url="https://pl.wikipedia.org/wiki?curid=1387650" title="Orgetoryks">
Orgetoryks

Orgetoryx (łac. "Orgetorix", z celt. "król wojowników") - opisywany przez Juliusza Cezara jako "najszlachetniejszy i najbogatszy" ze swego plemienia wielmoża ze starożytnego ludu zwanego Helwetami, który w 61 p.n.e. wyszedł z propozycją planu migracji całego plemienia z rodzimych ziem (obecna Szwajcaria) do południowo-zachodniej Galii (obecna Francja). Cezar twierdził, że zjednoczenie plemienia w takim celu pomoże Orgetoryksowi zostać królem. Helwetowie, podobnie jak wiele innych plemion galijskich zrezygnowali z monarchii i byli rządzeni przez radę wodzów oraz obieralnych wodzów i urzędników. Orgetoryks pokonał wielu innych wielmożów i najwyraźniej zyskał znaczną władzę oraz wpływy, ponieważ w tym właśnie okresie były bite monety z jego imieniem zapisanym w formie ORCIITIRIX.
Orgetoryks po zdobyciu zgody wodzów plemienia udał się do innych plemion, aby uzyskać ich przyzwolenie na podjęcie wędrówki przez ich ziemie. Wśród Sekwanów zjednał sobie wodza Kastykusa, a z Eduów Dumnoryksa, a następnie przekonał ich, by sięgnęli po władzę królewską w swoich plemionach.

</doc>
<doc id="1387651" url="https://pl.wikipedia.org/wiki?curid=1387651" title="Włodzimierz Olgierdowic">
Włodzimierz Olgierdowic

Włodzimierz Olgierdowic (zm. po 12 października 1398) – starszy syn Olgierda, wielkiego księcia litewskiego i jego pierwszej żony Anny, książę kijowski (1377-1395), następnie kopylski i słucki. 
Życiorys.
Podtrzymując tradycję, że o obsadzie metropolity "całej Rusi" decyduje książę kijowski, wspierał starania metropolity Cypriana o podporządkowanie Cerkwi w Moskwie, więżąc w 1384 metropolitę Dionizego. Po wstąpieniu Jagiełły na tron Polski uznał się jego lennikiem i potwierdził swoją wierność królowej Jadwidze, Jagielle i Koronie Królestwa Polskiego 12 lipca 1388 w Łucku.
Po dojściu Witolda do władzy namiestnika na Litwie (ugoda w Ostrowie 1392), Włodzimierz próbował bronić swojego władztwa przed zakusami Witolda i Skirgiełły. Pod koniec października lub w listopadzie 1394 został jednak pozbawiony władzy nad Kijowem, w zamian zaś otrzymał księstwo kopylskie i słuckie i stał się wasalem Witolda. Włodzimierz występuje po raz ostatni w źródłach jako świadek traktatu Witolda z zakonem krzyżackim z 12 października 1398.
Dziećmi Włodzimierza Olgierdowica byli:

</doc>
<doc id="1387652" url="https://pl.wikipedia.org/wiki?curid=1387652" title="Droga I/70 (Słowacja)">
Droga I/70 (Słowacja)

Droga krajowa 70 (słow. "Cesta I/70") – droga krajowa I kategorii na Słowacji biegnąca z Dolnego Kubina do drogi krajowej nr 18.

</doc>
<doc id="1387653" url="https://pl.wikipedia.org/wiki?curid=1387653" title="Włodzimierz Olgierdowicz">
Włodzimierz Olgierdowicz



</doc>
<doc id="1387655" url="https://pl.wikipedia.org/wiki?curid=1387655" title="Davidoff">
Davidoff

Davidoff – nazwa marki luksusowych produktów, stworzona przez urodzonego w Kijowie, a osiadłego w Szwajcarii Zino Davidoffa. Znana jest głównie z wyrobów tytoniowych, takich jak cygara i papierosy. Pod tą marką sprzedawane są również ekskluzywne fajki, koniaki, kawy, perfumy, wieczne pióra, oprawki do okularów, wyroby ze skóry, zegarki oraz wszelkiego rodzaju akcesoria związane z paleniem tytoniu. Dystrybutorem papierosów Davidoff jest Imperial Tobacco.
Historia firmy.
Zino Davidoff urodził się 11 marca w 1906 w Kijowie. Antysemickie nastroje panujące w tamtych latach w carskiej Rosji narażały rodzinę Davidoffów na ciągłe kłopoty. W 1911 sytuacja polityczna stała się tak napięta, że cała rodzina postanowiła wyemigrować na Zachód. Zatrzymali się w Genewie, gdzie ojciec Zina – Henri zdecydował się wynająć nieduży sklepik. Henri Davidoff postanowił zająć się tym, na czym znał się najlepiej, czyli wytwarzaniem i sprzedażą wyrobów tytoniowych, wprowadzając swojego syna w technologię produkcji cygar.
W 1925 Zino Davidoff wyjechał do Ameryki Południowej, gdzie pracował na plantacjach tytoniu w Argentynie i Brazylii. Około 1928 udał się na Kubę, gdzie obserwował produkcje cygar. Po powrocie do Genewy, przy sklepie swojego ojca, w piwnicy, urządził "humidor" – pomieszczenie o szczególnych warunkach do przechowywania liści tytoniu. Był w tym zakresie prekursorem. Pod koniec II wojny światowej Zino Davidoff otrzymał pozwolenie na stworzenie własnej marki cygar. W 1946 stworzył serię cygar o nazwie "G.C. (Grand Cru)". Nazwa była zainspirowana klasyfikacją win francuskich. W 1970 otworzył fabrykę cygar w Hawanie, gdzie powstają serie cygar "Davidoff N°1", "Davidoff N°2" oraz "Ambasadrice".
W 1970 rodzinna firma z Bazylei "Oettinger", kierowana przez dr Ernsta Schneidera, wykupiła prawa do marki Davidoff. Zino Davidoff współpracował ze swoją dawną firmą aż do śmierci, będąc jej ambasadorem. W 1989 Zino Davidoff wraz z Ernstem Schneiderem przenieśli uprawę tytoniu na Dominikanę.
14 stycznia 1994 Zino Davidoff zmarł w wieku 88 lat. Założona przezeń firma osiąga dochody rzędu 1,5 mld euro, zatrudnia 2700 pracowników, ma 53 sklepy firmowe (dane na 2008 rok).
Asortyment produktów oferowanych przez firmę został rozszerzony o liczne artykuły luksusowe: koniaki, wyroby skórzane, oprawki do okularów, pióra wieczne, zegarki oraz perfumy. W 1984 na rynek weszły perfumy "Davidoff Classic", w 1986 – "Zino Davidoff", w 1988 "Davidoff Cool Water", uważany za jeden z najbardziej rozpoznawalnych zapachów dla mężczyzn. W 1996 – na rynek weszły perfumy dla kobiet: "Davidoff Cool Water Woman".
Marki papierosów.
Obecnie dostępne są następujące warianty papierosów:
Na polskim rynku znane są:
Grupa Zino Davidoff.
Zino Davidoff Group to nazwa handlowa Zino Davidoff SA, szwajcarskiej firmy rodzinnej, która została wyodrębniona z firmy produkującej wyroby tytoniowe Davidoff w 1980 roku. Działa wyłącznie w segmencie nietytoniowych dóbr luksusowych i oferuje asortyment ekskluzywnych produktów. Firma jest właścicielem i zarządza marką Davidoff w zakresie zegarków, galanteriii skórzanej, przyborów piśmienniczych, męskich i damskich akcesoriów modowych (takich jak krawaty, chusty i spinki do mankietów), zapachów, okularów, kawy i koniaku.

</doc>
<doc id="1387657" url="https://pl.wikipedia.org/wiki?curid=1387657" title="Przegląd Prasy">
Przegląd Prasy

Przegląd Prasy – program informacyjny, w którym dziennikarze przeglądają obecną prasę (gazety) w wybranych regionach. Przeglądana jest prasa polska, zagraniczna, prawna i ekonomiczna. Program emitowany jest na stacji Polsat News o godzinie 10:40 w paśmie nowy dzień, TVP Info w ramach pasma Poranek TVP Info co kilkanaście minut od 6:00 do 9:30, TVN24 w paśmie poranek, Superstacja jako Letni Przegląd Prasy, TV Biznes jako Przegląd Prasy Krajowej i TVS jako Przegląd Prasy Sportowej.

</doc>
<doc id="1387658" url="https://pl.wikipedia.org/wiki?curid=1387658" title="Dana Parys-White">
Dana Parys-White

Dana Parys-White (ur. w Ostrowi Mazowieckiej) – polska poetka, pisarka, autorka przekładów sztuk teatralnych, artykułów i recenzji publikowanych w angielskich, kanadyjskich i austriackich pismach polonijnych. Autorka tekstów piosenek, m.in. londyńskiej piosenkarki Ewy Becli, Michała Bajora, zespołu Lubelska Federacja Bardów. Mieszka na stałe w Anglii. 
W latach 1998-2004 pracowała dla londyńskiego wydawnictwa muzycznego publications, a na przełomie lat 2005-2006 prowadziła program literacki "Biała Galeria" dla polonijnego radia Heynow w Londynie.
W 2009 jej powieść "Emigrantka z wyboru" została nominowana do Nagrody Literackiej ZPPnO.
Członek Związku Pisarzy Polskich na Obczyźnie. Do 2011 roku pełniła funkcję prezesa londyńskiego oddziału Fundacji Młodej Polonii z siedzibą w Warszawie. 

</doc>
<doc id="1387660" url="https://pl.wikipedia.org/wiki?curid=1387660" title="Kungliga begravningsplatsen">
Kungliga begravningsplatsen

 
Kungliga begravingsplatsen - od 1922 roku oficjalne miejsce pochówku członków szwedzkiej rodziny królewskiej. Znajduje się na wyspie Karlsborg na jeziorze Brunnsvikenen w gminie Solna. Stanowi część Parku Haga. Dla publiczności jest otwarty w maju oraz od czerwca do sierpnia.

</doc>
<doc id="1387665" url="https://pl.wikipedia.org/wiki?curid=1387665" title="Asz-Szamalijja">
Asz-Szamalijja



</doc>
<doc id="1387666" url="https://pl.wikipedia.org/wiki?curid=1387666" title="Poduszka berlińska">
Poduszka berlińska

Poduszka berlińska (wyspowy próg spowalniający) – rodzaj progu spowalniającego (najczęściej produkowanego z tworzywa sztucznego PVC), stworzonego by ograniczać prędkość samochodów osobowych jednocześnie nie zakłócając ruchu pozostałych użytkowników drogi. Aby spełniać te wymagania poduszka jest na tyle wąska by rowerzyści mogli przejechać z jej prawej strony i by autobusy mogły nad nią przejechać nie najeżdżając żadnym z kół, jednak na tyle szeroka by samochody osobowe musiały na nią najechać kołami przynajmniej z jednej strony. 
Poduszki berlińskie, podobnie jak inne środki uspokojenia ruchu, stosowane są w strefach znacznego ograniczenia prędkości, na drogach wewnątrzosiedlowych czy w bezpośrednim sąsiedztwie szkół i przedszkoli, czy przejść dla pieszych. Ze względu na swoje parametry są często stosowane na ulicach z komunikacją miejską.
Zwane są "berlińskimi" ze względu na to, że po raz pierwszy zastosowano je w Berlinie, gdzie na blisko 70% ulic obowiązuje ograniczenie prędkości do 30 km/h.

</doc>
<doc id="1387677" url="https://pl.wikipedia.org/wiki?curid=1387677" title="I liga peruwiańska w piłce nożnej (2005)">
I liga peruwiańska w piłce nożnej (2005)

Peru 2005
Mistrzem Peru został klub Club Sporting Cristal, natomiast wicemistrzem Peru – klub Cienciano Cuzco.
Do Copa Libertadores w roku 2006 zakwalifikowały następujące kluby:
Do Copa Sudamericana w roku 2006 zakwalifikowały się następujące kluby:
Kluby, które spadły do II ligi:
Na miejsce spadkowiczów awansowały następujące kluby:
I liga pomniejszona została do 12 klubów.
Torneo Apertura 2005.
Apertura 2.
Kolejka przeniesiona została z 27 lutego na 27 lipca.
Apertura 1.
Kolejka przeniesiona została z 19-20 lutego na 31 lipca.
Tabela spadkowa 2005.
Tabela sporządzona została na podstawie wyników uzyskanych w trzech ostatnich sezonach. O kolejności decyduje liczba punktów w przeliczeniu na 1 mecz.
Campeonato Peruano 2005.
Według regulaminu o mistrzostwo kraju walczą zwycięzcy turniejów Apertura i Clausura. Gdyby ten sam klub zwyciężył w obu tych turniejach, automatycznie zostałby mistrzem Peru. By dany klub mógł walczyć o mistrzostwo kraju, nie tylko musi wygrać jeden z dwóch turniejów (Apertura lub Clausura), ale jednocześnie musi zmieścić się w najlepszej szóstce drugiego turnieju. Jeśli jeden ze zwycięzców nie zmieści się w najlepszej szóstce drugiego turnieju, to meczu o mistrzostwo nie będzie, a mistrzem Peru będzie drużyna, która wygrała jeden z turniejów (Apertura lub Clausura) i w drugim znalazła się w pierwszej szóstce. W przypadku, gdy obaj zwycięzcy turniejów nie uplasują się w czołowej szóstce „przegranych turniejów”, to mistrzem Peru zostanie najlepszy klub w tabeli sumarycznej sezonu.
O mistrzostwo Peru zmierzył się zwycięzca turnieju Apertura (Cienciano Cuzco – w Clausura 5. miejsce) ze zwycięzcą turnieju Clausura (Club Sporting Cristal – w Apertura 4. miejsce).
Mistrzem Peru w 2005 roku został klub Club Sporting Cristal, natomiast wicemistrzem Peru – klub Cienciano Cuzco.

</doc>
<doc id="1387683" url="https://pl.wikipedia.org/wiki?curid=1387683" title="Andrzej Paleolog">
Andrzej Paleolog

Andrzej Paleolog "Andreas Palaiologos" (lub "Palaeologus") (ur. 1453; zm. w czerwcu 1502) – tytularny cesarz bizantyński i tytularny despota Morei w latach 1465-1502.
Życiorys.
Andrzej był synem despoty Morei Tomasza Paleologa i bratankiem cesarza Konstantyna XI. W 1465 wraz z rodzeństwem przybył do Włoch. Utrzymywał ze skromnej pensji 50 dukatów wypłacanej przez papieża. W 1480 ożenił się z rzymską prostytutką Katarzyną. Andrzej miał dwukrotnie odwiedzić Moskwę w 1480 i 1490 roku odwiedzając swoją siostrę Zoe. Wkrótce mocno się zadłużył. Usiłował ratować swoje finanse sprzedając posiadane tytuły. 16 września 1494 zawarł układ z królem Francji Karolem VIII przekazując mu prawa do tronów Konstantynopola, Trapezuntu i Serbii, zatrzymując dla siebie tylko despotat Morei. W zamian za to otrzymał 1200 złotych dukatów rocznej pensji. Po śmierci Karola VIII znów popadł w długi. W 1502 przekazał swoje prawa monarchom hiszpańskim Ferdynandowi Aragońskiemu i Izabeli Kastylijskiej, ale nie otrzymał od nich pieniędzy.
Zmarł w ubóstwie. Żona nie miała pieniędzy na pochówek. Papież Aleksander VI wyasygnował skromną sumę, by spełniono chrześcijański obrządek wobec niego. Jego syn Konstantyn był dowódcą gwardii papieskiej.

</doc>
<doc id="1387684" url="https://pl.wikipedia.org/wiki?curid=1387684" title="Zegar klapkowy">
Zegar klapkowy

Zegar klapowy – rodzaj czasomierza korzystającego z mechanizmu klapowego, ze względu na sposób prezentacji czasu jest zaliczany do zegarów cyfrowych.
Historia zegarów klapowych.
Pierwszy zegar klapowy powstał (jako prototyp) w 1903 roku pod nazwą "Plato clock" i został opatentowany przez Eugene’a L. Fitcha w Nowym Jorku, numer patentu #733,180. Jednak pierwszy model zegara został sprzedany przez Mr. Conrada Huberta, prezesa firmy The American Electrical Novelty and Manufacturing Company w 1904 roku, pod nazwą "plate-o" w liczbie 40 000 sztuk.
Zasada działania.
W pierwszych modelach klapki napędzane były za pomocą sprężyny, a przekładnia powodowała przeskok klapek w odpowiednich odstępach czasu. Klapki są zazwyczaj przytrzymywane przez metalowy trzpień. Kolejnym i powszechnie stosowanym rozwiązaniem było zastosowanie silnika elektrycznego synchronicznego zasilanego napięciem z sieci energetycznej. Silnik ten wykonuje obroty zgodnie z częstotliwością napięcia w sieci zasilającej.
Występowanie w filmach.
Zegary klapowe można znaleźć w wielu produkcjach filmowych takich jak: "Zagubieni", czy "Dzień świstaka".

</doc>
<doc id="1387686" url="https://pl.wikipedia.org/wiki?curid=1387686" title="Oddział Partyzancki NOW-AK &quot;Ojca Jana&quot;">
Oddział Partyzancki NOW-AK &quot;Ojca Jana&quot;



</doc>
<doc id="1387687" url="https://pl.wikipedia.org/wiki?curid=1387687" title="Droga I/66 (Słowacja)">
Droga I/66 (Słowacja)

Droga I/66 (słow. "Cesta I/66") – droga krajowa I kategorii na Słowacji biegnąca od położonego w środkowej części kraju miasta Zwoleń na południe do leżącego przy granicy z Węgrami miasteczka Šahy. W przyszłości jedno-jezdniowa arteria - na odcinku między Zvolenem a Węgrami - zostanie zastąpiona nowoczesną drogą ekspresową R3. Południowy odcinek trasy jest częścią trasy europejskiej E77.
W latach 70. i 80. XX wieku droga stanowiła część trasy międzynarodowej T7, łączącej Kraków z Budapesztem.

</doc>
<doc id="1387690" url="https://pl.wikipedia.org/wiki?curid=1387690" title="ORP Delfin">
ORP Delfin

ORP „Delfin” – nazwa noszona na przestrzeni dziejów przez trałowce polskiej Marynarki Wojennej:

</doc>
<doc id="1387695" url="https://pl.wikipedia.org/wiki?curid=1387695" title="Sphenodontia">
Sphenodontia



</doc>
<doc id="1387697" url="https://pl.wikipedia.org/wiki?curid=1387697" title="Yoon Jong-hwan">
Yoon Jong-hwan

Yoon Jong-hwan (ur. 16 lutego 1973 w Gwangju) – południowokoreański piłkarz grający na pozycji pomocnika.
Kariera klubowa.
Yoon ukończył Dong-A University w 1994 roku. Był członkiem tamtejszej drużyny piłkarskiej. W 1995 roku podpisał profesjonalny kontrakt z drużyną Bucheon SK. W jego barwach zadebiutował w K-League. W 1996 roku zdobył z nim Adidas Cup. Z kolei w 1998 roku dotarł do finału tego pucharu oraz do finału Pucharu Ligi Koreańskiej. W 2000 roku Yoon odszedł do japońskiego Cerezo Osaka. W 2001 roku doszedł z nim do finału Pucharu Cesarza, ale na koniec sezonu zespół spadł z pierwszej do drugiej ligi. W 2002 roku wywalczył mistrzostwo tych rozgrywek i awans do pierwszej J-League.
W 2003 roku Jong-hwan wrócił do Korei i został zawodnikiem Seongnam Ilhwa Chunma. W tym samym sezonie wywalczył z nim swój pierwszy tyuł mistrza K-League. W 2004 roku odszedł do Jeonbuk Hyundai Motors. Wywalczył z nim Superpuchar Korei Południowej, a w 2005 roku - Puchar Korei Południowej. W 2006 roku podpisał kontrakt z japońskim drugoligowcem Sagan Tosu, w którym gra do dziś.
Kariera reprezentacyjna.
W reprezentacji Korei Południowej Yoon zadebiutował 5 marca 1994 roku w przegranym 0:1 towarzyskim spotkaniu z USA. W 2002 roku został powołany przez Guusa Hiddinka do kadry na Mistrzostwa Świata 2002, których gospodarzem była Korea Południowa. Tam był rezerwowym zawodnikiem i nie zagrał w żadnym spotkaniu. Po tych mistrzostwach zakończył reprezentacyjną karierę. Łącznie w kadrze narodowej wystąpił 38 razy i zdobył 3 bramki.

</doc>
<doc id="1387700" url="https://pl.wikipedia.org/wiki?curid=1387700" title="1 Pułk Strzelców Podhalańskich Armii Krajowej">
1 Pułk Strzelców Podhalańskich Armii Krajowej

1 Pułk Strzelców Podhalańskich AK (1 pspodh. AK) – jednostka sił zbrojnych Armii Krajowej utworzona na początku 1944 w ramach przygotowań do Akcji „Burza” w Okręgu Kraków w oparciu o struktury Wojska Polskiego sprzed 1939 roku.
Historia Pułku.
W ramach przygotowań do Akcji „Burza” utworzony został w Inspektoracie Nowy Sącz, Okręgu Kraków Armii Krajowej 1 pułk strzelców podhalańskich. Pułk wchodził w skład 21 Dywizji Piechoty AK. Operacyjnie podlegał dowódcy Grupy Operacyjne „Śląsk Cieszyński", gen. bryg. Bruno Olbrychtowi ps. „Olza" a organizacyjnie Komendzie Okręgu Kraków AK.
Zasięg działania 1 pspodh. AK obejmował teren Podhala i Gorców. W skład pułku, formowanego na wiosnę 1944 roku, weszły działające już na tym terenie oddziały partyzanckie AK. Cztery bataliony pułku działały w poszczególnych rejonach Inspektoratu Nowy Sącz.
W dniu 22 września 1944 roku na dowódcę pułku mianowany został mjr Adam Stabrawa ps. „Borowy". Dzień ten przyjmuje się formalnie za datę powstania 1 pułku strzelców podhalańskich AK. Siedziba dowódcy pułku znajdowała się w okolicach masywu Mogielicy. Na początku września pułk został skoncentrowany w rejonie Turbacza w Gorcach, a 24 września 1944 r. złożył przysięgę podczas mszy świętej odprawianej przez ks. Jana Czuja.
Uzbrojenie pułku w październiku 1944 składało się z: 2 granatników PIAT, 9 ciężkich karabinów maszynowych, 37 ręcznych karabinów maszynowych, 85 pistoletów maszynowych, 188 pistoletów, 401 granatów, 568 karabinów.
Pułk walczył do stycznia 1945 r. z oddziałami niemieckimi. Zgodnie z rozkazem komendanta Krakowskiego Okręgu Armii Krajowej pułk został rozwiązany 19 stycznia, a jego oddziały zdemobilizowane.
Skład Pułku.
Na dzień 31 października 1944 r. pułk liczył 1 029 ludzi (47 oficerów, 45 podchorążych, 138 podoficerów, i 793 szeregowych). Skład osobowy pułku to:
Oddział Ochrony Dowództwa.
Oddział Ochrony Dowództwa wraz z pocztem dowódcy na koniec października 1944 liczył 20 ludzi a pod koniec roku rozrósł się do 31osób.
Komórka Odbioru Zrzutów "PP".
Komórka Odbioru Zrzutów o kryptonimie "PP", nazywana potocznie przez żołnierzy „Pelikanami", zajmowała się utrzymywaniem łączności z bazą we Włoszech oraz techniczną stroną przyjmowania zrzutów. W skład komórki "PP" wchodziło 2 oficerów, personel obsługi radiostacji, oraz 8 ludzi osłony bezpośredniej. "PP" kwaterowała przy 1 batalionie w rejonie Szczawy.
I batalion.
Pierwszy batalion (kryptonim "202") został sformowany głównie na bazie istniejącego oddziału partyzanckiego „Wilk" oraz OP "Sobel" ppor. Jana Tokarczyka.
II batalion.
W skład II batalionu weszła część istniejącego oddziału „Mszyca", dowodzonego przez ppor. Jana Stachurę ps. „Adam" i oddziału ppor.Władysława Rosieka ps. „Dołner" oraz oddziały ppor. Wiktora Lacha ps. „Wilk" i ppor. Władysława Wietrznego ps. „Dęboróg".
III batalion.
W skład III batalionu weszły istniejące oddziały partyzanckie: OP „Świerk" i OP „Topór" por. Juliana Zubka, OP „Żbik" Franciszka Paszki ps. „Kmicic", OP „Cios" Bolesława Korygi oraz OP „Miecz" Feliksa Nowaka ps. „Śmiały”.
IV batalion.
IV batalion był formowany na terenie Obwodu Nowy Targ AK.
Polegli żołnierze 1 PSP AK.
Lista poległych żołnierzy 1 PSP AK:
Pamięć.
Muzeum 1 PSP AK w Szczawie zawiera liczne pamiątki z okresu II wojny światowej w tym sztandar, mundury, listy, fotografie upamiętniające działania 1 PSP AK.
W Szczawie znajduje się pomnik poświęcony "Żołnierzom 1-go Pułku Strzelców Podhalańskich Armii Krajowej i Członkom Ruchu Oporu Mieszkańcom Okolicznych Wiosek Gminy Kamienica którzy Walcząc Ginęli za Wolność Ojczyzny".
Co roku, w pierwszą niedzielę po 15 sierpnia, obok starego drewnianego kościółka w Szczawie odbywają się uroczystości "Odpustu Partyzanckiego," a przy pomniku 1 PSP AK apel poległych.
Imię "1 Pułku Strzelców Podhalańskich Armii Krajowej" noszą Szkoła Podstawowa nr 1 w Szczawie oraz Szkoła Podstawowa w Gaboniu, a imię "9 Kompanii 3 Batalionu 1 Pułku Strzelców Podhalańskich Armii Krajowej" nosi Szkoła Podstawowa w Łomnicy Zdroju. W miejscowości tej znajduje się również pomnik pamięci żołnierzy 9 kompanii III Batalionu 1 PSP AK i mieszkańców cywilnych Łomnicy.
Na Hali Łabowskiej znajduje się pomnik upamiętniający 9 kompanii 3 batalionu 1 PSP AK.

</doc>
<doc id="1387705" url="https://pl.wikipedia.org/wiki?curid=1387705" title="Ulica Waleriana Łukasińskiego w Zamościu">
Ulica Waleriana Łukasińskiego w Zamościu

Ulica Waleriana Łukasińskiego - jednojezdniowa ulica w Zamościu, jedna z głównych na Starym Mieście. Obiega ona od wschodu główne zabudowania dawnej Twierdzy Zamość stykając się po wschodniej stronie z murami fortecznymi.
Historia.
Ulica ta istnieje od założenia Zamościa. Miała charakter wewnętrznej obwodnicy wzdłuż murów fortecznych.
Nazwa.
Ulica ta znana była pod nazwą "za murami", od XVIII wieku jako ul. Zatyłki, a następnie od 2. poł. XIX wieku jako ul. Brukowana. Obecna nazwa została nadana w 1918 roku ku czci Waleriana Łukasińskiego (podczas niemieckiej okupacji jako ul. Festungstrasse, czyli ul. Forteczna), który był przez pewien okres więziony w bramach Twierdzy Zamość (najdłużej w celi dobudowanej przy starej Bramie Lwowskiej i nadszańcu, położonych przy tej ulicy).
Obecnie.
Ulica W. Łukasińskiego jest jedną z głównych ulic w obrębie Starego Miasta, po jego wschodniej stronie. Odbywa się nią ruch autobusów miejskich i samochodów osobowych. W związku z prowadzoną odbudową murów fortecznych, bastionów i bram planowane jest przerzucenie całego ruchu na ul. Peowiaków.

</doc>
<doc id="1387708" url="https://pl.wikipedia.org/wiki?curid=1387708" title="15 Pułk Piechoty Armii Krajowej (powstanie warszawskie)">
15 Pułk Piechoty Armii Krajowej (powstanie warszawskie)

15 Pułk Piechoty „Wilków” AK – jednostka sił zbrojnych Armii Krajowej w Powstaniu Warszawskim.
Historia.
Jednostka została utworzona 20 września 1944 w ramach akcji odtwarzania struktur Wojska Polskiego sprzed 1939. W jej skład weszły zgrupowania: Zgrupowanie Chrobry II, Zgrupowanie Gurt, Batalion im. Sowińskiego oraz Zgrupowanie "Sosna". Pułk wchodził w skład 28 Dywizji Piechoty AK im. Stefana Okrzei.
11 listopada 1948 Szef Sztabu Głównego gen. dyw. Stanisław Kopański nadał na wstęgi państwowe sztandaru Pułku napis „wyróżniony za niezwykłe męstwo w walkach Armii Krajowej 1944 r.”
Dekretem z dnia 11 listopada 1968 Prezydent RP na uchodźstwie, na wniosek komisji w składzie: gen. bryg. Tadeusz Pełczyński, gen.bryg. Karol Ziemski, płk. Kazimierz Iranek-Osmecki, Pułkowi nadał prawo napisu na wstęgach państwowych sztandaru: „wyróżniony za niezwykłe męstwo w kampanii Armii Krajowej”.

</doc>
<doc id="1387710" url="https://pl.wikipedia.org/wiki?curid=1387710" title="Dimityr Makriew">
Dimityr Makriew

Dimityr Iwanow Makriew (, ur. 7 stycznia 1984 w Goce Dełczewie) – bułgarski piłkarz występujący na pozycji napastnika, reprezentant Bułgarii w latach 2009–2011.
Kariera klubowa.
Markiew karierę zaczynał w drużynach młodzieżowych Lewskiego Sofia. W mistrzostwach Bułgarii na szczeblu juniorskim zdobył 254 bramki. W wieku 18 lat podpisał pierwszy profesjonalny kontrakt z CSKA Sofia. Dwa miesiące po podpisaniu kontraktu z bułgarskim klubem odszedł do włoskiego Interu Mediolan. Ale przez limit na obcokrajowców był zmuszony grać na wypożyczeniu w klubach AC Bellinzona, Górnik Zabrze i FC Chiasso. W sezonie 2005/06 bronił barw francuskiego Dijon FCO, a w sezonie 2006/07 w słoweńskim NK Maribor. Od 2008 występował w izraelskim FC Ashdod. W maju 2011 przeniósł się do rosyjskiego klubu Krylja Sowietow Samara. 9 stycznia 2012 podpisał z ukraińskim FK Ołeksandrija. Po zakończeniu sezonu 2011/12 powrócił do FC Aszdod. W sezonie 2013/2014 grał w Lewskim. Latem 2014 przeszedł do South China AA.
Kariera reprezentacyjna.
W latach 2009–2011 występował w reprezentacji Bułgarii, dla której rozegrał 7 spotkań i zdobył 1 bramkę.

</doc>
<doc id="1387712" url="https://pl.wikipedia.org/wiki?curid=1387712" title="Alfredo Cattabiani">
Alfredo Cattabiani

Alfredo Cattabiani (ur. w 1937 w Turynie, zm. 18 maja 2003 w Santa Marinella) – włoski publicysta, pisarz, wydawca i historyk religii, symbolista, tradycjonalista religijny i kulturowy
Pochodził z rodziny arystokratycznej. Ukończył jezuicki Instytut Społeczny. Studiował nauki polityczne. Zasadnicze znaczenie dla ukształtowania się jego poglądów miała twórczość takich osób, jak Mircea Eliade, Augusto del Noce, Simone Weil, René Guénon, czy Joseph de Maistre. W 1962 r. założył w Turynie wydawnictwo Edizioni dell'Albero, aby przełamać monopol dominującej kultury, przesiąkniętej – według niego – marksizmem i nietolerancją. Jednocześnie współpracował z wieloma gazetami i czasopismami literackimi. Pisał artykuły do gazet „Il Settimanale”, „Il Tempo”, „Il Giornale”. W 1964 r. opublikował antologię pism politycznych Georges’a Bernanosa. W 1966 r. objął kierownictwo redakcyjne w wydawnictwie Borla, gdzie wydał serię „Documenti di cultura moderna”, publikującą utwory „zapomnianych” autorów, jak Hans Sedlmayr, Abraham Joshua Heschel, S. Weil, M. Eliade, Chogyam Trungpa. W 1969 r. przeniósł się do Mediolanu, gdzie został dyrektorem wydawnictwa Rusconi, sprawując tę funkcję przez wiele lat. Był inicjatorem serii wydawniczej Rusconi Libri, w ramach której zostały opublikowane książki J.R.R. Tolkiena, Guida Ceronettiego, Cristiny Campo, Ernsta Jüngera, Mario Pomilio. W 1979 r. zamieszkał w Rzymie, gdzie pracował jako dziennikarz w gazecie „Il Settimanale” i „Il Tempo”. Po zamknięciu „Il Settimanale” stał się niezależnym dziennikarzem i publicystą, dystansując się od wszelkich partii i ugrupowań politycznych. Prowadził też programy radiowe dla radia RAI. W tym czasie napisał kilka książek dotyczących historii religii, tradycji i symboliki. W 2001 r. opublikował zbiór opowiadań, za co zdobył nagrodę literacką Basilicata. W tym samym roku przeniósł się do małego nadmorskiego miasteczka Santa Marinella w Lacjum, gdzie żył aż do śmierci. Alfredo Cattabiani był zwolennikiem tradycjonalizmu katolickiego.
Linki zewnętrzne.
Artykuły Alfredo Cattabianiego (jęz. włoski)

</doc>
<doc id="1387714" url="https://pl.wikipedia.org/wiki?curid=1387714" title="Yennefer">
Yennefer



</doc>
<doc id="1387715" url="https://pl.wikipedia.org/wiki?curid=1387715" title="Uniwersytet Bundeswery">
Uniwersytet Bundeswery



</doc>
<doc id="1387716" url="https://pl.wikipedia.org/wiki?curid=1387716" title="Tydzień Kultury Beskidzkiej">
Tydzień Kultury Beskidzkiej

Tydzień Kultury Beskidzkiej – doroczny festiwal folklorystyczny, odbywający się od 1964 w sierpniu w Wiśle, Żywcu, Szczyrku, Oświęcimiu i Makowie Podhalańskim. Organizatorem jest Regionalny Ośrodek Kultury w Bielsku-Białej.
Podczas Tygodnia Kultury Beskidzkiej w sześciu miastach odbywają się koncerty zespołów polskich i zagranicznych, które prezentują oryginalne bogactwo ludowej muzyki, tańca, śpiewu, obrzędów i zwyczajów, ludowi artyści zaś prezentują swoją twórczość, a organizacje i instytucje kultury osiągnięcia w zakresie ochrony, dokumentacji i popularyzowania dorobku ludowej kultury. W ramach festiwalu odbywają się również: "Festiwal Folkloru Górali Polskich" w Żywcu, "Międzynarodowe Spotkania Folklorystyczne" w Żywcu, "Gorolski Święto" w Jabłonkowie, "Wawrzyńcowe Hudy" w Ujsołach i "Festyn Istebniański" w Istebnej. Symbolem Tygodnia Kultury Beskidzkiej jest klepok, tradycyjna drewniana zabawka. Ze względu na swój zasięg, czas trwania, liczbę koncertów i widzów jest to jeden z największych festiwali folklorystycznych w Polsce.
Pierwsza edycja Tygodnia Kultury Beskidzkiej odbyła się w 1964 w Wiśle, jednak tradycjami festiwal sięga przedwojennego "Święta Gór".
W 2009 na festiwalu wystąpiły 83 zespoły polskie i 23 zagraniczne (m.in. z Brazylii, Turcji, Ekwadoru, Chorwacji, Indii, Słowacji czy Grecji).

</doc>
<doc id="1387722" url="https://pl.wikipedia.org/wiki?curid=1387722" title="Fundacja Wspomagania Wsi">
Fundacja Wspomagania Wsi

Fundacja Wspomagania Wsi – organizacja pozarządowa zajmująca się rozwojem obszarów wiejskich w Polsce, powołana do życia na mocy dekretu prymasa Józefa Glempa 30 czerwca 1999. Misją Fundacji jest wspieranie inicjatyw gospodarczych, społecznych i kulturalnych mieszkańców wsi i małych miast oraz inicjatyw związanych z poprawą infrastruktury technicznej obszarów wiejskich. Prezesem zarządu od 1999 jest Piotr Szczepański.
Historia Fundacji Wspomagania Wsi.
Od 1981 prowadzone były rozmowy pomiędzy przedstawicielami niemieckiego i polskiego episkopatu o potrzebie powołania do życia niezależnej od komunistycznych władz organizacji działającej na rzecz poprawy warunków życia mieszkańców wsi. W rezultacie prowadzonych rozmów w 1987 roku powstała Fundacja Wspomagająca Zaopatrzenie Wsi w Wodę. Fundacja ta udzielała dotacji i preferencyjnych kredytów na budowę wodociągów i kanalizacji na terenach wiejskich. Ponadto organizowała szkolenia dla mieszkańców wsi w zakresie prowadzenia małej przedsiębiorczości, agroturystyki, ochrony środowiska, podstaw demokracji lokalnej i budowania świadomości obywatelskiej.
W 1991 powołano do życia Fundację Rolniczą, która za zadanie postawiła sobie zmianę struktury zatrudnienia na terenach wiejskich poprzez wspieranie inicjatyw gospodarczych zmierzających do tworzenia źródeł dochodu poza rolnictwem. Zadanie to było realizowane poprzez udzielanie preferencyjnych kredytów dla przedsiębiorstw, gospodarstw agroturystycznych oraz osób bezrobotnych. Fundacja Rolnicza jako jedyna organizacja pozarządowa w kraju wspierała rozwój małych elektrowni wodnych. W 1999 doszło do połączenia tych organizacji, na bazie których utworzono Fundację Wspomagania Wsi.
Fundacja Wspomagania Wsi – programy.
Misją Fundacji Wspomagania Wsi jest wspieranie rozwoju terenów wiejskich, w tym inicjatyw gospodarczych, społecznych i kulturalnych mieszkańców wsi i małych miast oraz inicjatyw związanych z poprawą infrastruktury technicznej obszarów wiejskich. Fundacja wspiera również rozwój niekonwencjonalnych źródeł energii.
Obecne działania Fundacji obejmują udzielanie mikropożyczek przedsiębiorcom rozwijającym działalność pozarolniczą (głównie z obszaru Polski Wschodniej). Od kilku lat Fundacja prowadzi także program „ABC przedsiębiorczości na wsi” podnoszący poziom wiedzy finansowej rolników. Na Podlasiu promuje przedsiębiorczość i dziedzictwo kulturowe wsi poprzez wsparcie ludowych twórców. Dziedzictwo wsi to także odrębny program, w ramach którego odbywają się konferencje w różnych regionach kraju.
Fundacja prowadzi również szereg programów poświęconych edukacji liderów organizacji wiejskich (cztery szkolenia tematyczne w Łowiczu) i wójtów (w ramach Akademii Wójta). Ponadto każdego roku w maju, wraz z innymi partnerami, organizuje w Marózie spotkania działaczy wiejskich z całej Polski. W ramach wspierania aktywnych społeczności lokalnych redaguje portal Witryna Wiejska. A dzięki serwisowi Wszechnica umożliwia dostęp do wykładów, debat i wystąpień najwyższej klasy wykładowców i ekspertów z różnych dziedzin mieszkańcom małych miejscowości.
Obecnie prowadzone przez Fundację konkursy to: Poznawaj Amerykę oraz Archiwum Wspomnień Jana Pawła II. 

</doc>
<doc id="1387724" url="https://pl.wikipedia.org/wiki?curid=1387724" title="Alfonso de Borbón">
Alfonso de Borbón

Alfonso de Borbón (właśc. "Don Alfonso Cristino Teresa Angelo Francisco de Asis y Todos los Santos de Borbón y Borbón Dos-Sicilias," ur. 3 października 1941 w Rzymie, zm. 29 marca 1956 w Estoril) - infant hiszpański, młodszy brat króla Hiszpanii Juana Carlosa I.
Życiorys.
Był drugim synem i czwartym, najmłodszym dzieckiem Juana de Borbón i jego żony María de las Mercedes de Borbón y Orleans. Jego rodzicami chrzestnymi byli Alfons Orleański, książę Galliera i ciotka infantka Maria Krystyna. Rodzice nazywali go "Alfonsito". Krótko po jego urodzeniu rodzina przeniosła się wraz z nim do Lozanny w Szwajcarii. W 1947 pierwszy raz odwiedził Hiszpanię. W 1950 został wysłany wraz z Janem Karolem do Hiszpanii. Początkowo uczyli się w prywatnej szkole w San Sebastián, a następnie w akademii wojskowej w Saragossie. W czerwcu 1954 zostali przyjęci przez generała Francisco Franco w pałacu Pardo.
W marcu 1956 Alfonso i Juan Carlos wrócili do Villa Giralda ich rodziców w Estoril, w Portugalii, na wakacje świąteczne. W Wielki Czwartek Alfonso zginął w wypadku przy czyszczeniu broni. Hiszpańska ambasada w Portugalii wydała specjalne oświadczenie:
Bardzo szybko w gazetach pojawiły się plotki na temat wydarzenia, które mówiły, że kiedy broń wystrzeliła trzymał ją brat Alfonsa Juan Carlos. Josefina Carolo, garderobiana matki obu chłopców, twierdziła, że Juan Carlos dla zabawy wycelował w Alfonsa i nacisnął spust nie wiedząc, że broń jest naładowana. Bernardo Arnoso, portugalski przyjaciel Juana Carlosa również twierdził, że to on wystrzelił nie wiedząc, że w komorze jest nabój i pocisk odbił się rykoszetem od ściany i trafił w twarz Alfonsa. Helena Matheopoulos, grecka pisarka, która rozmawiała z siostrą Alfonso - Pilar, powiedziała, że Alfons siedział sam w pokoju, a drzwi były otwarte, wtedy wszedł Juan Carlos i niespodziewanie dotknął jego ramienia, co spowodowało, że niechcący wystrzelił. Krążyły również różne historie dotyczące pochodzenia rewolweru. Najczęściej powtarzana wersja mówiła, że broń była prezentem dla Alfonso od generała Franco.
Pogrzeb Alfonso de Borbón odbył się w Wielką Sobotę, mszę odprawił Monsignor Fernando Cento, nuncjusz apostolski w Portugalii. Został on pogrzebany na cmentarzu w Cascais w Portugalii. W 1992 r. jego szczątki przeniesiono do panteonu królów Hiszpanii w Escorialu pod Madrytem.

</doc>
<doc id="1387727" url="https://pl.wikipedia.org/wiki?curid=1387727" title="Szczyrzycki Browar Cystersów">
Szczyrzycki Browar Cystersów

Szczyrzycki Browar Cystersów Gryf – browar klasztorny w Szczyrzycu.
Historia.
Pierwsze wzmianki o warzeniu piwa przez zakonników z klasztoru cysterskiego w Szczyrzycu pochodzą z 1628 roku. Do XIX wieku mnisi produkowali w swoim "braksatorium" głównie rodzaj podpiwku z palonego jęczmienia, który w okresie letnim sprzedawali okolicznym rolnikom.
W 1824 roku przy klasztorze, na terenie gospodarczym, wybudowano browar i zaczęto warzyć piwo. Zakład prowadzony był przez zakonników, a cały proces warzenia odbywał się ręcznie. W 1925 roku browar został wydzierżawiony najpierw Marianowi Szubertowi, a później Eugeniuszowi Czernemu, który zarządzał browarem do 1945 roku. Ostatnim dzierżawcą zakładu był Władysław Leśniak – browarnik z Krakowa.
W latach 1945–1951 browar w Szczyrzycu był jedynym czynnym w krajach socjalistycznych browarem klasztornym, który był własnością katolickiego zgromadzenia zakonnego.
W 1951 roku browar został znacjonalizowany, a przyklasztorny folwark na terenie którego znajdował się zakład przekształcono w Państwowe Gospodarstwo Rolne. Wznowiono produkcję piwa pod zarządem Państwowego Gospodarstwa Rolnego w Jodłowniku. W 1952 roku w browarze zamontowane zostały silniki spalinowe, przebudowano warzelnię, wybudowano przepompownię piwa z fermentacji do leżakowni oraz młyn do śrutowania słodu. W latach 1953–1955 przebudowano kotłownię. W 1956 roku zelektryfikowano browar. W kolejnych latach została wybudowana nowa suszarnia i słodownia, oraz system chłodzenia. Zainstalowano nową kadź filtracyjną, kocioł zacierny, wprowadzono chłodzenie solankowe i przebudowano leżakownię. W 1982 roku browar produkował 22 000 hl piwa rocznie. Sprzedawano je głównie w Małopolsce: w Dobrej, Limanowej, Rabce, Myślenicach, Dobczycach i Krakowie.
Wraz z kolejnymi restrukturyzacjami państwowych przedsiębiorstw zmieniał się również zarządca i nazwa zakładu. W latach 1957–1970 browar nosił nazwę Browar Podhalański w Szczyrzycu. Browar należał kolejno do: Państwowego Gospodarstwa Rolnego – Browar w Szczyrzycu; Centralnego Zarządu Hodowli Koni w Warszawie; Państwowej Stadniny Koni w Jodłowniku – Browar w Szczyrzycu, a z chwilą przejęcia gospodarstwa w Jodłowniku przez przedsiębiorstwo Igloopol zmienił nazwę na Igloopol – Browar w Szczyrzycu.
W 1993 roku cystersi odzyskali browar i wznowili produkcję piwa pod nazwą Browar Gryf, która nawiązywała do herbu miejscowości. W 1996 roku ze względu na kłopoty finansowe i brak funduszy na remont zabytkowego obiektu musieli jednak zaprzestać warzenia piwa.
W 1997 browar został zamknięty. Pamiątki po dawnym browarze zgromadzone są w przyklasztornym muzeum.
Od 1998 roku Cystersi podejmowali kilka prób wznowienia produkcji. W 2003 roku reprezentująca interesy klasztoru cysterskiego w Szczyrzycu spółka Dominium Sp. z o.o. podpisała umowę z Browarem Belgia, na mocy której w Kielcach rozpoczęto od 2004 roku licencyjną produkcję piwa marki Frater.
W 2007 roku po namówieniu lokalnych przedsiębiorców do współpracy udało się podjąć kroki w celu rewitalizacji zakładu w formie browaru rzemieślniczego pod nazwą Szczyrzycki Browar Cystersów. Zakupiono również linię produkcyjną ze zlikwidowanego Browaru Relakspol z Krakowa. Od 2009 roku w browarze klasztornym w Szczyrzycu trwają prace, których celem jest reaktywacja produkcji do 2014 roku. Budynek zakładu gruntownie wyremontowano i zmodernizowano. W dawnej słodowni został urządzony pensjonat i sala koncertowa – Gościniec św. Benedykta.
Ponadto w 2008 roku z inicjatywy lokalnych przedsiębiorców w Szczyrzycu powstał drugi browar. Mieści się on w pobliżu kościoła klasztornego w Restauracji Regionalnej Marysia. Zrealizowany został w koncepcji browaru restauracyjnego.
Wznowienie produkcji w browarze Gryf nastąpiło w sierpniu 2015 roku.

</doc>
<doc id="1387733" url="https://pl.wikipedia.org/wiki?curid=1387733" title="Henry Maine">
Henry Maine



</doc>
<doc id="1387737" url="https://pl.wikipedia.org/wiki?curid=1387737" title="Okręg Pomorze Armii Krajowej">
Okręg Pomorze Armii Krajowej

Okręg Pomorze (Toruń) SZP, ZWZ, wreszcie Armii Krajowej noszący kryptonimy „Borówki” i „Pomnik”.
Struktura organizacyjna.
Struktura organizacyjna podana za "Atlas polskiego podziemia niepodległościowego":
Okręgowi Pomorze Armii Krajowej podlegały też dwa podokręgi eksterytorialne: Szczecin i Królewiec.

</doc>
<doc id="1387738" url="https://pl.wikipedia.org/wiki?curid=1387738" title="Dortmund Stadthaus">
Dortmund Stadthaus

Dortmund Stadthaus – przystanek kolejowy w Dortmundzie, w kraju związkowym Nadrenia Północna-Westfalia, w Niemczech. Znajdują się tu 2 perony.

</doc>
<doc id="1387740" url="https://pl.wikipedia.org/wiki?curid=1387740" title="Okręg Poznań Armii Krajowej">
Okręg Poznań Armii Krajowej

Okręg Poznań krypt. ""Pałac", "Parcela", "Letnisko"" − terytorialna jednostka organizacyjna SZP-ZWZ-Armii Krajowej.
Okręg obejmował teren Kraju Warty z wyłączeniem Ziemi Łódzkiej i dzielił się na siedem inspektoratów rejonowych.
Struktura organizacyjna w 1944/1945.
Struktura organizacyjna podana za "Atlas polskiego podziemia niepodległościowego":

</doc>
<doc id="1387745" url="https://pl.wikipedia.org/wiki?curid=1387745" title="Dortmund Universität (przystanek kolejowy)">
Dortmund Universität (przystanek kolejowy)

Dortmund Universität – przystanek kolejowy w Dortmundzie, w kraju związkowym Nadrenia Północna-Westfalia, w Niemczech. Położony jest pod kampusem Uniwersytetu. Znajdują się tu 2 perony.

</doc>
<doc id="1387746" url="https://pl.wikipedia.org/wiki?curid=1387746" title="Okręg Lublin Armii Krajowej">
Okręg Lublin Armii Krajowej

Okręg Lublin kryptonim ""Len", "Salon", "Żyto", "Orbis", "Bank Handlowy", "Spółdzielnia Rolnicza", "Monopol"" - okręg wojskowy Sił Zbrojnych w Kraju (Służby Zwycięstwu Polski, Związku Walki Zbrojnej i Armii Krajowej).
Struktura okręgu.
Inspektoraty rejonowe:
Okręg składał się z 15 obwodów
Obsada personalna komendy okręgu.
Obsada personalna komendy okręgu

</doc>
<doc id="1387747" url="https://pl.wikipedia.org/wiki?curid=1387747" title="Greensleeves">
Greensleeves

Greensleeves to angielska pieśń ludowa. Autorstwo przypisuje się Henrykowi VIII (1491–1547), który miał ją stworzyć dla Anny Boleyn, późniejszej jego żony i królowej Anglii. Legenda ta nie została jednak potwierdzona, a styl w którym utwór został napisany nie był znany w Anglii za życia króla. Pieśń pochodzi najprawdopodobniej z drugiej połowy XVI wieku. Pierwsza znana wersja drukowana została wymieniona w roku 1580 w "London Stationer's Company" pod tytułem "A New Northern Dittye of the Lady Greene Sleeves", ale żaden jej egzemplarz nie zachował się. W komedii Wesołe kumoszki z Windsoru autorstwa Williama Szekspira, wydrukowanej po raz pierwszy w 1602 roku, znajduje się kilka odwołań do melodii "Greensleeves" (mającej swoje korzenie w walijskiej kołysance) bez żadnych dodatkowych komentarzy ze strony autora, co wskazuje na to, że melodia ta na przełomie XVI i XVII wieku była już powszechnie znana.

</doc>
<doc id="1387749" url="https://pl.wikipedia.org/wiki?curid=1387749" title="Okręg Białystok Armii Krajowej">
Okręg Białystok Armii Krajowej

Okręg Białystok SZP, ZWZ, wreszcie Armii Krajowej noszący kryptonimy „Lin”, „Czapla”, „Pełnia”, „Sarna”, „Maślanki”.
Okręg dzielił się na 13 obwodów.

</doc>
<doc id="1387750" url="https://pl.wikipedia.org/wiki?curid=1387750" title="Dortmund-Wickede (przystanek kolejowy)">
Dortmund-Wickede (przystanek kolejowy)

Dortmund-Wickede – przystanek kolejowy w Dortmundzie, w kraju związkowym Nadrenia Północna-Westfalia, w Niemczech. Znajdują się tu 2 perony.

</doc>
<doc id="1387751" url="https://pl.wikipedia.org/wiki?curid=1387751" title="Ichthyosauridae">
Ichthyosauridae

Ichthyosauridae – rodzina z rzędu ichtiozaurów
Do rodziny należą

</doc>
<doc id="1387755" url="https://pl.wikipedia.org/wiki?curid=1387755" title="Dimitar Makriev">
Dimitar Makriev



</doc>
<doc id="1387758" url="https://pl.wikipedia.org/wiki?curid=1387758" title="Sèvre Niortaise">
Sèvre Niortaise

Sèvre Niortaise – rzeka w zachodniej Francji. Wypływa z departamentu Deux-Sèvres niedaleko miejscowości Sepvret (na północ od Melle). Przepływa przez następujące departamenty i miasta:
Uchodzi do Oceanu Atlantyckiego.

</doc>
<doc id="1387759" url="https://pl.wikipedia.org/wiki?curid=1387759" title="Okręg Tarnopol Armii Krajowej">
Okręg Tarnopol Armii Krajowej

Okręg Tarnopol SZP, ZWZ, wreszcie Armii Krajowej noszący kryptonimy „Komar”, „Tarcza”, „Ton”.
Formowanie i zmiany organizacyjne.
Okręg Tarnopolski Armii Krajowej obejmował tereny przedwojennego województwa tarnopolskiego. Konspiracja w Tarnopolskiem zaczęła się już jesienią 1939. Po wybuchu wojny niemiecko-rosyjskiej, tzw. „grupa warszawska” wysłana przez KG AK, przystąpiła do tworzenia sztabu i struktur terenowych w czterech inspektoratach okręgu.
Przez jego tereny przebiegała strategiczna linia kolejowa Lwów-Tarnopol-Kijów, którą zaopatrywano Grupę Armii „Północna Ukraina”. Podobne znaczenie miały magistrale drogowe. Każda dywersja w systemie komunikacji była dotkliwym ciosem dla armii niemieckiej.
Wiosną 1943 w okręgu funkcjonowały 222 plutony. Łącznie siły okręgu to ok. 11100 żołnierzy, w tym 72 oficerów, 134 podchorążych i 1930 podoficerów.
W 1943 komenda okręgu prowadziła intensywne przygotowania do „Burzy”, trafnie prognozując, że na początku 1944 Rosjanie wkroczą na teren okręgu. Znaczna część sił znajdowała się pod bronią w terenie, osłaniając skupiska ludności polskiej przed atakami UPA.
Uwarunkowania geopolityczne.
Okręg Tarnopol Armii Krajowej obejmował obszar około 14000 km². Liczył 1,35 miliona ludności. Języka polskiego używało tu 49,3%, ukraińskiego i ruskiego – 45,5%. 25,1% uznawało za swój ojczysty język ukraiński.
Rzymskich katolików było 36,7%, grecko-katolików 54,5%. Liczbę żydów oceniano na 8,4%. W Tarnopolu 78% mieszkańców uważało za ojczysty język polski (ukraiński i ruski – 8%). Przewaga rzymskich katolików (41%) nad grekokatolikami (19%) była dwukrotna.
Skład organizacyjny.
Struktura organizacyjna podana za "Atlas polskiego podziemia niepodległościowego":
30 czerwca 1944 komenda Obszaru Lwów swoim rozkazem dokonała reorganizacji wprowadzajac trzy podokręgi. Powstał Podokręg Tarnopol Armii Krajowej w składzie:
Dowództwo podokręgu przeniosło się do Lwowa

</doc>
<doc id="1387760" url="https://pl.wikipedia.org/wiki?curid=1387760" title="Düsseldorf Flughafen Terminal">
Düsseldorf Flughafen Terminal

Düsseldorf Flughafen Terminal – stacja kolejowa w Düsseldorfie, w kraju związkowym Nadrenia Północna-Westfalia, w Niemczech. Stacja położona jest w terminalu portu lotniczego. Znajduje się tu 1 peron.

</doc>
<doc id="1387763" url="https://pl.wikipedia.org/wiki?curid=1387763" title="Vilgefortz">
Vilgefortz



</doc>
<doc id="1387764" url="https://pl.wikipedia.org/wiki?curid=1387764" title="Branko Cikatic">
Branko Cikatic



</doc>
<doc id="1387767" url="https://pl.wikipedia.org/wiki?curid=1387767" title="Obwód Lwów Wschód Armii Krajowej">
Obwód Lwów Wschód Armii Krajowej

Obwód Lwów Wschód — jednostka terytorialna Związku Walki Zbrojnej, a później Armii Krajowej.
Obwód wchodził w skład Inspektoratu Lwów Miasto Okręgu Lwów Obszaru Południowo-Wschodniego AK.

</doc>
<doc id="1387769" url="https://pl.wikipedia.org/wiki?curid=1387769" title="Düsseldorf Völklinger Straße">
Düsseldorf Völklinger Straße

Düsseldorf Völklinger Straße – przystanek kolejowy w Düsseldorfie, w kraju związkowym Nadrenia Północna-Westfalia, w Niemczech. Znajduje się tu 1 peron.

</doc>
<doc id="1387770" url="https://pl.wikipedia.org/wiki?curid=1387770" title="You’re My Heart, You’re My Soul">
You’re My Heart, You’re My Soul

You’re My Heart, You’re My Soul – singel zespołu Modern Talking. Wydany 29 października 1984, a później dodany do pierwszego albumu grupy "The 1st Album".
Najlepiej sprzedający się singiel tej grupy, ze sprzedażą przewyższającą 8 milionów egzemplarzy, dotarł do szczytu list przebojów w 35 państwach. 
Wokalista Thomas Anders uważa go za najważniejszy utwór w swojej karierze, podkreślając, że od wydania "You’re My Heart, You’re My Soul" diametralnie zmieniło się jego życie.
Utwór początkowo został opublikowany w 1984, ale bez sukcesu z powodu braku promocji. W styczniu 1985 niemiecki telewizyjny Show "„Formel Eins”" odtworzył teledysk tego utworu i 21 stycznia utwór wszedł na 38 pozycję niemieckiej listy przebojów, a tydzień później dotarł na pozycję 10. Singiel stał się numerem 1 niemieckiej listy przebojów przez 6 kolejnych tygodni. Później ukazał się jako remiks na płytach:
Lista utworów.
7” (Hansa 106 884) (BMG) 29.10.1984
12” (Hansa 601 496) (BMG) 29.10.1984

</doc>
<doc id="1387771" url="https://pl.wikipedia.org/wiki?curid=1387771" title="Orgetoryx">
Orgetoryx



</doc>
<doc id="1387774" url="https://pl.wikipedia.org/wiki?curid=1387774" title="Leif Davidsen">
Leif Davidsen

Leif Davidsen (ur. 25 czerwca 1950 w Otterup na Fionii) – duński pisarz i dziennikarz.
Życiorys.
Davidsen studiował w duńskiej Wyższej Szkole Dziennikarstwa. W latach 1984-1988 był korespondentem Radia Duńskiego w Moskwie. Zadebiutował w 1984 powieścią "Uhellige alliancer". Jedna z kolejnych jego powieści, "Den russiske sangerinde" (1988) została sfilmowana w 1993, natomiast powieść "Den serbiske dansker" (1996) stała się podstawą trzyodcinkowego serialu telewizyjnego. Powieści Davidsena to głównie thrillery, bardzo często osadzone w konkretnej rzeczywistości politycznej.
Twórczość Davidsena była wielokrotnie nagradzana. W 1988 za powieść "Den russiske sangerinde" Davidsen otrzymał Nagrodę im. Palle Rosenkrantza. W 1992 powieść "Den sidste spion" wyróżniono nagrodą "Złote Laury". W 1999 Davidsen został laureatem nagrody "Szklany Klucz", przyznawanej corocznie za najlepszą skandynawską powieść kryminalną.

</doc>
<doc id="1387775" url="https://pl.wikipedia.org/wiki?curid=1387775" title="Mondial La Marseillaise à Pétanque">
Mondial La Marseillaise à Pétanque

Mondial La Marseillaise à Pétanque - prestiżowy turniej pétanque organizowany co roku w Marsylii (Francja).
Trwa on 5 dni.
W imprezie bierze udział wielu graczy, np. w 2008 r. grało 12 972 zawodników w 4 324 tripletach, a turniej obserwowało ponad 150 000 widzów. W 2009 roku został pobity kolejny rekord - w Marsyliance uczestniczyło 4 592 tripletów, czyli 13 776 zawodników!
Historia.
"Marsyliankę" po raz pierwszy zorganizowano w 1962 z inicjatywy Paula Ricarda.

</doc>
<doc id="1387779" url="https://pl.wikipedia.org/wiki?curid=1387779" title="Mondial La Marseillaise">
Mondial La Marseillaise



</doc>
<doc id="1387780" url="https://pl.wikipedia.org/wiki?curid=1387780" title="Alberto Wagner de Reyna">
Alberto Wagner de Reyna

Alberto Wagner de Reyna (ur. 7 czerwca 1915 w Limie, zm. 9 sierpnia 2006 w Paryżu) – peruwiański dyplomata, prawnik, filozof, pisarz i historyk stosunków międzynarodowych, egzystencjalista i tradycjonalista katolicki.
Zarys biografii.
Studiował prawo i filozofię na Papieskim Katolickim Uniwersytecie Peru. Był wieloletnim dyplomatą w Brazylii, Portugalii, Szwajcarii i Chile. Pełnił funkcję sekretarza generalnego w peruwiańskim ministerstwie spraw zagranicznych, po czym był ambasadorem Peru przy UNESCO, w Grecji, RFN, Kolumbii, Jugosławii i na końcu Francji. Wchodził w skład Peruwiańskiego Towarzystwa Filozoficznego i Peruwiańskiej Akademii Językowej. Został doktorem honoris causa Uniwersytetu Chile. Po przejściu na emeryturę został wybrany na członka Rady Uniwersytetu Narodów Zjednoczonych w Tokio. Był też członkiem Papieskiej Rady ds. Kultury.
Duży wpływ na ukształtowanie się jego poglądów miała twórczość Romano Gardiniego i Martina Heideggera. W swoich książkach opisywał historię polityki zagranicznej Peru, stosunki peruwiańsko-chilijskie, kulturę peruwiańską. Analizował stosunki międzynarodowe i zmiany zachodzące w międzynarodowej polityce zagranicznej XX w. Został uznany za jednego z najbardziej wpływowych przedstawicieli egzystencjonalizmu katolickiego w Peru i innych krajach Ameryki Łacińskiej. Był tradycjonalistą katolickim.
Przetłumaczył na hiszpański m.in. dzieła św. Tomasza z Akwinu i Martina Heideggera.

</doc>
<doc id="1387782" url="https://pl.wikipedia.org/wiki?curid=1387782" title="Les Rallizes Dénudés">
Les Rallizes Dénudés

 – japoński awangardowy zespół muzyczny, przedstawiciel rocka psychodelicznego, założony w 1967 w Kioto.

</doc>
<doc id="1387785" url="https://pl.wikipedia.org/wiki?curid=1387785" title="La Marseillaise à Pétanque">
La Marseillaise à Pétanque



</doc>
<doc id="1387786" url="https://pl.wikipedia.org/wiki?curid=1387786" title="Historia Żydów w Szwecji">
Historia Żydów w Szwecji

Do początku XVIII wieku Żydzi mogli się osiedlać na terytorium Szwecji jedynie po uprzednim przyjęciu wiary luterańskiej. W 1680 roku król szwedzki odrzucił – za namową konsystorza luterańskiego – prośbę grupy Żydów o pozwolenie na zamieszkanie w Sztokholmie bez porzucania judaizmu. Rok później dwóch z nich - Izrael Mendel i Mojżesz Jacob wraz z rodzinami (w sumie dwadzieścia osiem osób) przyjęło chrzest w Kościele Niemieckim w Sztokholmie w obecności króla Karola XI, jego żony Jadwigi Eleonory oraz wysokich urzędników państwowych i kościelnych.
W 1718 roku pozwolono na osadnictwo ludności żydowskiej na terenie Szwecji bez konieczności konwersji na luteranizm. W kolejnych latach Żydzi otrzymali szereg przywilejów, mogli się jednak osiedlać jedynie w małych miasteczkach bądź na obszarach wiejskich. W 1782 roku wydano edykt zezwalający Żydom na osadnictwo – pod pewnymi warunkami – na całym terytorium królestwa oraz pełną swobodę w praktykowaniu religii. 
W 1890 roku Szwecję zamieszkiwało 3402 Żydów.
Pomiędzy 1850 a 1920 rokiem przybyło do Szwecji wielu Aszkenazyjczyków z Rosji oraz ziem polskich co spowodowało wzrost liczebności szwedzkich Żydów do 6500. W okresie międzywojennym do Szwecji przybyła niewielka liczba Żydów z Austrii, Czechosłowacji i Niemiec. W latach 1933–1939 do Szwecji przybyło 3000 uciekających przed nazistowskim prześladowaniem Żydów niemieckich. W latach II Wojny Światowej władze szwedzkie były zaangażowane w ratowanie Żydów przed śmiercią w obozach zagłady (Raoul Wallenberg). Po wojnie wielu ocalonych przed zagładą Żydów osiedliło się w Szwecji m.in. rodzice Arta Spigelmana. Kolejne fale imigracji żydowskiej do Szwecji miały miejsce w 1956 (po powstaniu antykomunistycznym na Węgrzech) i w 1968 roku (po wydarzeniach marcowych w Polsce). W efekcie tym wydarzeń liczebność Szwedzkich Żydów podwoiła się pomiędzy 1945 a 1970 rokiem. Obecnie populacja żydowska w Szwecji liczy około 18000 osób skupionych głównie w Sztokholmie ale też Malmö, Göteborgu, Borås i Helsingborgu. Język jidysz jest uznawany przez władze szwedzkie za język mniejszościowy. 
W Sztokholmie działa żydowska szkoła podstawowa, przedszkole, biblioteka. W stolicy Szwecji wychodzi też dwumiesięcznik Judisk Krönika.
Linki zewnętrzne.
Więcej informacji na temat historii społeczności żydowskiej Szwecji

</doc>
<doc id="1387788" url="https://pl.wikipedia.org/wiki?curid=1387788" title="Nowe przygody rodziny Addamsów">
Nowe przygody rodziny Addamsów

Nowe przygody rodziny Addamsów (ang. "The New Addams Family", 1998–1999) – serial amerykańsko-kanadyjski opowiadający o losach rodziny Addamsów.
Po latach przerwy od 24 lutego 2014 roku, emisję serialu rozpoczęła stacja TV Puls (wersja z lektorem). Przed laty serial w wersji z dubbingiem emitowały stacje Fox Kids/Jetix, Polsat i TV4.
Fabuła.
Serial opowiada o rodzinie jak z horroru. Addamsowie to rodzina sadystów, masochistów i potworów. Mieszkają na bagnach w ogromnym, zapuszczonym dworze. Ich dom pełen jest narzędzi tortur, ukrytych przejść i pułapek. Mimo to serial nie jest horrorem, a parodią horrorów, pełnym czarnego humoru i zabawnych scen.
Wersja polska.
Dubbing.
Opracowanie i udźwiękowienie wersji polskiej: na zlecenie Fox Kids – Studio Eurocom
Reżyseria: Małgorzata Boratyńska
Tłumaczenie:
Dialogi:
Dźwięk i montaż: Jacek Kacperek
Kierownictwo produkcji:
Udział wzięli:
Lektor.
Wersja polska: na zlecenie Telewizji Puls – Studio Publishing
Tekst:
Czytał: Maciej Gudowski

</doc>
<doc id="1387789" url="https://pl.wikipedia.org/wiki?curid=1387789" title="Düsseldorf Zoo">
Düsseldorf Zoo

Düsseldorf Zoo – przystanek kolejowy w Düsseldorfie, w kraju związkowym Nadrenia Północna-Westfalia, w Niemczech. Znajduje się tu 1 peron.

</doc>
<doc id="1387792" url="https://pl.wikipedia.org/wiki?curid=1387792" title="Cheri, Cheri Lady">
Cheri, Cheri Lady

„Cheri, Cheri Lady” – jedyny singel promujący drugi album niemieckiego zespołu Modern Talking, "Let’s Talk About Love".
Był trzecim kolejnym singlem numer 1 w niemieckiej liście przebojów po:
Później ukazał się jako remiks na płytach:

</doc>
<doc id="1387793" url="https://pl.wikipedia.org/wiki?curid=1387793" title="Stahlhelm (organizacja paramilitarna)">
Stahlhelm (organizacja paramilitarna)

Stahlhelm (pol. "Hełm stalowy"), pełna nazwa: Stahlhelm, Bund der Frontsoldaten (pol. "Hełm stalowy, Związek Żołnierzy Frontowych") – niemiecka paramilitarna, nacjonalistyczna i antyrepublikańska organizacja uczestników I wojny światowej, założona 25 grudnia 1918 r. przez Franza Seldtego. Przywódcą organizacji powstałej w Magdeburgu był Theodor Duesterberg. 
Przed II wojną światową.
Stahlhelm powstał w celu zwalczania ruchu socjalistycznego i komunistycznego biorąc udział w walkach Freikorpsu i będąc finansowanym przez wielką burżuazję niemiecką. Od 1925 wraz z konserwatywno-nacjonalistyczną Niemiecką Narodową Partią Ludową (DNVP) i Narodowosocjalistyczną Niemiecką Partią Robotników (NSDAP) dążył do obalenia rządów Republiki Weimarskiej. W połowie lat 20. Stalowe Hełmy liczyły 300 000 członków. W 1927 r. 132 000 umundurowanych przedstawicieli "Stalowych Hełmów" wzięło udział w paradzie w Berlinie będącej demonstracją ich lojalności wobec starego porządku. W roku 1929 włączył się do przeciwników Planu Younga. Organizacja przyłączyła się również do prawego skrzydła frontu harzburskiego przeciw Republice Weimarskiej. W roku 1930 liczyła 500 tysięcy członków i była największą organizacją paramilitarną Republiki Weimarskiej. 
26 kwietnia 1933 r., po długich negocjacjach, lider Stalowego Hełmu Franz Seldte wstąpił do Partii Nazistowskiej i poddał Stalowy Hełm politycznemu kierownictwu Adolfa Hitlera, uzyskawszy zapewnienie, że nadal będzie mógł funkcjonować jako niezależna organizacja weteranów wojennych. Stalowy Hełm nadal pełnił funkcję rezerwy armii oraz stowarzyszenia pomocy dla weteranów. Przeciwnicy tego ruchu, na przykład współprzywódca organizacji Theodor Duesterberg, zostali z niej wyrzuceni w trybie doraźnym. 
W roku 1934 w okresie ujednolicania życia społecznego, politycznego i instytucjonalnego w nazistowskich Niemczech przemianowany na Nationalsozialistischer Deutscher Frontkämpferbund (pol. "Narodowosocjalistyczny Związek Bojowników Frontowych"), zintegrowany ze Sturmabteilung (SA), a następnie rozwiązany w 1935.
Po roku 1945.
W roku 1951 "Stahlhelm" został ponownie założony w zachodnioniemieckiej Kolonii. W 1953 jego przewodniczącym został feldmarszałek Albert Kesselring. Organizacja nie zdobyła większych wpływów.

</doc>
<doc id="1387794" url="https://pl.wikipedia.org/wiki?curid=1387794" title="Okręg Stanisławów Armii Krajowej">
Okręg Stanisławów Armii Krajowej

Okręg Stanisławów SZP, ZWZ, wreszcie Armii Krajowej noszący kryptonimy „Kawon”, „Karaś”, „Struga”, „Światła”.
Formowanie i zmiany organizacyjne.
Okręg rozwijał się w trudnych warunkach geopolitycznych. Jego inspektoraty, położone nad granicą, inwigilowane były przez NKWD i inne służby specjalne ZSRR. W 1942 i ponownie w 1943 Niemcy rozbili sztab okręgu, aresztując jego kadrę. Do organizowania nowego sztabu KG Armii Krajowej delegowała z Warszawy nowych oficerów.
W planach operacyjnych Obszaru Lwowskiego Armii Krajowej do jego zadań zaliczano unieruchomienie przez przynajmniej trzy dni węzłów kolejowych w Stanisławowie i Chodorowie, telekomunikacji oraz ruchu na szosach Podkarpacia. Rozpatrywano też opanowanie Stanisławowa. Okręg otrzymał również zadanie osłony ludności polskiej przed nasilającymi się o pogromami Polaków ze strony UPA.
Na początku marca 1944 okręg stanisławowski liczył ponad 5 tys. ludzi w szeregach Armii Krajowej oraz około 2 tys. osób cywilnych w szeregach samoobrony, uzbrojonych 300 karabinów i 2000 granatów. Zorganizowany był w 90 plutonów pełnych i 16 szkieletowych.
10 marca 1944 kpt. Herman wydał rozkaz operacyjny do „Burzy”.
Warunki geopolityczne.
Okręg Stanisławów Armii Krajowej obejmował obszar około 16.000 km². Liczba ludności wynosiła około 1,4 miliona. Charakteryzował się najmniejszym procentem ludności narodowości polskiej wśród okręgów Armii Krajowej. Do używania języka polskiego przyznawało się 22,4% ludności, do ukraińskiego i ruskiego – 68,9%. Do obrządku rzymskokatolickiego przyznawało się 16,6%, a greckokatolickiego 72,9%. Występowały tu silne tendencje nacjonalistyczne.
Polacy skupieni byli w trzech większych miastach – Kołomyi, Stanisławowie i Stryju, gdzie język polski używało 42% do 65%, a rzymskich katolików było około 35%. Liczbę grekokatolików szacowano na 18 do 28%.
Struktura organizacyjna w 1944.
Struktura organizacyjna podana za "Atlas polskiego podziemia niepodległościowego":
30 czerwca 1944 komenda Obszaru Lwów swoim rozkazem dokonała reorganizacji wprowadzajac trzy podokręgi. Powstał Podokręg Stanisławów Armii Krajowej w składzie:

</doc>
<doc id="1387799" url="https://pl.wikipedia.org/wiki?curid=1387799" title="Paola &amp; Chiara">
Paola &amp; Chiara

Paola i Chiara – duet prezentujący włoską muzykę pop. Założony został w 1996 roku w Mediolanie przez siostry Paolę i Chiarę Iezzi. Debiut grupy miał miejsce w 1997 roku podczas konkursu Festiwal Piosenki Włoskiej w San Remo, który wygrały w kategorii nowych artystów dzięki wspólnie napisanemu utworowi „Amici come prima”.
Zadebiutowały albumem pt. "Ci chiamano bambine", utrzymanym w stylu akustycznym z silnym wpływem muzyki celtyckiej. Wiosną 2000 wydały album pt. "Giornata storica". Następnie premierę miał singiel „Vamos a bailar”, który stał się międzynarodowym przebojem. Później wydali płytę pt. "Festival", którą promowały m.in. piosenką „Kamasutra” z kontrowersyjnym teledyskiem, w którym siostry pojawiają się topless, i który z tego powodu został ocenzurowany przez telewizję. Następnie wydali album pt. "Blu". W 2005 wydały składankę pt. "Greatest Hits" zawierającą m.in. balladę „A modo mio” oraz premiery singiel „Fatalità”. Siostry po zakończeniu współpracy z wytwórnią płytową Sony Music stworzyły własne niezależne wydawnictwo Trepertre, a także do 2009 współpracowały z Universal Music, a od 2010 z Carosello Records. W listopadzie 2010 wydały album pt. "Milleluci".
Życiorys.
Chiara Iezzi urodziła się 27 lutego 1973 roku, a Paola Iezzi przyszła na świat 30 marca 1974 roku. W okresie dorastania siostry były sobie bardzo bliskie i traktowały się nawzajem jak bliźniaczki. Każda chciała nosić ubrania takie jak druga, miały taki sam gust w modzie, muzyce i wielu innych rzeczach. Ich drogi nieco się rozeszły, kiedy Chiara poszła do szkoły artystycznej a Paola do zwykłej. Siostry sformowały swą pierwszą grupę muzyczną zwaną „The Elefunky” specjalizującą się w muzyce funkowej. Grały one w różnych klubach w Mediolanie i zostały odkryte przez Claudio Cecchetto, który szukał grupy, która mogłaby pomóc znanemu artyście Maxowi Pezzali.
Opuściły one scenę klubową i przyłączyły się do Maxa Pezzali, żeby grać na Festival Bar, dzięki czemu stały się częścią grupy 883, gdzie grały m.in. na gitarach. Siostry zwiedziły Irlandię po obejrzeniu filmu "Braveheart", ponieważ chciały zobaczyć miejsca, w których był on kręcony. Pobyt w Irlandii stał się dla nich obu inspiracją do napisania wielu piosenek. Po powrocie do Włoch zdecydowały się wziąć udział w konkursie Nowych Talentów w San Remo. Wystąpiły tam z piosenką "In Viaggio", która zaprowadziła siostry do wygranej, dzięki czemu zyskały nowych fanów i podziw.
Dyskografia.
Kariera muzyczna.
Ci Chiamano Bambine (1997).
W 1997 po wygraniu konkursu na Festiwalu w Sanremo wydały swój pierwszy album nazwany "Ci Chiamano Bambine ", który był połączeniem rocka i popu. Postanowiły wydać z niego 5 singli: "Amici Come Prima" (1997), "Ci Chiamano Bambine" (1998), "Bella" (1998), "Ti Vada O No" (1998) (który był użyty we włoskiej wersji filmu animowanego "Hercules" Walta Disneya) i "Per Te" (1998), który był w późniejszych latach singlem promującym reedycję tego albumu.
Giornata Storica (1998).
Po pełnej sukcesów trasie koncertowej we Włoszech i osiągnięciu statusu podwójnej platyny po sprzedaży pierwszego albumu, siostry w 1998 wydały drugi, zatytułowany "Giornata Storica". Album zawierał irlandzkie akcenty. Choć nie wszystkim przypadły one do gustu, jego sprzedaż była zaskakująco dobra.
Z tego albumu zostały wydane 3 single:
Television (2000).
Po długiej przerwie piosenka "Vamos a Bailar" (w stylu pop-latino i zawierającej hiszpański tekst) została wypuszczona w kwietniu 2000. Utwór pozostawał na listach przebojów przez długi czas. Został on również zawarty w sprzedającym się w milionowych nakładach, dance-popowym albumie "Television". Album był postrzegany jako zmiana w stylu obu piosenkarek.
Z tego albumu wyszły 4 single:
Również latem 2000 Paola i Chiara zdobyły na Festivalbar nagrodę Award w kategorii: najlepsza piosenka Lata za piosenkę "Vamos a Bailar".
Album jest dostępny w wersji angielskiej i hiszpańskiej. Latem 2001 "Television" doczekał się reedycji na fali wielkiego sukcesu osiągniętego przez obie siostry.
Festival (2002).
W maju 2002 ukazał się 4 album, "Festival", z którego pierwszy singiel również nosił tytuł "Festival" (w stylu brazil-dance) osiągnął pierwsze miejsca na wszystkich listach przebojów. Album zaprezentował delikatną zmianę w kierunku dance, jest bardziej melodyczny i bardziej skomplikowany muzycznie.
Wydano 4 single z tego albumu:
Blu (2004).
W 2004 roku album "„Blu”" podążył w tym samym kierunku, co 2 poprzednie, ale z lekką zmianą stylu w stronę elektro-popu z lat 80. Pomimo wysokich oczekiwań, singiel "Blu" nie stał się wielkim hitem lata 2004 (był nim "Dragostea Din Tei" grupy O-Zone).
Z tego albumu wydano 3 single:
Greatest Hits (2005).
Rok 2005 oznaczał koniec pierwszego rozdziału w karierze sióstr wraz z wydaniem albumu "Greatest Hits". Wydana kolekcja największych przebojów zawierała 2 nowe piosenki (które wyszły jako single jeszcze w tym samym roku) oraz DVD (dostępne również oddzielnie), które zawierało wszystkie promocyjne teledyski i make-offy (krótkie filmy ukazujące produkcję teledysku) wyżej wspomnianych klipów. Ozdobą kolekcji była piosenka z Festiwalu w San Remo "A Modo Mio". Później, latem 2005 została wydana nowa piosenka z albumu, "Fatalità"; siostry wyruszyły w trasę koncertową, która skończyła się w sierpniu.
Nothing At All (2006).
Chiara wydała solową płytę w styczniu 2007 i zatytułowała ją "Nothing At All; "płyta uczestniczyła w akcji charytatywnej na rzecz Republiki Malawi. Album zawierał 5 piosenek w tym: dwie wersje "Nothing At All", dwie wersje "Virgin Mary Superstar" i piosenkę "Cool Vibration", a ponadto teledysk do piosenki "Nothing At All". Jej remix został wydany w styczniu 2007.
Win The Game (2007).
W czerwcu 2007 Paola i Chiara wypuściły pierwszą piosenkę ze swojego albumu "Win The Game". Piosenka, zatytułowana "Second Life", odniosła we Włoszech sukces i na listach przebojów była notowana na 4 miejscu. Sukces samego albumu był we włoskich sklepach niestety niewielki. Album wszedł do sprzedaży na miejscu 40 i zniknął z TOP w drugim tygodniu sprzedaży.
Był to przewodzący singiel z albumu „Win The Game” w przekroju sklepów zagranicznych (tj. nie z Włoch), wydany na świecie w późnym listopadzie. Album miał zawierać piosenki w stylu Dance lat 80. i wiele angielskich rytmów. Drugi singiel, "Cambiare Pagina" został wydany w październiku 2007. Jego angielska wersja "I’ll Be Over You" została wydana na 3 albumie w zagranicznych sklepach w czerwcu 2008.
3 single zostały wydane z tej płyty (ostatnia w czerwcu 2008):

</doc>
<doc id="1387803" url="https://pl.wikipedia.org/wiki?curid=1387803" title="Mistrzostwa Europy w Piłce Nożnej 2008/Grupa B">
Mistrzostwa Europy w Piłce Nożnej 2008/Grupa B

Austria - Chorwacja.
Niedziela, 8 czerwca 2008
18:00 – Ernst Happel Stadion, Wiedeń – Widzów: 51 428
Niemcy - Polska.
Niedziela, 8 czerwca 2008
20:45 – Hypo-Arena, Klagenfurt am Wörthersee – Widzów: 30 461
Chorwacja - Niemcy.
Czwartek, 12 czerwca 2008
18:00 – Hypo-Arena, Klagenfurt am Wörthersee - Widzów: 30 461
Polska - Austria.
Czwartek, 12 czerwca 2008
20:45 – Ernst Happel Stadion, Wiedeń - Widzów: 51 428
Austria - Niemcy.
Poniedziałek, 16 czerwca 2008
20:45 – Ernst Happel Stadion, Wiedeń - Widzów: 51 428
Chorwacja - Polska.
Poniedziałek, 16 czerwca 2008
20:45 – Hypo-Arena, Klagenfurt am Wörthersee - Widzów: 30 461

</doc>
<doc id="1387804" url="https://pl.wikipedia.org/wiki?curid=1387804" title="Okręg Łódź Armii Krajowej">
Okręg Łódź Armii Krajowej

Okręg Łódź SZP, ZWZ, wreszcie Armii Krajowej noszący kryptonimy „Arka”, „Kreton”, „Barka”, „Łania”.

</doc>
<doc id="1387809" url="https://pl.wikipedia.org/wiki?curid=1387809" title="Mistrzostwa Świata w Piłce Nożnej 2006 (eliminacje strefy UEFA)/Grupa 3">
Mistrzostwa Świata w Piłce Nożnej 2006 (eliminacje strefy UEFA)/Grupa 3

Eliminacje do Mistrzostwa Świata w Piłce Nożnej 2006 w strefie UEFA rozegrane zostały w grupach systemem każdy z każdym, mecz i rewanż. W grupie 3 znalazły się następujące drużyny:
Bezpośredni awans na mundial uzyskała reprezentacja Portugalii, natomiast do baraży trafili Słowacy.
Tabela.
Grupa 3:

</doc>
<doc id="1387810" url="https://pl.wikipedia.org/wiki?curid=1387810" title="Okręg Polesie Armii Krajowej">
Okręg Polesie Armii Krajowej

Okręg Polesie SZP, ZWZ, wreszcie Armii Krajowej noszący kryptonimy "Kwadra", "Twierdza", "Żuraw", "Rydze".
W 1943 dowództwo okręgu zostało aresztowane przez Gestapo. Odtworzenia struktur podjął się na polecenie KG AK ppłk Henryk Krajewski "Trzeska". Na czele dwóch kadrowych oddziałów partyzanckich w połowie maja przedostał się na przez Łuków i Siedlce na Polesie i rozpoczął odtwarzanie jednostek 30 Dywizji Piechoty w oparciu o miejscowe zasoby.
Struktura organizacyjna w 1944.
W skład okręgu wchodził też Samodzielny Obwód Kamień Koszyrski. Obejmował tereny Polesia Wołyńskiego.

</doc>
<doc id="1387812" url="https://pl.wikipedia.org/wiki?curid=1387812" title="Bullet In Your Head">
Bullet In Your Head



</doc>
<doc id="1387814" url="https://pl.wikipedia.org/wiki?curid=1387814" title="Feed The Streets Part 3">
Feed The Streets Part 3



</doc>
<doc id="1387824" url="https://pl.wikipedia.org/wiki?curid=1387824" title="Jackson Rathbone">
Jackson Rathbone

Jackson Rathbone, właśc. Monroe Jackson Rathbone V (ur. 14 grudnia 1984 w Singapurze) – amerykański aktor filmowy i telewizyjny, muzyk pochodzenia niemieckiego, angielskiego, francuskiego, szkockiego, irlandzkiego, holenderskiego i hiszpańskiego.
Życiorys.
Wczesne lata.
Urodził się w Singapurze jako syn Randee Lynn (z domu Brauner) i Monroe Jacksona Rathbone’a IV. Miał trzy siostry: Kelly Garrett, Ryann Suzanne i Brittney. jest daleko spokrewniony z generałem wojny domowej Stonewallem Jacksonem i brytyjskim aktorem Basilem Rathbone. Ze względu na pracę jego ojca w Mobil Oil, Rathbone mieszkał w różnych miejscach, od Indonezji, po Midland w Teksasie. Uczęszczał do Trinity School of Midland. Występował w lokalnym teatrze w Midland, w programie dla młodych aktorów „The Pickwick Players” z udziałem młodzieży, a także w musicalach. Decydując się na karierę aktorską - aktorstwo i muzykę - przeniósł się do Michigan, gdzie uczęszczał do prestiżowej Interlochen Arts Academy, prywatnej szkoły nauk humanistycznych. W tym czasie występował na Southwest Shakespeare Festival jako Ferdynand, syn króla Neapolu, w spektaklu "Burza".
Kariera.
W Los Angeles podpisał kontrakt z Disney 411, gdzie przeprowadzał wywiady z takimi wykonawcami jak Hilary Duff czy siostrzany duet Aly &amp; AJ. Wkrótce gościł w serialach "Krok od domu" ("Close to Home", 2005) i "Życie na fali" ("The O.C.", 2006). Wystąpił również w kilku filmach: "River's End" ("Molding Clay", 2005) z Barrym Corbinem, "W pogoni za świtem" ("Pray for Morning", 2006) z Udo Kierem i Jessicą Stroup oraz "Travis i Henry" ("Travis and Henry"). Dostał główną rolę Nicholasa Fiske w serialu ABC Family "Piękni" ("Beautiful People"), którego premiera miała miejsce w 2005.
W 2008 zagrał Jaspera Hale’a w filmie "Zmierzch" na podstawie bestsellera "Zmierzch" Stephenie Meyer.
Zajmuje się także muzyką, pisaniem tekstów i śpiewaniem (jest również producentem). Nauczył się grać na gitarze w teatralnej roli w "Grease". W latach 2008–2012 nagrywał i napisał większość piosenek z zespołem 100 Monkeys w składzie: Jackson Rathbone, Ben Graupner, Ben Johnson, Jerad Anderson i Lawrence Abrams. Grupa wydała dwa albumy studyjne: "Grape" (2009) i "Liquid Zoo" (2011) oraz single: „Smoke” (2009), „Wasteland Too” (2009), „Ugly Girl” (2009), „Keep Awake” (2009), „Kolpix” (2010), „Future Radio” (2010), „Wandering Mind” (2010) i „Liquid Zoo” (2011), a także trzy płyty koncertowe: "Monster de Lux" (2009), "Creative Control Live" (2009) i "Live and Kickin (Part one)" (2010).
Jackson prowadzi przedsiębiorstwa PatchMo Entertainment Happy Jack Records.
Życie prywatne.
29 września 2013 w Kalifornii ożenił się z tancerką Sheilą Hafsadi. Mają trójkę dzieci: syna Monroe Jacksona Rathbone'a VI (ur. 5 lipca 2012), córkę Presley Bowie (ur. 31 maja 2016) i syna Felixa Valleau Rathbone (ur. 31 grudnia 2019).

</doc>
<doc id="1387825" url="https://pl.wikipedia.org/wiki?curid=1387825" title="Żuraw białoszyi">
Żuraw białoszyi

Żuraw białoszyi ("Antigone vipio") – gatunek dużego ptaka z rodziny żurawi (Gruidae), zamieszkującego wschodnią Azję. Jest narażony na wyginięcie. Nie wyróżnia się podgatunków.

</doc>
<doc id="1387826" url="https://pl.wikipedia.org/wiki?curid=1387826" title="Lullabies To Keep Your Eyes Closed">
Lullabies To Keep Your Eyes Closed



</doc>
<doc id="1387827" url="https://pl.wikipedia.org/wiki?curid=1387827" title="Fantastic (stacja telewizyjna)">
Fantastic (stacja telewizyjna)

Fantastic – polski kodowany kanał telewizyjny dla dzieci i młodzieży. Uruchomiony został 1 listopada 1999. Program składał się głównie z 12-godzinnego pasma seriali z kanału Nickelodeon i z 2-godzinnego pasma kreskówek ze studia Xilam. Początkowo kanał pokazał seriale animowane i fabularne z lektorem. Dopiero w 2000 r. wszystkie seriale zostały zdubbingowane (lub polską wersję do nich prawdopodobnie zakupiono od TVP3 i Canal+, które je wcześniej emitowały). Z miesiąca na miesiąc stacja traciła widzów. 1 lipca 2001 Zone Vision zlikwidował kanał Fantastic z powodu słabych wyników oglądalności i zbyt niskiego zasięgu. Przed oficjalnym wejściem Nickelodeon do polskiej telewizji w 2008 roku, produkcje Nickelodeon emitowano na innych kanałach, m.in. TVP3, Canal+, MiniMax (później ZigZap, obecnie teleTOON+), RTL7 (obecnie TVN 7), Polsat, MTV, TV4, Disney Channel, TVP1 i KidsCo.

</doc>
<doc id="1387828" url="https://pl.wikipedia.org/wiki?curid=1387828" title="Tobias Bogner">
Tobias Bogner

Tobias Bogner (ur. 28 maja 1990 w Sonthofen) – niemiecki skoczek narciarski, trzykrotny medalista mistrzostw świata juniorów.
W Pucharze Kontynentalnym zadebiutował w 2006, zajmując 48. miejsce w konkursie w Titisee-Neustadt. Największym osiągnięciem w Pucharze Świata jest trzecie miejsce w konkursie drużynowym w Willingen w 2007. Indywidualnie zdobył jeden punkt PŚ – 3 lutego 2010 w Klingenthal zajął 30. miejsce.
Startował również w mistrzostwach świata w Sapporo w 2007. Indywidualnie zajął 37. i 49. miejsce, a drużynowo był 8.

</doc>
<doc id="1387830" url="https://pl.wikipedia.org/wiki?curid=1387830" title="Okręg Wilno Armii Krajowej">
Okręg Wilno Armii Krajowej

Okręg Wilno – jednostka terytorialna Służby Zwycięstwu Polski, Związku Walki Zbrojnej następnie Armii Krajowej o kryptonimach: „245”, „Miód”, „240”, „Wiano”, „Jagody”. Okręg był jednostką samodzielną, podlegał bezpośrednio Komendzie Głównej ZWZ/AK, obejmował obszar byłego województwa wileńskiego i Litwy w granicach z 1939. W swojej strukturze zawierał również Podokręg Litwa Środkowa. Komendantem okręgu był ppłk Nikodem Sulik ps. „Jodko”, a po jego aresztowaniu w kwietniu 1941 mjr/ppłk Aleksander Krzyżanowski ps. „Wilk”. Szefem Kedywu okręgu był cichociemny por. Adam Boryczka ps. „Brona”, „Tońko”, po jego przejściu od połowy sierpnia 1943 do oddziałów leśnych mjr Kazimierz Radzikowski ps. „Dąbek”. W okręgu działało ponad 30 Ośrodków Dywersyjnych oraz Ośrodków Dywersyjno-Partyzanckich. Od 1 sierpnia 1943 Komenda Okręgu miała łączność ze Sztabem Naczelnego Wodza w Londynie, dzięki pracy własnej radiostacji o kryptonimie „Wanda 19”.
Po operacji Ostra Brama, 17 lipca 1944 jednostki NKWD rozpoczęły rozbrajanie żołnierzy AK okręgu wileńskiego; aresztowano 7924, w tym gen. bryg. Aleksandra Krzyżanowskiego ps. „Wilk” oraz 650 oficerów i podoficerów, zamordowano co najmniej 60, ok. 6 tys. osadzono w obozie w Miednikach. Przez ponad rok w okręgu trwały walki z okupantem sowieckim. 
Wileński Okręg AK został odtworzony w pojałtańskiej Polsce jako jednostka eksterytorialna przez ppłk. Antoniego Olechnowicza ps. Pohorecki; podlegały mu 5 i 6 Wileńska Brygada AK, odtworzone na Podlasiu oraz w Borach Tucholskich przez mjr Zygmunta Szendzielarza ps. Łupaszko. Obaj zostali zamordowani przez władze komunistyczne w warszawskim więzieniu przy ul. Rakowieckiej. Okręg został rozbity przez komunistów w 1948, ale ostatnie grupy leśne z 6 Wileńskiej Brygady AK walczyły aż do 1952 roku.
Oddziały partyzanckie.
Pierwszy stały oddział partyzancki w okręgu utworzono w marcu 1943, dowodzony był przez ppor. Antoniego Burzyńskiego ps. Kmicic, po kilku miesiącach uzyskał status brygady w sile ok. 300 żołnierzy. 26 sierpnia 1943 wraz ze sztabem został zaproszony przez sowieckiego dowódcę Brygady im. Woroszyłowa na rozmowy w bazie nad Naroczą. Sowieci aresztowali, rozbroili, następnie zamordowali ok. 80 partyzantów wraz z „Kmicicem”. 
We wrześniu 1943 oddział został odbudowany przez rtm Zygmunta Szendzielarza ps. Łupaszko. Utworzono także kolejne oddziały: cichociemnego por. Adama Boryczki ps. „Tońko”, N.N. ps. Dzik, por. Gracjana Fróga ps. Szczerbiec, por. Adama Walczaka ps. Nietoperz oraz Jana Czerwińskiego ps. Żuk. Pod koniec 1943 oddziały rozpoczęły przekształcanie się w brygady partyzanckie AK: m.in. oddział „Szczerbca” w 3 Brygadę, oddział „Łupaszki” w 5 Brygadę, oddział „Tońki” stał się zawiązkiem 6 Brygady, oddział „Żuka” w 7 Brygadę, oddział „Nietoperza” został zalążkiem 13 Brygady. W okręgu działało 16 brygad partyzanckich oraz 10 mniejszych oddziałów, łącznie w sile ok. 10 tys. żołnierzy. 
W kwietniu 1944 powołano Sztab Oddziałów Polowych oraz z Inspektoratów: "A” (wileńsko-trocki), "B-C” (Brasław-Postawy) oraz "F” (Oszmiana-Mołodeczno) utworzono trzy zgrupowania partyzanckie. W pierwszym półroczu 1944 wileńskie oddziały AK przeprowadziły ok. sto kilkadziesiąt istotnych akcji bojowych przeciwko niemieckiemu okupantowi. 
Pod okupacją sowiecką.
Gen. Michał Tokarzewski-Karaszewicz, komendant powstałej w Warszawie 27 września 1939 roku Służby Zwycięstwu Polski, wysłał do Wilna trzech emisariuszy. Byli to: płk dypl. Janusz Gaładyk, ppłk dypl. Nikodem Sulik „Jodko” oraz mjr Aleksander Krzyżanowski „Andrzej”. Oficerowie przybyli do Wilna 8 grudnia 1939 bez płk. Janusza Gaładyka, którego to aresztowano na granicy litewsko-sowieckiej.
Poprzez ks. Kazimierza Kucharskiego nawiązali oni łączność z samorzutnie powstałymi organizacjami podziemnymi. 28 grudnia 1939 formalnie powstał Wileński Okręg SZP wchłaniający wszystkie powstałe podziemne organizacje na terenie Wileńszczyzny.
Już w styczniu 1940 przemianowano SZP na Związek Walki Zbrojnej. Okręg Wileński ZWZ podlegał bezpośrednio komendantowi głównemu ZWZ w Paryżu, gen. broni Kazimierzowi Sosnkowskiemu. Łączność utrzymywano za pośrednictwem bazy w Kownie, a później bazy „Anna” w Sztokholmie.
Organizacja SZP-ZWZ na początku 1940 roku.
Obsada Dowództwa Wojewódzkiego (od maja 1940 Komenda Okręgu)
W styczniu 1943 roku zlikwidowano podział okręgu na „Dwór” i „Pole”. Od tej pory okręg dzielił się na garnizon miasta Wilno i Inspektoraty.
Pod okupacją niemiecką.
Zgodnie z dekretem Hitlera z 17 lipca 1941 roku „Administracja terytoriami na Wschodzie”, Wileńszczyznę wraz z Litwą określono jako Generalbezirk Liteauen. Utworzono dwa Gebietskommissariaty: Wilna-Stadt pod zarządem Kreisleitera NSDAP Hansa Hingsta j Wilna-Land pod zarządem SS-Obersturmführera Horsta Wulfa. Obok niemieckiego Gestapo, służby bezpieczeństwa i policji powstały odpowiedniki litewskie włącznie z polityczną Saugumą.
Zgodnie z wytycznymi Komendy Głównej Wileńszczyzna została podzielona na Wilno-Miasto oraz Wilno-Wieś (Prowincja). Wilno – Miasto otrzymało kryptonim „Dwór”, a Wilno-Wieś kryptonim „Pole”. Komendantem „Pola” został inż. por Czesław Dębicki „Chudy”, a szefem sztabu Mieczysław Potocki „Kamień”.
14 lutego 1942 roku Związek Walki Zbrojnej przemianowano na Armię Krajową. Na wiosnę z Komendy Głównej AK w Warszawie przybyli do Komendy Okręgu ppłk Lubosław Krzeszowski „Ludwik” oraz kpt. Teodor Cetys „Sław”. Zgodnie z wytycznymi Komendy Głównej nastąpiła reorganizacja Komendy Okręgu Wileńskiego AK.
Inspektoraty rejonowe.
W czerwcu 1942 roku, zamiast dotychczasowego podziału na „Dwór” i „Pole” wprowadzono inspektoraty. Inspektoraty rejonowe dzieliły się na obwody, które pokrywały się z powiatami według podziału administracyjnego sprzed 1939 r.
Przygotowania do Burzy.
W kwietniu 1944 roku, na podstawie rozkazu organizacyjnego Komendy Okręgu, na bazie inspektoratów utworzono sztaby zgrupowań partyzanckich. 6 czerwca oficjalnie ujawnione zostało Dowództwo Oddziałów Partyzanckich Okręgu Wileńskiego.
Dowództwo
Zgrupowania partyzanckie:
Upamiętnienie.
1 sierpnia 1980 w katedrze we Wrocławiu odsłonięto tablicę upamiętniającą żołnierzy Obszaru Lwowskiego i Okręgu Wileńskiego AK.

</doc>
<doc id="1387832" url="https://pl.wikipedia.org/wiki?curid=1387832" title="Grus vipio">
Grus vipio



</doc>
<doc id="1387839" url="https://pl.wikipedia.org/wiki?curid=1387839" title="ORP Delfin (1942)">
ORP Delfin (1942)

ORP Delfin – trałowiec amerykańskiego typu "YMS", dawny brytyjski BYMS-2211 (amerykański YMS-211) zakupiony z demobilu przez polskie Ministerstwo Żeglugi i w 1948 roku przekazany Marynarce Wojennej, w której służył do 1957 roku.
Historia.
Stępkę pod drewniany trałowiec typu "YMS II" położono 4 (18) maja 1942 roku w stoczni Robert Jacob Inc., znajdującej się na City Island w Nowym Jorku. Wodowanie jednostki oznaczonej YMS-211 nastąpiło 9 lipca (10 października) 1942 roku, a ukończenie budowy 17 maja 1943 roku. W ramach Lend-Lease Act okręt został przekazany Royal Navy, gdzie pod oznaczeniem BYMS-2211 służył na wodach europejskich, biorąc między innymi udział w lądowaniu w Normandii. Po zakończeniu wojny został zdemobilizowany i 29 sierpnia 1947 roku formalnie zwrócony US Navy.
Odstawiony okręt został, wraz z trzema innymi, zakupiony w sierpniu 1947 przez polskie Ministerstwo Żeglugi i w grudniu 1947 roku sprowadzony do Gdyni. Trzy z nich zostały następnie, po niezbędnym remoncie, przekazane polskiej Marynarce Wojennej w zamian za przetrałowanie toru wodnego ze Szczecina do Szwecji toru wejściowego do Kołobrzegu i basenu portowego w Gdańsku. 18 kwietnia 1948 roku na trzech okrętach podniesiono banderę wojenną, nadając im nazwy „Delfin”, „Foka” i „Mors” (czwarty pozostał w służbie cywilnej, jako statek hydrograficzny „Zodiak”). „Delfin” otrzymał znaki burtowe DF a później T-31. Wraz z siostrzanymi jednostkami służył w IV Dywizjonie Flotylli Trałowców. Początkowo uzbrojenie stanowiły dwa podwójne wkm-y 12,7 mm Colt, a na początku lat 50. na dziobie ustawiono radzieckie działo kal. 85 mm. Okręty do Polski przypłynęły z kompletem trałów. Były wyposażone w trały: akustyczny SA-IV, elektromagnetyczny TEM-VI i kontaktowy OROPES. Wycofano go ze służby 26 czerwca 1957 roku (według innych źródeł, skreślono go z ewidencji 8 stycznia 1957 roku) i zatopiono w Zatoce Puckiej.

</doc>
<doc id="1387840" url="https://pl.wikipedia.org/wiki?curid=1387840" title="Ernst von Weizsäcker">
Ernst von Weizsäcker

Baron Ernst von Weizsäcker (ur. 25 maja 1882, zm. 4 sierpnia 1951) – niemiecki oficer i dyplomata. Uznany za zbrodniarza wojennego. Weizsäcker był ojcem polityka Richarda von Weizsäckera, prezydenta RFN w latach 1984-1994 oraz Carla Friedricha von Weizsäckera, znanego fizyka i filozofa.
Młodość i kariera w marynarce.
Weizsäcker urodził się w Stuttgarcie w rodzinie Pauli von Meibom oraz Karla Hugona von Weizsäckera, który później został premierem Królestwa Wirtembergii, a w roku 1897 otrzymał tytuł szlachecki. W roku 1911 Ernst Weizsäcker poślubił Marianne von Graevenitz, należącą do starego rodu szlacheckiego. W 1916 roku uzyskał tytuł barona (Freiherr), a jego rodzina otrzymała szlachectwo dziedziczne. Miało to miejsce na 2 lata przed upadkiem niemieckiej monarchii. W roku 1900 Weizsäcker wstąpił do Niemieckiej Cesarskiej Marynarki (Kaiserliche Marine), gdzie, służąc głównie w Berlinie, zdobył stopień oficerski. Uczestniczył m.in. w bitwie jutlandzkiej. Był członkiem sztabu wiceadmirała Reinharda Scheera. W roku 1917, w końcowym okresie I wojny światowej, otrzymał Żelazny Krzyż (w obu klasach) i został awansowany do stopnia komandora podporucznika (Korvettenkapitän).
Kariera w dyplomacji.
Posiadając jedynie wojskowe referencje, bez żadnego specjalistycznego wykształcenia ani przejścia przez wymagane egzaminy dyplomatyczne, Weizsäcker przyjął się w roku 1920 na staż w niemieckim Ministerstwie Spraw Zagranicznych. Lata 30. Weizsäcker spędził w placówkach dyplomatycznych w Oslo i Bernie. Doradzono mu, by dla rozwijania kariery w dyplomacji wstąpił do partii NSDAP, co uczynił w roku 1938. Wkrótce zapisał się także w szeregi SS, w której jego przyjaciel, Heinrich Himmler, obdarował go wysokim stanowiskiem. W dniu wstąpienia do SS został mianowany Sekretarzem Stanu w Ministerstwie Spraw Zagranicznych Joachima von Ribbentropa. 30 stycznia 1942 r. został awansowany do stopnia generała brygady SS (SS-Brigadenführer).
Ambasador niemiecki w Watykanie.
Po niemieckiej porażce w bitwie pod Stalingradem w roku 1943 i przerwaniu zwycięskiej passy wojennej Niemiec, Weizsäcker został na swoją własną prośbę mianowany niemieckim ambasadorem w Watykanie, gdzie pełnił tę funkcję w latach 1943-1945. W czasie spotkania z watykańskim sekretarzem stanu, kardynałem Luigim Maglione, które miało miejsce 6 stycznia 1944 r., Weizsäcker stwierdził:
"„Jeżeli Niemcy jako falochron przeciw komunizmowi upadnie, całą Europę ogarnie komunizm.”"
Kardynał odpowiedział:
"„Nieszczęściem jest, że to Niemcy przez swoją antyreligijną politykę stworzyły ten problem.”"
Weizsäcker powtórzył to samo stanowisko w rozmowie z monsignore Giovannim Batistą Montinim (późniejszym papieżem Pawłem VI). Z jednej strony zdecydowanie odrzucił papieską notę, protestującą przeciw sposobowi traktowania okupowanej Polski. Z drugiej strony, podczas brutalnej niemieckiej okupacji Rzymu, Weizsäcker przyczynił się w pewnym stopniu do ograniczenia deportacji Żydów oraz innych aktów przemocy. Pomagał też osobom prywatnym uniknąć prześladowań. Doprowadził również do przeniesienia niemieckich baz wojskowych poza obręb Watykanu, by uniknąć bombardowania wiecznego miasta przez aliantów. Współpracownik Weizsäckera wyraził się o nim później w następujący sposób: "„Jego raporty i dokumenty przekazywane do Berlina były pełne kłamstw”". Aby wesprzeć papieża i uniknąć antyniemieckich nastrojów we Włoszech, Weizsäcker w swoich raportach do Berlina celowo przedstawiał papieża Piusa XII jako łagodnego, niezdecydowanego dyplomatę i poczciwego kapłana. Podobnie jak dowodzący armią Waffen SS generał Karl Wolff, Weizsäcker otwarcie sprzeciwiał się hitlerowskiemu planowi okupacji Watykanu. Weizsäcker obawiał się, że wówczas papież mógłby zostać zastrzelony. Dokumenty z Sekretariatu Stanu zawierają treść rozmowy Weizsäckera z wielebnym Ottonem Fallerem na temat programu ewakuacji Watykanu, w czasie której Weizsäcker skrytykował papieską gazetę "Osservatore Romano" za protesty przeciw penetracji przez nazistów Kościoła i Konwentu św. Pawła. Oskarżył też katolickie instytucje o gromadzenie wędlin oraz innych produktów spożywczych kosztem ludu. Niemiecki ambasador zakwestionował prawo Watykanu do udzielania azylu tysiącom ludzi w Rzymie. Weizsäcker zagroził wojskowym odwetem oraz całkowitą wojskową inwigilacją nie tylko wobec samego Watykanu, ale także wobec wielu zewnętrznych kościołów, katolickich instytucji oraz innych organizacji, ukrywających Żydów, socjalistów, zagranicznych i rodzimych antyfaszystowskich uchodźców. Do samego końca pełnienia urzędu, tzn. do 25 lutego 1945 r., Weizsäcker groził separatystycznym pokojem rosyjsko-niemieckim, bądź dla odmiany – prosząc monsignore Domenico Tardiniego o bezpośrednią papieską inicjatywę w celu zakończenia wojny na froncie zachodnim, tak by Niemcy mogły zwalczyć komunizm na wschodzie. Tardini uznał to za oczywiste działanie na rzecz rozwiązania militarnego.
Podobnie jak wielu polityków nazistowskich, Weizsäcker nie potrafił się pogodzić z nadciągającą nieuchronną porażką. Nie powiodła się także jego osobista próba podniesienia tematu utworzenia niemieckiego rządu przejściowego i jego własnego w nim uczestnictwa.
Oskarżenie o zbrodnie wojenne.
Po wyzwoleniu Rzymu spod niemieckiej okupacji, w czerwcu 1944 roku, Weizsäcker posługując się immunitetem dyplomatycznym schronił się w Campo Santo. Z tego powodu nie mógł znaleźć się w pierwszej grupie przywódców nazistowskich sądzonych przed Międzynarodowym Trybunałem w Norymberdze do Spraw Zbrodni Wojennych. Było to istotne, ponieważ po wojnie mógł się on obawiać oskarżenia w Norymberdze i być może zeznawania razem ze swoim protektorem Joachimem von Ribbentropem oraz Hermannem Göringiem.
Weizsäcker został aresztowany w lipcu 1947 roku w związku z Procesami Ministerstw, znanymi także jako proces z Wilhelmstrasse (z powodu lokalizacji niemieckiego Ministerstwa Spraw Zagranicznych). Procesy prowadzone przez Amerykański Trybunał Wojskowy rozpoczęły się przed blokadą Berlina zachodniego przez Związek Radziecki i zakończyły się w trakcie jej trwania. Odbyły się bez udziału ZSRR. W porównaniu z pierwszym norymberskim procesem, prowadzonym przez Międzynarodowy Trybunał Wojskowy, procesy ministerstw miały łagodniejszy przebieg i zakończyły się znacznie lżejszymi wyrokami. Weizsäcker został oskarżony o aktywny współudział w deportacji francuskich Żydów do obozu koncentracyjnego w Auschwitz, co zakwalifikowano jako zbrodnię przeciwko ludzkości. Weizsäcker, wraz ze swoim synem Richardem, który występował jako jego pomocniczy adwokat (Richard był studentem prawa w czasie, gdy odbywał się proces), stwierdził, że nie miał pojęcia, w jakim celu został utworzony obóz w Auschwitz oraz że wierzył, iż warunki bytowe żydowskich więźniów poprawią się, jeżeli zostaną deportowani na wschód.
Sąd, nie posiadając wszystkich znanych dziś dowodów, obciążających Ernsta von Weizsäckera, nie był przekonany co do jego winy, szczególnie, gdy zaprezentowano akta z konferencji w Wannsee, według których masowe egzekucje Żydów miały trwać już od roku 1941. Weizsäckera skazano na siedem lat pozbawienia wolności, później karę złagodzono do pięciu lat.
Na mocy generalnej amnestii Weizsäcker został zwolniony z więzienia w roku 1950. Opublikował wówczas swoje wspomnienia, w których przedstawił siebie jako zwolennika ruchu oporu. Niektórzy jego obrońcy uważają, że w zasadzie Weizsäcker w czasie służby w niemieckim rządzie, pracował przeciw celom polityki nazistowskiej, i że wyrok, jaki otrzymał, był niesprawiedliwy. Winston Churchill rzekomo określił jego wyrok jako „śmiertelny błąd”.
Ernst von Weizsäcker zmarł na skutek udaru w roku 1951.

</doc>
<doc id="1387842" url="https://pl.wikipedia.org/wiki?curid=1387842" title="Siewastopol (1911)">
Siewastopol (1911)

Siewastopol – rosyjski, a następnie radziecki, pancernik typu "Gangut" z okresu I i II wojny światowej. Początkowo nazwany „Siewastopol” dla uczczenia krymskiego miasta, a następnie w 1921 roku okrętowi zmieniono imię na „Pariżskaja Kommuna” dla upamiętnienia komuny paryskiej z 1871 roku. W 1943 roku okrętowi ponownie nadano imię „Siewastopol”.
Historia.
Stępkę pod trzeci pancernik typu "Gangut" położono w Stoczni Bałtyckiej w Piotrogrodzie 16 czerwca 1909 roku. Wodowanie okrętu nastąpiło 10 lipca 1911 roku, zaś wejście do służby 30 listopada 1914 roku. Po wejściu do służby okręt został przydzielony do 1. Brygady Okrętów Liniowych stacjonującej w Helsinkach, która wchodziła w skład Floty Bałtyckiej. W ramach tej floty wziął aktywny udział w I wojnie światowej. W marcu 1918 roku wraz z innymi okrętami stacjonującymi w Helsinkach ewakuował się do bazy w Kronsztadzie. W 1921 roku uczestniczył w obronie Kronsztadu. Po zdobyciu twierdzy przez bolszewików większość załogi pancernika została rozstrzelana. 31 marca 1921 roku okrętowi zmieniono imię na „Pariżskaja Kommuna”. Z powodu utraty wszystkich czarnomorskich drednotów, w 1929 roku okręt został przeniesiony do Floty Czarnomorskiej, gdzie został jednostką flagową.
W latach 1933–1938 okręt został poddany modernizacji. Znacznie rozbudowano nadbudówkę dziobową, wokół grubego masztu rurowego, a znajdujący się za nią komin wygięto silnie do tyłu. Rozbudowano też nadbudówkę rufową, po bokach której zamontowano masywne dźwigi. Na wieżach artylerii głównej zamontowano indywidualne dalmierze o bazie 6 m. Wzmocniono uzbrojenie przeciwlotnicze, dodając sześć dział 76 mm 34-K (po trzy na nabdudówkach) i sześć półautomatycznych armat 45 mm 21-K (po trzy na dachu pierwszej i czwartej wieży). Stare kotły opalane węglem zamieniono na 12 kotłów typu Yarrow opalanych mazutem. Pancernik na próbach osiągał prędkość 23,12 w przy mocy 63 000 KM. Wzmocniono też opancerzenie pokładu, z 25 do 76 mm. Od grudnia 1939 roku do 1940 roku zamontowano także bąble przeciwtorpedowe na burtach, przez co szerokość zwiększyła się do 32,5 m.
Podczas II wojny światowej uczestniczył od października 1941 do lipca 1942 roku w obronie Sewastopola. 3 grudnia 1941, podczas wprowadzania pancernika do portu w Poti przy silnym sztormie, zatonął holownik „Krasnyj Oktiabr”, pociągnięty holem i wywrócony (3 ofiary). W grudniu 1942 roku ponownie ostrzeliwał niemieckie pozycje w rejonie tego miasta.
31 maja 1943 roku okrętowi nadano ponownie imię „Siewastopol”.
8 lipca 1945 roku okręt został odznaczony Orderem Czerwonego Sztandaru. 24 lipca 1954 roku „Siewastopol” został jednostką szkolną, a 17 lutego 1956 roku jednostka została wycofana ze służby. Okręt złomowano na przełomie lat 1956–1957 w Sewastopolu.

</doc>
<doc id="1387843" url="https://pl.wikipedia.org/wiki?curid=1387843" title="Pomnik Armii Krajowej">
Pomnik Armii Krajowej



</doc>
<doc id="1387855" url="https://pl.wikipedia.org/wiki?curid=1387855" title="Józef Prutkowski">
Józef Prutkowski

Józef Prutkowski właściwie Józef Nacht (ur. 18 stycznia 1915 w Aradzie, zm. 6 lutego 1981 w Warszawie) – polski pisarz i aktor.
Życiorys.
Dzieciństwo i młodość spędził we Lwowie, gdzie ukończył tamtejsze III Gimnazjum im. Stefana Batorego. I debiutował w 1933 roku na łamach prasy literackiej, a w 1935 r. wydał swój pierwszy tomik wierszy. Bezpośrednio przed oraz w początkach II wojny światowej był aktorem i autorem tekstów teatru Poezji i Satyry we Lwowie. Ze Lwowa został zesłany do obozu pracy w Ulinowsku. W 1944 r. wstąpił w szeregi Wojska Polskiego i razem z Dywizją im. Tadeusza Kościuszki przeszedł cały szlak bojowy. Kierował teatrzykiem żołnierskim tej Dywizji, a następnie pracą literacko-artystyczną I Armii Wojska Polskiego. Bezpośrednio po wojnie krótko pełnił funkcję redaktora naczelnego pisma satyrycznego „Kocynder” w Katowicach, by w 1949 r. przenieść się do Warszawy. Początkowo m.in. kierował działem satyrycznym „Trybuny Wolności”. Później przez wiele lat współpracował z Teatrem „Syrena” jako autor tekstów i wykonawca. Sprawował również kierownictwo artystyczne Estrady Domu Wojska Polskiego, a także współpracował z Polskim Radiem i tygodnikiem Szpilki. Pisał i wydał wiele zbiorków swoich wierszy. Napisał też wiele słuchowisk radiowych oraz utworów estradowych i rewiowych. Pochowany na cmentarzu Powązki Wojskowe w Warszawie (kwatera MII-5-2). 

</doc>
<doc id="1387856" url="https://pl.wikipedia.org/wiki?curid=1387856" title="Ectopia cordis">
Ectopia cordis



</doc>
<doc id="1387867" url="https://pl.wikipedia.org/wiki?curid=1387867" title="Muzeum Ziemi Mazurskiej w Owczarni">
Muzeum Ziemi Mazurskiej w Owczarni

Muzeum Ziemi Mazurskiej – muzeum położone we wsi Owczarnia, w województwie warmińsko-mazurskim w powiecie kętrzyńskim.
Zajmuje część budynków po byłym majątku ziemskim. 
Gromadzi i eksponuje meble, sprzęty gospodarstwa domowego oraz maszyny rolnicze. 
W zabytkowej chacie odtworzono tradycyjny wystrój mazurskiego mieszkania z typowym dla regionu wyposażeniem. Urządzono tradycyjną dla Mazur "ciemną kuchnię" z otwartym paleniskiem, dwie izby z wyposażeniem włościańskim, dwie z ziemiańskim. W ekspozycji znajdują się również przedwojenne mapy i broń. 

</doc>
<doc id="1387876" url="https://pl.wikipedia.org/wiki?curid=1387876" title="Cmentarz ewangelicki w Stadłach">
Cmentarz ewangelicki w Stadłach

Cmentarz ewangelicki – cmentarz wyznaniowy, z 1873 roku, znajdujący się w Stadłach. Pochowano na nim kolonistów niemieckich, zamieszkujących Sądecczyznę w latach 1783–1945.
Historia niemieckiego cmentarza sięga roku 1783. Wtedy na Sądecczyznę zaczęli napływać osadnicy z terenów dzisiejszych Niemiec, sprowadzani tu przez cesarza Józefa II. Informacja o tym, że założona w Stadłach osada niemiecka przejęła kaplicę należącą do Zakonu Sióstr Klarysek w Starym Sączu i zaadaptowała ją na potrzeby zboru ewangelickiego, nie znajduje potwierdzenia wśród historyków. Na podstawie danych pozyskanych z materiałów źródłowych wynika, iż budynek wybudowany został w Stadłach od podstaw około roku 1786. Stadła stały się siedzibą parafii dla kolonistów zamieszkujących okoliczne wioski.
Pierwszy cmentarz ewangelicki powstał nad Dunajcem ok. 600 m od zabudowy wsi. Jak się potem okazało, był to chybiony pomysł, ponieważ rzeka ta wielokrotnie zagrażała cmentarzowi. Na przełomie wieku XIX i XX podczas powodzi Dunajec wypłukał trumny ze zwłokami, które zaczęto potem zbierać i przenosić na drugą stronę wioski, gdzie utworzono nowy, zachowany do dziś cmentarz.
W okresie osadnictwa niemieckiego, czyli od roku 1783 do końca II wojny światowej na obu cmentarzach spoczęło ponad tysiąc osób. Nowy cmentarz miał powierzchnię 0,5 ha i był otoczony żywopłotem. Niektóre nagrobki miały bardzo ciekawą formę. Po wojnie cmentarz zaczął powoli niszczeć, wiele nagrobków rozkradziono, a te wykonane z piaskowca zaczęły ulegać zębowi czasu.
We wrześniu 2004 roku cmentarz odwiedzili potomkowie tych, którzy na zawsze na nim spoczęli. Trudno było wtedy odnaleźć jakikolwiek pomnik. Po wyjeździe niemieckich gości, zrodziła się inicjatywa powołania społecznego komitetu opieki nad cmentarzem. Przy ogromnym, bezinteresownym zaangażowaniu mieszkańców Stadeł i finansowym wsparciu ze strony władz powiatu i gminy oraz lokalnych przedsiębiorców udało się przywrócić pierwotny wygląd cmentarza i doprowadzić do jego ponownego poświęcenia.
Uroczystościom, które odbyły się 18 września 2005 roku, przewodniczył ksiądz proboszcz Parafii Ewangelicko-Augsburskiej w Nowym Sączu – Paweł Badura oraz ksiądz proboszcz parafii rzymskokatolickiej w Podegrodziu – Józef Wałaszek. W uroczystościach uczestniczyli także przybyli z Niemiec potomkowie kolonistów z oraz potomkowie mieszkający w Polsce.

</doc>
<doc id="1387877" url="https://pl.wikipedia.org/wiki?curid=1387877" title="Zamek w Norymberdze">
Zamek w Norymberdze

Zamek w Norymberdze ("Nürnberger Burg") – zamek położony na skale leżącej na północ od historycznego centrum miasta Norymbergi, w Niemczech. Wyodrębnia się trzy części: "Kaiserburg", "Burggrafenburg" i "Städtische Burganlage".
Zamek został uszkodzony w czasie II wojny światowej. Od strony północnej i zachodniej otaczają go barokowe ogrody zamkowe na basztach.
W latach II wojny światowej w "Kunstbunker" pod zamkiem przechowywano zrabowany z Krakowa ołtarz Wita Stwosza.

</doc>
<doc id="1387879" url="https://pl.wikipedia.org/wiki?curid=1387879" title="Henryk Szczurzyński">
Henryk Szczurzyński

Henryk Seweryn Szczurzyński (ur. 8 stycznia 1926 roku w Łodzi, zm. 14 października 2006 w Adelaide) – polski piłkarz występujący na pozycji bramkarza, .
Kariera piłkarska.
Szczurzyński przez znaczną część kariery był związany z ŁKS-em Łódź, w którym treningi rozpoczął w 1947 roku. Po roku został włączony do drużyny seniorów. W barwach ŁKS-u zadebiutował 14 marca 1948 roku w przegranym 2:1 meczu z Tarnovią Tarnów. Szczurzyński grał dla ŁKS-u przez trzynaście sezonów. W tym czasie zdobył z drużyną mistrzostwo (1958), wicemistrzostwo Polski (1954) i trzecie miejsce w mistrzostwach kraju (1957) oraz Puchar Polski (1957). Pod koniec lat 50. wyjechał do Australii, gdzie kontynuował karierę w latach 1961–1964 w Polonii Adelaide i wykonywał zawód dziennikarza sportowego. 

</doc>
<doc id="1387885" url="https://pl.wikipedia.org/wiki?curid=1387885" title="DW825">
DW825



</doc>
<doc id="1387887" url="https://pl.wikipedia.org/wiki?curid=1387887" title="David-Pierre Eto’o">
David-Pierre Eto’o



</doc>
<doc id="1387890" url="https://pl.wikipedia.org/wiki?curid=1387890" title="Angloarab francuski">
Angloarab francuski

Angloarab francuski, pochodzi z Francji. Wyhodowane zostały około roku 1843 przez lekarza weterynarii E. Gayota w stadninach w Le Pin i Pompadour. Cechy pokrojowe i charakterologiczne tego konia zostały utrwalone przez trzy ogiery czystej krwi arabskiej – Massouda (1814-1843), tureckiego Aslana i Prismea (1890 -1917) oraz klacze pełnej krwi angielskiej Daer, Selim Mare i Comus Mare.
Angloaraby francuskie mają głowę o szlachetnym wyglądzie, a także muskularną, łagodnie wygietą w łuk szyję ładnie osadzoną na szerokiej i głębokiej klatce piersiowej i długich skośnie opadających łopatkach. Kłąb jest dość wysoki a grzbiet prosty, proporcjonalnej do reszty ciała budowy, zad płaski oraz muskularny, z dobrze osadzonym i noszonym ogonem. Najczęściej spotykanym umaszczeniem jest kasztanowate, chociaż bywają osobniki gniade lub siwe. Wysokość w kłębie waha się od 155 do 167,5 cm.

</doc>
<doc id="1387891" url="https://pl.wikipedia.org/wiki?curid=1387891" title="Nibypałanka zielonkawa">
Nibypałanka zielonkawa

Nibypałanka zielonkawa, pseudopałanka zielona ("Pseudochirops archeri") – gatunek ssaka z podrodziny nibypałanek (Pseudochiropsinae) w obrębie rodziny pseudopałankowatych (Pseudocheiridae).
Zasięg występowania.
Nibypałanka zielonkawa występuje w północno-wschodniej Australii, północnym Queensland od 120 km na północny zachód od Cairns, przez Windsor Tablelands do Palumy (na północ od Townsville).
Taksonomia.
Gatunek po raz pierwszy naukowo opisał w 1884 roku norweski zoolog Robert Collett nadając mu nazwę "Phalangista" ("Pseudochirus") "archeri". Jako miejsce typowe odłowu holotypu Collett wskazał północny Queensland w Australii.
Gatunek monotypowy. 
Morfologia.
Długość ciała (bez ogona) 32–40 cm, długość ogona 30–36 cm; masa ciała 0,91–1,5 kg. Mały torbacz o zielonkawym kolorze futra, ze srebrzystym pasem wzdłuż kręgosłupa. Głowa o małych uszach i dużych oczach, przy których znajdują się białe plamy. Ogon o chwytnej końcówce. Zielonkawą barwę powoduje nakładanie się żółtego i czarnego barwnika. Dwa palce przedniej łapy są przeciwstawne trzem pozostałym. Uzębienie podobne do tego występującego u koali, przystosowane do cięcia liści.
Tryb życia.
Zamieszkuje lasy górskie położone powyżej 250 m n.p.m. Jest aktywna głównie nocą, dzień spędza śpiąc w pozycji wyprostowanej, w rozwidleniu gałęzi, opuszczając kryjówkę, tylko wtedy gdy jest zaniepokojona. W razie niebezpieczeństwa ratuje się szybką ucieczką. Jest zwierzęciem prowadzącym samotniczy tryb życia. Nie buduje gniazd. Rzadko się odzywa. Okres rozrodczy tego gatunku trwa czerwca i lipca. Samica rodzi najczęściej jedno młode, które spędza w torbie matki kilka miesięcy. Po opuszczeniu torby, młode jest noszone przez matkę na plecach do chwili, aż będą w stanie samodzielnie za nią podążać.
"Pseudochirops archeri" żywi się wyłącznie różnymi gatunkami figowców
Znaczenie.
Na gatunek ten polują sowy, pyton dywanowy i niełaz wielki.
Zagrożenie i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii niskiego ryzyka LC. Jest gatunkiem szybko przystosowującym się do zmiennych warunków otoczenia. Może przeżyć na niewielkich terenach porośniętych lasami deszczowymi, wśród figowców pozostałych po wyrębach.

</doc>
<doc id="1387892" url="https://pl.wikipedia.org/wiki?curid=1387892" title="Karel Hugo Hilar">
Karel Hugo Hilar

Karel Hugo Hilar, właściwie Karel Hugo Bakule, (ur. 5 listopada 1885 w Sudoměřicach u Bechyně, zm. 6 marca 1935 w Pradze), czeski reżyser, publicysta, poeta i dramatopisarz.
Biogram.
Po ukończeniu studiów filologii klasycznej na Uniwersytecie Karola działał z 1913 r. w Teatru Miejskim na Vinohradach Królewskich, który z 1919 r. zamienił na wyłącznie dramatyczną czołową praską scenę.
W latach 1921-35 szef dramatyczny Teatru Narodowego, gdzie nawiązywał do ekspresjonizmu niemieckiego i przeprowadzał plan nowoczesnej reżyserii oryginalnej. Usiłował tworzyć precyzyjną koncepcję sceniczną, która się miała odznaczać połączeniem dynamizmu i jasnowidzenia, skłonnością ke skróceniu, przesadzie i grotesce.
Autor książek Divadelní promenády (1915), Boje proti včerejšku (1915-25) i Pražská dramaturgie (1930).

</doc>
<doc id="1387897" url="https://pl.wikipedia.org/wiki?curid=1387897" title="Karel Dostal">
Karel Dostal

 Karel Dostal (ur. 14 marca 1884 w Nymburku, zm. 1 marca 1966 w Pradze), czeski aktor, reżyser i recytator.
Biogram.
Po ukończeniu studiów teatralnych w Berlinie był w latach 1908-15 członkiem teatrów niemieckich i 1918-19 Wiedeńskiego Nowego Teatru.
W latach 1920-22 członek Miejskiego Teatru na Vinohradach, 1922-55 Teatru Narodowego, gdzie był 1945-47 dyrektorem dramatycznym, oraz 1958-59 dyrektor artystyczny Teatru Wschodnioczeskiego w Pardubicach.
W 1935 r. współzałożyciel antyfaszystowskiego Klubu Czeskich i Niemieckich Pracowników Teatralnych.

</doc>
<doc id="1387900" url="https://pl.wikipedia.org/wiki?curid=1387900" title="Droga wojewódzka nr 900">
Droga wojewódzka nr 900

Droga wojewódzka nr 900 (DW900) – droga wojewódzka w województwach mazowieckim i województwie lubelskim, w powiatach lipskim (gmina Solec nad Wisłą) i opolskim (gmina Łaziska). Droga jest nieciągła - przecina ją rzeka Wisła i na drugą jej stronę trzeba jechać przez najbliższy most w Kamieniu. Długość drogi w obu odcinkach to 3,1 km.

</doc>
<doc id="1387901" url="https://pl.wikipedia.org/wiki?curid=1387901" title="Jan Syrový">
Jan Syrový

Jan Syrový (ur. 24 stycznia 1888 w Třebíču, zm. 17 października 1970 w Pradze) – czeski generał armii, minister obrony narodowej, premier rządu, konstytucyjny prezydent Republiki Czechosłowackiej.
Życiorys.
W 1907 ukończył liceum budowlane w Brnie. Potem pracował w różnych firmach budowlanych w ojczyźnie i w 1912 w Rosji. Przed I wojną światową objął stanowisko asystenta budowlanego w Warszawie.
Po wybuchu wojny wstąpił do Drużyny Czeskiej i został oficerem Korpusu Czechosłowackiego w Rosji. W 1917 w bitwie pod Zborowem stracił prawe oko. W latach 1918–1920, w stopniu generała brygady, był głównym dowódcą Korpusu Czechosłowackiego w Rosji. Kierował walkami na Uralu i Syberii. Kierując powolną ewakuacją Korpusu wzdłuż kolei transsyberyjskiej, Syrový przyczynił się do kapitulacji stanowiącej straż tylną 5 Dywizji Strzelców Polskich przed bolszewikami, na stacji Klukwiennaja 10 stycznia 1920.
W latach 1920–1924 był ziemskim komendantem wojskowym w Czechach, w 1924–1927 podnaczelnikiem, w 1927–1933 naczelnikiem Sztabu Głównego Wojska Czechosłowackiego i 1933–1938 generalnym inspektorem wojskowym. Od 1923 generałem dywizji i od 1926 generałem armii.
Od marca do października 1926 oraz od września 1938 do kwietnia 1939 był ministrem obrony narodowej. Od 22 września do 1 grudnia 1938 premierem rządu, który m.in. 30 września 1938 przyjął dyktat z Monachium. W dniach 5 października – 30 listopada 1938 sprawował funkcję konstytucyjnego prezydenta Republiki Czechosłowackiej.
Na początku okupacji niemieckiej odszedł z życia publicznego. W 1945 oskarżony o kolaborację z Niemcami; 2 lata później został skazany wyrokiem Sądu Narodowego na 20 lat więzienia. W 1960 został ułaskawiony. Potem pracował jako nocny stróż i w 1964 odszedł na emeryturę.
Zmarł 17 października 1970 w Pradze i został pochowany na Cmentarzu Olszańskim.

</doc>
<doc id="1387902" url="https://pl.wikipedia.org/wiki?curid=1387902" title="Dziecko z Taung">
Dziecko z Taung

Dziecko z Taung – hominid z gatunku "Australopithecus africanus". Jego szczątki zostały odkryte w 1924 roku przez Raymonda Darta i datowane są na okres 2,5 mln lat temu. Znalezisko składało się z fragmentów czaszki, żuchwy i odlewu endokranialnego (scementowany osad, który wypełniał puszkę mózgową).
Sam Dart o swoim odkryciu powiedział:
„Stanąłem w cieniu, trzymając mózg tak zachłannie jak skąpiec ściska swoje złoto – wspominał. – Byłem pewny, że oto dokonano jednego z najdonioślejszych odkryć w historii antropologii”.
Badania.
Dart w wyniku prowadzonych badań stwierdził, że zęby nie były podobne do zębów żadnej znanej małpy człekokształtnej, natomiast otwór wielki (przez który przechodzi rdzeń kręgowy) był położony w środku podstawy czaszki. Ta cecha charakterystyczna jest dla zwierząt chodzących na dwóch nogach. Natomiast odcisk wnętrza czaszki ujawnił, że szpara w tylnej części mózgu dziecka (tzw. bruzda półksiężycowa) znajdowała się w innej pozycji niż u małp człekokształtnych i umiejscowiona była w sposób bardziej przypominający mózg człowieka. Pojemność mózgowa tego młodego osobnika wynosiła 340 cm³, podczas gdy średnia objętość mózgu dużego samca dorosłego goryla wynosi zaledwie 400 cm³. Dart nowo odkrytego hominida nazywa "Australopithecus africanus" (wówczas po raz pierwszy w odniesieniu do wczesnych hominidów użyta zostaje nazwa "Australopithecus"). Kolejne stwierdzenie Darta dotyczyło wieku dziecka, według niego miało ono 6 lat, a wykazał to na podstawie braku wykształconych cech dorosłego osobnika, jak również na fakcie, że wyrżnął mu się pierwszy stały ząb przedtrzonowy. Późniejsze badania zweryfikowały wiek osobnika na 3 lata (Lewin 2002). Dart stwierdził, że odkryty przez niego gatunek był przodkiem człowieka. Wiadomość o nowym odkryciu obiegła cały świat naukowy; niektórzy naukowcy (np. sir Arthur Keith) sceptycznie podchodzili do tego odkrycia. Według Keitha czaszka z Taung należała do młodej małpy człekokształtnej, ponieważ wykazywała dużo zbieżności z gorylem i szympansem. Kolejną przyczyną lekceważenia tego odkrycia był fakt, iż w tamtych czasach za kolebkę człowieka uważano Azję, a nie Afrykę. Jednym ze zwolenników twierdzenia Darta był Robert Broom. Jego późniejsze badania, które prowadził m.in. na stanowisku w Sterkfontein, i odkrycie "Australopithecus robustus" wykazały, że początkowe twierdzenie Darta było słuszne.

</doc>
<doc id="1387903" url="https://pl.wikipedia.org/wiki?curid=1387903" title="DW900">
DW900



</doc>
<doc id="1387906" url="https://pl.wikipedia.org/wiki?curid=1387906" title="Nemanja Vučićević">
Nemanja Vučićević

Nemanja Vučićević (ur. 11 sierpnia 1979 w Belgradzie) – serbski piłkarz grający na pozycji napastnika w FC Tokyo, reprezentant Serbii w piłce nożnej plażowej.
Kariera.
Swoją młodzieżową karierę zaczynał w klubie FK Rad. Grać w profesjonalną piłkę zaczął w klubie Grafičar Belgrad. W sezonie 2000/01 przeniósł się do OFK Beograd. W sezonach 2001/04 grał w rosyjskim klubie Lokomotiw Moskwa. Po trzech latach gry w Lokomotiwie dostał propozycje z Niemiec, a dokładnie z TSV 1860 Monachium. Przez trzy lata gry w TSV rozegrał 48 meczów strzelając 12 goli I tak właśnie Nemanja spędził trzy lata swojej kariery w klubie z Bawarii. W ostatnim roku otrzymał ofertę z 1. FC Köln którą wykorzystał. Po rozegraniu ponad 50 spotkań dla tego zespołu, w 2009 roku przeszedł do Hapoel Tel Awiw, a w 2010 roku do AO Kavala. W 2011 roku został zawodnikiem Anorthosisu Famagusta. Następnie w 2012 roku grał w Vestelu Manisaspor. W 2012 roku przeszedł do FC Tokyo.

</doc>
<doc id="1387913" url="https://pl.wikipedia.org/wiki?curid=1387913" title="Nemanja Vucicevic">
Nemanja Vucicevic



</doc>
<doc id="1387917" url="https://pl.wikipedia.org/wiki?curid=1387917" title="Droga wojewódzka nr 817">
Droga wojewódzka nr 817

Droga wojewódzka nr 817 (DW817) – droga wojewódzka klasy Z w województwach mazowieckim i lubelskim, powiatach lipskim (gmina Solec nad Wisłą) i opolskim (gmina Łaziska). Droga jest nieciągła, ponieważ przecina Wisłę. Działa przez nią prom. Długość drogi w obu odcinkach to ok. 6,7 km.

</doc>
<doc id="1387920" url="https://pl.wikipedia.org/wiki?curid=1387920" title="Cebulówka">
Cebulówka

Cebulówka (738 m n.p.m., według innych źródeł 741 m n.p.m.) – szczyt górski w Beskidzie Sądeckim.
Topografia.
Masyw Cebulówki rozpoczyna na północnym zachodzie główny grzbiet Pasma Radziejowej. Wznoszące się nad doliną Dunajca, porozcinane dolinami niewielkich potoków stoki, kulminują najpierw w niższym wierzchołku, położonym ok. 1 km na północny zachód od właściwego szczytu Cebulówki. Obie kulminacje łączy wyrównany grzbiet, który następnie przebiega na południe, w kierunku Okrąglicy Północnej (767 m n.p.m.). Masyw od zachodu i północy opływa Dunajec, zaś stoki południowo-wschodnie opadają ku dolinie potoku Kąty. Od wierzchołka Cebulówki odbiega na wschód boczny grzbiet kulminujący w Kobylicy (685 m n.p.m.), łagodnie obniżający się aż do ujścia potoku Kąty do Dunajca. Grzbiet ten oddziela dolinę potoku Kąty od doliny Dunajca.
Opis szczytu.
Stoki i grzbiety Cebulówki są, ogólnie rzecz biorąc, częściowo zalesione, przy czym las występuje przeważnie w dolinach spływających po zboczach potoków. Po masywie rozproszone są zabudowania licznych przysiółków należących do okolicznych miejscowości: Łącka, Brzyny, Zarzecza. 
Od Obidzy poprzez Brzynę prowadzi na Cebulówkę lokalna droga, w końcowym odcinku wąska i bardzo stroma. Z górnego odcinka tej drogi, jak również z otwartych przestrzeni pól uprawnych i łąk wokół wierzchołka Cebulówki roztacza się szeroka panorama widokowa, przy dobrej widoczności obejmująca również Tatry.

</doc>
<doc id="1387926" url="https://pl.wikipedia.org/wiki?curid=1387926" title="Veliš (góra)">
Veliš (góra)

Veliš – góra (430 m n.p.m.) z ruinami na szczycie dominująca w okolicy miasta Jiczyn we wschodnich Czechach, w pobliżu wsi o tej samej nazwie, w rejonie tzw. Czeskiego Raju.
Historia budowli na szczycie.
Znajdowała się tu, najprawdopodobniej obwarowana, osada z okresu późnej epoki kamiennej i epoki brązu. Obecnie na wierzchołku znajdują się pozostałości zamku, wybudowanego około 1300 r. jako centrum władzy królewskiej dóbr ziemskich Jiczyna.
Pierwsza wzmianka o zamku Veliš pochodzi z 1316 r. jako zastawie Půty z Frýdlantu. Później król Jan Luksemburski przekazał zamek Hynkowi z Valdštejna. Kolejnym właścicielem stał się Oldřich z Gusku, Beneš Starszy z Vartemberka i jego syn Ješek, który 12 marca 1327 r. otrzymał od króla zamek dziedzicznie. Od tej pory Veliš był mieniem dziedzicznym rodu Veselskich z Vartemberka.
11 listopada 1452 r. zamek pozyskał od Hašeka z Valdštejna król Jerzy z Podiebradów. Po jego śmierci został Veliš w rękach Bočeka z Kunštátu, który go w 1482 r. scedował Samuelowi z Hrádku i z Valečova i od niego zamek kupił Mikuláš Starszy Trčka z Lípy a na Vlašimi.
W 1606 r. otrzymał Veliš Jindřich Mates, hrabia z Thurnu, któremu, za udział w powstaniu, zamek odebrał cesarz i w 1623 r. przepisał na Albrechta von Wallensteina, który został 15 lutego 1634 zamordowany. Potem Veliš dostał się w ręce Jindřicha hrabiego Šlika z Holíča, a za Františeka Arnošta, jego syna, został w latach 1677-1680 rozebrany z polecenia Rady Cesarskiej.
Po zamku pozostały jedynie ślady ziemnego grodu stanowiące zabytek wpisany do rejestru pod numerem 34800/6-1328. Obecnie na szczycie postawiona jest ceglana wieża triangulacyjno-telekomunikacyjna.

</doc>
<doc id="1387927" url="https://pl.wikipedia.org/wiki?curid=1387927" title="DW817">
DW817



</doc>
<doc id="1387928" url="https://pl.wikipedia.org/wiki?curid=1387928" title="Polonia w Chile">
Polonia w Chile

Polonia w Chile – liczy obecnie około 3000 osób, w większości są to osoby osiadłe w tym kraju po zakończeniu II wojny światowej lub ich potomkowie. W Chile działa Polska Misja Katolicka, Zjednoczenie Polskie w Chile im. Ignacego Domeyki oraz Klub Małego Polaka.
W 1952 spis ludności wykazał 1691 osób pochodzenia polskiego, a w 1969 Olgierd Budrewicz podał liczbę 1000-1500 osób, z czego 70% zamieszkiwało w Santiago de Chile, stolicy państwa.
Kluczową rolę w historii Chile odegrał polski uczony Ignacy Domeyko, do dziś uważany w tym kraju za bohatera narodowego. W dziejach Chile zapisali się też jego potomkowie (m.in. Anita Domeyko Alamos) oraz ksiądz Michał Poradowski – jeden z doradców i bliskich współpracowników prezydenta Augusto Pinocheta. Według spisu powszechnego z 2002 roku w Chile zamieszkiwało 480 osób urodzonych w Polsce.

</doc>
<doc id="1387929" url="https://pl.wikipedia.org/wiki?curid=1387929" title="Josef Bílý">
Josef Bílý

 Josef Bílý (ur. 30 czerwca 1872 w Zbonínie, zm. 1 października 1941 w Pradze) – czeski generał.
Biogram.
Ukończył korpus kadetów w Trieście i Wyższą Szkołę Wojskową w Wiedniu. Od tej pory oficer wojska austro-węgierskiego.
Podczas I wojny światowej dowódca pułku na froncie rosyjskim, następnie na włoskim.
Od 1918 oficer w wojsku czechosłowackim. W latach 1928-35 ziemski komendant wojskowy w Czechach. Od 1921 generał brygady, z 1928 generał dywizji i z 1931 generał armii. W 1935 odszedł na emeryturę.
Na początku okupacji niemieckiej dowodził organizacją wojskowego ruchu oporu Obrona Narodu (już od grudnia 1939 żył w podziemiu). Jesienią 1940 aresztowany przez Gestapo i rok później stracony.

</doc>
<doc id="1387930" url="https://pl.wikipedia.org/wiki?curid=1387930" title="Konkurs Piosenki Eurowizji 1962">
Konkurs Piosenki Eurowizji 1962

7. Konkurs Piosenki Eurowizji został zorganizowany 18 marca 1962 w Villa Louvigny w Luksemburgu przez krajowego nadawcę publicznego CLT, dzięki zwycięstwu reprezentanta Luksemburgu podczas konkursu w 1961.
Koncert finałowy prowadziła Mireille Delannoy, a zwyciężczynią została reprezentantka Francji – Isabelle Aubret, który za utwór „Un premier amour” otrzymała 26 punktów.
Pierwszy raz w historii konkursu któryś z uczestników zdobył zero punktów, stając się tzw. „nul-pointerem”. W tym roku aż cztery kraje nie zdobyły ani jednego głosu: Austria, Belgia, Holandia i Hiszpania.
Po występie Francji nastąpiła krótka przerwa w zasilaniu prądu, która zakłóciła transmisję koncertu w telewizji. Podobna sytuacja miała miejsce w trakcie holenderskiej prezentacji, która z powodu usterki niemal w całości odbyła się w ciemności.
Lokalizacja.
Na organizację konkursu w 1962 wybrano Villa Louvigny. Budynek służył jako siedziba nadawcy Compagnie Luxembourgeoise de Télédiffusion, poprzednika RTL Group. Budynek siedziby znajduje się w Municipal Park w dystrykcie Ville Haute.
Kraje uczestniczące.
W konkursie uczestniczyli reprezentanci wszystkich 16 nadawców publicznych, którzy brali udział w konkursie w 1961.
W konkursie uczestniczyło kilku wykonawców, którzy brali udział w poprzednich konkursach. Reprezentantem Belgii po raz czwarty został Fud Leclerc, który wcześniej startował w konkursie w 1956, 1958 i 1960. Reprezentujący Francję Jean Philippe brał udział w finale konkursu w 1959. Camillo Felgen i François Deguelt startowali w barwach, kolejno, Luksemburgu i Monako w finale konkursu w 1960.
Każdemu reprezentantowi towarzyszyła orkiestra, którą kierował wyznaczony przez kraj dyrygent.
Wyniki.
Legenda:
Międzynarodowi nadawcy i głosowanie.
Poniższy spis przedstawia kolejność głosowania poszczególnych krajów w 1961 wraz z nazwiskami sekretarzy, którzy przekazywali punkty od swojego państwa, a także nazwiskami komentatorów relacjonujących koncert dla lokalnych telewidzów.

</doc>
<doc id="1387937" url="https://pl.wikipedia.org/wiki?curid=1387937" title="Oposek rdzawy">
Oposek rdzawy

Oposek rdzawy, oposik rudy ("Marmosa lepida") – gatunek ssaka z podrodziny dydelfów (Didelphinae) w rodzinie dydelfowatych (Didelphidae).
Zasięg występowania.
Oposek rdzawy występuje na wschodnich nizinach Kolumbii, w południowej Wenezueli, Gujanie, zachodniej Brazylii, wschodnim Ekwadorze, wschodnim Peru i północno-zachodniej Boliwii.
Morfologia.
Długość ciała (bez ogona) 9,7–12 cm, długość ogona 14–15,9 cm; masa ciała 10–18 g. Futro na grzbiecie koloru czerwonobrązowego, na spodzie kremowe lub brudnobiałe. Głowa o spiczastym pysku, dużych uszach i oczach. Ogon jest długi, cienki i nagi.
Tryb życia.
Słabo poznany. Żyje w tropikalnych lasach deszczowych. Jest zwierzęciem aktywnym w nocy. Ogon służy do wspinaczki na drzewa, gdzie zwinnie się porusza. Biologia rozrodu i wychowanie młodych nieznane. Poluje głównie na owady.
Zagrożenie i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii najmniejszej troski LC.

</doc>
<doc id="1387939" url="https://pl.wikipedia.org/wiki?curid=1387939" title="Manuel Valdés Larrañaga">
Manuel Valdés Larrañaga

Manuel Valdés Larrañaga (ur. 16 kwietnia 1909 r. w Bilbao, zm. 17 października 2001 r. w Madrycie) – hiszpański skrajnie prawicowy publicysta, dyplomata i działacz polityczny, sportowiec i działacz sportowy, markiz de Avella.
W młodości uprawiał pływanie; kilka razy zdobył mistrzostwo Hiszpanii. Ukończył Szkołę Architektury w Madrycie. Zrobił licencjat z nauk ścisłych na uniwersytecie w Barcelonie. Był bliskim przyjacielem architekta baskijskiego Jose Manuela Aizpurua. Zaangażował się w monarchistyczną działalność polityczną. We wrześniu 1933 r. wraz z José Antonio Primo de Riverą założył Falange Española. Został członkiem jej Rady Krajowej. Po przejęciu władzy przez Front Ludowy został w lipcu 1936 r. wraz z innymi działaczami Falangi aresztowany i osadzony w więzieniu Model w Madrycie. Prowadził tam z falangistami działalność szpiegowską i konspiracyjną, uznaną przez republikanów za V kolumnę. Wypuszczony na wolność na początku 1939 r., rozpoczął karierę w aparacie państwowym gen. Francisco Franco. Należał do Hiszpańskiego Stowarzyszenia Architektów. W 1950 r. został na krótko prezesem Hiszpańskiego Związku Piłki Nożnej. Od 1951 r. działał jako dyplomata, początkowo jako ambasador Hiszpanii w Dominikanie, od 1954 r. w Wenezueli, od 1962 r. w Egipcie, zaś od 1964 do 1970 r. na Cyprze i w Kuwejcie.
Linki zewnętrzne.
Biografia Manuela Valdésa Larrañaga (jęz. hiszpański)

</doc>
<doc id="1387940" url="https://pl.wikipedia.org/wiki?curid=1387940" title="Hardenberg">
Hardenberg

Niemiecki ród arystokratyczny:
Holandia:
Niemcy:
Zobacz też:
Inne:

</doc>
<doc id="1387946" url="https://pl.wikipedia.org/wiki?curid=1387946" title="Droga wojewódzka nr 832">
Droga wojewódzka nr 832

Droga wojewódzka nr 832 (DW832) – droga wojewódzka w województwie lubelskim, powiatach opolskim (gmina Opole Lubelskie i gmina Poniatowa) i lubelskim (gmina Bełżyce). Jest połączeniem miasta Poniatowa z miastem powiatowym Opole Lubelskie i z Lublinem oraz Bełżycami. Droga zaczyna się w Woli Rudzkiej, a kończy w Krężnicy Okrągłej. Długość drogi to 17 km.

</doc>
<doc id="1387948" url="https://pl.wikipedia.org/wiki?curid=1387948" title="Stara Wieś I">
Stara Wieś I



</doc>
<doc id="1387949" url="https://pl.wikipedia.org/wiki?curid=1387949" title="Stara Wieś II">
Stara Wieś II



</doc>
<doc id="1387950" url="https://pl.wikipedia.org/wiki?curid=1387950" title="Stara Wieś III">
Stara Wieś III



</doc>
<doc id="1387951" url="https://pl.wikipedia.org/wiki?curid=1387951" title="Everywhere But Home">
Everywhere But Home



</doc>
<doc id="1387952" url="https://pl.wikipedia.org/wiki?curid=1387952" title="DW832">
DW832



</doc>
<doc id="1387953" url="https://pl.wikipedia.org/wiki?curid=1387953" title="Nörten-Hardenberg">
Nörten-Hardenberg

Nörten-Hardenberg – miasto (niem. "Flecken") i gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Northeim. Znajduje się tutaj zamek Hardenberg z 1709 r.

</doc>
<doc id="1387954" url="https://pl.wikipedia.org/wiki?curid=1387954" title="S.U.S.A.R.">
S.U.S.A.R.

S.U.S.A.R. (Suspected Unexpected Serious Adverse Reaction) – debiutancki album zespołu Indukti wydany w Polsce w 2004 roku przez Offmusic oraz w USA w 2005 roku przez Laser Edge. Do wersji amerykańskiej dołączono teledysk autorstwa Piotra Gryza do utworu Mantra. Płyta została zrealizowana w TR Studio w dniach 02-28.02.2004 przez Tomasza Rogulę.
Lista utworów.
Źródło.

</doc>
<doc id="1387958" url="https://pl.wikipedia.org/wiki?curid=1387958" title="Polacy w Estonii">
Polacy w Estonii

Polacy w Estonii – polska mniejszość narodowa w Estonii
Historia Polaków w Estonii.
Czasy Rzeczypospolitej Obojga Narodów.
Historia Polaków na ziemi estońskiej sięga XVI wieku. Południowe tereny obecnej Estonii należały wówczas do Rzeczypospolitej Obojga Narodów. Administracyjnie były częścią województw parnawskiego i dorpackiego. Parnawa i Dorpat (obecnie Tartu) były najbardziej na północ wysuniętymi miastami wojewódzkimi w historii Polski, a Laiuse było najbardziej na północ położoną siedzibą starostwa. Polscy jezuici założyli kolegium w Dorpacie. Wraz ze zdobyciem miasta przez Szwedów (1625) jezuici zostali jednak z miasta wypędzeni, a kolegium zamknięto. Wśród innych znaczących wydarzeń tego okresu na tym obszarze były zwycięskie bitwy wojny polsko-szwedzkiej, m.in. pod Karksi i Fellinem.
W składzie Imperium rosyjskiego.
W czasach zaborów, kiedy językiem wykładowym był nie rosyjski, lecz niemiecki, Uniwersytet w Dorpacie ukończyło wielu wybitnych Polaków m.in. Tytus Chałubiński, Konstanty Skirmunt i Bolesław Limanowski. Na uczelni tej pracowało też wielu polskich naukowców. To właśnie w Dorpacie powstała pierwsza polska korporacja akademicka – „Konwent Polonia”. W Dorpacie działały też inne polskie organizacje (m.in. Koło Młodzieży Polskiej, Towarzystwo Teologów Polskich, korporacja akademicka Lutyco-Venedya).
Okres międzywojenny.
W okresie międzywojennym do Estonii przybyło wielu polskich robotników szukających zatrudnienia w rolnictwie i przemyśle, przede wszystkim w estońskich stoczniach. Polska inteligencja skupiała się w Tallinnie i Dorpacie, gdzie powstały m.in. Związek Narodowy Polaków „Jutrzenka” (1929) i Związek Narodowy Polaków w Estonii (1930). Polką była m.in. pierwsza dama Estonii, żona generała Laidonera – Maria.
W czasach Związku Radzieckiego.
W czasach radzieckich wielu Polaków przybywało do Estonii z dawnych Kresów Wschodnich w celu poszukiwania pracy w kopalniach łupków bitumicznych oraz instytucjach i zakładach przemysłowych Tallinna, Dorpatu; grupa ta ulegała częściowej asymilacji, ale mimo tego liczba Polaków (notowana przez spisy ludności) dynamicznie wzrastała. Tak spis 1959 odnotował 2256 Polaków, w 1970 już 2651, w 1979 – 2896, w czasie ostatniego spisu ludności w ZSRR 3008 osób.
Po odzyskaniu przez Estonię niepodległości.
Sytuacja Polaków w Estonii zmieniła się po upadku ZSRR i odzyskaniu przez Estonię niepodległości. Już pierwszy w Estonii niezależnej spis narodowy odnotował gwałtowny spadek populacji Polaków: w porównaniu do spisu 1989 liczba Polaków skurczyła się z 3008 os. (w 1989) do 2193 (w 2000), czyli o 27,1%. Kurczenie się populacji Polaków trwało też w 2000–2011 kiedy populacja polska spadła do poziomu sprzed ponad pięćdziesięciu lat (o 46,1% mniej od 1989). Według estymacji bieżących liczba Polaków 1 stycznia 2012 miała być 1 972, ale spis narodowy na 31 grudnia 2011 odnotował tylko 1622 Polaków (o 17,7% mniej od estymacji bieżących oraz o 26,0% mniej od ostatniego spisu z 2000). Spadek populacji polskiej w Estonii został spowodowany przez szereg przyczyn, w tym emigracja z Estonii związana z problemami w otrzymaniu obywatelstwa estońskiego dla ludności napływowej (do której według ustawodawstwa Estonii należy większość tamtejszych Polaków) i związanymi z tym trudnościami integracji do społeczeństwa estońskiego. Część Polaków, którzy posiadają obywatelstwo Estonii wyjechała do innych krajów UE. Ujemny przyrost naturalny oraz asymilacja też miały wpływ na zmniejszenie się liczby Polaków w Estonii.
Rozmieszczenie.
Według statystyk bieżących w Estonii największym skupiskiem Polaków jest stolica Tallinn gdzie mieszka prawie połowa populacji polskiej Estonii, drugie duże skupisko Polaków to północno-wschodnia prowincja Ida Viru (prawie ćwierć populacji polskiej Estonii).
Religia.
Katolicyzm jest wyznawany przez 47% Polaków w Estonii, ok. 14% Polaków wyznaje prawosławie, ok. 3% stanowią protestanci, ok. 0,9% to Świadkowie Jehowy. Reszta Polaków nie zdefiniowała religii lub jest niewierząca.
Języki.
Polacy w Estonii mówią głównie w języku rosyjskim (67%), polskim (22%), estońskim (5%). Pozostałe 8% Polaków mówi w językach białoruskim, ukraińskim, litewskim, łotewskim i innych.
W Estonii powojennej spisy powszechne 1959–1989 notowały wysoki i wzrastający stopień asymilacji językowej Polaków w Estonii: odsetek Polaków z polskim językiem ojczystym spadł z 39% do 20%, jednocześnie zmniejszyła się ich liczba bezwzględna z 872 os. do 601 os. Natomiast wzrastał odsetek Polaków z rosyjskim językiem ojczystym: z 39% do 63%, w liczbach bezwzględnych z 876 osób do 1906 osób, tym niemniej zachowujących autoidentyfikację polską.
Spadek odsetka (z 17% do 8%) oraz liczby bezwzględnej (z 373 do 250 osób) Polaków z estońskim językiem ojczystym może świadczyć o częściowej zmianie identyfikacji etnicznej z polskiej na estońską.
W Estonii niezależnej w okresie pomiędzy spisem 1989 i 2000 zaszły znaczne zmiany w liczebności Polaków z rosyjskim językiem ojczystym: spadek z 1906 do 1338 osób (z 63% do 61%); jednym z głównych czynników tego procesu była emigracja z Estonii części Polaków którzy nie mieli prawa do otrzymania obywatelstwa estońskiego (w tym okresie masowa emigracja z Estonii była typowa dla ludności napływowej). Zmalała prawie dwukrotnie liczba Polaków z estońskim językiem ojczystym (z 250 do 133 osób), oraz odsetek (z 8% do 6%); jednym z głównych czynników była zmiana autoidentyfikacji etnicznej tej części Polaków, która została już lingwistycznie zasymilowana przez Estończyków.
Kolejny spis powszechny 2011 roku odnotował spadek o 32% liczebności Polaków z językiem ojczystym polskim – z 539 do 367, jednocześnie zmalał ich odsetek z 25% do 22%; nadal kurczyła się liczba Polaków z estońskim językiem ojczystym (z 133 do 85) i ich odsetek (z 6% do 5%). Natomiast odsetek Polaków z językiem ojczystym rosyjskim wzrósł z 61% do 67%.
Działalność polonijna.
Obecnie działa Związek Polaków w Estonii oraz Stowarzyszenie „Polska-Estonia”. Działalność polskich stowarzyszeń kulturalnych jest ważna m.in. ze względu na fakt, że większość zamieszkałych w Estonii Polaków nie zna języka polskiego.
W Tallinnie polskojęzyczne nabożeństwa katolickie są odprawiane w Katedrze Świętych Apostołów Piotra i Pawła.

</doc>
<doc id="1387961" url="https://pl.wikipedia.org/wiki?curid=1387961" title="Bedřich Homola">
Bedřich Homola

Bedřich Homola (ur. 2 czerwca 1887 w miejscowości Běleč, zm. 5 stycznia 1943 w Berlinie) – czeski generał.
Biogram.
W 1907 ukończył studium budownictwa w technikum przemysłowym, po czym pracował jako urzędnik praskiego magistratu.
Po wybuchu I wojny światowej wstąpił do wojska austro-węgierskiego. W grudniu 1914 dostał się do niewoli na froncie rosyjskim i trzy lata później został oficerem Korpusu Czechosłowackiego w Rosji.
Po powrocie do ojczyzny kontynuował karierę wojskową. W latach 1922–1923 zastępca komendanta Akademii Wojskowej, 1923–25 naczelnik sztabu dywizji pieszej, 1925–27 dowódca pułku pieszego, 1927–34 komendant garnizonu w Pradze oraz 1935–39 dowódca VII Korpusu Wojskowego w Bańskiej Bystrzycy. Od 1929 generał brygady, od 1935 generał dywizji.
W dniach 9–11 marca 1939 kierował interwencją przeciwko separatystom słowackim (w Czechach znana jako tzw. Homolův puč).
Po 15 marca 1939 powrócił się do Pragi, stał się jednym z przywódców Obrony Narodu i działał w podziemiu. Z końcem 1941 schwytany przez Gestapo i na początku 1943 stracony w Berlinie-Plötzensee. W 1946 awansowany pośmiertnie na stopień generała armii.

</doc>
<doc id="1387963" url="https://pl.wikipedia.org/wiki?curid=1387963" title="Con-Ro">
Con-Ro



</doc>
<doc id="1387968" url="https://pl.wikipedia.org/wiki?curid=1387968" title="Baśnie (album Collage)">
Baśnie (album Collage)

Baśnie – debiutancki album zespołu Collage. Płyta ukazała się w roku 1990, wydana w wersji kasetowej przez Polton. W 1991 roku ukazała się wersja winylowa (nakładem Polskich Nagrań) i kompaktowa (Intersonus). Album doczekał się już dwóch reedycji (w wersji cd): w roku 1992 przez włoską firmę Subteranea Records i w 2003 przez Metal Mind Records.
Lista utworów.
"Bonusy w edycji z 2003 r.:"

</doc>
<doc id="1387971" url="https://pl.wikipedia.org/wiki?curid=1387971" title="Nine Songs of John Lennon">
Nine Songs of John Lennon

Nine Songs of John Lennon – album zespołu Collage wydany w 1993 roku nakładem wytwórni SPV Poland. Ukazał się w wersjach kasetowej i kompaktowej. W 1995 i 2004 reedycje płyty wydała Ars Mundi.
Lista utworów.
Album zawiera utwory:
Twórcy.
Twórcami albumu są:
Gościnnie:

</doc>
<doc id="1387972" url="https://pl.wikipedia.org/wiki?curid=1387972" title="Magazyn Gitarzysta">
Magazyn Gitarzysta

Gitarzysta – miesięcznik ogólnopolski dla gitarzystów. Wydawany przez wydawnictwo AVT-Korporacja Sp. z o.o. w nakładzie 14.700 egzemplarzy + ponad 3.000 e-wydań. Redaktorem naczelnym miesięcznika jest Krzysztof Inglik.
Miesięcznik zawiera część o charakterze edukacyjnym, w skład której wchodzą transkrypcje utworów różnych wykonawców, analizy stylów gry na gitarze, warsztaty gitarowe, wywiady, testy sprzętu.
Do pisma dołączana jest wirtualna płyta CD z próbkami dźwiękowymi testowanych instrumentów, przykłady do lekcji, podkłady do transkrypcji i nagrania demo młodych wykonawców. Miesięcznik również prowadzi internetową telewizję dla gitarzystów.

</doc>
<doc id="1387973" url="https://pl.wikipedia.org/wiki?curid=1387973" title="Changes (album Collage)">
Changes (album Collage)

Changes – album zespołu Collage wydany w 1995 nakładem wytwórni Ars Mundi. Była to poszerzona wersja albumu "Zmiany" wydanego tylko na kasecie w 1992. W 2003 Metal Mind Records wydał wersję zremasterowaną z bonusami.
Płyta zawierała utwory demo nagrane przez zespół w latach w 1985–1992, w tym kilka wczesnych wersji utworów wydanych na płycie "Baśnie" („Rozmowa”, „Ja i Ty”) i "Moonshine" („Lovely Day”, „The Blues”). W utworach na płycie śpiewało aż czterech wokalistów, którzy współpracowali z zespołem w ciągu 7 lat.
Lista utworów.
źródło
"Utwory bonusowe na edycji z 2003 r.:"
Twórcy.
źródło

</doc>
<doc id="1387974" url="https://pl.wikipedia.org/wiki?curid=1387974" title="Zgrupowanie Północ Okręgu Nowogródek Armii Krajowej">
Zgrupowanie Północ Okręgu Nowogródek Armii Krajowej

Zgrupowanie Północ Okręgu Nowogródek AK – oddziały bojowe Nowogródzkiego Okręgu Armii Krajowej (2. i 5. batalion 77 Pułku Piechoty AK).
Dowódcą Zgrupowania był por. Jan Borysewicz ps. „Krysia”.
Jego żołnierze brali udział w działaniach zbrojnych operacji Ostra Brama.

</doc>
<doc id="1387976" url="https://pl.wikipedia.org/wiki?curid=1387976" title="Aniołek (film 1996)">
Aniołek (film 1996)

Aniołek (oryg./niem. Engelchen; inne tytuły: pol. Szmugler, ang. Little Angel) – niemiecki dramat filmowy z 1996 roku, w reżyserii Helke Misselwitz, która napisała także scenariusz. Film prezentowany na wielu festiwalach i przeglądach filmowych, na których zdobył wiele nagród i wyróżnień. Podejmuje tematykę samotności człowieka oraz zwykłego, prozaicznego, niejednokrotnie okrutnego życia.
O filmie.
Film zrealizowany w konwencji realistycznej, niemal zbliżonej do relacji reportażowej.
Główną bohaterką filmu jest Ramona (w tej roli doceniona przez krytyków Susanne Lothar). Jest to samotna kobieta, Niemka, mieszkanka Berlina Wschodniego wyraźnie zagubiona w otaczającej ją rzeczywistości, na którą składają się m.in. sąsiedzkie awantury.
Jej życie gwałtownie się zmienia, gdy poznaje Polaka Andrzeja (Cezary Pazura), sprzedawcę papierosów na czarnym rynku. By uniknąć aresztowania, mężczyzna ten całuje Ramonę i przytula ją, udając, że są parą. Wkrótce okazuje się, że jest niezwykle sympatycznym człowiekiem, w którym Ramona się zakochuje. Zostają parą. Niedługo potem Ramona zachodzi w ciążę, lecz Andrzej nie chce tego dziecka i porzuca kochankę. Niemka traci dziecko, przez co czuje się jeszcze bardziej samotna niż wtedy, gdy nie znała Andrzeja.

</doc>
<doc id="1387977" url="https://pl.wikipedia.org/wiki?curid=1387977" title="Safe">
Safe

Safe – album zespołu Collage wydany w 1996 roku nakładem wytwórni Ars Mundi. W 2003 Metal Mind Records wydał rozszerzoną wersję remasterowaną.
Lista utworów.
Na albumie znajdują się utwory:
Bonus na edycji z 2003 r.:
Twórcy.
Twórcami albumu są:

</doc>
<doc id="1387984" url="https://pl.wikipedia.org/wiki?curid=1387984" title="Zgrupowanie Południe Okręgu Nowogródek Armii Krajowej">
Zgrupowanie Południe Okręgu Nowogródek Armii Krajowej

Zgrupowanie Południe Okręgu Nowogródek AK (inaczej Zgrupowanie Nadniemeńskie) – oddziały bojowe Nowogródzkiego Okręgu Armii Krajowej.
Dowódcą Zgrupowania do 12 marca 1944 był por./rtm. Józef Świda (ps. „Lech”), a następnie mjr dypl. Maciej Kalenkiewicz (ps. „Kotwicz”).
Jego żołnierze brali udział w działaniach zbrojnych operacji Ostra Brama.

</doc>
<doc id="1387985" url="https://pl.wikipedia.org/wiki?curid=1387985" title="Zgrupowanie nr 1 Okręgu AK Wilno">
Zgrupowanie nr 1 Okręgu AK Wilno



</doc>
<doc id="1387986" url="https://pl.wikipedia.org/wiki?curid=1387986" title="Zgrupowanie nr 2 Okręgu AK Wilno">
Zgrupowanie nr 2 Okręgu AK Wilno



</doc>
<doc id="1387987" url="https://pl.wikipedia.org/wiki?curid=1387987" title="Zgrupowanie nr 3 Okręgu AK Wilno">
Zgrupowanie nr 3 Okręgu AK Wilno



</doc>
<doc id="1387988" url="https://pl.wikipedia.org/wiki?curid=1387988" title="Zgrupowanie Wschód Okręgu Nowogródek Armii Krajowej">
Zgrupowanie Wschód Okręgu Nowogródek Armii Krajowej

Zgrupowanie Wschód Okręgu Nowogródek AK – oddziały bojowe Nowogródzkiego Okręgu Armii Krajowej (3. i 6. batalion 77 Pułku Piechoty AK).
Dowódcą Zgrupowania był kpt. Stanisław Dedelis (ps. „Pal”).
Jego żołnierze brali udział w działaniach zbrojnych operacji Ostra Brama.

</doc>
<doc id="1387996" url="https://pl.wikipedia.org/wiki?curid=1387996" title="Antypatriotyzm">
Antypatriotyzm

Antypatriotyzm – postawa etyczna lub polityczna odrzucająca patriotyzm.
Geneza pojęcia.
Pojęcie antypatriotyzmu pojawiło się prawdopodobnie w czasie rewolucji francuskiej, kiedy w znaczeniu pejoratywnym zaczęli się nim posługiwać jakobini (podobnie jak określeniem „anarchista”). Termin był używany od drugiej połowy XIX w., kiedy ta postawa zaczęła być wyraźnie artykułowana przez anarchistów i socjalistów w odpowiedzi na rozpowszechnianie się w Europie wzorów pruskiego militaryzmu i nacjonalizmu (po wygranej Prus w wojnie z Francją oraz upadku Komuny Paryskiej).
Poglądy antypatriotów.
Według różnego rodzaju socjalistów u podstaw konfliktów społecznych leży podział na klasy, a nie na państwa czy narody, np. Karol Marks w „Manifeście komunistycznym” z 1848 r. pisał, że „robotnicy nie mają ojczyzny.” (internacjonalizm). Podział ze względu na narodowość, jak pisał Michaił Bakunin w „Listach o patriotyzmie”, podobnie jak podział klasowy, jest szkodliwy: „patriotyzm jest niedobrym, ciasnym i zgubnym nawykiem, jest on bowiem zaprzeczeniem równości i solidarności ludzkiej”, uznał go ponadto za „religię państwa” oraz „solidarny interes” klasy uprzywilejowanej, która tym państwem rządzi. 
Antypatrioci krytykują więc patriotyzm jako przesąd: 
Ten "wzbudzany sztucznie przesąd" służy klasie rządzącej w ten sposób, że popycha składających się na większość społeczeństwa pracowników do wojen prowadzonych w jej interesie. Jak pisał Lew Tołstoj, „stanowi on podstawę zbrodniczych czynów zbrojnych i wszelkich aneksji” Postawa antypatriotyczna jest zatem ściśle związana z antymilitaryzmem (choć niekoniecznie z pacyfizmem, odrzucającym wszelką przemoc). 
Można też wywodzić postawę antypatriotyczną z poglądów moralnych i religii. Tołstoj odrzucał patriotyzm ze względu na jego egoistyczny charakter oraz konsekwencje w postaci wojen, jako sprzeczny z moralnością, a także w jego mniemaniu nie do pogodzenia z chrześcijaństwem. 
Tołstoj definiuje patriotyzm jako dążenie do wyłącznej korzyści własnego narodu, odrzuca przy tym twierdzenia patriotów, iżby patriotyzm mógłby być zły albo dobry – ten pierwszy zaborczy, agresywny i prowadzący do wojen, a drugi niezaborczy i ograniczajacy się do zachowania przez dany kraj tego, co posiada. Tymczasem według Tołstoja zachowanie tego, co posiada dany kraj, to zachowanie tego, co wcześniej zostało zagarnięte - nie istnieje więc "dobry patriotyzm".
Patriotyzm jest jego zdaniem poglądem sprzecznym z chrześcijaństwem i opartą na nim moralnością jako zbiorowy odpowiednik indywidualnego egoizmu, prowadzący do walki pomiędzy ludźmi. Jest pozostałością z dawnych czasów, przemocą i oszustwem sztucznie utrzymywaną przy życiu przez rządy i klasy rządzące, ponieważ dzięki temu istnieją i utrzymują się przy władzy. Należy go zwalczać, aż ludzie "Przestaną widzieć: służbę ojczyźnie, bohaterstwo wojny, chwałę wojskową i patriotyzm, a zobaczą to, co jest: nagą prawdę zabójstwa", co doprowadzi do zmian społecznych.

</doc>
<doc id="1388000" url="https://pl.wikipedia.org/wiki?curid=1388000" title="Zgrupowanie Zachód Okręgu Nowogródek Armii Krajowej">
Zgrupowanie Zachód Okręgu Nowogródek Armii Krajowej

Zgrupowanie Zachód Okręgu Nowogródek AK – oddziały bojowe Nowogródzkiego Okręgu Armii Krajowej (7. batalion 77 Pułku Piechoty AK).
Dowódcą Zgrupowania był por. Jan Piwnik (ps. „Ponury”) do 16 czerwca 1944, a następnie kpt. Bojomir Tworzyański (ps. „Ostoja”).
Jego żołnierze brali udział w działaniach zbrojnych pperacji Ostra Brama.

</doc>
<doc id="1388003" url="https://pl.wikipedia.org/wiki?curid=1388003" title="Zgrupowanie Stołpeckie Armii Krajowej">
Zgrupowanie Stołpeckie Armii Krajowej

Zgrupowanie Stołpeckie zwane popularnie Zgrupowaniem Stołpecko-Nalibockim – zgrupowanie partyzanckie Armii Krajowej zorganizowane w powiecie stołpeckim na Kresach Wschodnich, walczące w latach 1943–1945 na terenach Nowogródczyzny, w powstaniu warszawskim oraz na Ziemi Piotrkowskiej i Kielecczyźnie.
Zgrupowanie Stołpeckie powstało na bazie Polskiego Oddziału Partyzanckiego zorganizowanego w czerwcu 1943 w Ośrodku Stołpce Okręgu Nowogródzkiego AK. W pierwszych miesiącach swojego istnienia oddział prowadził intensywną walkę z Niemcami, współpracując przy tym z sowiecką partyzantką. W grudniu 1943 Sowieci podstępnie uprowadzili jednak dowództwo batalionu oraz rozbroili większość jego pododdziałów. Komendę nad niedobitkami objął wówczas ppor. Adolf Pilch ps. „Góra”/„Dolina”, który za zgodą przełożonych zawarł tymczasowy rozejm z Niemcami. Decyzja ta umożliwiła odbudowę zgrupowania oraz kontynuację walki z Sowietami aż do końca czerwca 1944.
Latem 1944 zgrupowanie wycofało się z Puszczy Nalibockiej i przemykając pomiędzy rozbitymi na froncie wschodnim jednostkami niemieckimi, dotarło w rejon Warszawy. W szeregach Grupy „Kampinos” żołnierze naliboccy wzięli udział w powstaniu warszawskim, walcząc w obronie Żoliborza i „Niepodległej Rzeczypospolitej Kampinoskiej”. Po klęsce pod Jaktorowem „Dolina” wraz z częścią ocalałych żołnierzy przedostał się za Pilicę, gdzie kontynuował walkę z okupantem aż do stycznia 1945.
Zgrupowanie Stołpeckie było jednym z najdłużej istniejących polskich oddziałów partyzanckich, a zarazem jedynym, który przeszedł tak długi szlak bojowy. W czasie swego istnienia stoczyło ponad 230 bitew i potyczek z Niemcami, sowieckimi partyzantami oraz formacjami kolaboracyjnymi w służbie niemieckiej. Trzykrotnie zostało rozbite, lecz za każdym razem zdołało zebrać się ponownie, aby kontynuować walkę. W ciągu dziewiętnastu miesięcy przez szeregi zgrupowania przewinęło się ponad 1950 żołnierzy, z czego około 800 poległo lub zostało zamordowanych.
Geneza.
W okresie II Rzeczypospolitej powiat stołpecki wchodził w skład województwa nowogrodzkiego i był położony bezpośrednio przy granicy państwowej z ZSRR. Przez tereny powiatu przepływała rzeka Niemen, po której obu brzegach rozciągała się Puszcza Nalibocka. Gęstymi lasami pokryta była w szczególności wschodnia i centralna część powiatu. 52,9% ludności powiatu stanowili Polacy, drugą co do wielkości grupą narodowościową byli natomiast Białorusini (39,1%). Po klęsce wrześniowej powiat stołpecki wraz z resztą ziem kresowych znalazł się pod okupacją ZSRR. Pierwsze komórki polskiego ruchu oporu powstały na tym terenie już jesienią 1939. W większości wypadków były one tworzone oddolnie, zazwyczaj z inicjatywy polskiej młodzieży lub inteligencji. Wiele organizacji zostało rozbitych przez NKWD, niektóre zdołały jednak przetrwać aż do czerwca 1941. Ponadto wczesną wiosną 1940 powstał w Puszczy Nalibockiej oddział partyzancki pod dowództwem kpr. Leonarda Dąbrowskiego (podoficera KOP, mieszkańca Iwieńca). W czerwcu 1940 Dąbrowski poległ w walce z sowiecką obławą, a jego oddział został rozproszony. Kilkuosobowe grupki ocalałych partyzantów kontynuowały jednak walkę w kolejnych miesiącach, przy czym co najmniej jedna zdołała doczekać końca pierwszej okupacji sowieckiej.
Po inwazji Niemiec na ZSRR w czerwcu 1941 ziemie powiatu stołpeckiego zostały wcielone w skład nowo utworzonego Komisariatu Rzeszy Wschód. Niemcy wspierani przez białoruskich kolaborantów wymordowali większość miejscowych Żydów oraz stosowali bezwzględny terror wobec ludności polskiej. W międzyczasie Puszcza Nalibocka stała się schronieniem dla czerwonoarmistów, którzy uciekli z niemieckich obozów bądź uniknęli niewoli po klęsce w bitwie białostocko-mińskiej, a także dla Żydów zbiegłych z okolicznych gett. Na przełomie 1942/43 przerzuceni zza linii frontu sowieccy oficerowie i komisarze przystąpili do przekształcania owych luźnych grup niedobitków w regularne oddziały partyzanckie. Na czele Zgrupowania Baranowickiego partyzantki sowieckiej stanął gen. mjr Wasilij J. Czernyszow ps. „Płaton”, podczas gdy funkcję dowódcy iwienieckiego centrum międzyrejonowego pełnił Grigorij A. Sidorok ps. „Dubow” (sekretarz rejonowy WKP(b) w Iwieńcu). Pod koniec września 1943 w szeregach Zgrupowania Baranowickiego służyło 8795 partyzantów, a dziesięć miesięcy później ich liczba wynosiła już niemal 25 tys. Sowieccy partyzanci mocno dawali się we znaki miejscowej ludności, masowo rekwirując żywność, odzież i inne mienie. Nierzadko owe „operacje gospodarcze” przybierały formę zwykłego rabunku, któremu towarzyszyły pobicia, morderstwa oraz gwałty na kobietach. Szczególnie bezwzględnie grabiły chłopów żydowskie oddziały Tewje Bielskiego i Symchy Zorina.
Wkrótce po rozpoczęciu niemieckiej okupacji na terenach przedwojennego województwa nowogrodzkiego zaczęły powstawać struktury Związku Walki Zbrojnej (przemianowanego w lutym 1942 na Armię Krajową). Już w listopadzie 1941 komenda Okręgu Nowogródzkiego ZWZ/AK wyznaczyła ppor. Aleksandra Warakomskiego ps. „Świr” na stanowisko komendanta Obwodu Stołpce (kryptonim „Słup”). „Świr” szybko nawiązał kontakt z zamieszkującymi na tym terenie oficerami i podoficerami WP. Jego bliskim współpracownikiem stał się w szczególności por. rez. Kacper Miłaszewski ps. „Lewald” – jeden z liderów miejscowej społeczności polskiej, cieszący się przy tym względnym zaufaniem sowieckich partyzantów.
Początkowo działalność Obwodu „Słup” koncentrowała się na gromadzeniu zapasów broni i amunicji oraz infiltracji miejscowych struktur białoruskiej policji i administracji. Inicjatywa zorganizowania polskiego oddziału partyzanckiego narodziła się prawdopodobnie w grudniu 1942, lecz początkowo nie zyskała akceptacji kierownictwa Okręgu Nowogródzkiego. Z czasem czynniki takie jak rosnąca liczba zdekonspirowanych żołnierzy oraz ochotniczy lub przymusowy werbunek polskiej młodzieży w szeregi sowieckiej partyzantki przyczyniły się jednak do zmiany stanowiska komendy okręgu. Zdawano sobie przy tym sprawę, że bez utworzenia polskiej siły zbrojnej nie będzie możliwe uchronienie miejscowej ludności przed rabunkami i ekscesami ze strony formalnie sprzymierzonych oddziałów sowieckich. Impulsem do zorganizowania oddziału partyzanckiego stała się w szczególności masakra mieszkańców wsi Naliboki dokonana przez sowieckich partyzantów nocą 7/8 maja 1943.
3 czerwca 1943 w majątku Kul w głębi Puszczy Nalibockiej odbył się pierwszy werbunek w szeregi polskiego oddziału. Tego dnia zgłosiło się tam 44 ochotników, którzy stali się zaczątkiem przyszłego Zgrupowania Stołpeckiego. Miejscowe kierownictwo AK planowało początkowo, że na czele oddziału stanie ppor. Witold Pełczyński ps. „Dźwig”. Już pierwszego dnia został on jednak ranny na skutek przypadkowego wybuchu granatu. W tych okolicznościach komendę nad oddziałem objął por. Kacper Miłaszewski ps. „Lewald”. Wieści o utworzeniu polskiego oddziału szybko rozeszły się wśród miejscowej ludności. Mimo iż partyzanci przyjmowali w swe szeregi tylko uzbrojonych i umundurowanych ochotników, liczebność oddziału wzrosła w ciągu dziesięciu dni aż do 130 żołnierzy. Niedługo później do jednostki dołączyło jeszcze kilkunastu ochotników-kawalerzystów na czele z chor. Zdzisławem Nurkiewiczem ps. „Noc”, dzięki czemu możliwe stało się zorganizowanie konnego patrolu.
Ze względu na fakt, iż Puszcza Nalibocka pozostawała opanowana przez wielotysięczne zgrupowanie sowieckiej partyzantki, utworzenie polskiego oddziału nie byłoby możliwe bez wcześniejszego uregulowania wzajemnych stosunków. Początkowo sojusznicy domagali się, aby dowództwo nad oddziałem sprawowali oficerowie sowieccy. Z postulatu tego ostatecznie zrezygnowali, lecz podtrzymali szereg innych daleko idących żądań, obejmujących m.in. zakaz utrzymywania przez oddział kontaktów z polskimi ośrodkami kierowniczymi w Warszawie i Londynie, zakaz werbowania Polaków niepochodzących z terenów Nowogródczyzny, podległość oddziału pod względem taktycznym dowództwu sowieckiemu, czy swobodę szerzenia komunistycznej propagandy wśród żołnierzy. Za zgodą dowództwa Okręgu Nowogródzkiego polscy negocjatorzy przyjęli wszystkie sowieckie warunki, nie mając jednak zamiaru przestrzegać ich w praktyce. W dodatku polscy delegaci na tyle skutecznie ukryli swoją przynależność organizacyjną, że sowieckie dowództwo aż do września 1943 było przekonane, że oddział utworzono wyłącznie z inicjatywy miejscowych Polaków i nie zdawało sobie sprawy, że stanowi on część Armii Krajowej.
Szczegóły współpracy uzgodniono kilka dni po utworzeniu oddziału. Puszcza Nalibocka została podzielona na sektory polski i sowiecki, w których partyzanci drugiej strony nie mogli się poruszać bez ważnych przepustek. Uzgodniono, że polscy i sowieccy partyzanci będą się zaopatrywać odpowiednio po zachodniej i wschodniej stronie granicy z 1939. Strona sowiecka zobowiązała się agitować polską ludność zamieszkującą lub przebywającą na opanowanym przez nią terenie do wstępowania w szeregi polskiego oddziału. Przedmiotem negocjacji stała się nawet nazwa oddziału, gdyż Sowieci domagali się, aby nosił on imię Wandy Wasilewskiej lub Feliksa Dzierżyńskiego. Ostatecznie przyjęto kompromisową nazwę „Polski Oddział Partyzancki im. Tadeusza Kościuszki”.
Nazwa zgrupowania.
Zgrupowanie partyzanckie Armii Krajowej utworzone na bazie Ośrodka „Słup” nosiło nazwę „Zgrupowanie Stołpeckie”. Nazwa „Zgrupowanie Stołpecko-Nalibockie”, która pojawia się najczęściej w literaturze przedmiotu, narodziła się dopiero po wojnie i nie była używana w okresie istnienia oddziału.
W nowogródzkich strukturach AK zgrupowanie określano zazwyczaj mianem „Polskiego Oddziału Partyzanckiego”. W oficjalnych dokumentach okręgu stosowany był także kryptonim „batalion ze »Słupa«” lub „batalion nr 330”. W korespondencji z sowiecką partyzantką używano natomiast uzgodnionej wspólnie nazwy „Polski Oddział Partyzancki im. Tadeusza Kościuszki”, ewentualnie „batalion im. Tadeusza Kościuszki”.
Podczas walk w Puszczy Nalibockiej żołnierzy Zgrupowania Stołpeckiego nazywano powszechnie „legionistami”. Określenia tego używali zarówno Niemcy, jak też sowieccy partyzanci oraz miejscowa ludność polska i białoruska. Po wojnie, nawiązując do pseudonimu najsłynniejszego dowódcy zgrupowania – por. Adolfa Pilcha ps. „Dolina”, stosowano także nieformalną nazwę „Doliniacy”.
Walki w Puszczy Nalibockiej.
Powstanie iwienieckie.
Kilka dni po utworzeniu oddziału polskie dowództwo postanowiło przeprowadzić uderzenie na Iwieniec. Miasteczka, awansowanego w czasie okupacji do rangi stolicy rejonu, bronił silny garnizon, złożony z ok. 500–700 Niemców i białoruskich policjantów. Celem ataku miało być uwolnienie aresztowanych członków miejscowej siatki konspiracyjnej oraz uprzedzenie analogicznej akcji sowieckiej. Po uzyskaniu zgody komendy okręgu wyznaczono termin akcji na 22 czerwca 1943. Wkrótce polski wywiad uzyskał jednak informację, że Niemcy zarządzili na 19 czerwca masowy pobór w szeregi Korpusu Białoruskiej Samoobrony oraz wykup koni dla niemieckiej armii. Stwarzało to doskonałą okazję, aby niepostrzeżenie przemycić do miasteczka uzbrojonych partyzantów, stąd zapadła decyzja o przyspieszeniu akcji o trzy dni. Polskie plany przewidywały zaatakowanie Iwieńca zarówno od wewnątrz, jak i z zewnątrz.
Atak na Iwieniec, który do historii przeszedł pod nazwą „powstania iwienieckiego”, rozpoczął się w południe 19 czerwca. W pierwszej fazie akcji polscy partyzanci przerwali łączność telefoniczną oraz bez większych trudności opanowali pocztę i biuro gospodarcze. Białoruscy policjanci, wśród których znajdowało się wielu zakonspirowanych członków AK, stosunkowo szybko złożyli broń. Niemieccy żandarmi przez ponad dwie godziny stawiali natomiast zaciekły opór, który złamano dopiero dzięki podpaleniu budynku posterunku. W międzyczasie polscy partyzanci zdołali skutecznie związać walką dwie kompanie Luftwaffe kwaterujące w koszarach nad Wołmą. Iwieniec był wolny przez blisko 18 godzin. Polscy żołnierze ewakuowali się z miasteczka dopiero 20 czerwca o godz. 6:00.
„Powstanie” zakończyło się pełnym sukcesem. Za cenę trzech zabitych i 6–11 rannych polscy partyzanci zabili od kilkudziesięciu do 150 Niemców oraz uwolnili wszystkich więźniów (w tym pewną liczbę Żydów). Od 100 do 200 białoruskich policjantów dołączyło do polskiego oddziału. Partyzanci zdobyli także duże ilości broni, amunicji, żywności i innego wyposażenia. W ocenie Kazimierza Krajewskiego zdobycie Iwieńca było jednym z największych wystąpień zbrojnych w historii Armii Krajowej.
Utworzenie batalionu stołpeckiego.
Zwycięstwo w Iwieńcu pozwoliło zwiększyć liczebność polskiego oddziału do ok. 300 żołnierzy. Liczba ta w ciągu kolejnych dwóch tygodni wzrosła zresztą niemal dwukrotnie. Z zachowanych raportów wynika, że w przeddzień pacyfikacji Puszczy Nalibockiej polski oddział liczył 554 żołnierzy. Inne źródła szacują natomiast jego liczebność na ok. 600–650 partyzantów. Wzrost liczby żołnierzy umożliwił przekształcenie oddziału w partyzancki batalion. Latem 1943 jego struktura organizacyjna przedstawiała się następująco:
W szeregach batalionu służyli zarówno żołnierze narodowości polskiej, jak i białoruskiej. W oddziałach tyłowych służyło ponadto kilkunastu Żydów, choć por. „Lewald”, mając w pamięci postawę miejscowej ludności żydowskiej w czasie sowieckiej okupacji, zgodził się przyjmować do oddziału wyłącznie Żydów pochodzących z terenów zachodniej lub centralnej Polski. Marian Podgóreczny szacował, że na stanie uzbrojenia batalionu znajdowało się w tym czasie: 4 ckm, 15 rkm, 30 pistoletów maszynowych, ok. 100 karabinów dziesięciostrzałowych, ok. 400 karabinów, ponad 100 pistoletów i rewolwerów, kilka tysięcy granatów i kilkanaście tysięcy sztuk amunicji. Kazimierz Krajewski oceniał natomiast, że w przeddzień pacyfikacji Puszczy Nalibockiej polski oddział dysponował 6 ckm, 27 rkm, 19 pistoletami maszynowymi, 58 karabinami dziesięciostrzałowymi, 405 karabinami i 105 sztukami broni krótkiej.
Po odwrocie z Iwieńca polski oddział zatrzymał się w Rudni Nalibockiej, gdzie przeprowadzono wspomnianą reorganizację. Po jej zakończeniu batalion przeszedł w południową część Puszczy Nalibockiej, tj. w okolice wsi Bielica i uroczyska Drywiezna. Przystąpiono tam do organizacji partyzanckich obozowisk, gromadząc zapasy żywności i odzieży oraz budując ziemianki i prowizoryczne stajnie. Porucznik „Lewald” zarządził także intensywne szkolenie ochotników. W ciągu niespełna tygodnia polscy partyzanci zlikwidowali posterunki białoruskiej policji w Starzynie i Kisłuchach (28 czerwca), Derewnie i Wołmie (30 czerwca) oraz w Zasulu i Rubieżewiczach (3 lipca). Przygotowywano także atak na niemiecki garnizon w Mirze. Stosunki z sowiecką partyzantką układały się w tym czasie poprawnie. 7 lipca żołnierze 1 kompanii wspólnie z grupą sowieckich partyzantów urządzili w okolicach Wołmy udaną zasadzkę na kolumnę niemieckich samochodów. Zniszczono wówczas ok. 5–6 pojazdów oraz zabito kilkunastu Niemców.
Operacja „Hermann”.
„Powstanie iwienieckie” odbiło się szerokim echem na Nowogródczyźnie i poważnie zaniepokoiło niemieckie dowództwo. Okupanci postanowili za wszelką cenę zlikwidować partyzanckie bazy w Puszczy Nalibockiej. W tym celu zaangażowano poważne siły, liczące nawet do 60 tys. żołnierzy i policjantów, dysponujące wsparciem lotnictwa, artylerii i broni pancernej. Operacją przeciwpartyzancką, której nadano kryptonim „Hermann”, kierował osobiście Dowódca SS i Policji na Białorusi SS-Brigadeführer Curt von Gottberg. Do jego sztabu dołączył także SS-Obergrupenführer Erich von dem Bach-Zelewski, specjalny pełnomocnik Reichsführera-SS do spraw walki z partyzantką ("Chef der Bandenbekämpfungsverbände").
Operacja „Hermann” rozpoczęła się 13 lipca, natomiast do pierwszych walk doszło rankiem 20 lipca (Kazimierz Krajewski podaje datę 15 lipca). Zgodnie z podjętymi wcześniej ustaleniami polscy i sowieccy partyzanci wspólnie podjęli próbę zbrojnego powstrzymania akcji pacyfikacyjnej. Początkowo żołnierze AK skutecznie bronili przebiegającego przez puszczę traktu Mińsk – Nowogródek oraz przepraw na rzece Szura. W pierwszym dniu walk zadano Niemcom duże straty, sięgające nawet 50 zabitych. Drugiego dnia polskie dowództwo zorientowało się jednak ku swojemu zaskoczeniu, że sowieckie oddziały, których zadaniem była osłona obu skrzydeł polskiego batalionu, bez uprzedzenia opuściły stanowiska obronne. Po latach niektórzy polscy historycy i weterani wyrażali przypuszczenie, że Sowieci zamierzali zniszczyć polski oddział niemieckimi rękoma, stąd celowo odsłonili jego flanki. Z zachowanych sowieckich dokumentów wynika jednak, że pod naciskiem Niemców większa część zgrupowania „Dubowa” wpadła w panikę i uległa rozproszeniu.
Zagrożony okrążeniem batalion AK był zmuszony wycofać się w głąb puszczy. Początkowo polscy partyzanci skutecznie wymykali się niemieckiej obławie, choć podczas przeprawy przez kanał szubino-niemieński musiano porzucić większość taboru. Wkrótce oddział został zepchnięty do najbardziej niedostępnej części Puszczy Nalibockiej, tj. na bagna zwane „Gołymi Błotami” (biał. "Hołyje Bałota"). Wobec zacieśniania się pierścienia okrążenia oraz braku możliwości kontynuowania otwartej walki, polskie dowództwo było zmuszone podzielić batalion na niewielkie 20-25-osobowe grupki i nakazać żołnierzom szukać ratunku na własną rękę. Większość partyzantów zdołała wymknąć się obławie, wielu zostało jednak zabitych lub schwytanych. Sowieckie brygady zdołały przedrzeć się w okolice Mińska, poniosły jednak przy tym ciężkie straty.
Blokada Puszczy Nalibockiej zakończyła się 8 sierpnia. Polski batalion poniósł straty w wysokości co najmniej 40 zabitych, kilkudziesięciu rannych oraz ponad 100 zaginionych. W gronie poległych i pomordowanych znaleźli się m.in. dowódca 1 kompanii pchor. „Lech” oraz dowódca 3 kompanii st. sierżant „Szary”. Ta ostatnia kompania, złożona głównie z dezerterów z białoruskiej policji pomocniczej, poniosła największe straty, gdyż wielu jej żołnierzy wydostawszy się z okrążenia, nie zdecydowało się na powrót do partyzantki. Batalion utracił niemal 60% broni, w tym wszystkie ckm i moździerze, a także tabory oraz większość koni. Na skutek operacji „Hermann” największe ofiary poniosła jednak ludność cywilna. Chcąc pozbawić partyzantów zaplecza, Niemcy stworzyli pas „spalonej ziemi” w promieniu ok. 10 – 15 kilometrów wokół puszczy. Doszczętnie zniszczono 60 wsi oraz nieustaloną liczbę pojedynczych chutorów i leśniczówek, mordując przy tym 4280 osób. Od 21 tys. do 25 tys. osób zostało wysłanych na roboty przymusowe do III Rzeszy. Starców, kobiety i dzieci wysiedlono poza strefę blokady.
Odbudowa oddziału.
Po zakończeniu blokady polski batalion zebrał się ponownie w okolicach Drywiezny. Żołnierze byli wyczerpani dotychczasowymi walkami, dotkliwie odczuwano brak broni, żywności, odzieży i sprzętu. Z powodu braku radiostacji oraz peryferyjnego położenia Ośrodka Stołpce, łączność z kwaterą główną okręgu w Lidzie pozostawała nieregularna, co powodowało wśród żołnierzy poczucie izolacji. W tych okolicznościach nastroje w szeregach oddziału były nie najlepsze, zdarzały się nawet przypadki dezercji. Mimo wszystko postępowała odbudowa oddziału, nadal też odnotowywano napływ ochotników. Niedługo po zakończeniu blokady do batalionu dołączył 30-osobowy oddział AK z Obwodu Mołodeczno dowodzony przez pchor. Andrzeja Kutznera ps. „Mały”.
W międzyczasie dowództwo okręgu postanowiło wzmocnić kadrę dowódczą batalionu kilkoma skoczkami „cichociemnymi” przysłanymi z Wielkiej Brytanii. Pod koniec sierpnia do oddziału dołączył por. Lech Rydzewski ps. „Grom”, a 6 września do obozowiska w Drywieznie dotarli por. Ezechiel Łoś ps. „Ikwa” i ppor. Adolf Pilch ps. „Góra”. Temu ostatniemu komendant Ośrodka „Słup” por. „Świr” polecił objąć dowództwo nad batalionem. Początkowo „Góra” oponował, wskazując na swój niski stopień i nieznajomość miejscowych uwarunkowań. Ustąpił, dopiero gdy „Świr” zgodził się uznać jego nominację za tymczasową i wystąpić do komendy okręgu o przysłanie do Puszczy Nalibockiej oficera z odpowiednimi kwalifikacjami do objęcia dowództwa nad batalionem. Dowodzący dotychczas oddziałem por. „Lewald” został mianowany „oficerem do specjalnych zleceń”, a jego głównym zadaniem było odtąd reprezentowanie zgrupowania w kontaktach z sowiecką partyzantką.
Przybycie „cichociemnych” znacznie poprawiło nastroje w szeregach batalionu. Do końca listopada liczba żołnierzy wzrosła do ok. czterystu. We wrześniu i październiku polscy partyzanci przeprowadzili szereg udanych akcji bojowych przeciwko Niemcom i ich białoruskim kolaborantom. Jednocześnie „Góra” dokonał reorganizacji batalionu. Na bazie dotychczas istniejących pododdziałów piechoty utworzono 1 kompanię szturmową pod dowództwem ppor. „Ikwy” oraz 2 kompanię minersko-dywersyjną pod dowództwem por. „Groma”. Zawarto także nowe porozumienie z iwienieckim zgrupowaniem sowieckiej partyzantki, w myśl którego obie strony zobowiązały się nie dokonywać kosztem ludności cywilnej żadnych rekwizycji w strefie przyleśnej oraz w pasie o szerokości do 20 km wokół Puszczy Nalibockiej. Rozpoczęto przygotowania do wspólnych wypadów na niemieckie garnizony w Mirze, Starzynie i Zasulu, które ostatecznie nie doszły jednak do skutku. Polscy partyzanci nawiązali ponadto kontakty ze wcielonymi do Wehrmachtu Alzatczykami, którzy ochraniali odcinek linii kolejowej Brześć – Mińsk biegnący nieopodal Kołosowa. W wyniku negocjacji zgodzili się oni na dezercję z szeregów niemieckiej armii i dołączenie do polskiego zgrupowania. Ostatecznie porozumienie nie zostało jednak zrealizowane, gdyż niemal w ostatniej chwili Niemcy przenieśli Alzatczyków w rejon Mińska. Kompania por. „Ikwy”, która w celu ułatwienia ich dezercji miała dokonać dywersji na linii kolejowej, wpadła w niemiecką zasadzkę i tylko dzięki czujności dowódcy uniknęła poważniejszych strat. Wywiad AK ustalił później, że informację o planowanej akcji przekazali Niemcom sowieccy partyzanci.
Łącznie w okresie od 3 czerwca do 30 listopada 1943 polski oddział partyzancki stoczył od 40 do 52 walk z Niemcami i ich białoruskimi kolaborantami, niszcząc m.in. trzy mosty oraz wykolejając trzy pociągi. W walce z niemieckim okupantem poległo lub zostało zamordowanych około 200 żołnierzy AK.
6 listopada do polskiego obozowiska przybyli kolejni oficerowie z Warszawy: mjr Wacław Pełka ps. „Wacław”, ppor. Julian Bobrownicki ps. „Klin”, ppor. Maciej Rzewuski ps. „Zator” i pchor. Józef Borkowski ps. „Junosza”. Z upoważnienia komendy okręgu mjr Pełka objął dowództwo nad batalionem, podczas gdy ppor. „Góra” pełnił odtąd funkcję jego zastępcy. Porucznik „Klin” został z kolei mianowany oficerem ds. oświatowo-informacyjnych. „Wacław” był doświadczonym żołnierzem, lecz jako przedwojenny oficer sztabowy miał duże trudności z przyswojeniem sobie specyfiki wojny partyzanckiej. W szczególności zrażał sobie żołnierzy nadmiernym przywiązaniem do regulaminów i koszarowego drylu. Ponadto w kontaktach z oficerami sowieckimi nowy dowódca wykazywał się brakiem umiejętności dyplomatycznych.
Konflikt z sowiecką partyzantką.
Mimo różnych drobnych incydentów stosunki pomiędzy polską a sowiecką partyzantką układały się przez długi czas poprawnie. Pod koniec października wzajemne relacje zaczęły jednak ulegać pogorszeniu. Sowiecka „szeptana propaganda” głosiła, że „cichociemni” są w rzeczywistości brytyjskimi szpiegami przybyłymi na Kresy z zadaniem prowadzenia działalności antysowieckiej. Polscy żołnierze, a nawet oficerowie, byli nakłaniani do dezercji i wstąpienia w szeregi sowieckiej partyzantki (chor. „Noc” i wachm. „Dąb” byli przy tym niedwuznacznie namawiani do zlikwidowania dowódcy swojego zgrupowania). Wbrew wcześniejszym porozumieniom jeden z sowieckich oddziałów wcielił w swe szeregi grupę Czechów z Organizacji Todt, którzy zdezerterowali z zamiarem wstąpienia do polskiego oddziału. Z kolei polskie dowództwo odmówiło wydania Sowietom dwóch Kaszubów, którzy po dezercji z Wehrmachtu zostali wcieleni do radzieckiej partyzantki, a następnie uciekli z niej do polskiego oddziału. Strona sowiecka bardzo negatywnie zareagowała także na obchody Święta Niepodległości urządzone przez polski oddział w Derewnie, gdyż w trakcie uroczystości por. „Świr” wygłosił przemówienie jednoznacznie podkreślające przynależność ziem kresowych do Polski.
Do poważnego incydentu doszło w drugiej połowie listopada. Nocą 17/18 listopada polski zwiad konny otrzymał informację, że „Żydzi rabują we wsi Sobkowszczyzna”. Chorąży „Noc” natychmiast poderwał swoich żołnierzy i wypłoszył ze wsi napastników, którymi jak się okazało byli sowieccy partyzanci z oddziału Symchy Zorina (złożonego głównie z Żydów). Niedługo później do kwatery „Nocy” w Dubnikach zgłosiło się dziesięciu „zorinowców”, którzy zażądali zwrotu swoich koni i wozów zabranych przez polskich kawalerzystów. W odpowiedzi „Noc” rozkazał rozbroić przybyszów i odstawić ich nazajutrz do ich macierzystej jednostki (celem ukarania za nieprzepisową rekwizycję). Żołnierze AK wyznaczeni do odeskortowania zatrzymanych złamali jednak rozkaz i samowolnie rozstrzelali wszystkich „zorinowców”. Kilka dni później sowieckie dowództwo zażądało od mjr. „Wacława” wydania chor. Nurkiewicza. Ostatecznie powołano jednak komisję dwustronną, która otrzymała zadanie szczegółowego zbadania okoliczności incydentu. Przeprowadzone przez nią dochodzenie umorzono z powodu niewykrycia zarówno sprawców zabójstwa, jak też zwłok ofiar.
Ze względu na pogarszające się stosunki z sojusznikami wywiad i kontrwywiad batalionu stołpeckiego musiały rozpocząć działalność także na odcinku sowieckim. Obawiając się, że takie operacje mogą otwarcie zantagonizować Sowietów, por. „Lewald” doprowadził do wydzielenia ze struktur oddziału tzw. plutonu „Wołma” dowodzonego przez kpr. Antoniego Jankowskiego. Pododdział ten udawał odtąd samodzielną jednostkę, a jego głównym zadaniem była obserwacja działań sowieckich partyzantów i przeciwdziałanie ewentualnym antypolskim akcjom z ich strony.
Rozbrojenie zgrupowania.
Pod koniec listopada dowódca zgrupowania iwienieckiego płk Grigorij Sidorok ps. „Dubow” skontaktował się z dowództwem polskiego batalionu, zapowiadając, że 1 grudnia pojawi się w polskim obozie, aby przemówić do żołnierzy. „Dubow” oczekiwał, że Polacy skoncentrują wszystkie swoje oddziały w głównym obozowisku w Drywieznie, umożliwiając mu w ten sposób rozmowę z jak największą liczbą partyzantów. Wbrew ostrzeżeniom por. „Góry” mjr „Wacław” zdecydował się spełnić wszystkie życzenia sowieckiego pułkownika. Znajdujące się w terenie pododdziały otrzymały rozkaz powrotu do obozowiska najpóźniej o świcie 1 grudnia. Na dzień przed zapowiadaną wizytą (według innych źródeł 27 listopada) w polskim obozie pojawił się kolejny sowiecki łącznik, przynosząc zaproszenie dla sztabu oraz dowódców polskich pododdziałów na naradę wojenną organizowaną przez „Dubowa”. Odprawa, zwołana jakoby w związku z niemieckimi przygotowaniami do kolejnej operacji przeciwpartyzanckiej, miała się odbyć 30 listopada. Tego dnia wypadały jednak imieniny kilku oficerów, stąd „Wacław” postanowił, że polska delegacja wyruszy do sowieckiego sztabu dopiero wczesnym rankiem 1 grudnia.
1 grudnia o godz. 6:00 z Drywiezny wyjechała delegacja, w której składzie znajdowali się mjr „Wacław”, por. „Lewald”, por. „Ikwa”, ppor. „Zator”, ppor. „Klin”, ppor. „Waldan” (Walenty Parchimowicz, oficer ds. bezpieczeństwa), pchor. „Junosza”, a także kilku innych oficerów oraz kilkunastu żołnierzy eskorty. Wkrótce po opuszczeniu obozowiska delegacja została niespodziewanie otoczona przez silny oddział sowieckich partyzantów. Wszystkich Polaków rozbrojono, a następnie odprowadzono do sztabu „Dubowa”. Niemal w tym samym czasie oddziały „Dubowa” przystąpiły do rozbrajania pozbawionych oficerów pododdziałów. Obozowisko w Drywieznie oraz kwaterująca nieco ponad kilometr dalej 2 kompania „Groma” zostały zaatakowane przez kilka tysięcy sowieckich partyzantów z brygad im. Stalina i Frunzego. Całkowicie zaskoczeni żołnierze AK w większości wypadków nie stawiali oporu. W ręce napastników wpadło ok. 150–160 oficerów, podoficerów i szeregowców. W gronie tym znaleźli się m.in. por. „Grom” oraz por. „Świr” (wizytujący tego dnia partyzanckie obozowisko). Wcześniej ppor. „Góra” zebrawszy kilkudziesięciu żołnierzy podjął próbę zorganizowania kontrataku, lecz musiał złożyć broń, gdy Sowieci zagrozili rozstrzelaniem wziętych w obozie jeńców. Tego poranka spośród kwaterujących w rejonie Drywiezny oddziałów uniknęła rozbrojenia jedynie ok. 20-osobowa „Grupa Dąb” z Obwodu Mołodeczno, do której zdołał także dołączyć ppor. „Góra”. W międzyczasie oddział im. Czapajewa z Brygady im. Stalina uderzył na wieś Derewno, gdzie zatrzymała się 1 kompania por. „Ikwy”. Dziesięciu polskich żołnierzy zabito na miejscu, ośmiu zraniono, a pozostałych rozbrojono. Sowieckie straty ograniczyły się do dwóch rannych. W ciągu kolejnych dziesięciu dni sowieccy partyzanci wyłapali również siedemnastu członków plutonu „Wołma” (z racji urlopów byli oni pojedynczo rozlokowani w okolicznych wsiach).
Schwytanych żołnierzy AK odprowadzono do sowieckich baz w głębi Puszczy Nalibockiej. Dziesięciu oficerów i organizatorów polskiego oddziału osadzono osobno w ściśle strzeżonych ziemiankach i poddano intensywnym przesłuchaniom. Po zakończeniu dochodzenia powołana przez gen. „Płatona” grupa śledcza złożyła wniosek o rozstrzelanie wszystkich dziesięciu jeńców. Ostatecznie na żądanie szefa Centralnego Sztabu Ruchu Partyzanckiego Pantielejmona Ponomarienki, „Wacław”, „Lewald”, „Klin”, „Grom” oraz „Ikwa” zostali nocą 13/14 stycznia 1944 wywiezieni drogą powietrzną na drugą stronę frontu. Wszystkich osadzono na moskiewskiej Łubiance, a później skierowano do łagrów, z których udało im się powrócić dopiero w 1948. Pięciu pozostałych oskarżonych – „Waldana”, „Zatora”, pchor. Tadeusza Migacza ps. „Mita”, st. wachm. Sergiusza Howorkę ps. „Jaszczołd” oraz plut. Władysława Skrodzkiego ps. „Jan” – rozstrzelano. Łącznie Sowieci zamordowali od 30 do 50 uprowadzonych żołnierzy. Obok wymienionych wyżej oficerów w gronie ofiar znaleźli się m.in. pchor. „Junosza”, kpr. Antoni Jankowski, ppor. Michał Meisner ps. „Mazur”, ppor. Witold Kryński ps. „Sibisz”, por. Ludwik Wierszyłowski ps. „Ludek”. Pozostałych Polaków, grupami po 3–4 osoby, wcielono do poszczególnych sowieckich oddziałów i poddano ścisłej inwigilacji.
Zanim doszło do rozbrojenia batalionu chor. „Noc”, do którego od pewnego czasu docierały niejasne pogłoski o agresywnych zamiarach Sowietów, zdołał uzyskać zgodę na wyprowadzenie „w teren” swojego szwadronu kawalerii. Na wieść o sowieckim napadzie chorąży natychmiast skierował swój oddział do Derewna, lecz kawalerzyści przybyli do wsi zbyt późno, by ocalić piechurów z kompanii „Ikwy”. Dowiedziawszy się o rozbrojeniu niemal całego zgrupowania „Noc” zarządził odskok do wsi Pażdzierno koło Rubieżewicz. Kawalerzyści staczając po drodze drobne utarczki z sowieckimi partyzantami, dotarli na miejsce wieczorem 1 grudnia. W ciągu doby ułani „Nocy” zdołali pojmać od 70 do 120 sowieckich partyzantów, których po rozbrojeniu zwolniono. Przy schwytanym lejtnancie nazwiskiem Fieoktistow znaleziono tajny rozkaz, w którym dowództwo Partyzanckiej Brygady im. Stalina, działając z upoważnienia szefa Centralnego Sztabu Ruchu Partyzanckiego, nakazywało dowódcom i komisarzom swoich pododdziałów rozbroić „polskich legionistów”. Tym samym daremne okazały się nadzieje, iż zaskakujący atak był wyłącznie samowolną inicjatywą miejscowych sowieckich komendantów. Zdobyty dokument został przekazany do sztabu Okręgu Nowogródzkiego AK, który przesłał go następnie do Komendy Głównej AK, a ta drogą radiową do polskich władz w Londynie. W niewyjaśnionych okolicznościach rozkaz trafił także w ręce Niemców, którzy w zniekształconej formie wykorzystywali go później w propagandzie kierowanej do ludności polskiej.
3 grudnia – po ciężkim przemarszu przez bagna Isłoczy – grupa mołodecka z ppor. „Górą” na czele dotarła do wsi Osowo, gdzie połączyła się ze szwadronem „Nocy”. Następnego dnia mołodeczanie postanowili opuścić zagrożony teren i przejść na Wileńszczyznę. Dowodzący „Grupą Dąb” pchor. „Mały” zaproponował „Górze” i „Nocy”, aby wraz z resztkami swojego zgrupowania wyruszyli razem z nim. Żołnierze z Ośrodka Stołpce, których liczba stopniała do zaledwie sześćdziesięciu, zgodnie opowiedzieli się jednak za pozostaniem w Puszczy Nalibockiej. Wkrótce polski oddziałek uzyskał informację, że we wsi Kul zakwaterowali sowieccy partyzanci z Brygady im. Frunzego. Chorąży Nurkiewicz wysunął wówczas pomysł, aby schwytać dowództwo sowieckiego oddziału, a następnie wymienić jeńców na uprowadzonych polskich oficerów. W wyniku zaskakującego wypadu Polakom udało się rozbroić znacznie liczniejszą jednostkę przeciwnika (w walce zabito kilku Sowietów). Główny cel akcji nie został osiągnięty, gdyż dowodzący brygadą mjr Seweryn Kluczko zdołał uciec ze wsi. Zwycięstwo nad silniejszym przeciwnikiem poprawiło jednak nastroje w szeregach oddziałku. Mszcząc się za porażkę, Sowieci zamordowali następnego dnia siedemnastu chłopów z Kul. Rozstrzelali także siedmiu swoich towarzyszy, których oskarżono o niedopełnienie obowiązków.
Rozejm z Niemcami.
W pierwszych dniach grudnia pomocy udzielali polskim partyzantom członkowie AK zakonspirowani w szeregach białoruskiej policji. Wsparcie to miało jednak charakter doraźny i na dłuższą metę nie mogło zmienić trudnej sytuacji oddziału. 7 grudnia żołnierze „Góry” zostali zaatakowani we wsi Kunasze przez silny oddział sowieckiej partyzantki. W starciu tym zużyto większość amunicji. Liczba żołnierzy zmalała do czterdziestu dwóch – zarówno z powodu strat, jak też dezercji szesnastu ułanów (po pewnym czasie dwunastu z nich wcielono na powrót w szeregi). Żołnierze byli wyczerpani nieustanną ucieczką i niemal codziennymi utarczkami, brakowało amunicji i najbardziej niezbędnego wyposażenia. Wielotysięczne sowieckie zgrupowanie konsekwentnie spychało Polaków na tereny kontrolowane przez Niemców.
Niemcy szybko dowiedzieli się o polsko-sowieckim konflikcie. Wkrótce za pośrednictwem polskiej ludności zaczęli wysyłać sygnały świadczące o gotowości do zawarcia „paktu o nieagresji” z oddziałem AK. Nie widząc żadnego alternatywnego wyjścia, „Góra” postanowił za zgodą pozostałych oficerów zwrócić się do dowództwa żandarmerii w Iwieńcu z propozycją zawarcia rozejmu. Do rozmów doszło 9 grudnia w rejonie wsi Kulczyce. Niemcy zaproponowali polskim partyzantom, aby przeszli pod ich komendę, co spotkało się jednak ze zdecydowaną odmową. „Góra” odrzucił także niemiecką ofertę przyjścia z pomocą w przypadku sowieckiego ataku. Ostatecznie zawarto porozumienie, które przewidywało, że obie strony zachowają wzajemną neutralność. Niemcy zgodzili się oddać pod kontrolę żołnierzy AK niewielki obszar położony w odległości ok. 4 km od Iwieńca. Ponadto ofiarowali Polakom kilka tysięcy sztuk amunicji oraz obiecali przekazać kolejne partie amunicji i broni w zamian za dostawy żywności.
Zawarcie porozumienia zostało zaaprobowane przez komendę Okręgu Nowogródzkiego AK. Wieści o kontaktach „Góry” z Niemcami spotkały się natomiast z bardzo negatywną reakcją KG AK i rządu RP na uchodźstwie. Zarówno gen. Tadeusz „Bór” Komorowski, jak i gen. Kazimierz Sosnkowski zażądali zerwania wszystkich stosunków z Niemcami. W obliczu sytuacji polityczno-militarnej panującej na Nowogródczyźnie wykonanie owych rozkazów oznaczałoby jednak w praktyce zagładę Zgrupowania Stołpeckiego i likwidację miejscowej siatki konspiracyjnej. Z tego powodu komendant Okręgu Nowogródzkiego ppłk Janusz Prawdzic-Szlaski na własną odpowiedzialność polecił „Górze” kontynuować kontakty z Niemcami, zabraniając jedynie zawierania jakichkolwiek umów na piśmie. Ostatecznie jego postępowanie zostało milcząco zaaprobowane przez KG AK.
Początkowo zakładano, że rozejm będzie trwał co najwyżej kilkanaście dni, lecz w rzeczywistości obowiązywał niemal do końca czerwca 1944. Na krótką metę porozumienie okazało się korzystne dla obu stron. Po 1 grudnia 1943 sowieccy partyzanci z Puszczy Nalibockiej skoncentrowali się na walce z Armią Krajową, rezygnując w praktyce z poważniejszych działań przeciwko Niemcom. Z kolei dzięki zawarciu rozejmu z Niemcami „Góra” uzyskał niezbędny czas i środki, które pozwoliły mu odbudować rozbity przez Sowietów oddział. Na wieść, że polskie zgrupowanie nie zostało unicestwione i nadal prowadzi walkę, z sowieckich oddziałów uciekło w ciągu kilku miesięcy od 75 do 150 uprowadzonych żołnierzy. Do oddziału wciąż napływali także nowi ochotnicy. W połowie stycznia 1944 w szeregach zgrupowania „Góry” znajdowało się 106 żołnierzy. Na początku lutego było ich już 157, a w kwietniu liczebność zgrupowania wzrosła do 446 partyzantów.
Marian Podgóreczny twierdził, że Niemcy bardzo niechętnie przekazywali oddziałowi „Góry” broń i amunicję, a po 9 grudnia „do skutku doszedł jeden efektywny transport niemieckich karabinów, granatów i amunicji z Mińska Białoruskiego”. Z meldunków przekazywanych przez „Górę” do komendy okręgu wynika natomiast, że do 26 marca 1944 jego oddział uzyskał od Niemców 4 granatniki wraz z 280 pociskami, 4 ckm, 9 rkm, 193 karabiny, 100 500 sztuk amunicji oraz 500 granatów. Z kolei między 1 kwietnia a 25 maja 1944 Niemcy dostarczyli Zgrupowaniu Stołpeckiemu 3 ckm, 5 lkm, 7 rkm, 181 karabinów, 110 tys. sztuk amunicji, 522 granaty ręczne oraz 148 pocisków do granatnika. Niemcy dostarczali przy tym Polakom broń i amunicję różnego pochodzenia (rosyjską, francuską, holenderską, belgijską, włoską), chcąc ich prawdopodobnie uzależnić w ten sposób od swoich dostaw. Znany jest także jeden wypadek, gdy żołnierzowi AK rannemu w walce z Sowietami (uprzednio białoruskiemu policjantowi) udzielono pomocy w niemieckim szpitalu.
Polsko-niemieckie porozumienie miało formę ustną, a w praktyce obie strony traktowały się z nieufnością i od samego początku zakładały, iż ma ono charakter tymczasowy. „Góra” zakazał swoim żołnierzom utrzymywania bez zgody dowództwa jakichkolwiek kontaktów z Niemcami i ich białoruskimi kolaborantami. Nie zrezygnowano przy tym całkowicie z działań antyniemieckich. Na rozkaz „Góry” zlikwidowani zostali sędzia Karaczun ze Stołpców (będący postrachem miejscowej ludności polskiej) oraz naczelnik gminy w Nowym Świerżniu. Miał także miejsce wypadek, gdy ułani chor. „Nocy” zbrojnie odparli niemiecką ekspedycję karną zamierzającą spacyfikować jedno z polskich gospodarstw. Z kolei Gestapo nadal tropiło ochotników zamierzających dołączyć do Zgrupowania Stołpeckiego, a zarządzenie białoruskiego starosty ze Stołpców, które oferowało nagrodę pieniężną za głowę każdego ujętego „legionisty”, nie zostało nigdy odwołane. W niemieckich dokumentach polski oddział konsekwentnie nazywano „bandą »Góry«”. Autorzy tajnego raportu Abwehry z 26 kwietnia 1944, przygotowanego dla sztabu Grupy Armii „Środek”, oceniali, że oddziały AK „Góry” i „Ragnera” prędzej lub później przystąpią do walki z Niemcami, a zawarcie z nimi rozejmu „przyniesie Wehrmachtowi więcej szkody niż tymczasowego pożytku”.
Walka z sowiecką partyzantką.
Nad Niemnem wybuchła tymczasem regularna polsko-sowiecka wojna partyzancka. Oddziały „Dubowa” podejmowały próby zniszczenia Zgrupowania Stołpeckiego, a jednocześnie terroryzowały polską ludność cywilną. Mordowano rodziny polskich partyzantów oraz osoby podejrzewane o współpracę z Armią Krajową. Z powodu wyraźnej dysproporcji sił oraz rozkazów komendy okręgu zgrupowanie „Góry” przyjęło w tym konflikcie postawę defensywną, koncentrując się na samoobronie, utrzymaniu swojej obecności w terenie oraz ochronie polskiej ludności przed terrorem sowieckiej partyzantki. Później, w miarę możliwości, urządzano zasadzki na oddziały sowieckie lub urządzano niewielkie wypady na terytorium nieprzyjaciela. Chcąc pozyskać sympatię i poparcie miejscowych chłopów, żołnierze AK starali się zdobywać żywność przede wszystkim w kołchozach i sowchozach położonych po wschodniej stronie przedwojennej granicy. Często zaopatrywano się również kosztem rodzin miejscowych partyzantów sowieckich. Miały miejsce wypadki, gdy w odpowiedzi na terror stosowany przez zgrupowanie „Dubowa” polski oddział dokonywał odwetowych represji wobec rodzin i współpracowników sowieckich partyzantów.
W zależności od źródeł szacuje się, że do końca czerwca 1944 żołnierze „Góry” stoczyli 104, ponad 120 lub nawet ponad 160 potyczek z sowiecką partyzantką. Mimo że nieprzyjaciel posiadał nad Polakami zdecydowaną przewagę w liczebności i uzbrojeniu, Zgrupowanie Stołpeckie zazwyczaj wychodziło obronną ręką z tych starć. Świadczyć może o tym fakt, że w wyniku walk stoczonych między 1 grudnia 1943 a 1 stycznia 1944 sowiecka partyzantka straciła ok. 150 zabitych oraz ok. 120 wziętych do niewoli i rozbrojonych, podczas gdy polskie straty zamknęły się liczbą kilkunastu zabitych. Kazimierz Krajewski oceniał, że do końca czerwca 1944 zgrupowanie „Góry” zabiło ok. 600 sowieckich partyzantów, ponosząc przy tym dziesięciokrotnie mniejsze straty.
Do jednego z najpoważniejszych starć między partyzantami polskimi a sowieckimi doszło nocą 13/14 maja 1944 w Kamieniu Stołpeckim koło Iwieńca. Wieś, w której kwaterowało ok. 100–120 polskich piechurów z 1 kompanii, została wówczas zaatakowana przez ok. 700–800 sowieckich partyzantów. Po zaciętej kilkugodzinnej walce atakujący byli bliscy zwycięstwa, lecz nadejście polskiej odsieczy zmusiło ich do pośpiesznego odwrotu. Obie strony poniosły w tej potyczce poważne straty. Poległo od 16 do 21 polskich partyzantów, w tym dowódca kompanii plut. Józef Zujewski ps. „Mak”, podczas gdy kolejnych 23 żołnierzy zostało rannych. Zginęło także 20 mieszkańców Kamienia, a sama wieś została częściowo spalona. Straty sowieckie oceniano na ok. 80 zabitych i rannych. Po tej bitwie oddziały „Dubowa” nie podejmowały już poważniejszych działań zaczepnych przeciw polskiemu zgrupowaniu.
Przygotowania do akcji „Burza”.
Dzięki stałemu wzrostowi liczby partyzantów „Góra” mógł pod koniec lutego przeprowadzić reorganizację zgrupowania. Szwadron zwiadu kawaleryjskiego chor. „Nocy” przekształcony został w dywizjon kawalerii, podczas gdy piechotę uformowano w batalion pod dowództwem ppor. Witolda Pełczyńskiego ps. „Dźwig”. W kwietniu decyzją komendy okręgu jednostce piechoty nadano urzędową nazwę 1 Batalionu 78 Pułku Piechoty Strzelców Słuckich, podczas gdy oddział kawalerii otrzymał nazwę 1 Dywizjonu 27 Pułku Ułanów im. Króla Stefana Batorego. W tym samym czasie komenda okręgu odkomenderowała do Zgrupowania Stołpeckiego kilku oficerów, którzy objęli wakujące stanowiska dowódcze. Do zgrupowania dołączyli wówczas m.in. por. Jerzy Piestrzyński ps. „Helski”, ppor. Franciszek Baumgart ps. „Dan”, ppor. Witold Lenczewski ps. „Strzała” oraz ppor. Mikołaj Stecki ps. „Nowina”. U porucznika „Góry” zameldował się również dr Antoni Banis ps. „Kleszczyk”, który zorganizował szpital polowy z siedzibą w Gilikach.
Zmiany kadrowe objęły także kierownictwo Ośrodka „Słup”. 1 grudnia 1943 komendant ośrodka por. „Świr” został uprowadzony przez sowieckich partyzantów, lecz jeszcze tego samego dnia zdołał uciec z kolumny jeńców. Dowództwo okręgu uznało jednak, że jako osoba zdekonspirowana nie może dalej pełnić swojej funkcji i przeniosło go na stanowisko komendanta Ośrodka „Bór” z siedzibą w Lidzie. Stanowisko komendanta Ośrodka Stołpce objął „cichociemny” por. Franciszek Rybka ps. „Kula”. W kwietniu 1944 opuścił on Stołpce i przeszedł do oddziałów „Góry”, gdzie objął stanowisko zastępcy dowódcy zgrupowania.
W związku ze zbliżaniem się Armii Czerwonej do przedwojennych granic Rzeczypospolitej kierownictwo Polskiego Państwa Podziemnego rozpoczęło wiosną 1944 przygotowania do akcji „Burza”. Jej celem miało być wzmożenie działań dywersyjnych na tyłach wycofującej się armii niemieckiej, a następnie powitanie wojsk sowieckich w charakterze „prawowitych gospodarzy”. W dowództwie AK istniały jednak sprzeczne koncepcje w odniesieniu do zadań, które powinny zostać postawione przed Zgrupowaniem Stołpeckim w momencie rozpoczęcia „Burzy”. Pierwotne plany powstania powszechnego zakładały, że zgrupowanie zablokuje szlaki komunikacyjne wiodące przez powiat stołpecki, tj. zniszczy most na Niemnie pod Stołpcami oraz sparaliżuje funkcjonowanie stacji kolejowej w Stołpcach. Po wybuchu konfliktu z sowiecką partyzantką rozważano natomiast wycofanie żołnierzy „Góry” oraz innych oddziałów Okręgu Nowogródek na tereny centralnej Polski (wskazują na to m.in. powojenne wspomnienia dowódcy okręgu). Ostatecznie postanowiono, że Zgrupowanie Stołpeckie weźmie udział w akcji „Burza” na terenie Inspektoratu „C” Okręgu Nowogródzkiego (Baranowicze). Jego zadaniem miało być w szczególności wyzwolenie obozu koncentracyjnego w Kołdyczewie.
W kwietniu 1944 w dowództwie AK narodziła się koncepcja samodzielnego wyzwolenia Wilna. W operacji, której nadano kryptonim „Ostra Brama” udział wziąć miały połączone siły okręgów wileńskiego i nowogródzkiego. Ze względu na znaczną odległość Baranowicz od Wilna, a także fakt, iż między obydwoma miastami znajdowały się liczne niemieckie garnizony oraz operowały silne oddziały sowieckiej partyzantki, dowództwo Okręgu Nowogródzkiego nie przewidywało jednak użycia oddziałów Inspektoratu „C” w tej bitwie. Inne zdanie miał jednak w tej sprawie jeden z autorów planu wyzwolenia Wilna, mjr Maciej Kalenkiewicz ps. „Kotwicz” (dowódca Zgrupowania Nadniemieńskiego). Podczas odprawy, która odbyła się 17 czerwca w okolicach Lidy, poinformował on por. „Kulę”, że ma zamiar wykorzystać oddziały Zgrupowania Stołpeckiego w operacji „Ostra Brama”. Gdy „Kula” wskazał, że zgrupowanie nie będzie w stanie przebić się własnymi siłami w okolice Wilna, „Kotwicz” obiecał ułatwić żołnierzom „Góry” połączenie z głównymi siłami wileńskiej AK. Spotkanie pomiędzy Zgrupowaniem Stołpeckim a odsieczą pod wodzą „Kotwicza” miało nastąpić ok. 1–2 lipca w rejonie Wołożyna (inne źródła wskazują 10 lipca jako planowaną datę koncentracji). Zgodnie z obietnicą „Kotwicz” zorganizował improwizowany batalion o kryptonimie „Bagatelka”, z którym 22 czerwca wyruszył z Dokudowa w kierunku wschodnim. Po drodze uwikłał się jednak w zacięte walki z Niemcami i w rezultacie nie zdołał dotrzeć do Puszczy Nalibockiej. W potyczkach pod Dyndyliszkami i Kwiatkowcami „Bagatelka” poniosła ciężkie straty, a sam „Kotwicz” został poważnie ranny.
O chaosie kompetencyjnym, jaki panował w tym czasie w dowództwie okręgów wileńskiego i nowogródzkiego może świadczyć fakt, iż o planach „Kotwicza” nie był poinformowany inspektor Inspektoratu Baranowicze kpt. Andrzej Wierzbicki ps. „Józef”, któremu formalnie podlegało Zgrupowanie Stołpeckie. W myśl wcześniejszych planów oczekiwał on, że oddziały „Góry” będą prowadzić działania dywersyjne na terenie powiatów baranowickiego i nieświeskiego.
Ewakuacja z Kresów Wschodnich.
Wymarsz na zachód.
22 czerwca 1944 na Białorusi rozpoczęła się wielka ofensywa Armii Czerwonej, znana pod kryptonimem „Bagration”. W krótkim czasie cztery radzieckie fronty niemal całkowicie rozgromiły niemiecką Grupę Armii „Środek”, po czym rozpoczęły błyskawiczny marsz na zachód. Zgrupowanie Stołpeckie, które nie dysponowało sprawną łącznością z dowództwem okręgu, dowiedziało się o postępach Armii Czerwonej dzięki doniesieniom uchodźców oraz nasłuchiwaniu odgłosów ognia artylerii. Ze względu na zbliżanie się wojsk sowieckich, brak obiecanych map i przewodników oraz niepowodzenie wypadu mjr. „Kotwicza”, por. „Góra” uznał, że dotarcie do odległego o 160 km Wilna jest zadaniem niewykonalnym. Po konsultacji z dowódcami pododdziałów postanowił opuścić zagrożony teren i przejść w okolice Baranowicz, gdzie miał nadzieję skontaktować się z inspektorem „Józefem” i otrzymać od niego wytyczne w sprawie dalszego postępowania (28/29 czerwca).
Przed rozpoczęciem odwrotu „Góra” postanowił opanować Raków, gdzie zamierzał zmobilizować członków miejscowej siatki AK. Rankiem 29 czerwca miasteczko zostało zdobyte przez żołnierzy 1 kompanii por. „Dana”. Polscy partyzanci nie napotykając oporu rozbroili 40 białoruskich policjantów oraz trzech niemieckich żandarmów. Zlikwidowany został także posterunek białoruskiej policji w pobliskim Borku. Ponadto rozbrojono ponad trzydziestoosobowy oddział policji białoruskiej, który wjechał do Rakowa z kierunku Zasławia. Około 50 policjantów – członków lub współpracowników AK – przyłączyło się do polskiego zgrupowania. Zmobilizowano także ok. 100 członków młodzieżowej organizacji „Młode Orlęta”. Zakończywszy akcję „Dan” opuścił Raków, zabierając ze sobą w charakterze zakładników trzech niemieckich żandarmów. Wydarzenia te miejscowa ludność ochrzciła mianem „powstania rakowskiego”.
Wieczorem 29 czerwca „Dan” dotarł w rejon Rubieżewicz, gdzie zatrzymały się główne siły zgrupowania. Jeszcze tego samego dnia oddziały „Góry” wyruszyły w kierunku Baranowicz. Na wieść, że zgrupowanie opuszcza Puszczę Nalibocką, do wojska samorzutnie dołączyły rodziny partyzantów oraz inne osoby obawiające się sowieckich represji. Kolumna marszowa powiększyła się tym samym o blisko 150 cywilnych wozów. W Rubieżewiczach napotkano sowieckich partyzantów, których wyparto z miasteczka i zmuszono do ucieczki. 30 lipca polscy żołnierze przeszli przez niebroniony most na Niemnie w Świerżeniu. Wieczorem 1 lipca idące w straży przedniej 1 i 2 szwadron ułanów wdały się we wsi Proście pod Połoneczką w zacięty bój z silnym oddziałem rosyjskojęzycznych kolaborantów (część źródeł podaje, iż były to pododdziały brygady RONA, inne określają nieprzyjaciela mianem „Kozaków”). Walkę rozstrzygnęło dopiero wejście do akcji głównych sił zgrupowania. Tego wieczora poległo dwóch polskich żołnierzy, a trzynastu zostało rannych (w tym dowódca 2 szwadronu wachm. Józef Niedźwiecki ps. „Szary”).
Dotarłszy w okolice Baranowicz „Góra” nie zdołał nawiązać kontaktu z inspektorem „Józefem”. Z powodu braku czasu musiano zrezygnować z mobilizacji członków AK z okolic Baranowicz i Nieświeża. Nie przeprowadzono także planowanego pierwotnie ataku na obóz koncentracyjny w Kołdyczewie (był on już zresztą zlikwidowany przez Niemców). Nie mając łączności z dowództwem „Góra” postanowił kontynuować marsz na zachód. 3 lipca Zgrupowanie Stołpeckie dotarło do wsi Derewna pod Słonimiem, gdzie spędzono noc oraz cały następny dzień. Mimo podejmowanych prób nie udało się nawiązać kontaktu z dowództwem miejscowego ośrodka AK. Do zgrupowania dołączyła jedynie około dwudziestoosobowa grupa członków AK dowodzona przez pchor. Józefa Bylewskiego ps. „Grom”. Nieco wcześniej do „Góry” dotarł wreszcie łącznik od kpt. „Józefa”, lecz przekazane przez niego rozkazy, przewidujące prowadzenie działań dywersyjnych na terenie powiatów baranowickiego i nieświeskiego, były już całkowicie nieaktualne. 5 lipca zgrupowanie wznowiło marsz na zachód, przechodząc jeszcze tego samego dnia przez niestrzeżony most na rzece Szczara. Po przekroczeniu Szczary od zgrupowania stopniowo zaczęły się odłączać wozy z cywilnymi uchodźcami. Tymczasem 6 lipca polskie oddziały natknęły się w Rościewiczach na silny oddział rosyjskojęzycznych kolaborantów. Obie strony rozeszły się bez jednego wystrzału. Sześć dni później Niemcy zatrzymali we wsi Pruszanka Stara jeden z polskich patroli. Do żandarmów wysłano wówczas parlamentariuszy, którzy poinformowali, że polskie zgrupowanie jest formacją antybolszewicką oraz zagrozili użyciem siły, gdyby aresztanci nie zostali zwolnieni. Niemcy ugięli się pod tą groźbą i partyzanci zostali zwolnieni.
Wieczorem 15 lipca Zgrupowanie Stołpeckie sforsowało Bug na wysokości Dzierzb w powiecie sokołowskim, wkraczając tym samym na terytorium Generalnego Gubernatorstwa. Następnego dnia na błoniach niedaleko Dzierzb urządzono uroczystą mszę polową. Po zakończeniu nabożeństwa „Góra” wygłosił przemówienie do żołnierzy, w którego trakcie ogłosił zerwanie zawieszenia broni z Niemcami. Wiadomość ta wywołała ogromny entuzjazm wśród zebranych. Na wieść o zerwaniu rozejmu ułani z 2 szwadronu samowolnie rozstrzelali trzech niemieckich żandarmów wziętych do niewoli w Rakowie. Tego samego dnia żołnierze naliboccy zaatakowali także niemiecki samochód wjeżdżający do Dzierzb i zabili jego czteroosobową załogę.
Wymarsz z Dzierzb nastąpił 17 lipca. Zgrupowanie przeszło na tereny powiatu węgrowskiego i następnego dnia dotarło do Kałęczyna, gdzie pozostało do 21 lipca. W czasie przemarszu przez Podlasie i Mazowsze podejmowano próby nawiązania łączności z dowództwem AK. Lokalni komendanci nie chcieli jednak lub nie byli w stanie udzielić pomocy, natomiast zbyt długie poszukiwanie kontaktów na wyższym szczeblu było ryzykowne ze względu na szybkie postępy Armii Czerwonej. „Góra” i jego sztab musieli w tej sytuacji samodzielnie decydować o dalszych krokach. Większość oficerów sprzeciwiła się pomysłowi demobilizacji zgrupowania i rozlokowania żołnierzy w podlaskich wsiach. Propozycję przejścia w Góry Świętokrzyskie uznano natomiast za niewykonalną. Ostatecznie postanowiono podjąć próbę przejścia do Puszczy Kampinoskiej pod Warszawą.
24 lipca żołnierze „Góry” przypadkowo natknęli się na 3 pluton „Felek” 2 kompanii „Rudy” Batalionu „Zośka” oraz pluton z Obwodu Radzymin, które w związku z niemiecką obławą musiały opuścić partyzancką bazę w Puszczy Białej. Pod osłoną żołnierzy nalibockich oba pododdziały przeprawiły się przez Liwiec, po czym po przekroczeniu drogi Wyszków – Łochów odłączyły się od zgrupowania. Tego samego dnia w godzinach popołudniowych żołnierze „Góry” natknęli się na oddziały rosyjskojęzycznych kolaborantów, lecz dzięki pertraktacjom udało się uniknąć starcia. Po noclegu spędzonym w Marianowie i Dręszewie polskie zgrupowanie oderwało się od „własowców” i wznowiło marsz w kierunku Modlina. Przez Kowalichę, Ludwinów, Józefów, Serock, Nieporęt, Wieliszew i Janówek żołnierze „Góry” dotarli 25 lipca do Okunina, gdzie zarządzono krótki postój.
W ciągu trwającego 27 dni przemarszu Zgrupowanie Stołpeckie pokonało trasę o długości kilkuset kilometrów, forsując po drodze Niemen, Szczarę i Bug. Straty w ludziach i sprzęcie okazały się minimalne. Sukces ten żołnierze naliboccy zawdzięczali przede wszystkim stanowczości i umiejętnościom dowódczym „Góry” oraz chaosowi, który ogarnął niemiecką armię po klęsce na Białorusi. Podczas rajdu poruszano się bocznymi i mniej uczęszczanymi drogami, unikając w ten sposób kontaktu z większymi jednostkami niemieckimi. Z kolei mniejsze oddziały nieprzyjaciela napotkawszy liczne i silnie uzbrojone zgrupowanie starały się zazwyczaj unikać konfrontacji. Gdy konieczne okazywało się przekroczenie którejś z zatłoczonych głównych szos, polscy partyzanci włączali się do ruchu, przemykając pomiędzy niemieckimi kolumnami. W kontaktach z Niemcami i ich sojusznikami wykorzystywano fakt, iż wielu żołnierzy „Góry” wciąż nosiło mundury białoruskich policjantów. Do 16 lipca swoisty kamuflaż stanowili także trzej niemieccy żandarmi z Rakowa, których ostentacyjnie wieziono na czołowym wozie kolumny. W ten sposób polskie zgrupowanie z powodzeniem mogło podszywać się pod jedną z licznych formacji kolaboracyjnych, które cofały się na zachód w ślad za rozbitym Wehrmachtem.
Przeprawa przez Wisłę.
Po krótkim postoju w Okuninie zgrupowanie wznowiło marsz i przemykając pomiędzy kolumnami nieprzyjaciela, stanęło późnym popołudniem 25 lipca na rynku w Nowym Dworze Mazowieckim. Zdezorientowani Niemcy nie otworzyli ognia, na wszelki wypadek zablokowali jednak pobliski most nad Wisłą. Wkrótce przystąpiono do pertraktacji. Polskie zgrupowanie reprezentowała delegacja w składzie: por. „Kula”, ppor. „Dan”, por. Aleksander Wolski ps. „Jastrząb” oraz chor. Stefan Andrzejewski ps. „Wyżeł”. Stronę niemiecką reprezentowali natomiast komendant „stacji zbornej rozproszonych oddziałów w twierdzy Modlin” płk H. von Biber oraz jego adiutant mjr Jaster von Valdan.
Rozmowa trwała około pół godziny. Na wstępie „Kula” oświadczył Niemcom, że mają do czynienia z sojuszniczym "Polnische Legion", który walczy z bolszewizmem u boku Wehrmachtu. Zwrócił się jednocześnie o pozwolenie na przejście przez most oraz poprosił o wydanie oddziałowi zaopatrzenia i furażu. W odpowiedzi płk von Biber zażądał od polskich delegatów okazania dokumentów potwierdzających prawdziwość ich słów. W międzyczasie Niemcy przygotowali się na wypadek możliwej walki. W rejon mostu podjechało kilkanaście pojazdów pancernych, a ochrona obiektu zajęła stanowiska bojowe. Porucznik „Góra”, który pozostał przy głównych siłach zgrupowania, również zarządził gotowość bojową. Ostatecznie udało się jednak uniknąć przelewu krwi, gdyż niemieccy oficerowie zaakceptowali wyjaśnienia „Kuli” i wyrazili zgodę na przemarsz polskiego zgrupowania na zachodni brzeg Wisły. Do sukcesu negocjacji przyczynił się fakt, iż mjr von Valdan rozpoznał w pochodzącym z Wielkopolski „Wyżle” swojego kolegę frontowego z czasów I wojny światowej. Nocą 25/26 lipca polskie zgrupowanie zgodnie z wytycznymi otrzymanymi od płk von Bibera zatrzymało się na kwaterach w Dziekanowie Polskim, budząc zdumienie, a następnie entuzjazm wśród miejscowej ludności polskiej.
W chwili przybycia do Dziekanowa Polskiego liczebność i struktura organizacyjna Zgrupowania Stołpeckiego przedstawiały się następująco:.
26 lipca 1944 w szeregach zgrupowania służyło 861 oficerów, podoficerów i szeregowych. Na stanie uzbrojenia znajdowało się: 7 granatników, 11 ckm, 41 rkm i lkm, 43 karabiny dziesięciostrzałowe, 53 pistolety maszynowe, 627 karabinów, 137 pistoletów, 794 granaty, 195 500 sztuk amunicji. Ponadto zgrupowanie dysponowało 589 końmi, 320 siodłami, 185 wozami i 8 taczankami.
Udział w powstaniu warszawskim.
Pierwsze dni w Puszczy Kampinoskiej.
Wczesnym rankiem 26 lipca „Góra” udał się rowerem do Warszawy, gdzie miał nadzieję nawiązać kontakt z kierownictwem AK. Wyprawa do stolicy zakończyła się jednak całkowitym niepowodzeniem. Co prawda „Góra” przypadkowo spotkał na ulicy kolegę „cichociemnego” Adama Borysa ps. „Pług”, ten jednak w odpowiedzi na prośbę o skontaktowanie z dowództwem ograniczył się do złożenia oferty odkupienia broni od zgrupowania „Góry”. W międzyczasie w Dziekanowie pojawił się kpt. Józef Krzyczkowski ps. „Szymon”, któremu jako dowódcy VIII Rejonu „Łęgów” w Obwodzie VII „Obroża” podlegały struktury AK we wschodniej części Puszczy Kampinoskiej. „Szymona” zaintrygowały i zaniepokoiły informacje o pojawieniu się na jego terenie „dziwnych żołnierzy w polskich mundurach”, a wyjaśnienia por. „Kuli” przyjął początkowo z dużą nieufnością, obawiając się, że ma do czynienia z intrygą Gestapo. Ostatecznie obiecał jednak porozumieć się ze swoimi przełożonymi i przekazać Zgrupowaniu Stołpeckiemu wytyczne w sprawie dalszego działania.
26 lub 27 lipca „Szymon” nawiązał kontakt z dowódcą Obwodu „Obroża” mjr. Kazimierzem Krzyżakiem ps. „Bronisław”. Ten w pierwszym odruchu polecił rozbroić zgrupowanie „Góry”, później natomiast zaproponował odkupienie broni od jego żołnierzy. Oba te pomysły „Szymon” ocenił jako całkowicie nierealne. W strukturach VIII Rejonu znajdowało się zaledwie ok. 350–400 uzbrojonych żołnierzy, stąd nie można było myśleć o rozbrojeniu liczniejszego i lepiej uzbrojonego Zgrupowania Stołpeckiego. Trudno było także przypuszczać, aby żołnierze kresowi zgodzili się odsprzedać swoją broń. Ostatecznie mjr „Bronisław” obiecał przedstawić całą sprawę najwyższemu kierownictwu AK. Nie ufając zbytnio tej obietnicy „Szymon” postanowił na własną rękę skontaktować się z Komendą Główną. W tym celu wykorzystał swoją znajomość z szefem łączności KG AK płk. Kazimierzem Pluta-Czachowskim ps. „Kuczaba”. Już następnego dnia „Kuczaba” poinformował „Szymona”, że KG AK postanowiła skierować Zgrupowanie Stołpeckie w Bory Tucholskie na Pomorzu Gdańskim. Zapowiedział jednocześnie, że „Góra” stanie przed sądem wojennym pod zarzutem współpracy z Niemcami.
Decyzja KG AK była motywowana wyłącznie przesłankami natury politycznej. W przeddzień planowanego powstania dowództwo podziemnej armii świadomie zrezygnowało z wykorzystania dobrze uzbrojonego i zahartowanego w bojach zgrupowania, obawiając się, że jego obecność pod Warszawą utrudni nawiązanie współpracy z Armią Czerwoną. Co więcej, rozkaz, który Stanisław Podlewski określił później słowami „szalony i niepoczytalny”, w praktyce skazywał Zgrupowanie Stołpeckie na zagładę, gdyż kresowi żołnierze nie mieli żadnych szans przedrzeć się kilkaset kilometrów w głąb niemieckiego zaplecza. Nie udało się dotąd ustalić, kto personalnie stał za wydaniem tego rozkazu (miał on wyłącznie formę ustną). Zdaniem Kazimierza Krajewskiego jego autora lub autorów należy szukać w gronie oficerów KG AK opowiadających się za kompromisem z ZSRR.
„Góra” wstrząśnięty treścią otrzymanego rozkazu oświadczył „Szymonowi”, że nie jest w stanie go wykonać. Zaproponował natomiast, że wraz z całym swoim zgrupowaniem odda się pod jego komendę. „Szymon” szybko podchwycił tę propozycję. Podzielał bowiem zdanie „Góry” o bezsensowności wymarszu w Bory Tucholskie, a także zdawał sobie sprawę, że podporządkowanie Zgrupowania Stołpeckiego umożliwiłoby zwiększenie sił jego rejonu o blisko 900 dobrze uzbrojonych i doświadczonych partyzantów. Tym samym zmieniłby się dotychczasowy układ sił we wschodniej części Puszczy Kampinoskiej, a jego rejon miałby szansę na wykonanie zadań, które nakładały na niego plany powstańcze. „Szymon” ponownie skontaktował się więc z płk. „Kuczabą”, prosząc o przekazanie do KG AK wniosku o włączenie oddziałów „Góry” w skład VIII Rejonu. Ostatecznie dowództwo AK wyraziło zgodę, zastrzegając jednak, że „Szymon” przejmuje dowództwo nad Zgrupowaniem Stołpeckim „na swoją odpowiedzialność”.
Po objęciu dowództwa nad zgrupowaniem „Góry” kpt. „Szymon” zdecydował, że w zależności od dalszego postępowania Niemców żołnierze naliboccy albo natychmiast przystąpią do walki, albo pozostaną w postawie wyczekującej. Postanowiono jednocześnie wysłać grupę kresowych kawalerzystów do Modlina, aby wykorzystując przekonanie nieprzyjaciela, iż ma do czynienia z oddziałem kolaboracyjnym, uzyskali oni od załogi twierdzy jak największą ilość amunicji, lekarstw i środków opatrunkowych. Fortel ten udał się częściowo. Niemcy rzeczywiście dostarczyli żołnierzom „Góry” sporą ilość zaopatrzenia, lecz w momencie, gdy polski oddział opuszczał Modlin, podstęp został odkryty. Wywiązała się wówczas walka, w której poległ jeden polski ułan. 29 lipca „Szymon” rozkazał zgrupowaniu nalibockiemu opuścić Dziekanów i przejść w rejon wsi Wiersze i Truskawka w centralnej części Puszczy Kampinoskiej. Po drodze żołnierze „Góry” zlikwidowali posterunki niemieckiej żandarmerii i straży granicznej w Kaliszkach. 31 lipca oddziały nalibockie doszczętnie rozbiły kompanię Wehrmachtu kwaterującą we wsi Aleksandrów. Za cenę zaledwie dwóch rannych zabito wówczas blisko 50 Niemców oraz zdobyto sporo broni i amunicji. Wzięto także pięciu jeńców, których po rozbrojeniu i pozbawieniu umundurowania puszczono wolno. Starcie w Aleksandrowie rozwiało ostatnie wątpliwości „Szymona” co do prawdziwych intencji „Góry” i jego żołnierzy. Uznawane jest ono także za faktyczny początek powstania w Puszczy Kampinoskiej.
W ostatnich dniach lipca od zgrupowania odłączył się por. „Kula”. Z powodu zachorowania na czerwonkę udał się on bowiem na leczenie do Warszawy, gdzie zaskoczył go wybuch powstania.
Walki w dniach 1–15 sierpnia 1944.
1 sierpnia o godz. 15:00 kpt. „Szymon” odebrał rozkaz komendanta Okręgu Warszawskiego AK w sprawie rozpoczęcia akcji powstańczej w stolicy i na jej peryferiach. Ze względu na fakt, iż nastąpiło to zaledwie dwie godziny przed godziną „W”, rozproszone i nie w pełni zmobilizowane siły VIII Rejonu nie miały szans, by w wyznaczonym terminie zakończyć koncentrację i uderzyć na swój główny cel, którym było lotnisko bielańskie. Ostatecznie w pierwszym natarciu na lotnisko wziął udział jedynie częściowo zmobilizowany I Batalion „kampinoski”. Główne siły VIII Rejonu zakończyły koncentrację w rejonie wzgórza 103 na Łużach dopiero w nocy 1/2 sierpnia.
Drugie natarcie rozpoczęło się 2 sierpnia około godz. 4.00 nad ranem. Do ataku ruszyło wówczas 984 żołnierzy AK, w tym piechurzy z batalionu por. „Dźwiga” oraz szwadron ckm por. „Jara” (oddziały nalibockie stanowiły prawe skrzydło natarcia). Siły VIII Rejonu okazały się jednak zbyt słabo uzbrojone i nieliczne, aby zdobyć silnie umocnione lotnisko. Po wielogodzinnej walce wszystkie polskie ataki zostały odparte. Porucznik „Góra”, który w zastępstwie ciężko rannego „Szymona” objął dowództwo nad całością sił, wobec braku amunicji i zagrożenia bocznym uderzeniem z szosy modlińskiej musiał zarządzić odwrót w rejon Łuż. VIII Rejon poniósł w tej walce straty w wysokości 31 zabitych i 45 rannych, przy czym oddziały nalibockie utraciły 9 zabitych i zaginionych oraz kilkunastu rannych. Bolesną stratą była w szczególności śmierć powszechnie lubianego dowódcy 3 kompanii, por. „Helskiego”. Oddziały AK w Puszczy Kampinoskiej aż do połowy sierpnia 1944 pozostawały niezdolne do prowadzenia poważniejszych działań ofensywnych. Niemniej niemieckie dowództwo wydało wkrótce rozkaz zniszczenia lotniska bielańskiego. Część polskich historyków i weteranów była przekonana, że to właśnie natarcia VIII Rejonu skłoniły Niemców do rezygnacji z użytkowania bazy.
W czasie gdy główne siły VIII Rejonu szturmowały lotnisko, spieszony dywizjon 27 Pułku Ułanów podjął próbę zablokowania szosy Warszawa – Modlin. W zasadzkach pod Pieńkowem i Burakowem naliboccy ułani zabili ok. 34–41 Niemców oraz zniszczyli 17 samochodów. Straty własne ograniczyły się do jednego zabitego i dwóch rannych. Pozbawieni broni przeciwpancernej kawalerzyści musieli jednak się wycofać, gdy na szosie pojawiły się niemieckie czołgi.
Po nieudanym ataku na lotnisko oddziały VIII Rejonu wycofały się w głąb Puszczy Kampinoskiej, tj. w rejon wsi Wiersze, Truskawka, Janówek, Krogulec. 3 sierpnia zaskoczono i rozbito pod Truskawką niemiecki oddział w sile kompanii. Za cenę stosunkowo niewielkich strat polscy żołnierze zabili wówczas blisko 70 Niemców oraz wzięli do niewoli kolejnych kilkunastu. Decydującą rolę w tym starciu odegrali żołnierze naliboccy (piechurzy z 1 i 3 kompanii oraz ułani z 3 szwadronu). Ponadto tego samego dnia kawalerzyści z 2 szwadronu stoczyli zwycięską potyczkę z kilkunastoosobowym oddziałem Wehrmachtu, który dokonywał rekwizycji w kampinoskich wsiach. Oba zwycięstwa znacząco poprawiły nastroje w kampinoskich oddziałach AK, nadszarpnięte wcześniejszą porażką na lotnisku bielańskim.
3 sierpnia na bazie „kampinoskich” oddziałów VIII Rejonu oraz jednostek Zgrupowania Stołpeckiego utworzony został Pułk AK „Palmiry-Młociny”. Ciężko ranny „Szymon” przekazał dowodzenie pułkiem „w czasie akcji bojowej” por. Pilchowi. Sobie samemu zarezerwował natomiast „wyznaczanie zadań bojowych i kierownictwo ogólne”. Jednocześnie na wniosek „Szymona” większość oficerów Zgrupowania Stołpeckiego zmieniła swoje pseudonimy. W ten sposób por. „Góra” znany był odtąd jako „Dolina”, por. „Dźwig” – jako „Witold”, chor. „Noc” – jako „Nieczaj”, wachm. „Dąb” – jako „Wołodyjowski”, a wachm. „Szary” – jako „Lawina”.
Wieczorem 7 sierpnia oddziały Pułku „Palmiry-Młociny” uderzyły na niemieckie placówki przy szosie łączącej Leszno z Babicami. Batalion „Witolda” wsparty przez ułanów „Nieczaja” częściowo wyparł Niemców z Borzęcina Dużego, Zaborowa i Zaborówka. Z kolei słabo uzbrojony batalion „kampinoski”, który uderzał na odcinku między Zielonkami a Zalesiem, na rozkaz swojego dowódcy kpt. Stanisława Nowosada ps. „Dulka” wycofał się z walki, gdy na niebie ukazał się niemiecki samolot rozpoznawczy. Jeszcze tej samej nocy „Dulka” bez porozumienia z dowództwem zarządził rozwiązanie swojego batalionu. Siły Pułku „Palmiry-Młociny” stopniały w ten sposób z 2 tys. żołnierzy do około 1400. W ocenie Kazimierza Krajewskiego tylko obecność żołnierzy Zgrupowania Stołpeckiego pozwoliła wówczas podtrzymać akcję powstańczą w Puszczy Kampinoskiej.
W kolejnych dniach oddziały nalibockie nadal toczyły walki z Niemcami. 8 sierpnia nieprzyjacielskie czołgi zaatakowały pozycje 1 i 2 szwadronu w rejonie Budy i Truskawia. Dwa dni później kompania piechoty por. „Dana” wyparła Niemców z Brzozówki (za cenę trzech poległych zabito wówczas około osiemnastu Niemców). Niepowodzeniem zakończył się natomiast atak kompanii por. „Strzały” na Leoncin (noc 11/12 sierpnia).
Żołnierze naliboccy w Warszawie.
Dowództwo AK liczyło, że silne partyzanckie zgrupowanie z Puszczy Kampinoskiej będzie w stanie przyjść z odsieczą powstańczej Warszawie. Pierwsze rozkazy w tej sprawie dotarły do kpt. „Szymona” już 8 sierpnia. Ze względu na brak broni i amunicji oraz trudności organizacyjne „Szymon” odwlekał jednak skierowanie swoich oddziałów do Warszawy.
Rozkazem z 8 sierpnia „Szymon” potwierdził przekazanie „Dolinie” dowodzenia bojowego nad siłami VIII Rejonu, powierzając mu jednocześnie zadanie zintegrowania wszystkich przebywających w puszczy oddziałów AK w jedno zgrupowanie. Z powodu sporów kompetencyjnych i ambicjonalnych pomiędzy obecnymi w puszczy oficerami AK zadanie to okazało się jednak niemożliwe do zrealizowania. Kapitan Władysław Nowakowski ps. „Serb”, który na początku sierpnia przybył do puszczy wraz z blisko 160 żołnierzami III Rejonu Obwodu II AK „Żoliborz”, odmówił podporządkowania się komendzie VIII Rejonu. Z kolei 11 sierpnia do kwatery głównej Pułku „Palmiry-Młociny” w Wierszach dotarł inspektor Inspektoratu Skierniewice AK ppłk Ludwik Wiktor Konarski ps. „Wiktor”/„Victor”, który z upoważnienia dowódcy Podokręgu Zachodniego AK „Hajduki” – ppłk. Franciszka Jachiecia ps. „Roman” – podjął próbę podporządkowania sobie wszystkich oddziałów kampinoskich. „Victor” i „Roman” powoływali się przede wszystkim na przedpowstaniowe wytyczne KG AK, które przewidywały, że wszystkie oddziały partyzanckie przybyłe z obcych terenów są zobowiązane podporządkować się właściwemu komendantowi terenowemu (Wiersze leżały na terytorium „Hajduków”). „Szymon” i „Dolina” wskazując na otrzymane przed kilkoma dniami rozkazy KG AK, stanowczo odmówili jednak podporządkowania się rozkazom „Victora”. Co prawda dowództwo AK już 9 sierpnia wyznaczyło mjr. Alfonsa Kotowskiego ps. „Okoń” na dowódcę oddziałów kampinoskich, lecz zdołał on dotrzeć do Wierszy dopiero tydzień później. Późniejsze wydarzenia pokazały zresztą, że „Okoń” nie posiadał odpowiednich predyspozycji dowódczych, a jego ordynarność i gwałtowny charakter wpływały negatywnie na morale żołnierzy. W ocenie Kazimierza Krajewskiego talenty dowódcze oraz doświadczenie bojowe predysponowały por. „Dolinę” do objęcia dowództwa nad nowo powstałą Grupą „Kampinos”. Było to jednak niemożliwe ze względu na jego niski stopień oraz brak zaufania KG AK do jego osoby.
Powstańcze dowództwo kierowało do Grupy „Kampinos” coraz bardziej alarmujące rozkazy. W tych okolicznościach wieczorem 15 sierpnia wyruszyła do Warszawy dobrze uzbrojona odsiecz. Jej trzonem był liczący ponad 450 żołnierzy wydzielony batalion z Pułku „Palmiry-Młociny”, na którego czele stanął dotychczasowy dowódca piechoty nalibockiej – por. „Witold”. Większość żołnierzy batalionu również wywodziła się z szeregów Zgrupowania Stołpeckiego, choć wobec perspektywy walk ulicznych poszczególnym kompaniom częściowo przydzielono „warszawską” kadrę dowódczą oraz uzupełniono ich szeregi pewną liczbą żołnierzy pochodzących z miasta lub z jego przedmieść. Odsiecz, w której skład weszło również żoliborskie zgrupowanie kpt. „Serba” oraz tzw. kompania sochaczewska z podokręgu „Hajduki”, wyruszyła do miasta pod ogólnym dowództwem ppłk. „Victora”. Tej nocy nie doszło jednak do oczekiwanego przez powstańcze dowództwo natarcia na tyły niemieckiej Grupy Bojowej „Reinefarth”. Po wielu perypetiach polska kolumna nie nawiązawszy walki z Niemcami przeszła na powstańczy Żoliborz. W nocnych ciemnościach blisko 300 żołnierzy zgubiło drogę i zawróciło do puszczy. W tej liczbie znalazła się ponad połowa składu osobowego batalionu „Witolda”, tj. cała 150-osobowa kompania ppor. „Prawdzica” oraz dwa plutony z kompanii por. „Jaskólskiego” (100 żołnierzy). Jednostki te dotarły na Żoliborz dopiero nocą 19/20 sierpnia – wraz z drugim rzutem odsieczy zorganizowanym przez mjr. „Okonia”.
20 sierpnia na Żoliborzu znajdowało się już sześć kompanii z Grupy „Kampinos”, liczących od 750 do 940 dobrze uzbrojonych żołnierzy. Powstańcze dowództwo postanowiło użyć „leśnych” do przełamania niemieckiej bariery oddzielającej Stare Miasto od Żoliborza, której trzonem był Dworzec Gdański wraz z pobliską linią kolei obwodowej. Zadanie to było niezwykle trudne do wykonania, gdyż dworca i torów broniły liczne niemieckie stanowiska obronne, wzmocnione bunkrami i osłaniane zasiekami z drutu kolczastego. Obrońców wspierał w dodatku pociąg pancerny, a przedpole torów było od zachodu i wschodu flankowane ogniem niemieckiej artylerii i broni maszynowej z pobliskich Instytutu Chemicznego, Burakowa, Cytadeli oraz Fortu i Parku im. Traugutta. Polskie oddziały nie dysponowały natomiast ciężką bronią, a ich dowództwo miało bardzo mgliste pojęcie na temat liczebności nieprzyjaciela i rozlokowania jego stanowisk. „Leśni” nie znali terenu przyszłej walki i nie mieli doświadczenia w walce miejskiej. Komendant powstańczego Żoliborza ppłk. Mieczysław Niedzielski ps. „Żywiciel” nie wyraził jednak zgody na przydzielenie im miejscowych przewodników. Fatalnym posunięciem okazało się także zniesienie funkcjonującego wcześniej podziału organizacyjnego na bataliony „Witolda” (nalibocki) i „Mścisława” (kampinosko-sochaczewski). W ten sposób zamiast zintegrowanych batalionów do natarcia ruszyły „rzuty” o zmieszanym składzie środowiskowym, nad którymi ich formalni dowódcy mieli w praktyce ograniczoną kontrolę.
Pierwsze uderzenie na Dworzec Gdański nastąpiło w nocy 20/21 sierpnia. Pierwszy rzut załamał się pod ogniem nieprzyjaciela, lecz idące w ślad za nim kompanie „Jaskólskiego” i „Prawdzica” zdołały zlikwidować wysunięte stanowiska nieprzyjaciela oraz dotrzeć na przedpole torów kolei obwodowej. Podpułkownik „Żywiciel” nie rzucił jednak do natarcia pozostałych kompanii, a żołnierze naliboccy otrzymali wkrótce rozkaz powrotu na pozycje wyjściowe (zdaniem Edwarda Bonarowskiego zaprzepaszczono tej nocy jedyną realną szansę przełamania niemieckiej bariery). Powstańcze dowództwo postanowiło ponowić atak kolejnej nocy – tym razem z większym udziałem oddziałów staromiejskich i żoliborskich. Nad przebiegiem natarcia miał osobiście czuwać szef sztabu KG AK gen. Tadeusz Pełczyński ps. „Grzegorz”. Powtórzono jednak szereg błędów popełnionych podczas pierwszego uderzenia – tj. zaniedbano odpowiedniego rozpoznania pozycji nieprzyjaciela, nie przydzielono „leśnym” miejscowych przewodników, nadmiernie obciążono żołnierzy dodatkowymi przydziałami broni i amunicji. Co więcej, po doświadczeniach z poprzedniej nocy niemieccy żołnierze zachowywali czujność, trwając na stanowiskach w pogotowiu bojowym. W rezultacie wkrótce po rozpoczęciu natarcia polskie oddziały znalazły się pod silnym ogniem nieprzyjacielskiej artylerii i broni maszynowej. Decydujące znaczenie dla przebiegu bitwy miało zwłaszcza pojawienie się na torach niemieckiego pociągu pancernego. Co prawda część nalibockiej kompanii por. „Dana” zdołała się przedrzeć na drugą stronę torów, tam jednak większość żołnierzy zginęła bądź dostała się do niewoli. Pozostałe kompanie, ponosząc ogromne straty, cofnęły się na pozycje wyjściowe. Historycy szacują, że w dwóch natarciach na Dworzec Gdański oddziały kampinoskie i żoliborskie utraciły od 450 do 600 żołnierzy. W gronie zabitych znalazło się prawdopodobnie około 170 żołnierzy Zgrupowania Stołpecko-Nalibockiego, przy czym tylko w 32 przypadkach udało się ustalić nazwiska poległych.
Po klęsce pod Dworcem Gdańskim gen. „Grzegorz” rozkazał mjr. „Okoniowi” powrócić wraz z resztkami batalionu do Puszczy Kampinoskiej. Na Żoliborzu postanowił jednak pozostać por. „Witold”, a wraz z nim podjęło podobną decyzję ponad 150 „leśnych” – w większości dawnych podwładnych „Witolda” ze Zgrupowania Stołpeckiego. Na bazie resztek kompanii nalibockich zorganizowano trzy plutony. Na czele plutonów nr 207 i 209 stanęli odpowiednio por. „Jaskólski” i ppor. „Prawdzic”, gdyż zostały one zorganizowane na bazie ich dawnych kompanii. Dowództwo nad plutonem 208, zorganizowanym z resztek kompanii por. „Dana”, objął natomiast por. Edward Bonarowski ps. „Ostromir”. Początkowo plutony „leśne” wchodziły w skład Zgrupowania „Żaba”, nad którym komendę sprawował por. „Witold”. Zadaniem nowo utworzonego zgrupowania miała być obrona południowego odcinka obrony Żoliborza, w tym jednego z głównych bastionów powstańczej obrony – gmachu „Poniatówki”. Już 26 sierpnia dowództwo powstańczego Żoliborza podjęło jednak decyzję o rozwiązaniu „Żaby”. Plutony 207 i 208 zostały wcielone w skład Zgrupowania „Żaglowiec” i pozostały na dotychczasowych stanowiskach, podczas gdy pluton 209 został odkomenderowany na ul. Promyka na Dolnym Żoliborzu, gdzie wszedł w skład Zgrupowania „Żyrafa II”. Porucznik „Witold” został przydzielony do sztabu ppłk. „Żywiciela”. Plutony „leśne” walczyły w obronie Żoliborza do kapitulacji dzielnicy, tj. do 30 września.
W „Niepodległej Rzeczypospolitej Kampinoskiej”.
Do końca sierpnia 1944 Grupa „Kampinos” wyzwoliła spod niemieckiej okupacji wschodni i centralny obszar Puszczy Kampinoskiej, zamieszkany przez kilka tysięcy ludzi. Pod kontrolą partyzantów znalazły się wsie Ławy, Łubiec, Roztoka, Kiścinne, Krogulec, Wędziszew, Brzozówka, Truskawka, Janówek, Pociecha, Zaborów Leśny i Wiersze. Obszar wyzwolony przez żołnierzy AK nazywany był „Niepodległą Rzecząpospolitą Kampinoską”. Jej nieformalną stolicą były Wiersze, gdzie ulokowana była kwatera główna zgrupowania.
Po przejściu ponad tysiąca żołnierzy na Żoliborz w puszczy pozostało zaledwie około 500 uzbrojonych partyzantów. Jedynym większym oddziałem dyspozycyjnym przedstawiającym rzeczywistą wartość bojową był dywizjon ułanów rtm. „Nieczaja”. W drugiej połowie sierpnia naliboccy kawalerzyści intensywnie patrolowali granice „Niepodległej Rzeczypospolitej Kampinoskiej”, dokonując licznych wypadów i zasadzek. Ich aktywność utrzymywała Niemców w błędnym przekonaniu, iż w Puszczy Kampinoskiej znajduje się wielotysięczne partyzanckie zgrupowanie. W rezultacie nieprzyjaciel nie podjął próby zniszczenia Grupy „Kampinos” w momencie jej największej słabości, ograniczając się do ostrożnych działań zaczepnych w rejonie Brzozówki i Janówka (22 sierpnia). Kazimierz Krajewski uważał, że w ten sposób żołnierze Zgrupowania Stołpeckiego po raz drugi ocalili akcję powstańczą w Puszczy Kampinoskiej.
24 sierpnia do Wierszy powrócił mjr „Okoń”. Przywiózł ze sobą rozkaz podpisany przez gen. Pełczyńskiego, który potwierdzał, że majorowi podlegają odtąd wszystkie jednostki AK w Puszczy Kampinoskiej. W myśl tego rozkazu głównym zadaniem oddziałów puszczańskich miał być odbiór zrzutów dokonywanych przez alianckie lotnictwo oraz organizacja regularnych dostaw broni, amunicji, żywności i sprzętu dla walczącej stolicy. W kolejnych tygodniach „Okoń” trzymał się ściśle tych zachowawczych wytycznych, nie decydując się na podjęcie poważniejszych działań dywersyjnych na tyłach wojsk niemieckich walczących w Warszawie. Tylko dzięki inicjatywie „Doliny” i innych młodszych oficerów udało się między 3 a 27 września zorganizować szereg akcji zaczepnych, zazwyczaj o znaczeniu lokalnym. Spektakularnym sukcesem zakończyły się w szczególności wypady na pododdziały kolaboracyjnej Brygady Szturmowej SS RONA kwaterujące w Truskawiu i Marianowie (pierwszy wypad poprowadził „Dolina”, drugi – „Nieczaj”). Zabito wówczas kilkuset Rosjan oraz zdobyto duże ilości broni, amunicji i wojskowego wyposażenia. Na skutek tych porażek znana z licznych zbrodni wojennych brygada RONA musiała zostać wycofana z okolic Warszawy. Dużym sukcesem zakończył się także poprowadzony przez „Dolinę” atak na tartak w Piaskach Królewskich. Ponadto ułani „Nieczaja” urządzili szereg mniejszych wypadów i zasadzek, a także wzięli aktywny udział w walkach obronnych pod Pociechą i Kiściennem (w tym ostatnim starciu rozbili doszczętnie oddział niemiecki w sile kompanii).
27 września Niemcy rozpoczęli w Puszczy Kampinoskiej zakrojoną na szeroką skalę operację przeciwpartyzancką, której nadali kryptonim "Sternschnuppe" (pol. „Spadająca Gwiazda”). Zgodnie z wcześniejszymi planami mjr. „Okonia” Grupa „Kampinos” rozpoczęła odwrót w kierunku Gór Świętokrzyskich. Mimo złej organizacji marszu polskie zgrupowanie początkowo skutecznie wymykało się obławie. W trakcie odwrotu „Dolina” i jego żołnierze osłaniali tyły Grupy „Kampinos”, tocząc walki z niemieckim pościgiem w rejonie Łuszczewka i Baranowa. Nad ranem 29 września polskie zgrupowanie dotarło w rejonie wsi Budy Zosine pod Jaktorowem do torów kolejowych linii Warszawa – Żyrardów. „Okoń” niespodziewanie zarządził wówczas kilkugodzinny postój. Prawdopodobnie major zamierzał umożliwić maruderom i straży tylnej dołączenie do głównych sił oraz wykorzystać przerwę w marszu dla odpoczynku i uporządkowania kolumny. W ten sposób Niemcy zyskali jednak czas na zgromadzenie w tym rejonie licznych oddziałów i okrążenie polskiego zgrupowania. Po całodziennej walce z przeważającymi siłami nieprzyjaciela Grupa „Kampinos” została rozbita, tracąc ok. 150–200 poległych, ok. 120 rannych, ok. 150 wziętych do niewoli, a także niemal całe ciężkie uzbrojenie i tabory. W gronie zabitych znalazło się około 75 żołnierzy Zgrupowania Stołpeckiego. Poległ m.in. dowódca 3 szwadronu wachm. pchor. „Narcyz” oraz szef kwatermistrzostwa por. „Jastrząb”, podczas gdy rtm. „Nieczaj” i por. „Strzała” zostali ranni. Do niemieckiej niewoli dostali się dowódcy 1 i 2 szwadronu ułanów, st. wachm. „Wołodyjowski” i st. wachm. „Lawina”.
Wielu żołnierzom AK, w tym kilku zwartym oddziałom, udało się jednak wyrwać z kotła pod Jaktorowem. Porucznik „Dolina” wraz z ponad 50-osobowym improwizowanym oddziałem przebił się przez dwie niemieckie tyraliery, po czym przedostał się do pobliskiej Puszczy Mariańskiej. W wyniku gwałtownej szarży kawaleryjskiej przez pierścień okrążenia przedarło się także co najmniej 140 ułanów z 1, 2 i 4 szwadronu. Ponadto z kotła zdołało się wydostać ok. 50 żołnierzy z osłaniającego szarżę 3 szwadronu. Część ocalałych dotarła do Puszczy Mariańskiej i tam połączyła się z oddziałkiem „Doliny”. Inni zawrócili do Puszczy Kampinoskiej, znaleźli schronienie wśród miejscowej ludności lub samodzielnie przedarli się na Kielecczyznę.
Podsumowując udział Zgrupowania Stołpecko-Nalibockiego w powstaniu warszawskim, historycy wskazują, że pod względem liczebnym i jakościowym jego żołnierze stanowili trzon sił powstańczych w Puszczy Kampinoskiej – zarówno w pierwszych dniach sierpnia 1944, jak i po utworzeniu Grupy „Kampinos”. Bez ich udziału powstanie w Puszczy Kampinoskiej najprawdopodobniej zakończyłoby się już po kilku dniach, podobnie jak to miało miejsce w innych rejonach Obwodu „Obroża”. „Doliniacy” wzięli udział w czterdziestu spośród blisko pięćdziesięciu bitew i potyczek Grupy „Kampinos”, przy czym około trzydziestu starć stoczyli zupełnie samodzielnie. Liczba żołnierzy Zgrupowania Stołpecko-Nalibockiego poległych na terenie Warszawy i w Puszczy Kampinoskiej szacowana jest na ponad 350.
Walki na Ziemi Piotrkowskiej i Kielecczyźnie.
Po klęsce pod Jaktorowem do Puszczy Mariańskiej zdołało się przedrzeć ok. 200 żołnierzy Grupy „Kampinos”, w tym ok. 70 piechurów. Komendę nad niedobitkami objął „Dolina”. Wbrew wcześniejszym planom porucznik postanowił pozostać przez pewien czas w puszczy, aby zebrać jak największą liczbę żołnierzy przedzierających się na własną rękę w kierunku Gór Świętokrzyskich. Dzięki tej decyzji do oddziału zdołało jeszcze dotrzeć kilkudziesięciu niedobitków spod Jaktorowa. Zwiększona aktywność Niemców wkrótce zmusiła „Dolinę” do odskoku za Pilicę. Przeprawy dokonano nocą 2/3 października w okolicach Nowego Miasta (na odcinku między Luboczem a Dąbrową). Przez blisko dobę oddział ukrywał się w okolicach Nowego Miasta, oczekując na zapowiadane przybycie kompanii lotniczej por. „Lawy”. Gdy „Lawa” nie pojawił się w zapowiedzianym terminie, oddział „Doliny” odszedł do lasów przysuskich.
Podczas postoju w lasach przysuskich „Dolina” częściowo rozformował swój oddział, pozostawiając rannych i chorych pod opieką miejscowej ludności. Sam wraz z 80 kawalerzystami powrócił około 10 października za Pilicę, aby zdobyć dokładniejsze informacje na temat rozmiarów klęski Grupy „Kampinos”. 14 października partyzanci „Doliny” urządzili zasadzkę na szosie nieopodal Woli Pękoszewskiej. Zniszczono wówczas kilka samochodów oraz zdobyto pewną ilość amunicji i innego zaopatrzenia. Następnego dnia, podczas postoju we wsi Pniowe, rozbito niemiecki pododdział, który niespodziewanie zbliżył się do polskich ubezpieczeń. Za cenę jednego poległego zniszczono dwa samochody oraz zabito ok. 30 Niemców i wzięto do niewoli kolejnych dwunastu (w tym dowodzącego oddziałem kapitana). Wieczorem 16 października polski oddział dotarł do torów linii kolejowej Skierniewice – Żyrardów, które okazały się jednak silnie strzeżone przez Niemców. Wobec nasycenia terenu jednostkami nieprzyjaciela „Dolina” zrezygnował zarówno z przebijania się w okolice Puszczy Kampinoskiej, jak też z dalszego pozostawania w okolicach Skierniewic. Mimo pościgu ze strony niemieckich jednostek pancernych polski oddział zdołał nocą 17/18 października wycofać się ponownie za Pilicę.
W szeregach 25 Pułku Piechoty AK.
24 października oddział „Doliny” dotarł do Górek Niemojewskich, gdzie dołączył do 25 Pułku Piechoty AK Ziemi Piotrkowsko-Opoczyńskiej, którym dowodził mjr Rudolf Majewski ps. „Leśniak” (do pułku dotarły już wcześniej mniejsze grupy żołnierzy Grupy „Kampinos”). Po północy 27 października „Doliniacy” wdali się we wsi Biały Ług w potyczkę z oddziałem ukraińskich kolaborantów. Przerodziła się ona w całodniową bitwę, w której ze strony polskiej wzięły udział główne siły pułku, a ze strony niemieckiej od kilkuset do nawet 3 tys. Niemców i Ukraińców. Szalę boju przechylił oddział „Doliny”, który dokonał głębokiego obejścia pozycji nieprzyjaciela, po czym zaskoczył go gwałtownym uderzeniem od tyłu. W starciu pod Białym Ługiem żołnierze 25 pp zabili nawet do 140 nieprzyjaciół oraz zdobyli dużo broni. Straty własne ograniczyły się do 9 zabitych i 20 rannych. „Dolina” został lekko ranny, a jego oddział utracił jednego zabitego i dwóch rannych.
Po północy 28 października oddział „Doliny” wraz z resztą 25 pp zatrzymał się w Bulianowie. Nad ranem kawalerzyści przechwycili cztery wozy konne przejeżdżające pobliską drogą, biorąc do niewoli dwóch Niemców i dziesięciu żołnierzy Ostlegionów. Podczas postoju w Bulianowie „Dolina” zarządził ponowną mobilizację piechoty kampinosko-nalibockiej, przejściowo zdemobilizowanej po przekroczeniu Pilicy. 30 października mjr „Leśniak” polecił zorganizować na bazie niedobitków z Grupy „Kampinos” osobny pododdział. Otrzymał on nazwę III Batalionu 25 Pułku Piechoty AK, lecz zwany był powszechnie „Batalionem Kampinos”. W skład batalionu, nad którym komendę objął por. „Dolina”, weszła 7 kompania piechoty 78 Pułku Strzelców Słuckich dowodzona przez st. sierż. Waleriana Żuchowicza ps. „Opończa” oraz szwadron kawalerii pod dowództwem ppor. Zygmunta Koca ps. „Dąbrowa” (razem ok. 120 piechurów i ułanów).
25 Pułk Piechoty AK liczył w tym czasie ok. 1200 żołnierzy i stanowił jedyne tak liczne zgrupowanie partyzanckie AK na Kielecczyźnie. Ze względu na fakt, iż pułk operował na bezpośrednim zapleczu frontu, a w dodatku na terenie pozbawionym większych kompleksów leśnych, nie sposób było na dłuższą metę uniknąć ciężkich walk z Niemcami. 4 listopada oddziały mjr. „Leśniaka” uwikłały się w całodniową bitwę w rejonie gajówki Huta pod Zapniowem. W walce poległo ok. 20 polskich żołnierzy, a kolejnych 30 zostało rannych. W gronie poległych znalazł się m.in. zastępca dowódcy pułku mjr Bronisław Lewkowicz ps. „Kurs” (uprzednio dowódca plutonu zrzutów w Grupie „Kampinos”). Niemcy, straciwszy ok. 100 zabitych, wycofali się z pola walki, jednakże dzięki ściągnięciu znacznych sił zdołali zaryglować niemal wszystkie drogi i trakty prowadzące do lasów przysuskich. Nocą 4/5 listopada pułk zdołał wymknąć się z okrążenia i po całonocnym marszu dotrzeć do Bokowa. Postój we wsi trwał zaledwie kilka godzin, gdyż w ślad za polskimi partyzantami dotarł tam wkrótce niemiecki pościg. Po pięciogodzinnej walce Niemcy zdołali wyprzeć żołnierzy AK do pobliskiego lasu, lecz 25 pp po raz kolejny zdołał wymknąć się obławie. Polskie zgrupowanie straciło w tym starciu ok. 40 zabitych i 50 rannych (dziesięciu rannych Niemcy spalili żywcem w prowizorycznym szpitalu). Straty nieprzyjaciela szacowano na ok. 50 zabitych. W wyniku dwudniowych walk liczebność polskiego zgrupowania zmniejszyła się do ok. 560 żołnierzy, tj. o ponad połowę. Dawały się odczuć przemęczenie oraz brak amunicji.
Po bitwie pod Bokowem zgrupowanie wycofało się do lasów w okolicach Radoszyc, gdzie urządzono całodzienny postój. 7 listopada polski zwiad doniósł, że Niemcy ściągają w ten rejon znaczne siły. „Dolina” i inni oficerowie zaproponowali wówczas dowódcy pułku natychmiastowy odskok do lasów położonych na południe od szosy Końskie – Kielce. „Leśniak” pragnąc umożliwić żołnierzom dłuższy odpoczynek, zgodził się jednak wyłącznie na przejście w rejon wsi Niebo i Piekło pod Końskimi. Urządzono tam kilkunastogodzinny postój, po czym 8 listopada w godzinach popołudniowych 25 pp wyruszył w kierunku zachodnim. „Leśniak” zamierzał powrócić w lasy opoczyńskie, lecz podczas przekraczania szosy w rejonie Wincentowa zgrupowanie znalazło się pod silnym ostrzałem nieprzyjaciela. W kolumnie wybuchła wówczas panika i tylko kontratak „Batalionu Kampinos”, który związał walką gniazda niemieckiej broni maszynowej, umożliwił pułkowi kontynuowanie odwrotu. W powstałym chaosie część oddziałów uległa rozproszeniu, a podczas forsowania szosy i późniejszej przeprawy przez bagna utracono niemal 50% taborów i sporo broni. 9 listopada we wczesnych godzinach porannych zmniejszone do niespełna 300 żołnierzy zgrupowanie dotarło do Górek Niemojewskich. Podczas wieczornej odprawy mjr „Leśniak” podjął decyzję o rozwiązaniu 25 pp. Udzielił też batalionowi „Kampinos” pochwały za wzorową postawę zaprezentowaną w ostatnich walkach.
Ostatnie walki szwadronu „Doliny”.
Po rozwiązaniu 25 pp „Dolina” częściowo rozpuścił swój batalion. Zdemobilizowani zostali wszyscy piechurzy, a także chorzy i ranni ułani. Oddział, znany odtąd jako „Samodzielny Szwadron Ułanów Doliny”, zmniejszył się tym samym do sześćdziesięciu kawalerzystów (wszyscy uzbrojeni w broń maszynową). Pod względem organizacyjnym oddział pozostawał podzielony na dwa plutony, dowodzone odpowiednio przez ppor. „Dąbrowę” oraz wachm. Antoniego Burdziełowskiego ps. „Wir”.
Teren działania szwadronu był silnie nasycony oddziałami nieprzyjaciela, stąd żołnierze „Doliny” znajdowali się w stałym ruchu. Starano się unikać niepotrzebnych starć z Niemcami, przede wszystkim celem zapobieżenia odwetowym represjom wobec ludności cywilnej. 26 listopada „Doliniacy” zostali otoczeni przez Niemców w lasach wokół Górek Niemojewskich. Jeszcze tej samej nocy gwałtowną szarżą kawaleryjską przełamano pierścień okrążenia. Straty własne ograniczyły się do kilku zabitych koni. Na początku grudnia partyzanci przeprowadzili rekwizycję we wsi Brzeziny zamieszkałej w większości przez volksdeutschów. Zastrzelono wówczas komendanta miejscowego Sonderdienstu, w strzelaninie zginął także jeden polski ułan. 6 stycznia 1945 do oddziału powrócił por. Franciszek Rybka ps. „Kula”, dawny zastępca „Doliny” i ostatni komendant Ośrodka Stołpce.
12 stycznia 1945 Armia Czerwona rozpoczęła zakrojoną na szeroką skalę ofensywę, znaną jako operacja wiślańsko-odrzańska. Niemiecka obrona na linii Wisły została błyskawicznie przełamana. 17 stycznia kwaterujący w okolicach Modrzewia „Doliniacy” rozbroili blisko 70 uciekających na zachód Niemców i żołnierzy Ostlegionów. Wieczorem tego samego dnia „Dolina” zarządził rozwiązanie oddziału i urlopował wszystkich żołnierzy.
Kazimierz Krajewski podaje, że oddział „Doliny” stoczył na Ziemi Piotrkowskiej i Kielecczyźnie co najmniej dwadzieścia bitew i potyczek, w tym czternaście podczas służby w szeregach 25 pp. Z kolei Marian Podgóreczny szacował, że między 4 października 1944 a 17 stycznia 1945 „Dolina” i jego żołnierze stoczyli dwadzieścia pięć walk z Niemcami i ich kolaborantami. Liczba żołnierzy Zgrupowania Stołpeckiego poległych w walkach na Ziemi Piotrkowskiej i Kielecczyźnie jest szacowana na dwudziestu dziewięciu.
Losy innych grup „Doliniaków”.
25 Pułk Piechoty AK nie był jedynym zgrupowaniem partyzanckim, w którego szeregach walczyli żołnierze Zgrupowania Stołpeckiego ocalali z klęski pod Jaktorowem. 66 żołnierzy Grupy „Kampinos”, w tym 43 żołnierzy nalibockich, znalazło się w szeregach II Batalionu 3 Pułku Piechoty Legionów AK dowodzonego przez por. Antoniego Hedę ps. „Szary”. Pod komendą „Szarego” byli „Doliniacy” walczyli zarówno z Niemcami, jak też z władzą komunistyczną.
„Doliniacy” walczyli także w oddziałach AK operujących w powiecie włoszczowskim. Drużyna pod dowództwem pchor. Stefana Sudnika ps. „Sowa” dotarła nawet na Podhale, gdzie weszła w skład oddziału Ludowej Straży Bezpieczeństwa dowodzonego przez Józefa Kurasia ps. „Ogień”.
Po wojnie.
Po wojnie część żołnierzy Zgrupowania Stołpeckiego zaangażowała się w działalność podziemia antykomunistycznego. Podchorąży Józef Mioduszewski ps. „Kłos”/„Zawieja” zorganizował szwadron partyzanckiej kawalerii, z którym w szeregach Ruchu Samoobrony AK i Narodu kontynuował walkę do końca 1945. „Doliniacy” wzięli także udział w słynnej akcji rozbicia więzienia w Kielcach, przeprowadzonej nocą 4/5 sierpnia 1945 przez oddział por. Antoniego Hedy ps. „Szary”.
W okresie stalinowskim byli żołnierze Zgrupowania Stołpecko-Nalibockiego byli represjonowani przez aparat bezpieczeństwa Polski Ludowej. Dwaj „Doliniacy” – Konstanty Downar i Donat Warakso – zostali skazani na śmierć i straceni za przynależność do konspiracyjnego Polskiego Związku Wojskowego (1947). W areszcie UB w Prudniku zamordowany został wachm. Józef Pacejkowicz ps. „Groźny”. Dowódca kawalerii nalibockiej rtm. Zdzisław Nurkiewicz ps. „Noc”/„Nieczaj” został w 1959 skazany przez Sąd Wojewódzki w Zielonej Górze na karę śmierci, zamienioną później przez Sąd Najwyższy na karę 15 lat pozbawienia wolności (w więzieniu spędził 10 lat, został zrehabilitowany w 2005). Sprawa „Nieczaja”, oskarżonego o kolaborację z Niemcami oraz mordowanie sowieckich i żydowskich partyzantów, była ostatnim procesem żołnierza Armii Krajowej, który toczył się w PRL.
Wielu żołnierzy Zgrupowania Stołpecko-Nalibockiego pozostało po wojnie na emigracji. W gronie tym znaleźli się m.in. liczni oficerowie: Adolf Pilch, Witold Pełczyński, Franciszek Rybka, Zygmunt Koc, Jarosław Gąsiewski, Jan Jakubowski i Józef Niedźwiecki.
Wysiłek zbrojny Zgrupowania Stołpeckiego był w okresie PRL przemilczany lub przeinaczany przez oficjalną historiografię i środki masowego przekazu. Oskarżenia o kolaborację i unikanie walki z Niemcami były formułowane pod adresem por. Pilcha i jego żołnierzy w książkach i artykułach publikowanych jeszcze w latach 80. W ocenie Mariana Podgórecznego historia Zgrupowania Stołpeckiego pozostała w znacznej mierze zapomniana i niedoceniona także po przełomie politycznym 1989 roku.

</doc>
<doc id="1388005" url="https://pl.wikipedia.org/wiki?curid=1388005" title="Bitwa morska pod Olandią (1789)">
Bitwa morska pod Olandią (1789)

Bitwa morska pod Olandią miała miejsce 26 lipca 1789 podczas wojny rosyjsko-szwedzkiej 1788-1790.
W okolicy wyspy Olandii flota szwedzka dowodzona przez księcia Karola Sudermańskiego stoczyła nierozstrzygniętą bitwę z flotą rosyjską dowodzoną przez admirała Cziczagowa.
Wstęp.
Zebrawszy 21 okrętów liniowych i 8 dużych fregat książę Karol Sudermański postanowił zaatakować znajdującą się w pobliżu Olandii flotę rosyjską.
Bitwa.
Okręty szwedzkie weszły w kontakt bojowy z flotą rosyjską 26 lipca 1789 w pobliżu południowych wybrzeży wyspy Olandii. Rosjanie ustawili się w szyku obronnym, podczas gdy Szwedzi prowadzili nieskuteczne ataki oraz strzelali z dużego dystansu. 
Książę Karol odniósłby zwycięstwo, gdyby nie nieudolność jego zastępcy, admirała Per Liljehorna, który dowodząc drugą częścią floty szwedzkiej nie zdążył przybyć na czas, przez co nie wykonał rozkazu do ataku. Wobec silnego oporu Rosjan Szwedzi zmuszeni zostali w końcu do zaprzestania walki.
Po bitwie.
Obie floty przez trzy dni manewrowały, mając się w zasięgu wzroku. Pięć dni po bitwie Rosjanie umiejętnie manewrując zapędzili okręty szwedzkie do portu w Karlskronie, gdzie zablokowali flotę szwedzką.
Admirał Liljehorn został postawiony przed sądem, a następnie uwięziony. Od śmierci uratowało go ułaskawienie rządowe.
Lista okrętów biorących udział w bitwie.
Szwecja.
"Wladislaff" 76
"Enighet" 74
"Götha Lejon" 74
"Kung Adolf Fredrik" 74
"Kung Gustaf III" 74
"Louise Ulrika" 74
"Sophia Magdalena" 74
"Fädernesland" 66
"Ära" 64
"Dristighet" 64
"Dygd" 64
"Försightighet" 64
"Hedvig Elisabeth Charlotta" 64
"Manlighet" 64
"Ömhet" 64
"Prins Carl" 64
"Prins Fredrik Adolf" 64
"Tapperhet" 64
"Rättvisa" 62
"Wasa" 62
"Riksens Ständer" 60
"Grip" 44
"Uppland" 44
"Euredice" 40
"Fröya" 40
"Galathea" 40
"Minerva" 40
"Thetis" 40
"Zemire" 40
Rosja.
"Rościsław" 100
"Dwienadcać Apostołow" 100
"Kniaź Władimir" 100
"Iezekiil" 78
"Kir Ioann" 74
"Mścisław" 74
"Pobiedosław" 74
"Princ Gustaw" 74
"Sw. Elena" 74
"Sw. Petr" 74
"Jarosław" 74
"Bolesław" 66
"Deris" 66
"Izasław" 66
"Pamiac Eustafia" 66
"Rodisław" 66
"Swiatosław" 66
"Wiktor" 66
"Wiszesław" 66

</doc>
<doc id="1388006" url="https://pl.wikipedia.org/wiki?curid=1388006" title="Nicolas Durand de Villegaignon">
Nicolas Durand de Villegaignon

Nicolas Durand de Villegaignon (ur. ok. 1510, zm. 1571) – francuski wojskowy, kawaler maltański, gubernator Bretanii.
Nicolas Durand de Villegaignon ukończył studia na Uniwersytecie Paryskim. Po szkole został dowódcą maltańskiej galery, uczestnicząc w walkach z Maurami w Afryce oraz z Turkami na Węgrzech. W 1548 roku dowodził okrętem, którym przewiózł ze Szkocji Marię Stuart. Za to został mianowany wiceadmirałem i gubernatorem Bretanii. Z powodu kłótni z komendantem Brestu po niepomyślnym werdykcie króla porzucił karierę w królewskiej administracji.
W 1553 roku opracował plan zdobycia ziem leżących w okolicy zatoki Guanabara w Brazylii, należących do Portugalczyków. Plan został przedstawiony ówczesnemu admirałowi Gasparowi Coligny'emu i obejmował zdobycie i utworzenie hugenockiej kolonii. Podobny plan przedstawił kardynałowi Lotaryngii, lecz już jako utworzenie katolickiej kolonii. Coligny przychylił się do planu Villegaignon, mianował go porucznikiem króla Francji na Oceanie Zachodnim i dał do dyspozycji dwa okręty i 10 liwrów. Villegaignon pozyskał z własnej kieszeni trzeci okręt, zakupił broń, najął oddział Szkotów i zwerbował kolonistów wśród hugenotów i katolików, a także skazańców z Paryża i Rouen.
14 sierpnia 1555 roku Villegaignon wyruszył z Dieppe do Ameryki wraz z m.in. swoim kuzynem Bouvis de La Conti i kapelanem Andre Thevet. 6 listopada dotarł do Brazylii, a trzy dni później dopłynął do przylądka Frio. Na miejsce kolonii wybrał zatokę Rio de Janerio, gdzie założył kolonię France Antarctique, a na wyspie nazwanej potem jego imieniem założono fort Coligny.
Nicolas Durand de Villegaignon jako dowódca fortu wprowadził dość surowe zasady i żelazną dyscyplinę, odizolował kolonistów od Indian. Po pewnym czasie nasiliły się zatargi pomiędzy hugenotami i katolikami oraz coraz częstsze dezercje do Indian. W 1557 roku do kolonii przypłynęli kolejni kolonizatorzy, a wśród nich wielu kalwinistów i duchownych kalwińskich. Villegaignon, który sprzyjał kalwinistom, przyjął ich ochoczo, jednakże z powodu klęsk ich wojsk we Francji i zbliżającego się zwycięstwa katolików rok później wyrzucił ich z kolonii i odesłał do Francji. W 1559 roku powrócił do Francji, gdzie walczył z wojskami hugenotów.
Kolonia francuska w 1560 roku została zaatakowana przez portugalskiego gubernatora generalnego Mem de Sá, który zdobył ją.

</doc>
<doc id="1388007" url="https://pl.wikipedia.org/wiki?curid=1388007" title="Zgrupowanie Stołpce">
Zgrupowanie Stołpce



</doc>
<doc id="1388008" url="https://pl.wikipedia.org/wiki?curid=1388008" title="Polyptychodon">
Polyptychodon

Polyptychodon (z gr. "polys" „wiele” + "ptykhos" „krawędź” + "odon" „ząb” – rodzaj drapieżnego pliozaura żyjącego na początku późnej kredy (cenoman-turon, około 99,5–90 milionów lat temu). Nazwa zwierzęcia łączy się z faktem, że na powierzchni stożkowatych zębów występowały pionowe krawędzie szkliwa.
Polyptychodon był dużym pliozaurem, dochodzącym do 10–11 metrów długości ciała. Długość czaszki szacuje się na 170 centymetrów, a żuchwy na 195 centymetrów.
Jeszcze do niedawna zwierzę było znane prawie wyłącznie ze swoich zębów. Richard Owen nie mógł ich przypisać żadnemu konkretnemu zwierzęciu, próbując nawet uznać je za należące do kopalnego krokodyla. Dopiero w roku 1851 wydzielił nowy rodzaj "Polyptychodon" i opisał dwa gatunki z terenów Anglii: "Polyptychodon continuus" (nazwa nawiązuje do krawędzi szkliwa zębów biegnącego aż po korzeń) oraz "Polyptychodon interruptus" (ponieważ krawędzie szkliwa kończą się gwałtownie na pewnej wysokości zęba). Owen opisał także kilka fragmentów żuchw drugiego z wymienionych wyżej gatunków.
Welles i Slaughter opisali w roku 1963 roku nowy gatunek z Teksasu. Nadali mu nazwę "P. hudsoni". Był o jedną trzecią mniejszy od okazów angielskich i w przeciwieństwie do nich nie posiadał kostnej krawędzi wzdłuż czaszki.
Z Argentyny znane są zęby przypisywane do gatunku "P. patagonicus". Szczątki innego gatunku zaliczanego do rodzaju "Polyptychon" znaleziono także w Rosji.
Polyptychodon jest interesującym pliozaurem ze względu na czas swojego występowania. Uważa się go za późnego przedstawiciela odnogi pliozaurów o stożkowatych zębach, występujących licznie pod koniec jury i na początku kredy.

</doc>
<doc id="1388009" url="https://pl.wikipedia.org/wiki?curid=1388009" title="Hipoteza błądzenia losowego">
Hipoteza błądzenia losowego

Hipoteza błądzenia losowego (ang. "random walk hypothesis") – pojęcie z dziedziny finansów podobne do hipotezy rynku efektywnego, które mówi, 
Hipoteza błądzenia losowego została po raz pierwszy wysunięta w 1900 roku przez francuskiego ekonomistę Louisa Bacheliera, a rozpropagowana przez Burtona Malkiela w wydanej w 1973 roku książce zatytułowanej "A Random Walk Down Wall Street". Książka ta doczekała się co najmniej 23 wydań, w tym również po polsku pod tytułem "Błądząc po Wall Street. Dlaczego nie można wygrać z rynkiem?"
Hipoteza błądzenia losowego ma również swoich przeciwników. Na przykład Andrew Lo i Archie MacKinlay wydali książkę zatytułowaną "A Non-Random Walk Down Wall Street", w której podają argumenty przeciwko tej hipotezie.

</doc>
<doc id="1388011" url="https://pl.wikipedia.org/wiki?curid=1388011" title="Anna (film)">
Anna (film)

Anna – film fabularny, dramat, produkcji amerykańskiej z 1987 roku w reżyserii Jerzego Bogajewicza. Scenariusz powstał na podstawie noweli Agnieszki Holland i J. Bogajewicza, opracowany przez A. Holland.
O filmie.
Inspiracją do napisania tej historii było spotkanie w Nowym Jorku dwóch znanych polskich aktorek, które wyemigrowały do Stanów Zjednoczonych – Joanny Pacuły i Elżbiety Czyżewskiej.
Główną bohaterką filmu jest Anna Radkova (Sally Kirkland), znana (choć już starzejąca się) czeska aktorka, która po tragicznych wydarzeniach w Czechosłowacji w 1968 roku została aresztowana, a następnie zmuszona do wyjazdu za granicę. Wyjeżdża do USA, gdzie ma problemy z przystosowaniem się do nowej sytuacji. Anna z dnia na dzień przestała być gwiazdą, co spowodowało załamanie jej pewności siebie, chorobę nerwową i pogłębiającą się depresję. Wspiera ją kochanek Daniel (Robert Fields).
Dopiero spotkanie z młodą aktorką Krystyną (Paulina Porizkova) doprowadza do przemiany w życiu Anny. Postanawia ona bowiem pomóc początkującej koleżance po fachu w zrobieniu kariery w niełatwym zawodzie aktora. Daje jej lekcje aktorstwa, zaprzyjaźnia się z nią, wręcz jej matkuje. Znowu czuje się potrzebna, a każdy sukces Krystyny daje Annie nowe siły do życia.

</doc>
<doc id="1388012" url="https://pl.wikipedia.org/wiki?curid=1388012" title="Stadler Rail">
Stadler Rail

Stadler Rail – szwajcarska spółka akcyjna z siedzibą w Bussnang zajmująca się produkcją pojazdów szynowych. Przedsiębiorstwo zostało założone w 1942 w Zurychu przez Ernsta Stadlera, w 1945 rozpoczęło wytwarzanie pierwszych lokomotyw, a w 1962 uruchomiono zakład, przy którym mieści się jego obecna siedziba. Spółka pełni funkcję podmiotu nadrzędnego dla innych przedsiębiorstw wchodzących w skład grupy Stadler Rail, która jest obecna w kilkunastu państwach świata. W 2006 utworzono spółkę Stadler Polska, a rok później uruchomiono fabrykę w Siedlcach.
Historia.
W 1942 Ernst Stadler założył biuro konstrukcyjne w Zurychu, a trzy lata później rozpoczęto produkcję manewrowych lokomotyw akumulatorowych i spalinowych. W 1962 wybudowano i uruchomiono pierwszą halę montażową w Bussnang, po czym przeniesiono tam siedzibę przedsiębiorstwa. Od 1976 nosiło ono nazwę "Stadler Fahrzeuge AG". W 1984 rozpoczęto produkcję szynowych pojazdów pasażerskich, a w 1989 spółka została przejęta przez Petera Spuhlera. W 1995 Stadler zaprezentował pierwszy przegubowy wagon GTW 2/6. W 1997 przedsiębiorstwo przejęło fabrykę Schindlera w Altenrhein, a rok później dział kolei zębatej dawnych zakładów Schweizerische Lokomotiv- und Maschinenfabrik. W 2000 w Berlinie utworzono spółkę jako joint venture z przedsiębiorstwem Adtranz, a w następnym roku przejęto w niej 100% udziałów. W 2001 przejęto zakład Partner für Fahrzeugausstattung z Weiden in der Oberpfalz będący w stanie upadłości oraz rozbudowano siedzibę w Bussnang, a w 2002 świętowano 60-lecie przedsiębiorstwa oraz uruchomiono filię berlińskiej spółki w Velten. W 2002 również zaprezentowano pierwszy zespół FLIRT. W 2004 kolejny raz rozbudowano zakład w Bussnang, a w 2005 utworzono oddział na Węgrzech i przejęto zakład Winpro w Winterthur. W 2006 utworzono spółkę Stadler Polska, w 2008 spółkę Stadler Algieria, a w 2009 spółkę Stadler Praga. W 2010 uruchomiono centrum testowo-odbiorcze w Erlen, a rok później otwarto centrum serwisowe w Linz, halę produkcyjną Berlin-Hohenschönhausen i zakład Stadler Reinickendorf spółki o tej samej nazwie, a także utworzono oddział w USA. W 2012 powstała spółka Stadlera w Mińsku, a w 2015 utworzono oddziały w Hiszpanii i Australii. W 2016 uruchomiono fabrykę w USA, a 3 kwietnia 2017 w Chemnitz otwarto 60-osobowe biuro inżynierskie. Pod koniec września 2017 poinformowano, że z początkiem następnego roku Peter Spuhler przekaże stanowisko prezesa zarządu Thomasowi Ahlburgowi.
Działalność.
Grupa Stadler Rail oferuje pojazdy kolejowe, pojazdy do obsługi transportu miejskiego i pojazdy kolei zębatej, a także usługi serwisowe, utrzymania, naprawy, przeglądy, modernizacje i rewitalizacje pojazdów.
Stadler produkuje:
Pojazdy Stadlera w połowie 2016 były eksploatowane łącznie w 28 państwach, m.in.: w Algierii, Austrii, Azerbejdżanie, na Białorusi, w Brazylii, Czechach, Danii, Estonii, Finlandii, we Francji, w Grecji, Hiszpanii, Holandii, Luksemburgu, Niemczech, Norwegii, Polsce, Rosji, Serbii, na Słowacji, w Szwajcarii, Szwecji, USA, na Węgrzech, w Wielkiej Brytanii i we Włoszech.
Wyniki finansowe.
Źródła: .
Zatrudnienie.
Źródła: .
Struktura organizacyjna.
Koncern Stadler ma strukturę holdingową, w której spółka Stadler Rail jest podmiotem nadrzędnym dla pozostałych podmiotów. W 2005 wyłączny akcjonariusz Peter Spuhler zdecydował o stopniowym przekazywaniu 10% swoich udziałów kadrze. W 2015 do dyrektora należało 83% akcji, 5% do fundacji RAG-Stftung, a pozostałe 12% do pracowników z wieloletnim stażem.
Zakłady.
Stadler Bussnang.
W 1962 wybudowano pierwszą halę w Bussnang oraz przeniesiono tu siedzibę przedsiębiorstwa. W 2001 wybudowano drugą halę montażową oraz pomieszczenia biurowe, a w 2004 miało miejsce uroczyste otwarcie hali nr 3.
W Bussnang mieści się główna siedziba przedsiębiorstwa. Spółka odpowiada za sprzedaż pojazdów klientom ze Szwajcarii, a także za nadzór realizacji zleceń na pojazdy specjalne i kolei zębatej. Znajduje się tu centrum projektowe pojazdów FLIRT, GTW i kolei zębatej, w którym powstają również nowe koncepcje pojazdów elektrycznych. Od października 2010 pojazdy wyprodukowane w Bussnang są testowane i uruchamiane w IBS-Zentrum w Erlen.
Stadler Altenrhein.
W 1997 Stadler przejął od Schindler Waggon zakład w Altenrhein i utworzył spółkę Stadler Altenrhein. Przez kolejne lata zakład był rozbudowywany i stał się centrum kompetencyjnym dla piętrowych zespołów trakcyjnych. Prócz tego typu pojazdów produkowane są tu również tramwaje i wagony osobowe oraz pojazdy na metrowy rozstaw szyn. W Altenrhein mieści się także dział rozwoju konstrukcji mechanicznych zajmujący się m.in. strukturą pudeł wagonów.
IBS-Zentrum Erlen.
W październiku 2010 przekazano do eksploatacji centrum uruchamiania i testów pojazdów szynowych w Erlen. Pociągi produkowane w zakładach w Bussnang i Altenrhein przechodzą tu 6-tygodniowy program testów i uruchamiania.
Stadler Pankow.
W 2000 w Berlinie została utworzona jako joint venture z przedsiębiorstwem Adtranz spółka Stadler Pankow GmbH. W czerwcu następnego roku Stadler Rail przejął 100% jej udziałów.
Stadler Pankow jest odpowiedzialny za rynek niemiecki i eksport tramwajów. Stanowi on również centrum kompetencji dla pojazdu Regio-Shuttle RS1. W Berlinie wytwarzane są wszystkie pojazdy dla Niemiec i tramwaje eksportowe.
Od 2002 do spółki należy centrum serwisowe w Velten, gdzie przeprowadzany jest montaż końcowy pojazdów i ich uruchamianie. W 2011 zakład rozszerzono o uruchomioną 5 września 2011 montownię w Berlin-Hohenschönhausen oraz podporządkowano mu spółkę Stadler Reinickendorf GmbH.
Stadler Reinickendorf.
W 2011 powstał Stadler Reinickendorf będący spółką zależną berlińskiego Stadler Pankow GmbH. W zakładzie ma miejsce wykańczanie i malowanie pudeł wagonów, w szczególności zespołów KISS wytworzonych w Berlinie.
Stadler Winterthur.
W 2005 przejęto Winpro w szwajcarskim Winterthur, a rok później zakład przemianowano na Stadler Winterthur i utworzono spółkę o tej samej nazwie. Jest to centrum kompetencji dla wózków. W latach 2008–2009 z myślą o ich budowie w dzielnicy miasta Oberwinterthur powstał nowy zakład.
Stadler Stahlguss.
W 2004 zakład Von Roll Stahlgiesserei Biel został przejęty przez Stadlera i powstała spółka Stadler Stahlguss. Odlewnia w Biel/Bienne zajmuje się wytwarzaniem ręcznie formowanych odlewów stalowych dla przedsiębiorstw z grupy Stadler Rail oraz klientów zewnętrznych spoza branży kolejowej.
Stadler Polska.
Pod koniec czerwca 2006 Stadler Bussnang wygrał przetarg na dostawę 10 EZT dla Mazowsza i 4 dla Śląska. Zaraz po tym powstała spółka Stadler Polska, a Stadler Rail rozpoczął działania nad ulokowaniem zakładu w Siedlcach. Stadler wydzierżawił od PKP teren dawnej bazy montażu przęseł torowych z halą montażową i w grudniu 2006 rozpoczął jej modernizację. 22 lutego 2007 położono kamień węgielny pod nową fabrykę, a pod koniec maja zakończono prace konstrukcyjne. W czerwcu rozpoczęto realizację pierwszego zamówienia, którym było 14 pojazdów dla Polski, a 5 września 2007 dyrektor Stadlera Peter Spuhler dokonał uroczystego otwarcia siedleckiej montowni. Po zakończeniu kontraktu dla Mazowsza i Śląska, ze względu na brak kolejnych zamówień na rynku polskim, do Siedlec przesunięto część zamówień eksportowych.
Siedlecka fabryka specjalizuje się w produkcji zespołów FLIRT i GTW, ponadto wytwarza komponenty elektryczne używane w pojazdach KISS oraz serwisuje tabor m.in. Kolei Mazowieckich, Kolei Śląskich, ŁKA i Leo Express.
Stadler Praga.
W 2009 w Czechach utworzono spółkę Stadler Praha. Zakład zlokalizowany w Pradze wspiera pozostałe oddziały w dziedzinie projektowania i rozwoju pojazdów szynowych.
Stadler Mińsk.
W 2007 roku Stadler rozpoczął współpracę z białoruską firmą Biełkommunmasz. W 2012 założono spółkę Stadlera w Mińsku jako joint venture Stadlera i Biełkommunmasz. Spółka powstała przede wszystkim po to aby ułatwić ekspansję na rynki krajów byłego ZSRR. Zakład umiejscowiony na obrzeżach miasta począwszy od 2013 produkuje pojazdy na rynki wschodnie. Lokalizacja fabryki we wschodniej Europie ułatwiła ich dostawy.
Stadler Węgry.
W grudniu 2005 utworzono oddział Stadlera na Węgrzech. Spółka Stadler Ungarn ma swoje biuro w Budapeszcie oraz wspiera sprzedaż i marketing pojazdów na Węgrzech. Jest odpowiedzialna za centrum serwisowe w Pusztaszabolcs, które zostało uruchomione 4 maja 2007 i zajmuje się utrzymaniem zespołów FLIRT należących do MAV oraz realizuje zlecenia firm zewnętrznych. W lutym 2009, by zwiększyć zdolność produkcji aluminiowych pudeł wagonów, uruchomiono zakład w Szolnok należący do spółki Stadler Szolnok Vasúti Járműgyártó. We wrześniu 2009 został on dodatkowo rozbudowany. Produkowane w nim pudła są dostarczane głównie do berlińskiego zakładu spółki Stadler Pankow, który wcześniej pozyskiwał elementy z zewnątrz.
Stadler Algieria.
W 2008 w Algierii utworzono spółkę Stadler Algérie Eurl. Na mocy zamówienia z 2006 producent został zobowiązany do dostawy 64 pojazdów 4-członowych z rodziny FLIRT dla przewoźnika SNTF oraz ich serwisu do 2018. By wywiązać się z kontraktu Stadler uruchomił zakład w Algierze w halach udostępnionych przez zamawiającego.
Stadler Merano.
We włoskim Merano Stadler uruchomił centrum serwisowe Stadler Rail Service Italy. W pomieszczeniach udostępnionych przez przewoźnika STA/SAD obsługiwane są składy GTW należące do tego operatora.
Stadler Linz.
W 2011 w austriackim Linz uruchomiono centrum serwisowe. Jest to zakład utrzymania technicznego zespołów KISS dostarczonych w tym samym roku przewoźnikowi Westbahn.
Stadler Holandia.
Od 2013 w Holandii działa centrum serwisowe Stadlera. Spółka Stadler Netherlands B.V. ma swoją siedzibę w Twello, natomiast warsztaty są zlokalizowane w Venlo, Leeuwarden i Nieuwegein. Na mocy długoletnich kontraktów serwisują one pojazdy przewoźników takich jak Arriva, Veolia czy Connexxion.
Stadler Australia.
17 listopada 2015 w Sydney otwarto biuro spółki Stadler Australia. Ruch ten jest związany z planowanymi zamówieniami i rosnącym popytem na lekkie pojazdy szynowe w rejonie Australii, Azji i Pacyfiku. W przyszłości planowane jest utworzenie w Australii spółki joint venture i przeniesienie montażu finalnego pojazdów przeznaczonych na rynek lokalny.
Stadler Rail Valencia.
3 listopada 2015 w Zurychu Stadler podpisał umowę kupna Vossloh Rail Vehicles w Walencji. Od 1 stycznia 2016 spółka działa pod nazwą Stadler Rail Valencia i tworzy Oddział Hiszpania. Należący do niej zakład jest odpowiedzialny za projektowanie i produkcję lokomotyw spalinowo-elektrycznych, a także budowę tramwajów i pociągów metra. Jednostka pozwoli Stadlerowi wejść na rynki w obszarze hiszpańskojęzycznym.
Stadler US.
W połowie 2015 Stadler planował uruchomić swój zakład w USA. W 2016 w Salt Lake City rozpoczęła działalność spółka Stadler US. W jej fabryce realizowany jest montaż końcowy pojazdów na rynek amerykański z wykorzystaniem nadwozi i wózków powstających w zakładach w Szwajcarii.

</doc>
<doc id="1388014" url="https://pl.wikipedia.org/wiki?curid=1388014" title="Emisariusz">
Emisariusz

Emisariusz () – wysłannik polityczny (najczęściej tajny), badający sytuację, jaka ma miejsce na danym obszarze. 
W czasach "napoleońskich" emisariuszem nazywano wysłannika na pola bitew, który spisywał nazwiska poległych w walce, a następnie informował o śmierci rodzinę lub bliskich zmarłego.
W okresie rozbiorów emisariuszami nazywano tajnych wysłanników różnych ugrupowań i frakcji politycznych, szczególnie emigracyjnych, prowadzących działalność polityczną na terenie Polski, zwłaszcza przygotowujących opór zbrojny.
Współcześnie, od czasów II wojny światowej, określenia „emisariusz” używa się zamiennie z wyrażeniem „tajny kurier” (tj. osoba przemycająca informacje, dokumenty, zdjęcia). Najbardziej znanym polskim emisariuszem był Jan Nowak-Jeziorański, zwany "Kurierem z Warszawy" – żołnierz Armii Krajowej i cichociemny.

</doc>
<doc id="1388020" url="https://pl.wikipedia.org/wiki?curid=1388020" title="Szumsk (ujednoznacznienie)">
Szumsk (ujednoznacznienie)



</doc>
<doc id="1388034" url="https://pl.wikipedia.org/wiki?curid=1388034" title="Obwód sieradzki Armii Krajowej">
Obwód sieradzki Armii Krajowej



</doc>
<doc id="1388035" url="https://pl.wikipedia.org/wiki?curid=1388035" title="Obwód Jasło ZWZ AK">
Obwód Jasło ZWZ AK



</doc>
<doc id="1388036" url="https://pl.wikipedia.org/wiki?curid=1388036" title="Szumsk (okręg wileński)">
Szumsk (okręg wileński)

Szumsk () – miasteczko na Litwie, na Wileńszczyźnie, w okręgu wileńskim, rejonie wileńskim, położone przy granicy z Białorusią.
Prywatne miasto duchowne położone było w końcu XVIII wieku w powiecie wileńskim województwa wileńskiego.
W II RP siedziba wiejskiej gminy Szumsk.
Po II wojnie światowej i utracie Szumska przez Polskę, do 1 listopada 1946 z rejonu szumskiego w obecne granice Polski wysiedlono ok. 4 tys. Polaków, natomiast ponad 9,2 tys. zarejestrowanych do przesiedlenia Polaków pozostało w rejonie.

</doc>
<doc id="1388037" url="https://pl.wikipedia.org/wiki?curid=1388037" title="Šumskas">
Šumskas



</doc>
<doc id="1388038" url="https://pl.wikipedia.org/wiki?curid=1388038" title="Obwód Gołąb">
Obwód Gołąb



</doc>
<doc id="1388039" url="https://pl.wikipedia.org/wiki?curid=1388039" title="GAZ-51">
GAZ-51

GAZ-51 – lekki samochód ciężarowy produkowany w latach 1946–1975 przez firmę GAZ w ZSRR.
Historia modelu.
Prace projektowe nad następcą lekkiego samochodu ciężarowego GAZ-AA i jego zmodernizowanej wersji GAZ-MM rozpoczęto w 1937 roku. Pierwsze prototypy o oznaczeniu GAZ-11-51 zbudowane zostały na początku 1939 roku i skierowane do badań drogowych, które zakończone zostały w czerwcu 1940 roku. Jeszcze w tym samym roku odbyła się oficjalna premiera tego modelu na Wszechzwiązkowej Wystawie Rolniczej w Moskwie. Do napędu prototypów modelu GAZ-51 wykorzystano 6-cylindrowy silnik benzynowy GAZ-11 o mocy maksymalnej 76 KM. Ładowność pojazdu wynosiła 2 tony. W 1941 roku dalsze prace rozwojowe zostały przerwane z powodu niemieckiego ataku na ZSRR.
W 1943 roku prace badawcze nad tym modelem zostały wznowione. Jednak zmieniono założenia konstrukcyjne pojazdu odnośnie do ładowności, która miała wynosić 2,5 tony. Samochód otrzymał kabinę wzorowaną na amerykańskim Studebaker US-6, natomiast forma błotników była podobna do samochodów niemieckich. Ostatecznie pojazd, pod zmienionym oznaczeniem – GAZ-51, zaprezentowany został w 1945 roku i skierowany do próbnej produkcji małoseryjnej. Produkcja seryjna rozpoczęta została w 1946 roku w zakładzie GAZ w Gorki, jednak ze względu na duże zapotrzebowanie w latach 1950–1952 model ten produkowany był również w Irkucku.
Do napędu GAZa-51 przewidziano 6-cylindrowy silnik benzynowy typu GAZ-51 o pojemności skokowej 3480 cm³ i mocy maksymalnej 70 KM. Jednostka napędowa zblokowana została z 4-biegową skrzynią manualną, poprzez którą napęd przenoszony był na koła tylne. W układzie jezdnym zastosowano przednią oś sztywną opartą na półeliptycznych wzdłużnych resorach piórowych wspartych przez ramieniowe amortyzatory hydrauliczne. Tylny most napędowy zawieszony został na resorach piórowych oraz dodatkowych resorach pomocniczych.
W 1955 roku do produkcji skierowano zmodernizowaną wersję oznaczoną jako GAZ-51A. W modelu tym zastosowano centralny bębnowy hamulec pomocniczy, skrzynię ładunkową ze wszystkimi burtami otwieranymi oraz zmodernizowaną kabinę. Produkcja wszystkich odmian modelu GAZ-51 została zakończona w 1975 roku, po wyprodukowaniu 3 481 033 egzemplarzy tego modelu.
Na bazie podwozi GAZ-51 produkowano w kilku fabrykach autobusy GZA-651 i modele pochodne (PAZ-651, KAwZ-651 i inne). GAZ-51 produkowano też na licencji w Polsce jako FSC Lublin-51, w Korei Północnej i Chinach.

</doc>
<doc id="1388051" url="https://pl.wikipedia.org/wiki?curid=1388051" title="Wzgórza mają oczy (film 1977)">
Wzgórza mają oczy (film 1977)

Wzgórza mają oczy (tytuł oryg. "The Hills Have Eyes") to wczesny horror Wesa Cravena z 1977 roku.
Film opowiada o amerykańskiej rodzinie – matce, ojcu, nastoletnim rodzeństwie oraz starszej siostrze, jej mężu i córce – która podczas podróży przez odludzie zostaje zaatakowana przez grupę zmutowanych kanibali.
Powstał remake filmu – "Wzgórza mają oczy" w reżyserii Alexandre’a Aja z 2006 roku.

</doc>
<doc id="1388056" url="https://pl.wikipedia.org/wiki?curid=1388056" title="Lotnisko Zeltweg">
Lotnisko Zeltweg

Lotnisko Zeltweg ("niem." Flugplatz Zeltweg; obecnie Fliegerhorst Hinterstoisser) – austriackie lotnisko wojskowe położone w pobliżu miejscowości Zeltweg w Styrii.
Otworzone w 1937 roku jako główna baza austriackich sił powietrznych. W 1959 roku przystosowane do rozgrywania wyścigów samochodowych. W latach 1963–1964 było areną dwóch Grand Prix Formuły 1, przy czym tylko drugi z tych wyścigów był zaliczany do punktacji mistrzostw. Jego zwycięzcą został Lorenzo Bandini, dla którego był to jedyny triumf w F1.
W latach 1966–1968 rozgrywano tutaj wyścigi Mistrzostw Świata Samochodów Sportowych.
Od 1969 roku tor stracił operatywność po wybudowaniu w pobliskim Spielbergu obiektu Red Bull Ring.

</doc>
<doc id="1388060" url="https://pl.wikipedia.org/wiki?curid=1388060" title="Obwód Włodawa Armii Krajowej">
Obwód Włodawa Armii Krajowej

Obwód Włodawa - jednostka terytorialna Związku Walki Zbrojnej, a następnie Armii Krajowej.
Komendantem obwodu był kpt. Józef Milert ps. "Sęp", "Kowalski" zaś jego adiutantem - ppor. rez. Józef Majewski ps. "Jotem".
Obaj zostali zastrzeleni 23 lutego 1944 we wsi Załucze (w gminie Wola Wereszczyńska). Do zabójstwa przyznała się później pośrednio Armia Ludowa.

</doc>
<doc id="1388064" url="https://pl.wikipedia.org/wiki?curid=1388064" title="Obwód Ochota">
Obwód Ochota



</doc>
<doc id="1388066" url="https://pl.wikipedia.org/wiki?curid=1388066" title="Obwód Praga">
Obwód Praga



</doc>
<doc id="1388068" url="https://pl.wikipedia.org/wiki?curid=1388068" title="Obwód Wola">
Obwód Wola



</doc>
<doc id="1388070" url="https://pl.wikipedia.org/wiki?curid=1388070" title="Obwód Żywiciel">
Obwód Żywiciel



</doc>
<doc id="1388075" url="https://pl.wikipedia.org/wiki?curid=1388075" title="Obwód Wysokie Mazowieckie Armii Krajowej">
Obwód Wysokie Mazowieckie Armii Krajowej

Obwód Wysokie Mazowieckie Armii Krajowej – jednostka terytorialna Związku Walki Zbrojnej, a następnie Armii Krajowej. Operowała na terenie powiatu Wysokie Ma­zowieckie.
Obwód nosił kryptonim „Lew” nr 5 (od 1 marca 1943 do 20 września 1944) oraz „Buraki” nr 27 (od 20 września 1944 do 1 marca 1945). Należał do Inspektoratu Podlaskiego z Okręgu Białystok AK, obejmującego teren przedwojennego województwa białostockiego.
Ob­wód Wysokie Mazowieckie Armii Krajowej wchodził wraz z Obwodem Bielsk Podla­ski (kryptonim „Tygrys”) do Inspektoratu Podlaskiego Armii Krajowej.
Komendanci.
Leszko kierował walką niepodległościową w Obwodzie Wysokie Mazowieckie także w późniejszym okresie – w ramach Obwodu AKO (do września 1945), a następnie w Zrzeszeniu WiN (od września 1945 do kwietnia 1947), do cza­su ujawnienia organizacji podziemnej przez władze bezpieczeństwa.

</doc>
<doc id="1388077" url="https://pl.wikipedia.org/wiki?curid=1388077" title="AKO">
AKO



</doc>
<doc id="1388078" url="https://pl.wikipedia.org/wiki?curid=1388078" title="Kormoran plamisty">
Kormoran plamisty

Kormoran plamisty ("Leucocarbo carunculatus onslowi") – podgatunek kormorana szorstkodziobego, dużego ptaka z rodziny kormoranów (Phalacrocoracidae). Jest endemitem Wysp Chatham (Nowa Zelandia). Przez część systematyków jest podnoszony do rangi gatunku.
Długość ciała około 63 cm; masa ciała 1790–2400 g.
Jego naturalnym środowiskiem jest morze i skaliste wybrzeża.
W Czerwonej księdze gatunków zagrożonych Międzynarodowej Unii Ochrony Przyrody został zaliczony do kategorii CR (krytycznie zagrożony) pod nazwą "Leucocarbo onslowi". Zasięg występowania kormorana plamistego jest bardzo mały, a liczebność populacji maleje. Zagrożeniem dla niego jest rolnictwo oraz zdziczałe ssaki domowe. W 2011 roku naliczono 355 par lęgowych.

</doc>
<doc id="1388082" url="https://pl.wikipedia.org/wiki?curid=1388082" title="Louis Bachelier">
Louis Bachelier

Louis Bachelier (ur. 11 marca 1870 roku, zm. 26 kwietnia 1946 roku) to francuski matematyk i ekonomista, uważany obecnie za pioniera współczesnej matematyki finansowej.
Życiorys.
W swojej rozprawie doktorskiej napisanej w 1900 roku i zatytułowanej "Théorie de la Spéculation" Bachelier wyprowadził wzór na dystrybuantę procesu stochastycznego zwanego obecnie procesem Wienera. Matematyk William Feller pierwotnie nazywał ten proces procesem Bacheliera-Wienera. Pięć lat później wyprowadzenia tego wzoru niezależnie dokonał również Albert Einstein.
W swojej rozprawie doktorskiej wyprowadził również wzór na cenę opcji, gdy cena akcji zmienia się zgodnie z procesem Wienera oraz wzór na cenę opcji z barierą. Dokonał tego 73 lata przed opublikowaniem słynnego modelu i wzoru Blacka-Scholesa analizującego podobne zagadnienie przez Fischera Blacka i noblistę Myrona Scholesa.
Za życia osiągnięcia Bacheliera były w dużej mierze zapomniane i niedoceniane. W świetle gwałtownego rozwoju nowoczesnych rynków finansowych oraz narzędzi matematyki finansowej służących ich analizie, pionierskie prace Bacheliera współcześnie otrzymują należne im uznanie. Powstało międzynarodowe towarzystwo matematyki finansowej Bachelier Society upamiętniające jego nazwisko, a w setną rocznicę obrony jego pracy doktorskiej zorganizowano poświęcony mu specjalny kongres w Paryżu w 2000 roku.

</doc>
<doc id="1388083" url="https://pl.wikipedia.org/wiki?curid=1388083" title="Sophie Moniotte">
Sophie Moniotte

Sophie Moniotte (ur. 5 maja 1969 w Dijon) – francuska łyżwiarka figurowa, startująca w parach tanecznych z Pascalem Lavanchy. Uczestniczka igrzysk olimpijskich (1992, 1994, 1998), srebrna i brązowa medalistka mistrzostw świata i Europy, trzykrotna mistrzyni Francji (1993–1995). Zakończyła karierę amatorską w 1998 roku.
Osiągnięcia.
Z Pascalem Lavanchy

</doc>
<doc id="1388084" url="https://pl.wikipedia.org/wiki?curid=1388084" title="Phalacrocorax onslowi">
Phalacrocorax onslowi



</doc>
<doc id="1388088" url="https://pl.wikipedia.org/wiki?curid=1388088" title="Obwód Tomaszów Mazowiecki Armii Krajowej">
Obwód Tomaszów Mazowiecki Armii Krajowej

Obwód Tomaszów Mazowiecki - jednostka terytorialna Związku Walki Zbrojnej, a następnie Armii Krajowej. Operowała na terenie powiatu Tomaszów Mazowiecki. Należała do Inspektoratu Piotrków Trybunalski Okręgu Łódź AK.

</doc>
<doc id="1388089" url="https://pl.wikipedia.org/wiki?curid=1388089" title="Jamioł">
Jamioł

Jamioł – nowela Henryka Sienkiewicza napisana w 1882 roku.
Utwór wyrasta z tradycji pieśni ludowej. Zaliczany jest do najlepiej skomponowanych i najbardziej wstrząsających w swej wymowie dzieł Sienkiewicza.
Opis fabuły.
Akcja noweli rozpoczyna się w kościele, po zakończonym pogrzebie Kalikstowej, matki młodziutkiej Marysi. W świątyni znajduje się tylko kilka osób, wśród nich kumoszki i Marysia. Kobiety głośno rozmyślają i ubolewają nad sytuacją dziewczynki, która po śmierci najbliższej osoby stała się sierotą. Jednak uspokajają się, dochodząc do wniosku, że nad małą, biedną sierotką będzie czuwał „jamioł” (anioł), który nie pozwoli jej skrzywdzić. Marysia ma zostać wysłana do dworu w Leszczyńcach, ale miejscowość tę oddziela od miejsca akcji gęsty las. Sierota nie może przebrnąć tych kilku kilometrów sama, dlatego ma ją zawieźć Wojtek Marguła. Mężczyzna ten jednak w czasie drogi się upija, wywraca sanie i zasypia w śniegu. Mała, myśląc, że Leszczyńce są już bardzo blisko, postanawia sama iść dalej. Nowelę kończy pojawienie się wilka.

</doc>
<doc id="1388090" url="https://pl.wikipedia.org/wiki?curid=1388090" title="Zgromadzenia trybusowe">
Zgromadzenia trybusowe



</doc>
<doc id="1388091" url="https://pl.wikipedia.org/wiki?curid=1388091" title="Marek Koczwara">
Marek Koczwara

Marek Leszek Koczwara (ur. 27 czerwca 1953 w Mrągowie) – polski polityk, menedżer, poseł na Sejm I kadencji.
Życiorys.
W 1996 ukończył studia w Wyższej Szkole Pedagogicznej w Bydgoszczy.
Pracował w WSS Społem, w drugiej połowie lat 80. prowadził zakład fotograficzny. W 1980 wstąpił do „Solidarności”. W stanie wojennym współpracował z niejawnymi strukturami związku, był internowany od września do grudnia 1982.
Należał do założycieli Kongresu Liberalno-Demokratycznego. Był przewodniczącym struktur tej partii w województwie bydgoskim i wiceprzewodniczącym zarządu głównego. Od 1991 do 1993 z ramienia KLD sprawował mandat posła na Sejm z okręgu bydgoskiego. Zasiadał w Komisji Odpowiedzialności Konstytucyjnej, Komisji Odpowiedzialności Narodowej i Komisji Łączności z Polakami za Granicą. W 1993 bez powodzenia ubiegał się o reelekcję. Należał później do Unii Wolności, z której wystąpił w 2001, popierając powstanie Platformy Obywatelskiej.
Od lat 90. pełnił funkcje kierownicze w różnych spółkach prawa handlowego. Był zawodowo związany ze spółką akcyjną RUCH. Kierował jej oddziałem bydgoskim, a w 2006 został pełnomocnikiem zarządu we Wrocławiu.

</doc>
<doc id="1388092" url="https://pl.wikipedia.org/wiki?curid=1388092" title="Rage Of Reason">
Rage Of Reason



</doc>
<doc id="1388094" url="https://pl.wikipedia.org/wiki?curid=1388094" title="Rise And Fall, Rage And Grace">
Rise And Fall, Rage And Grace



</doc>
<doc id="1388096" url="https://pl.wikipedia.org/wiki?curid=1388096" title="Dom Turysty PTTK na Ślęży">
Dom Turysty PTTK na Ślęży

Dom Turysty PTTK na Ślęży – obiekt turystyczny (do niedawna schronisko turystyczne) położony na szczycie Ślęży, na wysokości 718 m n.p.m., noszący imię Romana Zmorskiego.
Budynek wpisany jest do rejestru zabytków pod numerem rej.: A/5281/593/W z 9.06.1988.
Historia.
Pierwszy obiekt na górze powstał w 1837, był to mały drewniany domek nazywany "Mooshaus" lub "Mooshütte" (Omszały Domek), działający jedynie w lecie. Obok schroniska uruchomiono kawiarnię. Ślęża była popularnym celem turystów i wkrótce ruch turystyczny się zwiększył – dla jego obsługi wybudowano w latach 1851–1852 nowe (później określane jako „stare” – "Alte Baude") schronisko: również było drewniane i reprezentowało modny wówczas styl szwajcarski (zwłaszcza pierwsze piętro; parterowa część miała podcienie). Znajdowało się między dzisiejszym schroniskiem a kościółkiem.
Niedługo po otwarciu obiekt rozbudowano, ale i on powoli stawał się za ciasny. Po odrzuceniu pomysłu kolejnej rozbudowy starego budynku zdecydowano się w 1902 na nowe, murowane schronisko piętrowe z podmurówką ("Neue Baude"). Powstało ono pod patronatem Ślężańskiego Towarzystwa Górskiego (Zobtengebirgsverein, ZGV) z Sobótki. Projektantem został Karl Klimm, a budowę sfinansował Georg Haase, właściciel "E. Haase, Lagerbierbrauerei", przy ul. Krakowskiej 88-106, największego browaru z Wrocławia. Budowę rozpoczęto 22 maja 1907, a zakończono rok później i uroczyście otwarto 23 maja 1908 przy udziale licznych gości oraz zgromadzonych turystów.
Jednym z najciekawszych pomieszczeń było tzw. Pustelnia Ślężańska (niem. Zobtenklause), czyli sala ZGV – w bogato urządzonym wnętrzu, wśród licznych myśliwskich trofeów, spotykali się członkowie Towarzystwa. Zachowała się częściowo oryginalna stolarka. Dziś nosi nazwę Sali Rycerskiej.
Po II wojnie światowej budynek nowego schroniska przejęło Polskie Towarzystwo Turystyczno-Krajoznawcze z Wrocławia, natomiast stare stopniowo niszczało i rozebrano je w latach 50. XX wieku. W latach 60. przebudowano nowe schronisko, likwidując m.in. taras przy wejściu.
W 1967 budynek został nazwany imieniem Romana Zmorskiego, który przebywał na Ślęży w 1848 i wpisał się do księgi pamiątkowej.
Przed kilkoma laty oficjalnie zmieniono jego kategorię na Dom Turysty – w wyniku tego zabiegu budynek funkcjonuje na innych zasadach niż schroniska PTTK (m.in. nie obowiązuje w nim regulamin PTTK). Obecnie obiekt boryka się z brakiem bieżącej wody i w związku z tym nie udziela noclegów i prowadzi tylko działalność gastronomiczną.
Wyposażenie schroniska.
Obecnie (luty 2014) baza noclegowa w obiekcie jest nieczynna do odwołania.

</doc>
<doc id="1388097" url="https://pl.wikipedia.org/wiki?curid=1388097" title="Zgromadzenia kurialne">
Zgromadzenia kurialne



</doc>
<doc id="1388100" url="https://pl.wikipedia.org/wiki?curid=1388100" title="Gangjin">
Gangjin

Gangjin (kor. 강진군, "Gangjin-gun") – powiat należący do prowincji Jeolla Południowa w Korei Południowej. Powiat założono w 1895, słynie z tradycjonalistycznego koreańskiego celadonu oraz jest miejscem urodzenia koreańskiego poety Yeongrang Kim Yun-sik. Znajduje się tu część parku narodowego Wolchulsan, z górą Wolchulsan. Do symboli powiatu należą:

</doc>
<doc id="1388101" url="https://pl.wikipedia.org/wiki?curid=1388101" title="Sex In The Kitchen">
Sex In The Kitchen



</doc>
<doc id="1388103" url="https://pl.wikipedia.org/wiki?curid=1388103" title="Something For The Radio vol. 25">
Something For The Radio vol. 25



</doc>
<doc id="1388107" url="https://pl.wikipedia.org/wiki?curid=1388107" title="Terminate On Sight">
Terminate On Sight



</doc>
<doc id="1388108" url="https://pl.wikipedia.org/wiki?curid=1388108" title="Wylizana">
Wylizana

Wylizana () – skała w Pieninach u ujścia Leśnickiego Potoku do Dunajca. Stanowi ona część grani Bystrzyka i prawe obramowanie Przełomu Leśnickiego Potoku (lewe stanowi Sama Jedna). Wylizana ma wysokość 571 m n.p.m., ponad dno Leśnickiego Potoku wznosi się na wysokość do 130 m bardzo stromą ścianą, jedną z bardziej efektownych ścian skalnych w Pieninach. Znajduje się na niej kilka nieckowatych wgłębień wymytych przez wodę (w góralskiej gwarze są to "wylizania" i stąd pochodzi nazwa skały), a także kilka garbów, tzw. Czubów. Na skale rzadkie gatunki naskalnych roślin wapieniolubnych, m.in. skalnica gronkowa, goździk postrzępiony wczesny oraz jedno z 8 tylko w Polsce stanowisk jałowca sabińskiego. Przed II wojną światową przez szczyt Wylizanej prowadził szlak turystyczny. Północne stoki Wylizanej porośnięte są lasem.
Przy Dunajcu, u podnóża Wylizanej znajduje się skrzyżowanie Drogi Pienińskiej ze Szczawnicy do Czerwonego Klasztoru, oraz drogi do Leśnicy prowadzącej wzdłuż ścian Wylizanej i koryta Leśnickiego Potoku. Dla pieszych przejście oddzielone od wąskiej szosy barierką. Dla samochodów zakaz wjazdu na obydwie te drogi (drogą do Leśnicy jeżdżą głównie samochody przewożące tratwy ze słowackiego spływu Dunajcem oraz dorożki konne i rowerzyści).

</doc>
<doc id="1388110" url="https://pl.wikipedia.org/wiki?curid=1388110" title="Rynki finansowe">
Rynki finansowe



</doc>
<doc id="1388113" url="https://pl.wikipedia.org/wiki?curid=1388113" title="Obwód Nieszawa Armii Krajowej">
Obwód Nieszawa Armii Krajowej

Obwód Nieszawa – jednostka terytorialna Związku Walki Zbrojnej, a następnie Armii Krajowej. Operowała na terenie powiatu Nieszawa i nosiła kryptonim "Niezapominajka".
Od marca 1944 do 22 stycznia 1945 komendantem Obwodu Nieszawa był Tadeusz Zalewski ps. "Jur", "Nałęcz" (później czynny w strukturze partyzantki poakowskiej).

</doc>
<doc id="1388120" url="https://pl.wikipedia.org/wiki?curid=1388120" title="Brachypelma auratum">
Brachypelma auratum

Brachypelma auratum – ptasznik dorastający do 7 cm ciała (dorosłe samice), samce zaś mniejsze (w okolicy 5,5 cm). Tak jak większość przedstawicieli rodzaju "Brachypelma" rośnie bardzo wolno, (okres dojrzewania około 4-5 lat). Posiada jad stosunkowo słaby i niegroźny dla człowieka. Dorosła samica w sprzyjających warunkach może przeżyć nawet 20 lat, samiec zdecydowanie mniej – około rok od ostatniego linienia. Nie jest to zasadniczo gatunek agresywny, aczkolwiek bywa nieco bardziej niż inni przedstawiciele tego rodzaju np. "Brachypelma smithi" czy "B. albopilosum", zaniepokojony wyczesuje włoski z odwłoka.
Wygląd.
Uda i odwłok są koloru kruczoczarnego. Na rzepkach pająka widnieją jaskrawo – pomarańczowe plamy. Karapaks przyjmuje ze wzrostem kolor czarny, jego obrzeża są koloru podpalanego brązu. Odwłok porastają jasnorude włosy.
Występowanie.
Zamieszkuje tereny wyżynne w Meksyku. W środowisku naturalnym został jednak już prawie całkowicie wytępiony z powodu dużego zapotrzebowania hodowców.
Prawne uwarunkowania hodowli.
"Brachypelma auratum" jest objęta Konwencją Waszyngtońską (CITES). Zaświadczenie o urodzeniu w niewoli zwierzęcia jest potrzebne tylko przy przewożeniu pająka przez granice na terenie UE lub rozmnażaniu i sprzedaży.

</doc>
<doc id="1388122" url="https://pl.wikipedia.org/wiki?curid=1388122" title="Obwód Kozienice Armii Krajowej">
Obwód Kozienice Armii Krajowej

Obwód Kozienice – jednostka terytorialna Związku Walki Zbrojnej, a następnie Armii Krajowej.
Operowała na terenie powiatu Kozienice i nosiła kryptonimy „Puszcza” „Krzaki” „Jeżyny” „Bławatek” „Ludwik”.
Wraz z Obwodem Radom wchodził w skład Inspektoratu A Radom Okręgu Radom-Kielce ZWZ-AK („Jodła”).
Wszystkie placówki na terenie Obwodu posiadały własne grupy dywersyjne i patrole likwidacyjne. 31 grudnia 1943 Obwód Kozienice miał zorganizowanych 96 plutonów i liczył 6120 żołnierzy.
Komendanci.
Komendantami Obwodu Kozienice ZWZ-AK byli:
Zastępcami komendanta Obwodu Kozienice ZWZ-AK byli:
Podobwody (rejony).
Obwód Kozienice AK liczył 5 podobwodów (rejonów):

</doc>
<doc id="1388128" url="https://pl.wikipedia.org/wiki?curid=1388128" title="Feliciano Rivilla">
Feliciano Rivilla

Feliciano Rivilla Muñoz (ur. 21 sierpnia 1936 w Ávili zm. 6 listopada 2017) – hiszpański piłkarz występujący na pozycji obrońcy.
Kariera klubowa.
Rivilla swoją karierę zaczynał w klubie AD Plus Ultra, w którym grał w sezonie 1955/1956. Następnie w latach 1956-1958 był zawodnikiem Rayo Vallecano. Od roku 1958 był zawodnikiem Atlético Madryt, w którym to 21 września 1958 w przegranym 4–2 meczu z Valencią zadebiutował w Primera División. Największym sukcesem w klubowej karierze Rivilly jest Mistrzostwo Hiszpanii w sezonie 1956/1966, które zdobył jako piłkarz Atlético Madryt. Karierę zakończył w 1968 roku.
Kariera reprezentacyjna.
W reprezentacji Hiszpanii Rivilla debiutował 10 lipca 1960 roku, a ostatni mecz w drużynie narodowej zagrał 10 listopada 1965 roku. Łącznie w reprezentacji wystąpił w 26 meczach, nie strzelając żadnej bramki. Był członkiem drużyny na Mundialu w Chile oraz na Mistrzostwach Europy w 1964 roku, gdzie Hiszpania jako gospodarz zdobył złoty medal, a sam Rivilla został wybrany do jedenastki turnieju. Pojechał też na Mundial do Anglii w 1966 roku, jednak nie zagrał tam, ani jednego spotkania.

</doc>
<doc id="1388129" url="https://pl.wikipedia.org/wiki?curid=1388129" title="Herb Nieszawy">
Herb Nieszawy

Herb Nieszawy – jeden z symboli miasta Nieszawa w postaci herbu.
Wygląd i symbolika.
Herb przedstawia w czerwonym polu herbowym orła srebrnego w koronie złotej, z głową zwróconą w prawo, trzymającego w szponach rybę srebrną, odwróconą grzbietem do dołu. Dziób, nogi i szpony orła – złote.

</doc>
<doc id="1388131" url="https://pl.wikipedia.org/wiki?curid=1388131" title="Kąt graniczny">
Kąt graniczny

Kąt graniczny – maksymalny kąt, pod jakim promień świetlny może padać na granicę ośrodków ulegając przy tym załamaniu. Występuje tylko w sytuacji, gdy światło rozchodzące się w ośrodku o współczynniku załamania formula_1 pada na granicę z ośrodkiem o współczynniku załamania formula_2 takim że formula_3
Przy wzroście kąta padania promienia powyżej wartości kąta granicznego, promień nie załamuje się i pojawia się efekt całkowitego wewnętrznego odbicia.
Wartość kąta granicznego można obliczyć ze wzoru Snelliusa, podstawiając za kąt załamania 90°:
a zatem:
gdzie formula_6 jest współczynnikiem załamania ośrodka, od którego światło się odbija.

</doc>
<doc id="1388136" url="https://pl.wikipedia.org/wiki?curid=1388136" title="Vauxhall VX220">
Vauxhall VX220



</doc>
<doc id="1388137" url="https://pl.wikipedia.org/wiki?curid=1388137" title="Dom Turysty PTTK „Pod Wieżycą”">
Dom Turysty PTTK „Pod Wieżycą”

Dom Turysty PTTK im. Bogusza Zygmunta Stęczyńskiego „Pod Wieżycą” – obiekt turystyczny (w przeszłości schronisko turystyczne) położony w Masywie Ślęży, na przełęczy pod Wieżycą (zwanej też Kamiennym Siodłem), w obrębie administracyjnym Sobótki.
Początki schroniska sięgają 1927 – ruch turystyczny był w tym okresie tak duży, że schronisko na Ślęży nie było w stanie przyjąć wszystkich potrzebujących noclegu. Podjęto wówczas decyzję o budowie nowego schroniska na przełęczy pod Wieżycą.
Pierwotnie schronisko miało formę parterowego budynku na kamiennej podmurówce, obecna forma jest wynikiem kilkakrotnej przebudowy i rozbudowy obiektu. Nadano mu nazwę "Blücherbaude", na cześć feldmarszałka pruskiego Gebharda Leberechta von Blüchera. Od swojego powstania było bardzo popularne i stanowiło punkt wypadowy do wycieczek na Ślężę (przebieg szlaków turystycznych wyznaczonych przed 1945 przez Towarzystwo Ślężańskie (ZGV) był odmienny od obecnego).
Po II wojnie światowej schronisko przejął wrocławski oddział Polskiego Towarzystwa Turystyczno-Krajoznawczego. W 1986 po kolejnej rozbudowie nadano mu imię nowego patrona Macieja Stęczyńskiego, podróżnika i pisarza, który po pobycie w 1851 w okolicach Sobótki, dokonał opisu Sobótki oraz Ślęży. 
Do budynku prowadzi z centrum Sobótki ulica Armii Krajowej. Poniżej schroniska zlokalizowany jest duży parking.

</doc>
<doc id="1388140" url="https://pl.wikipedia.org/wiki?curid=1388140" title="Bitwa nad Narwią (1282)">
Bitwa nad Narwią (1282)

Bitwa nad Narwią – bitwa stoczona 13 października 1282 roku pomiędzy wojskami księcia krakowskiego Leszka Czarnego a sprzymierzonymi wojskami litewsko-jaćwięskimi.
Jesienią 1282 roku połączone siły Litwinów i Jaćwingów w sile 14 tys. zbrojnych najechały ziemie lubelską. Siły najeźdźców podzielone były na trzy oddziały i po spustoszeniu Lubelszczyzny wycofały się z wielkimi łupami. Podczas odwrotu wojsk litewsko-jaćwięskich w nieznanym bliżej miejscu między Narwią a Niemnem doszło do starcia ze ścigającymi je wojskami polskimi dowodzonymi przez Leszka Czarnego. Przyjmuje się, że bitwa mogła mieć miejsce:
6-tysięczna armia polska rozdzieliła siły przeciwników i po ucieczce Litwinów rozbiła wojska jaćwieskie. Po krwawym zwycięstwie wojska polskie splądrowały Wysoczyznę Białostocką. Uważa się, że podczas tej bitwy została złamana siła militarna Jaćwingów, a najazd w roku 1283 był ostatnim łupieżczym napadem tego wojowniczego plemienia na Polskę.

</doc>
<doc id="1388142" url="https://pl.wikipedia.org/wiki?curid=1388142" title="Mickuny">
Mickuny

Mickuny (lit. "Mickūnai") – miasteczko na Litwie, na Wileńszczyźnie, okręg wileński, rejon wileński, siedziba gminy Mickuny. Położone blisko Wilna. Zamieszkane przez 1500 osób. Znajduje się tu kościół pw. Wniebowzięcia NM Panny, konsekrowany w 1826 r., gruntownie odremontowany i rozbudowany w roku 2000, lokalne urzędy, polskie gimnazjum oraz przystanek kolejowy Mickuny, położony na linii dawnej Kolei Warszawsko-Petersburskiej.
Dobra refekcyjne kapituły wileńskiej. 
Za II Rzeczypospolitej siedziba wiejskiej gminy Mickuny.
W Mickunach urodził się w 1802 Stanisław Morawski - polski lekarz, pisarz i pamiętnikarz, natomiast w 1888 Edward Pacewicz – polski kapitan żeglugi wielkiej, porucznik Marynarki Wojennej II RP.

</doc>
<doc id="1388143" url="https://pl.wikipedia.org/wiki?curid=1388143" title="Mickūnai">
Mickūnai



</doc>
<doc id="1388145" url="https://pl.wikipedia.org/wiki?curid=1388145" title="Zbór Kościoła Zielonoświątkowego „Oaza” w Lublinie">
Zbór Kościoła Zielonoświątkowego „Oaza” w Lublinie

Zbór Kościoła Zielonoświątkowego „Oaza” w Lublinie – największy zbór ewangelikalny w Lublinie, będący chrześcijańską społecznością protestancką o charakterze zielonoświątkowym. Należy do okręgu wschodniego Kościoła Zielonoświątkowego w RP.
Działalność.
Główne nabożeństwo zboru odbywa się każdej niedzieli o godz. 10.30. W pierwszą niedzielę każdego miesiąca zbór obchodzi pamiątkę Wieczerzy Pańskiej (pod obiema postaciami). Nabożeństwo niedzielne dzieli się na dwie zasadnicze części. Podczas pierwszej wierni uwielbiają Boga poprzez modlitwy i radosny śpiew przy akompaniamencie różnych instrumentów muzycznych (m.in. fortepianu, gitary, bębnów, perkusji itp.). Towarzyszy temu spontaniczne wyrażanie wdzięczności dla Boga poprzez klaskanie, wznoszenie rąk, czy taniec. Podczas nabożeństw dochodzi do manifestacji charyzmatycznych, w postaci mówienia językami, proroctwa, czy uwalniania od demonów. Drugą część nabożeństwa stanowi kazanie wygłoszone w oparciu o Pismo Święte. Podczas nabożeństw czytana jest Biblia. Równolegle do niedzielnego nabożeństwa organizowane są zajęcia dla dzieci w ramach szkółki niedzielnej.
Oprócz głównego nabożeństwa, zbór spotyka się również na nabożeństwie w środę o godz. 18.00. Przy zborze działa Duszpasterstwo Akademickie „Petra” oraz Szkoła Biblijna „EuroMission”. Misją szkoły jest przygotowanie wiernych do służby ewangelizacji, głoszenia Słowa, rozwijania darów duchowych i zakładania nowych zborów. Zjazdy w lubelskiej filii szkoły odbywają się raz w miesiącu (w soboty) w Lublinie i Terespolu. W zborze przez półtora roku do jesieni 2008 odbywały się próby lubelskiego chóru gospelowego „Gospeople” („ludzie ewangelii”). Przy zborze działa również punkt katechetyczny.
Dom modlitwy.
Zbór posiada własny, wolnostojący dom modlitwy, znajdujący się na rogu ulicy Tatarskiej oraz przelotowej drogi krajowej nr 17 (al. Tysiąclecia). Jest to największy ewangeliczny dom modlitwy w Lublinie.
Historia.
Zbór powstał w 1989 roku. W 1995 roku prezydent miasta Lublina Paweł Bryłowski przekazał w kilkuletnie użytkowanie lokal przy ulicy Kalinowszczyzna 52. W tym też roku przyznano działkę przy ulicy Tatarskiej. Obecnie zbór liczy 130 członków i jest największym ewangelikalnym zborem w Lublinie.
Duży wpływ na rozwój zboru, a także na jego charakter i styl nabożeństw miał kontakt z „Ambasadą Bożą” pastora Sundaya Adelaja w Kijowie.

</doc>
<doc id="1388146" url="https://pl.wikipedia.org/wiki?curid=1388146" title="Lokomotywa hybrydowa">
Lokomotywa hybrydowa



</doc>
<doc id="1388147" url="https://pl.wikipedia.org/wiki?curid=1388147" title="Storm of the Light’s Bane">
Storm of the Light’s Bane

Storm of the Light’s Bane – drugi pełnometrażowy album black/death metalowej grupy Dissection. Nagrywany w marcu 1995 roku, wydany 17 listopada tego samego roku przez Nuclear Blast. W 2006 r. pojawiła się wznowiona edycja w dwupłytowym wydaniu.
Ponadto japońska edycja albumu zawiera bonusowy utwór "5. The Feathers Fell" pomiędzy "Where Dead Angels Lie" a "Retribution – Storm Of The Light’s Bane".
Lista utworów.
Storm of the Light’s Bane '95
Demo '94
Where Dead Angels Lie MCD '96

</doc>
<doc id="1388148" url="https://pl.wikipedia.org/wiki?curid=1388148" title="Real Time Messaging Protocol">
Real Time Messaging Protocol

Real Time Messaging Protocol (RTMP) to zastrzeżony protokół stworzony przez Adobe Systems dla streamingu audio, wideo i danych, pomiędzy playerem Flash a serwerem.

</doc>
<doc id="1388149" url="https://pl.wikipedia.org/wiki?curid=1388149" title="Joaquin Peiró">
Joaquin Peiró



</doc>
<doc id="1388150" url="https://pl.wikipedia.org/wiki?curid=1388150" title="Waldemar Jędryka">
Waldemar Jędryka

Waldemar Jędryka (ur. 15 lutego 1950 w Słupsku) – polski polityk, przedsiębiorca, poseł na Sejm I kadencji.
Życiorys.
Ukończył w 1989 studia w Instytucie Konserwacji Zabytków Architektury na Wydziale Sztuk Pięknych Uniwersytetu Mikołaja Kopernika w Toruniu. Zawodowo zajmował się konserwacją zabytków.
W latach 1991–1993 sprawował mandat posła I kadencji, wybranego w okręgu koszalińsko-słupskim z listy Partii X założonej przez Stanisława Tymińskiego. W trakcie kadencji przeszedł do Sojuszu Lewicy Demokratycznej, z ramienia którego bez powodzenia w 1993 ubiegał się o reelekcję.
Od czasu zakończenia pracy w parlamencie powrócił do prowadzenia własnej działalności gospodarczej w ramach firmy rodzinnej. Działał też w Unii Pracy.

</doc>
<doc id="1388155" url="https://pl.wikipedia.org/wiki?curid=1388155" title="Nigrita białobrzucha">
Nigrita białobrzucha

Nigrita białobrzucha ("Nigrita fusconotus") – gatunek małego ptaka z rodziny astryldowatych (Estrildidae). Występuje w zachodniej i środkowej Afryce na terytorium szacowanym na około 5 720 000 km².
Długość ciała 10–11,5 cm; masa ciała 7–11 g (podgatunek nominatywny).
Żyje w lasach. Jest spotykany w takich krajach, jak Angola, Benin, Kamerun, Republika Środkowoafrykańska, Republika Konga, Demokratyczna Republika Konga, Wybrzeże Kości Słoniowej, Gabon, Ghana, Gwinea, Kenia, Liberia, Mali, Nigeria, Rwanda, Sierra Leone, Tanzania i Uganda.
Żywi się owadami i owocami.
Systematyka.
Wyróżniono dwa podgatunki "N. fusconatus":
Status.
Międzynarodowa Unia Ochrony Przyrody (IUCN) uznaje nigritę białobrzuchą za gatunek najmniejszej troski (LC, "least concern") nieprzerwanie od 1988 roku. Całkowita liczebność populacji nie została oszacowana, ale ptak opisywany jest jako dość pospolity do lokalnie pospolitego. Trend liczebności populacji uznaje się za stabilny.

</doc>
<doc id="1388156" url="https://pl.wikipedia.org/wiki?curid=1388156" title="Fuad Anwar Amin">
Fuad Anwar Amin



</doc>
<doc id="1388158" url="https://pl.wikipedia.org/wiki?curid=1388158" title="Nigrita fusconotus">
Nigrita fusconotus



</doc>
<doc id="1388164" url="https://pl.wikipedia.org/wiki?curid=1388164" title="Ratownictwo górnicze">
Ratownictwo górnicze

Ratownictwo górnicze – dział ratownictwa zajmujący się udzielaniem pomocy górnikom i kopalniom zagrożonym skutkami zdarzeń związanych z pożarami podziemnymi, wybuchami gazów kopalnianych i pyłu węglowego, wyrzutami gazów i skał, zawałami skał i tąpaniami, gwałtownymi wdarciami wody do wyrobisk górniczych oraz usuwania skutków i przywracania bezpiecznych warunków pracy po zaistnieniu tych zdarzeń oraz działalnością prewencyjną i szkoleniową w kopalniach.
Organizacja i działanie w Polsce.
Podstawą ratownictwa górniczego w polskich kopalniach węgla kamiennego są ratownicy górniczy zgrupowani w zakładach górniczych. W każdym zakładzie górniczym prowadzącym roboty górnicze są drużyny ratownicze liczące od kilkunastu do 80 ratowników. Łącznie ratowników w zakładach górniczych jest ponad 6 tys. Oni stanowią większość ratownictwa górniczego. Natomiast w Centralnej Stacji Ratownictwa Górniczego SA (CSRG) jako najważniejszej jednostce ratownictwa górniczego zgrupowani są zawodowi ratownicy górniczy i ratownicy okresowo delegowani z zakładów górniczych.
Zadania ratownicze CSRG SA wykonuje poprzez pogotowia górnicze zgrupowane w 3 Okręgowych Stacjach Ratownictwa Górniczego, 6 pogotowi specjalistycznych i zawodowych ratowników.
Z dwustopniowego systemu zabezpieczenia ratowniczego wynika, że podstawą ratownictwa górniczego są ratownicy w zakładach górniczych. CSRG SA zabezpiecza zakłady górnicze dyżurującymi przez 24 godz. zastępami (łącznie 50 ludzi) oraz specjalistycznym sprzętem wspomagającym prowadzenie akcji przez kopalniane zastępy ratownicze.
Istota zabezpieczenia ratowniczego przez CSRG SA polega na tym, że w dowolnej chwili w ciągu doby można przesłać na dowolny zakład górniczy kilkunastu ratowników z odpowiednim sprzętem, a w tym czasie zakład górniczy ma czas mobilizować większą ilość swoich ratowników, ponieważ na każdej zmianie roboczej w dni tzw. czarne w podziemiach każdej kopalni dyżurują po dwa zastępy ratownicze (zgodnie z odpowiednimi przepisami ratowniczymi), wykonując najczęściej prace profilaktyki przeciwpożarowej lub inną profilaktykę.
Centralna Stacja Ratownictwa Górniczego z siedzibą w Bytomiu posiada trzy oddziały:
Stacje stanowią trzon ratownictwa górniczego w Polsce. Utrzymywane są w nich w stałej gotowości, umożliwiającej natychmiastowy wyjazd na wezwanie z zakładu górniczego dyżurujące zawodowe zastępy ratownicze, zawodowe pogotowia specjalistyczne, lub dyżurujące zastępy dla grup zakładów górniczych. Stacje w razie zagrożenia działają na terenie całego kraju. W normalnym trybie zabezpieczają one określone kopalnie. Przykładowo stacja w Wodzisławiu Śląskim zabezpiecza 9 kopalń węgla kamiennego: „KWK Rydułtowy-Anna”, „KWK Marcel”, „KWK Chwałowice”, „KWK Jankowice”, „KWK Borynia”, „KWK Jas-Mos”, „KWK Zofiówka”, „KWK Pniówek” i „KWK Krupiński”. W sumie CSRG SA zabezpiecza: 31 kopalń węgla kamiennego, 3 kopalnie soli, 2 kopalnie rud cynku i ołowiu, 3 kopalnie surowców budowlanych, 4 inne zakłady. W Okręgowych Stacjach Ratownictwa Górniczego (OSRG) przeprowadza się również szkolenia oraz ćwiczenia z zakresu ratownictwa górniczego. Magazynuje się tam również sprzęt potrzebny do prowadzenia akcji ratunkowych.
Okręgowe stacje ratownictwa górniczego działają również w krajowym systemie ratowniczo-gaśniczym udzielając pomocy (w ludziach i sprzęcie) straży pożarnej podczas dużych katastrof i innych poważnych zagrożeń, np. ratowali rannych w zawalonej hali MTK w Chorzowie.

</doc>
<doc id="1388165" url="https://pl.wikipedia.org/wiki?curid=1388165" title="Lowarzy">
Lowarzy

Lowarzy (rom. "Lovara", "Lovari") – romska grupa etniczna, zamieszkująca tradycyjnie Europę Środkową, m.in. Polskę. Pochodzą z terytorium historycznych Węgier (głównie Siedmiogrodu). 
Ich nazwa wywodzi się od węgierskiego słowa "ló" – „koń”, co stanowi nawiązanie do ich tradycyjnej profesji, jaką jest handel m.in. środkami transportu – niegdyś końmi, a współcześnie samochodami. W XIX wieku wyruszywszy ze swej węgierskiej ojczyzny rozprzestrzenili się po świecie, obecnie żyją w większości państw Europy i obu Ameryk. Na czele społeczności Lowarów w danym kraju stoi kolegialna rada starszych, zwana Kris. Większość Lowarów to katolicy.

</doc>
<doc id="1388170" url="https://pl.wikipedia.org/wiki?curid=1388170" title="Arrow Rock (Missouri)">
Arrow Rock (Missouri)

Arrow Rock – wioska w hrabstwie Saline w stanie Missouri, w Stanach Zjednoczonych. Zaludnienie wynosiło 79 osób według spisu ludności z 2000 roku. Musical "Tom Sawyer" (1973), oparty na powieści Marka Twaina, był filmowany w tym miejscu. "Arrow Rock Historic District" uważany jest za Narodowy Pomnik Historii.
Dane demograficzne.
Według spisu ludności z roku 2000 wioskę zamieszkiwało 79 osób, w 39 gospodarstwach domowych i 24 rodzinach.
Średni wiek mieszkańców wynosił 57 lat. 13,9% ogółu mieszkańców była poniżej 18 roku życia, 3,8% w wieku 18-24, 11,4% w wieku 25-44, 35,4% w wieku 45-64 i 35,4% w wieku lat 65 lub starszych. Na 100% kobiet przypadało 97,5% mężczyzn.
Średni dochód na głowę mieszkańca wynosił 28, 344 USD.
Historia.
W roku 1804 Lewis i Clark przechodzili przez miejsce, gdzie później założono Arrow Rock i odnotowali istnienie salin nad rzeką Missouri. Osada powstała w roku 1829, gdy wędrujący na zachód wzdłuż Santa Fe Trail osadnicy i handlarze zaczęli napływać w te strony. Początkową nazwę "Philadelphia" zmieniono w roku 1833 na Arrow Rock. Nazwa pochodzi od Indian, którzy tu wydobywali krzemień potrzebny do produkcji grotów strzał. Joseph Houston z Wirginii wzniósł w osadzie w roku 1834 pierwszy piętrowy budynek znany jako "Old Tavern". Old Tavern była wiejskim sklepikiem, barem, a jednocześnie hotelem. "“W roku 1860 Arrow Rock stało się najważniejszym portem rzecznym w hrabstwie Saline, z liczbą ludności ponad 1000 osób, czego niemal połowę stanowili Afroamerykanie”" (The Village of Arrow Rock Journal 2007). Z tamtych czasów pozostały Old Tavern, kamienne rynsztoki przy Main Street i kilka budynków, jak np. J.P. Sites Gun Shop, datowany na połowę lat 1830. i odrestaurowany w czterdzieści lat później, Log Cabin, Miler House, Brown Lodge, kościół, Lawless House, Kaplica Browna i stary urząd pocztowy.

</doc>
<doc id="1388173" url="https://pl.wikipedia.org/wiki?curid=1388173" title="Miłość jak czekolada">
Miłość jak czekolada

Miłość jak czekolada (hiszp. "Dame Chocolate") - amerykańska telenowela wyprodukowana przez telewizję Telemundo w 2007 roku.
Opis fabuły.
Rosita Amado jest niezbyt urodziwą, ale szczerą i dobrą dziewczyną. Mieszka wraz z rodziną w wiosce w Meksyku nieopodał granicy z USA. Pewnego dnia odwiedza ją dziadek, który postanawia przed śmiercią zdradzić jej sekretny przepis na czekoladę. O tajnej recepturze nie może jednak dowiedzieć się nikt spoza rodziny. Wkrótce Rosita spotyka na swojej drodze Bruce'a, którego zaczyna darzyć miłością. Przystojny, inteligentny i bogaty Bruce nie zwraca najmniejszej uwagi na Rositę, a w dodatku jest jednym z właścicieli ogromnej firmy produkującej czekoladę "Chocolate Supremo". W dodatku jego matka Grace Remington, kobieta zła i okrutna, nienawidzi Rositę i chce odebrać jej przepis na czekoladę. Pewnego dnia za namową matki Bruce postanawia udawać, że odwzajemnia uczucia Rosity. aby zdobyć sekretny przepis na czekoladę. Kiedy Rosita dowiaduje się prawdy, postanawia uciec z Angelem. Tymczasem wszyscy są przekonani, że Rosita zginęła w wypadku. Ta jednak zmienia twarz w Reality Show i wraca, aby zemścić się na rodzinie Remington.

</doc>
<doc id="1388175" url="https://pl.wikipedia.org/wiki?curid=1388175" title="Anna Karenina (miniserial)">
Anna Karenina (miniserial)

Anna Karenina – czteroodcinkowy serial brytyjski z roku 2000 roku, dramat w reżyserii Davida Blaira. Scenariusz na podstawie powieści Lwa Tołstoja pod tym samym tytułem napisał Allan Cubitt. Autorem zdjęć filmowych jest Ryszard Lenczewski. Serial ten realizowano w Polsce od października 1999 r. do lutego roku 2000.
Polacy biorący udział w realizacji serialu.
Ekipa.
i inni
Fabuła.
Zob. "Anna Karenina" (powieść)

</doc>
<doc id="1388176" url="https://pl.wikipedia.org/wiki?curid=1388176" title="Jerzy Janosik">
Jerzy Janosik



</doc>
<doc id="1388181" url="https://pl.wikipedia.org/wiki?curid=1388181" title="Aleksandretta wielkodzioba">
Aleksandretta wielkodzioba

Aleksandretta wielkodzioba, papuga wielkodzioba ("Psittacula megalorynchos") – gatunek dużego ptaka z rodziny papug wschodnich (Psittaculidae). Zamieszkuje wyspy Indonezji oraz kilka wysp południowych Filipin, gdzie prawdopodobnie została introdukowana.
Taksonomia.
Aleksandretta wielkodzioba po raz pierwszy zgodnie z zasadami nazewnictwa binominalnego została opisana w 1783 r. przez holenderskiego przyrodnika Pietera Boddaerta, który nadał jej nazwę "Psittacus megalorhynchos". Od 2022 r. jest zaliczana do rodzaju "Psittacula", choć wielu autorów wciąż umieszcza ją w "Tanygnathus". Gatunek ten najbliżej jest spokrewniony z aleksandrettą modroczapkową ("Psittacula lucionensis"). Obecnie wyróżnia się 5 podgatunków. W związku z wykazywaniem dużej zmienności w ubarwieniu w przeszłości wyróżniane były także podgatunki "viridipennis", "djampeae", "floris", "obiensis", "batchianensis", "fuliginosus" oraz "insularum". Obecnie są one włączone do podgatunku nominatywnego.
Podgatunki i zasięg występowania.
Międzynarodowy Komitet Ornitologiczny (IOC) wyróżnia następujące podgatunki "P. megalorynchos":
Podgatunek nominatywny został introdukowany w południowej części Mindanao i na pobliskich wyspach Balut i Sarangani.
Morfologia.
Aleksandretty wielkodziobe osiągają długość około 41 cm oraz ważą 260 g. Cechą charakterystyczną jest duży, czerwony dziób od którego wzięła się nazwa gatunkowa w wielu językach (w tym polskim). W ubarwieniu dominuje kolor zielony. Dymorfizm płciowy jest słabo widoczny. Samica jest trochę mniejsza od samca. Kuper jest jasnoniebieski, a dolne części ciała żółtawe. Barkówki i pokrywy skrzydłowe mogą być ubarwione w różny sposób. Najczęściej środek piór jest ciemny z jaśniejszymi (żółtymi lub zielonymi) krawędziami. Ogon od górnej części jest zielony z żółtym zakończeniem, a od spodu cały żółty. Lotki niebieskozielone. Tęczówki są białe lub żółtawe, a nogi szarozielonkawe lub czarne. Młode osobniki mają małe i średnie pokrywy skrzydłowe zielone zamiast czarnych.
Podgatunek "P. m. affinis" różni się niebieskawym nalotem na głowie. Barkówki są zielone, a małe i średnie pokrywy skrzydłowe niebieskie.
"P. m. sumbensis" ma ciemnoniebieski kuper, a głowa jest ciemnozielona.
"P. m. hellmayri" przypomina "P. m. affinis". Różni się brakiem barwy niebieskiej na pokrywach skrzydłowych. Zgięcie skrzydła jest zielone.
"P. m. subaffinis" również przypomina "P. m. affinis". Ich kuper jest jasnoniebieskawy. Niebieski na pokrywach skrzydłowych jest w śladowych ilościach.
Ekologia i zachowanie.
Występuje na przybrzeżnych nizinach i przyległych pogórzach – w lasach pierwotnych i wysokich lasach wtórnych, na obrzeżach lasów i namorzynach; odwiedza także plantacje palm kokosowych. Spotykana do wysokości 1000 m n.p.m.
Ich dietę stanowią owoce, kwiaty, orzechy.
Sezon lęgowy trwa od sierpnia do grudnia. W zniesieniu dwa eliptyczne jaja o wymiarach 39,0×28,5 mm.
Status.
Międzynarodowa Unia Ochrony Przyrody (IUCN) uznaje aleksandrettę wielkodziobą za gatunek najmniejszej troski (LC – "Least Concern") nieprzerwanie od 1988 r. Liczebność populacji nie jest znana, jej trend uznaje się za malejący. Zagrożenie może stanowić utrata środowiska i handel ptakami. We wrześniu 1991 r. zakazano handlowania tym gatunkiem. Został on wymieniony w Załączniku II konwencji CITES.

</doc>
<doc id="1388185" url="https://pl.wikipedia.org/wiki?curid=1388185" title="Tanygnathus megalorynchos">
Tanygnathus megalorynchos



</doc>
<doc id="1388188" url="https://pl.wikipedia.org/wiki?curid=1388188" title="Gorlickie Zagłębie Naftowe">
Gorlickie Zagłębie Naftowe

Gorlickie Zagłębie Naftowe – jeden z najstarszych obszarów wydobycia i przerobu ropy naftowej na świecie. Położony w Beskidzie Niskim w dorzeczu rzeki Ropy (niektórzy autorzy włączają w jego skład kopalnię ropy naftowej w Klęczanach koło Nowego Sącza). Główne miasto – Gorlice, pozostałe ważniejsze miejscowości: Biecz, Klęczany koło Nowego Sącza, Kobylanka, Kryg, Libusza, Lipinki, Męcina Wielka, Ropa, Sękowa, Siary. Działali tu m.in. Ignacy Łukasiewicz, William McGarvey, Albert Fauck, Władysław Długosz, książę Stanisław Jabłonowski. Obecnie w znacznym stopniu wyeksploatowane.
Prapoczątki przemysłu naftowego w rejonie gorlickim.
Płytko zalegająca ropa naftowa (zwana olejem skalnym) znana była mieszkańcom tego regionu od wieków. Wyciekając na powierzchnię gromadziła się w zagłębieniach terenu, potokach, stawach. Niekiedy zatruwała wodę w wykopanych studniach. Jej zbieraniem zajmowali się tzw. maziarze (inaczej łybacy, ropiarze), używając w tym celu warkoczy wykonanych z końskiego włosia bądź konopi. Gdy zapotrzebowanie zwiększyło się, kopano tzw. bęsie, tzn. zagłębienia do których napływała ropa. Wykorzystywano ją w lecznictwie ludowym m.in. na rany i owrzodzenia, przy przeziębieniach i gruźlicy oraz jako lekarstwo na motylicę u owiec i grudę u koni. Używano jej do zmiękczania skór, smarowania osi wozów i młynów.
W 1530 roku Seweryn Boner poszukiwał złota w Górze Chełm we wsi Ropa. Ropa naftowa zalała mu kopalnie uniemożliwiając dalszą pracę. Ukuło się wówczas powiedzenie: „ten kto w Ropie złota szukał, ropą się opłukał”. Grunty sołtysie nadawano w okolicznych wsiach np. w Męcinie Wielkiej z prawem zbierania oleju skalnego. Czyniono tak m.in. za panowania Jana III Sobieskiego. Teki Schneidera z 1808 roku mówią o sporze rodzin chłopskich Bylinów i Haluchów o wymiar pańszczyzny za korzystanie ze studzien ropnych w Siarach użytkowanych już ok. 1760 roku. W 1791 roku Jan Wybranowski wydzierżawiał chłopom studnie ropne na pograniczu Siar i Sękowej.
Początki wykorzystywania ropy naftowej do celów przemysłowych.
Książę Stanisław Jabłonowski założył w 1852 roku Fabrykę Asfaltu w Kobylance. Ropa do zakładu była dostarczana przez Jana Szymonowicza – właściciela Sękowej, Siar i Sokoła. W lipcu 1852 roku w tzw. „Pustym lesie” na pograniczu wsi Siary i Sękowa ks. Stanisław Jabłonowski „dostał szybem kopanym ropę naftową”. Kopanka miała 6 sążni (11,4 m) głębokości. Świadczy o tym list Kwiryna Rogowskiego uczestniczącego w Komisji Górniczej odbytej we wrześniu 1852 roku. Stwierdza on również, iż Stanisław Jabłonowski już na początku 1852 roku otrzymał w CK Sądzie Górniczym w Wieliczce „wyłączności górnicze” na obszar „Pustego Lasu”. Krakowski „Czas” w 1853 roku informowała o sprowadzeniu górników ze Śląska oraz odnalezieniu obfitych pokładów „surowca ziemnego” przez ks. Stanisława Jabłonowskiego. Ta sama gazeta w styczniu 1854 roku donosiła o odkryciu pokładów asfaltu w Męcinie, Dominikowicach i przedmieściu Gorlic Magdalenie. Powstawały kolejne kopalnie oleju skalnego w m.in. Lipinkach i Libuszy.
Działalność Ignacego Łukasiewicza.
Jesienią 1853 roku przybył do Gorlic Ignacy Łukasiewicz, prowadzący wcześniej we Lwowie wraz z Janem Zehem, zakończone powodzeniem, doświadczenia nad destylacją ropy naftowej i zastosowaniem jej do oświetlenia (31 lipca 1853 zaprezentował działającą lampę naftową w szpitalu we Lwowie). Zatrudnił się jako prowizor w aptece Ludwiki Bartkowej (według innych źródeł wydzierżawił aptekę Tomaniewicza) w Gorlicach. Kontynuował tutaj swoje badania. Prawdopodobnie posiadał własną kopalnię ropy naftowej w Męcinie Wielkiej. Należała do niego (wraz z Marcelim Grabowskim) kopalnia w Szymbarku oraz udziały w kopalni Jana Szymonowicza w Sękowej. W 1854 roku na placu w dzielnicy Gorlic Zawodzie zapłonęła pierwsza na świecie uliczna lampa naftowa.
Ignacy Łukasiewicz prowadził wówczas interesy również w okolicach Krosna i Jasła. W 1854 roku Tytus Trzecieski zainteresował wynalazcę lampy naftowej wyciekami ropy naftowej w Bóbrce koło Krosna. W tym samym roku doszło do założenia spółki pomiędzy Tytusem Trzecieskim (kapitał), Ignacym Łukasiewicz (wiedza) i Karolem Klobassą-Zrenckim (ziemia). Powstała kopalnia ropy naftowej w Bóbrce, na której terenie znajduje się obecnie skansen – Muzeum Przemysłu Naftowego i Gazowniczego im. Ignacego Łukasiewicza. W 1856 roku (źródła podają daty od 1854 do 1859) Ignacy Łukasiewicz wybudował destylarnia ropy naftowej w Ulaszowicach (obecnie część Jasła).

</doc>
<doc id="1388190" url="https://pl.wikipedia.org/wiki?curid=1388190" title="John Wheatley">
John Wheatley

John Wheatley (ur. 19 maja 1869 w Bonmahon w hrabstwie Waterford w Irlandii, zm. 12 maja 1930) – brytyjski polityk, członek Partii Pracy, minister w pierwszym rządzie Ramsaya MacDonalda.
Był synem Thomasa i Johanny Wheatley. W 1876 r. jego rodzina przeprowadziła się do Braehead w hrabstwie Lanarkshire w Szkocji. Początkowo John pracował jako górnik, ale wkrótce założył własną drukarnię, w której drukował lewicowe teksty polityczne. Wiele z nich Wheatley napisał osobiście, m.in. "How the Miners are Robbed?" (1907), "The Catholic Workingman" (1909), "Eight Pound Cottages for Glasgow Citizens" (1913), "Municipial Banking" (1920), czy też "The New Rent Act" (1920). W 1907 r. wstąpił do Niezależnej Partii Pracy. Założył i był pierwszym przewodniczącym Catholic Socialist Society.
Podczas I wojny światowej Wheatley był zaangażowany w ruch antywojenny. Zasiadał w radzie miejskiej Glasgow. W 1922 r. został wybrany do Izby Gmin jako reprezentant okręgu Glasgow Shettleston. Styl prowadzenia przezeń dyskusji nie jednał mu sympatii lidera partii, Ramsaya MacDonalda. W czerwcu 1923 r. Wheatley został zawieszony w prawach deputowanego, kiedy na rządową propozycję zmniejszenia dotacji na rzecz szpitali dziecięcych nazwał konserwatystów „mordercami”.
W 1924 r. Wheatley został ministrem zdrowia w pierwszym rządzie MacDonalda. Doprowadził wówczas do uchwalenia Housing Act, który zakładał zwiększenie ilości mieszkań budowanych dla klasy robotniczej. W latach 1924-1929 krytykował posunięcia MacDonalda i nie wszedł w skład drugiego laburzystowskiego rządu w 1930 r.
Zmarł w 1930 r. Na jego cześć nazwano John Wheatley College w Glasgow. Jego bratanek, John Thomas Wheatley, również był laburzystowskim deputowanym. Został również lordem adwokatem.

</doc>
<doc id="1388194" url="https://pl.wikipedia.org/wiki?curid=1388194" title="Okręg wyborczy Glasgow Shettleston">
Okręg wyborczy Glasgow Shettleston

Okręg wyborczy Glasgow Shettleston powstał w 1918 r. i wysyłał do brytyjskiej Izby Gmin jednego deputowanego. Okręg położony był w mieście Glasgow. Został zlikwidowany w 2005 r.

</doc>
<doc id="1388196" url="https://pl.wikipedia.org/wiki?curid=1388196" title="Pariżskaja Kommuna">
Pariżskaja Kommuna



</doc>
<doc id="1388204" url="https://pl.wikipedia.org/wiki?curid=1388204" title="Tony Sanneh">
Tony Sanneh

Anthony (Tony) Sanneh (ur. 1 czerwca 1971 w Saint Paul) – amerykański piłkarz występujący na pozycji obrońcy lub pomocnika.
Kariera klubowa.
Tony Sanneh zawodową karierę rozpoczynał w 1994 roku w Milwaukee Rampage. Następnie zdecydował się sprawdzić swoje siły w futsalu i dołączył do zespołu Chicago Power. Przygoda Sanneha z halową odmianą piłki nożnej nie trwała jednak zbyt długo i Amerykanin podpisał kontrakt z drużyną Minnesota Thunder. W trakcie sezonu 1996 ponownie zdecydował się zmienić klub. Ostatecznie odszedł do D.C. United, w barwach którego zadebiutował w rozgrywkach Major League Soccer. W nowym klubie Sanneh od razu wywalczył sobie miejsce w podstawowej jedenastce.
W 1998 roku przeniósł się do Niemiec, a konkretnie do Herthy Berlin. W debiutanckim sezonie zajął z nią trzecie miejsce w Bundeslidze. W Hercie amerykański piłkarz pełnił rolę rezerwowego i przez trzy lata wystąpił tylko w 31 ligowych pojedynkach. W letnim okienku transferowym w 2001 roku Sanneh przeszedł do beniaminka niemieckiej ekstraklasy – 1. FC Nürnberg. W sezonie 2001/2002 zaliczył 30 występów, jednak w kolejnych rozgrywkach musiał się już pogodzić z rolą zmiennika. Po spadku zespołu z Norymbergi do drugiej ligi w sezonie 2002/2003 Amerykanin zdecydował się powrócić do kraju. Najpierw został zawodnikiem Columbus Crew, a następnie przez dwa lata reprezentował barwy Chicago Fire.
24 lipca 2007 roku Sanneh po raz drugi w karierze trafił do Minnesota Thunder, a następnie przeniósł się do Colorado Rapids. W jego barwach po raz pierwszy wystąpił 16 sierpnia tego samego roku w pojedynku przeciwko New England Revolution. 24 stycznia 2008 roku działacze Colorado Rapids poinformowali, że nie mają zamiaru przedłużyć kontraktu z Sannehem. W styczniu 2009 roku Amerykanin wznowił karierę i został piłkarzem Los Angeles Galaxy.
Kariera reprezentacyjna.
W reprezentacji Stanów Zjednoczonych Sanneh zadebiutował 29 stycznia 1997 roku w przegranym 1:2 spotkaniu z Chinami. W 2002 roku Bruce Arena powołał go do 23-osobowej kadry reprezentacji na mistrzostwa świata. Na mundialu w Korei Południowej i Japonii Amerykanie dotarli do ćwierćfinału, w którym przegrali z Niemcami 0:1. Sanneh na turnieju tym był podstawowym zawodnikiem swojego zespołu i wystąpił we wszystkich meczach. Łącznie dla drużyny narodowej zaliczył 43 występy, w których trzy razy wpisał się na listę strzelców.

</doc>
<doc id="1388206" url="https://pl.wikipedia.org/wiki?curid=1388206" title="Scooby Doo i król goblinów">
Scooby Doo i król goblinów

Scooby Doo i król goblinów (ang. "Scooby Doo and the Goblin King") – 17. film animowany i 12. animowany pełnometrażowy z serii "Scooby Doo". Wyprodukowany w roku 2008, następca filmu "Scooby Doo i śnieżny stwór" (2007). Wydany na Halloween, na podstawie odcinka serialu "Szczeniak zwany Scooby Doo" – "Duch, który wpada na kolację". Premiera DVD nastąpiła w Stanach Zjednoczonych 16 września 2008 (dystrybucja – Warner Home Video), zaś premiera w Polsce – 24 października 2008 (dystrybucja – Galapagos Films).
Premiera filmu w Cartoon Network – 22 grudnia 2009 roku o godz. 09:05 w Świątecznym Kinie Cartoon Network.
Fabuła.
Jest noc Halloween. Scooby i Kudłaty dostają zadanie dostać się do magicznego świata pełnego goblinów i odebrać berło goblinów, ale muszą działać szybko, albo zostaną tam na zawsze. Księżniczka wróżek przybywa na Ziemię, lecz zostaje porwana i tylko Fred, Daphne i Velma muszą ją uratować. Czy Scooby i Kudłaty wydostaną się z magicznego świata i pomogą reszcie w walce z goblinami i ratowaniu księżniczki wróżek?
Wersja polska.
W wersji polskiej wystąpili:
Wersja polska: Master Film
Reżyseria: Agata Gawrońska-Bauman
Dialogi polskie: Dorota Filipek-Załęska
Dźwięk: Jacek Marcinkowski i Jakub Lenarczyk
Montaż: Gabriela Turant-Wiśniewska
Kierownictwo produkcji: Katarzyna Fijałkowska
Kierownictwo muzyczne: Eugeniusz Majchrzak
Teksty piosenek: Andrzej Brzeski
Śpiewali: Aleksander Mikołajczak, Wojciech Machnicki, Janusz Wituch oraz Katarzyna Łaska, Magdalena Tul, Anna Sochacka, Paweł Hartlieb, Maciej Molęda, Artur Bomert

</doc>
<doc id="1388208" url="https://pl.wikipedia.org/wiki?curid=1388208" title="Agnieszka Domańska (łyżwiarka figurowa)">
Agnieszka Domańska (łyżwiarka figurowa)

Agnieszka Domańska (ur. 8 marca 1975 w Łodzi) – polska łyżwiarka figurowa startująca w parach tanecznych z Marcinem Głowackim. Uczestniczka igrzysk olimpijskich (1994), uczestniczka mistrzostw Europy i świata, trzykrotna mistrzyni Polski (1992–1994).
Po zakończeniu kariery amatorskiej w 1995 roku występowała w rewii łyżwiarskiej "Holiday on Ice" (1995–1996), a następnie realizowała się jako przedsiębiorca m.in. w firmie Victory (ubierała polskich olimpijczyków), jako specjalistka ds. marketingu (1999–2002), od 2002 roku właścicielka Centrum Ruchu „Olimpijka” w Łodzi. Następnie została sędzią międzynarodowym w konkurencji par tanecznych.

</doc>
<doc id="1388211" url="https://pl.wikipedia.org/wiki?curid=1388211" title="Marcin Głowacki (łyżwiarz figurowy)">
Marcin Głowacki (łyżwiarz figurowy)

Marcin Marek Głowacki (ur. 18 lutego 1973 w Łodzi) – polski łyżwiarz figurowy, startujący w parach tanecznych z Agnieszką Domańską. Uczestnik igrzysk olimpijskich (1994), uczestnik mistrzostw Europy i świata, trzykrotny mistrz Polski (1992–1994). Następnie trener łyżwiarstwa w Gillingham.
Życiorys.
W trakcie kariery sportowej reprezentował łódzkie kluby: Społem i ŁTŁF. Był wychowankiem Marii Olszewskiej-Lelonkiewicz. Uczestnik mistrzostw świata juniorów w latach 1989 (13. miejsce w parze z Kingą Zielińską), 1990 – 9. miejsce (partnerką była Kinga Zielińska), 1991 – 12. miejsce (partnerką była Agnieszka Domańska). W kategorii seniorów występował z Agnieszką Domańską w konkurencji tańców na lodzie. Para ta w latach 1992–1994 zdobyła mistrzostwo Polski, a w roku 1995 wicemistrzostwo. Uczestnik mistrzostw świata w Oakland w roku 1992 (20. miejsce) oraz w Pradze w 1993 roku - 21. miejsce. Uczestnik mistrzostw Europy w Lozannie (1992) – 19. miejsce, Helsinkach (1993) – 14. miejsce, Kopenhadze (1994) – 15. miejsce.
Po zakończeniu kariery sportowej wyjechał do Wielkiej Brytanii, gdzie został trenerem łyżwiarstwa w Gillingham. Żonaty z Angielką Michelle, z którą ma córkę Jade (ur. 1997).
Osiągnięcia.
Z Agnieszką Domańską

</doc>
<doc id="1388213" url="https://pl.wikipedia.org/wiki?curid=1388213" title="74xx">
74xx



</doc>
<doc id="1388214" url="https://pl.wikipedia.org/wiki?curid=1388214" title="Seria 74xx">
Seria 74xx



</doc>
<doc id="1388215" url="https://pl.wikipedia.org/wiki?curid=1388215" title="Wielka Synagoga w Łucku">
Wielka Synagoga w Łucku

Wielka Synagoga w Łucku – renesansowa synagoga z wieżą obronną, mieszcząca się przy ulicy Danyły Halickiego 33 w Łucku. Zbudowana w latach 20. XVII wieku w centrum kwartalu żydowskiego. Długi czas odgrywała rolę religijnego, oświatowego i społecznego centrum dla Żydów Łucka. Ponadto obiekt odgrywał ważną rolę w systemie obrony miasta. Świątynia była częściowo zniszczona w 1942 roku oraz w późniejszym okresie. W latach 70. budynek częściowo odnowiono. Obecnie mieści się tu szkoła sportowa.
Historia.
Pierwsze wzmianki dotyczące gminy żydowskiej w Łucku pochodzą z 1388 roku, kiedy wielki książę litewski Witold Kiejstutowicz nadał przywilej wszystkim Żydom księstwa. Ludność żydowska zajmowała się zbiorem podatków, handlem, wyrobem piwa, rzemiosłem. Badacze wysuwają hipotezę, że już z drugiej połowy XVI wieku w mieście była synagoga murowana, która podczas najazdu tatarskiego spłonęła w roku 1617. Być może z czasem na jej ruinach została zbudowana nowa. Po najeździe Tatarów na Łuck w 1617 roku synagoga oraz dzielnica żydowska uległy znacznym zniszczeniom, wymagającym odbudowy. 
W 1626 roku król Zygmunt III Waza w miejscu dawnej synagogi i szkoły zezwolił Żydom Łucka na budowę nowych budynków. Pracom sprzeciwiali się dominikanie, których klasztor znajdował się w sąsiedniej dzielnicy łacińskiej. Zakonnicy argumentowali, że synagoga może być wyższa od kościoła, co zaburzy kompozycyjną strukturę południowej części miasta. W 1628 roku król wydał nowy przywilej, który potwierdzał poprzedni. Sprawa skończyła się w sądzie królewskim zwycięstwem wspólnoty żydowskiej. Sąd postanowił, że wysokość synagogi nie ma wpływu na klasztor. 
Główne pomieszczenie stanowiła prostokątna sala modlitewna utrzymana w stylu włoskiego renesansu, grubość murów wynosiła 1,5 m. Nad salą modlitw znajdowały się dwie nadbudowy: dla kobiet oraz szkoła. W południowym rogu sali modlitewnej wybudowano wieżę obronną ze strzelnicami, zgodnie z wymogami króla. Wieża dochodziła do jednego z obronnych wałów ówczesnego Łucka, wewnątrz wieży znajdowała się zbrojownia. W pierwszych latach działalności nowej synagogi została otwarta jesziwa. Bożnica pełniła rolę obronną, urbanistyczną i religijno-oświatową.
W 1869 roku synagoga ucierpiała na skutek pożaru. Po 15 latach rozpoczęto odbudowę i do 1886 roku ukończono prace restauracyjne. W drugiej połowie XIX wieku w wyniku zmian prawnych i przemian ekonomicznych sposób życia społeczności żydowskiej uległ zmianie. Pojawiły się nowe miasteczka z własnymi synagogami. Na skutek ówczesnych tendencji wspólnota żydowska uległa rozproszeniu. W centrum dzielnicy żydowskiej zwanym „Żydowszczyną”, skupionym wokół dawnej synagogi, mieszkała biedota żydowska. Była to zwarta drewniana zabudowa, bez wygód. Wskutek tego główna synagoga przestała być centrum żydowskiego życia miasta. W okresie I wojny światowej synagoga została uszkodzona w podczas działań wojennych. W 1936 roku przy wsparciu finansowym urzędu wojewódzkiego odbył się remont budowli. 
Od 1942 roku miasto było okupowane przez wojska niemieckie. Na terytorium miasta utworzono trzy żydowskie getta. Ludność żydowska była poddana represjom, domy i budynki użyteczności publicznej zniszczono. W sierpniu i wrześniu 1942 roku blisko 17 000 więźniów getta zostało rozstrzelanych. Podłożono wówczas materiał wybuchowy pod główną do synagogą. W latach 1976-1977 bożnicę częściowo odrestaurowano.
Pamięć.
Pamięć o Wielkiej Synagodze w Łucku pielęgnują zagraniczni badacze i muzealnicy. W muzeum diaspory żydowskiej Beit-Hatfusot na uniwersytecie w Tel Awiwie prezentowana jest makieta synagogi, stan z drugiej połowy XIX wieku. Na makiecie odzwierciedlono elementy, które później zostały zniszczone. W Centrum Sztuki Żydowskiej przy Uniwersytecie Hebrajskim w Jerozolimie znajduje się elektroniczny model-3D, na którym pokazano synagogę wewnątrz i zewnątrz. W maju 1995 roku na ścianie byłej synagogi umieszczono pomnik poległym Żydom Łucka, są tam dostępne informacje o historii budowli.
Architektura.
Dawna synagoga to prostokątna budowla z dobudowaną, konstrukcyjnie połączoną wieżą. Jest to budynek w stylu renesansowym. Typowe dla tego stylu są: racjonalna przejrzystość, lakoniczność form, dyskrecja dekoracji. Na zewnątrz nie widać elementów, które jednoznacznie wskazują na religijny charakter budowy. Wiąże się to z faktem, że dawniej bożnice pełniły funkcję społeczną, miało to odbicie w stylistyce. Bożnica została podzielona na cztery części ze sklepienie nietypowym sklepieniem. Po remoncie w latach siedemdziesiątych budynek pokryto płaskim dachem. Pod synagogą znajdują się nieprzebadane dotąd podziemia.

</doc>
<doc id="1388217" url="https://pl.wikipedia.org/wiki?curid=1388217" title="Bitwa pod Fokszanami">
Bitwa pod Fokszanami

Bitwa pod Fokszanami (węg. Foksányi csata) – starcie zbrojne, które miało miejsce podczas VI wojny rosyjsko-tureckiej. Bitwa została rozegrana 21 lipca 1789 roku pomiędzy połączonymi siłami rosyjsko-austriackimi a wojskami tureckimi. Siłami sprzymierzonymi dowodzili Aleksandr Suworow po stronie rosyjskiej oraz Fryderyk Sasko-Koburski po austriackiej. Turkami dowodził Koca Jusuf Pasza.
Dywizja (17 tys. żołnierzy) gen. A. Suworowa w rejonie Bârladu przykrywała prawe skrzydło armii rosyjskiej, koncentrującej się na wschód od rz. Dniestr i utrzymywała łączność z korpusem austriackim pod dowództwem księcia Koburskiego, dyslokowany w rej. Adjud nad rz. Seret. Książę Koburski po doniesieniu o przygotowywaniu się do natarcia wojsk tureckich zwrócił się o pomoc do Suworowa, który 16 lipca wyszedł z 5 tysięcznym oddziałem i 17 lipca połączył się z Austriakami. 19 lipca A. Suworow rozpoczął gwałtowne natarcie sił sprzymierzonych na obóz wojsk tureckich zlokalizowany niedaleko miasta Fokszany. Kompletnie zaskoczeni atakiem Turcy nie podjęli długotrwałej walki, uciekając z pola bitwy. 20 lipca sprzymierzeni odrzucili tureckie awangardy, a 21 podeszli do tureckich umocnień pod Fokszanami. Rosyjsko-austriackie wojska odparły turecką konnicę i zdecydowanym uderzeniem wdarły się do obozu, zmuszając Turków do ucieczki. W toczącej się bitwie siły sprzymierzone straciły zaledwie 400 zabitych i rannych, podczas gdy Turcy łącznie co najmniej 2 000 żołnierzy (w tym 1 500 zabitych) oraz 12 dział.

</doc>
<doc id="1388218" url="https://pl.wikipedia.org/wiki?curid=1388218" title="Taste of Chicago">
Taste of Chicago

Taste of Chicago – coroczny festiwal gastronomiczny organizowany co roku na przełomie czerwca i lipca w Chicago w Stanach Zjednoczonych. Każdego roku podczas festiwalu swoje wyroby spożywcze prezentuje co najmniej kilkadziesiąt restauracji, sklepów i innych lokali gastronomicznych.
W pierwszym festiwalu zorganizowanym w 1980 roku wzięło udział około 250 tysięcy osób. Na przestrzeni lat skala przedsięwzięcia rosła i w trwającym 10 dni festiwalu w 2006 roku wzięło udział około 3,6 miliona osób.

</doc>
<doc id="1388221" url="https://pl.wikipedia.org/wiki?curid=1388221" title="Marta Dzióbek">
Marta Dzióbek

Marta Dzióbek (ur. 28 września 1986 w Gdyni) – polska łyżwiarka figurowa, startująca w parach tanecznych.
Osiągnięcia.
Z Michałem Zychem

</doc>
<doc id="1388223" url="https://pl.wikipedia.org/wiki?curid=1388223" title="Instytut Badania Współczesnych Problemów Kapitalizmu">
Instytut Badania Współczesnych Problemów Kapitalizmu

Instytut Badania Współczesnych Problemów Kapitalizmu - instytucja badawcza istniejąca w Warszawie w latach 1969-1985. Istnieje o niej niewiele informacji, m.in. że był to instytut partyjny (PZPR) lub że wchodził w skład RSW Prasa-Książka-Ruch.
Według danych z bazy Archiwum Akt Nowych i zachowanych dokumentów instytut ten tworzył plany, sprawozdania, analizy, a także wydawał książki, biuletyny, bibliografie, opracowania, tłumaczenia oraz periodyki - „Współczesny Kapitalizm” i „Kapitalizm”', „Archiwum Przekładów i Opracowań” (1981-1989). 
Niekiedy podawana jest jego inna nazwa - "Instytut Badania Podstawowych Problemów Kapitalizmu" (prawdopodobnie przez analogię do Instytutu Podstawowych Problemów Marksizmu-Leninizmu). Tygodnik Wprost wskazuje inny rok utworzenia instytutu (1975), jako jego szefa (dyrektora) - Andrzeja Ławrowskiego, a jako wicedyrektora - Longina Pastusiaka, który wydawał w nim książki dotyczące kapitalizmu.

</doc>
<doc id="1388224" url="https://pl.wikipedia.org/wiki?curid=1388224" title="IBWPK">
IBWPK



</doc>
<doc id="1388227" url="https://pl.wikipedia.org/wiki?curid=1388227" title="Iorek Byrnison">
Iorek Byrnison



</doc>
<doc id="1388228" url="https://pl.wikipedia.org/wiki?curid=1388228" title="Antek">
Antek

Antek – nowela Bolesława Prusa z roku 1880. Podejmuje tematykę trudnego życia na wsi w XIX wieku, a co za tym idzie niełatwego losu dzieci. Jako główne problemy XIX-wiecznej wsi zostały ukazane zacofanie ludności, wykorzystywanie dzieci do ciężkich prac oraz brak możliwości kształcenia i rozwijania talentów przez dzieci i młodzież.
Fabuła.
Głównym bohaterem jest kilkunastoletni Antek. Razem z matką, siostrą Rozalką i bratem Wojtkiem mieszkają na wsi nad Wisłą na terenie zaboru rosyjskiego. Jego ojciec zginął w wypadku zostawiając żonę w fatalnej sytuacji finansowej. Antek już jako 5-letnie dziecko musiał pracować i pomagać matce. Początkowo był świniopasem, jednak nie umiał skupić uwagi na pilnowaniu zwierząt, które szybko weszły przez to w szkodę.
Antek najbardziej lubi wykonywać zabawki z drewna i ma do tego wielki talent, co jednak nie podoba się matce chłopca. Pierwszym jego dziełem był wystrugany z drewna wiatrak, zapewne z powodu fascynacji chłopca wiatrakiem obserwowanym przez niego po drugiej stronie rzeki. Przez stałe zajmowanie się majsterkowaniem i struganiem często nie dopełniał swoich obowiązków. Dla matki jest oczywiste, że z takiego „odmieńca” wyrośnie tylko nic nie wart darmozjad i pośmiewisko, a gdy chłopiec mawiał, że w przyszłości chciałby stawiać wiatraki, rodzina miała go za człowieka niespełna rozumu.
Z czasem w domu pojawiło się jeszcze jedno dziecko – Wojtek, a ojciec Antka zginął, pracując przy wyrębie lasu. Z kolei Rozalka ciężko zachorowała. Matka próbowała leczyć ją swoimi metodami – m.in. szturchańcami i wódką z piołunem, wezwała też znachorkę. Metody znachorki też nie pomogły, więc doszła do wniosku, że Rozalka musi się wypocić. Doradziła jej matce, by umieścić dziewczynkę w rozpalonym piecu. 
Po wyjęciu dziecko było martwe. Zmarło w wyniku poparzeń.
Antek został posłany do szkoły. W szkole jednak Antek niewiele mógł się nauczyć. Najczęściej bowiem dzieci były odsyłane do gospodyni profesorowej, aby pomóc jej w prowadzeniu gospodarstwa domowego. W końcu z braku funduszy na dalszą edukację w szkole Antek uczy się zawodu u kowala w sąsiedniej wsi. Zdolny chłopiec w lot uczy się wszystkiego na tej praktyce, po półtora roku potrafi już samodzielnie podkuć konia. To jednak nie podoba się właścicielowi kuźni: Antek miał się uczyć zawodu przez 6 lat, a dopiero potem miałby możliwość odejścia. Od tej pory chłopak pomaga w gospodarstwie kowala, nie mając prawa wejścia do kuźni. Antek postanawia więc zrezygnować z tej pracy, to samo może przecież robić w rodzinnym gospodarstwie.
Znowu ma czas, by strugać z drewna, ma też nowe narzędzia. Jego wyroby kupuje nawet szynkarz, a potem sprzedaje je po dużo wyższej cenie. Już jako młody, przystojny mężczyzna Antek zwraca uwagę młodej i urodziwej wójtowej. Również ona podoba się chłopakowi. Młodzieniec postanawia wyrzeźbić dla niej piękny krzyż.
Przyjaciel domu stara się go nakłonić, żeby poszedł sobie w świat, wtedy lżej by się żyło matce chłopca. Antek postanawia podarować gotowy już krzyż wójtowej, lecz ostatecznie nie ma na to odwagi. W końcu zostawia krzyż w kościele, ofiarując go Bogu, i rusza w świat.
Wymowa utworu.
Bolesław Prus zwrócił w noweli tej uwagę na istotny pod koniec XIX wieku problem zacofania ludzi na wsi oraz na potrzebę niesienia jej oświaty, praktycznej mądrości i rozsądku. Przez głupotę i zacofanie zginęło dziecko. Uczniowie szkolni byli źle traktowani i wykorzystywani. A główny bohater, Antek, nie mógł rozwijać swojego talentu. Na zapadłej, zaściankowej wsi nie miał szans na zrealizowanie swoich marzeń, nie było nikogo, kto mądrze doradziłby mu w wyborze zawodu, kto umiałby pokierować życiem chłopca.
Obrazują to końcowe słowa utworu:

</doc>
<doc id="1388231" url="https://pl.wikipedia.org/wiki?curid=1388231" title="Misha Maisky">
Misha Maisky



</doc>
<doc id="1388232" url="https://pl.wikipedia.org/wiki?curid=1388232" title="Stanisław Łach (historyk)">
Stanisław Łach (historyk)

Stanisław Łach (ur. 1 maja 1938 w Nozdrzcu) – polski historyk, specjalizujący się w najnowszej historii Polski; działacz opozycji antykomunistycznej w PRL; nauczyciel akademicki związany z Akademią Pomorską w Słupsku; polityk.
Życiorys.
Urodził się w 1938 w Nozdrzcu w powiecie brzozowskim w województwie podkarpackim. Po ukończeniu kolejno szkoły podstawowej i średniej podjął studia historyczne na Wydziale Filozoficzno-Historycznym Uniwersytetu Adama Mickiewicza w Poznaniu, które ukończył w 1969 zdobyciem tytułu zawodowego magistra. Na uczelni tej uzyskał także stopnie naukowe: doktora i w 1983 doktora habilitowanego nauk humanistycznych w zakresie historii na podstawie pracy pt. "Osadnictwo wiejskie na ziemiach zachodnich i północnych Polski po II wojnie światowej". Tytuł profesora nauk humanistycznych uzyskał w 1998 z rąk prezydenta Polski Aleksandra Kwaśniewskiego.
Od 1974 pracuje jako wykładowca w randze profesora zwyczajnego, od 1998 w Zakładzie Historii (obecnie Instytut Historii i Politologii) Wyższej Szkoły Pedagogicznej w Słupsku (obecnie Akademia Pomorska). Na uczelni tej w czasie stanu wojennego został odwołany ze stanowiska prodziekana Wydziału Humanistycznego w styczniu 1982 i zwolniony z pracy za działalność opozycyjną. Pełnił na słupskiej uczelni w latach 1991–1996 funkcję dyrektora Instytutu Historii, a od 1993 do 1994 rektora tej uczelni.
Działalność polityczna.
Od końca lat 60. do 1980 należał do PZPR. W 1980 przystąpił do NSZZ "Solidarność", był delegatem na I Krajowy Zjazd Delegatów w Gdańsku, członkiem Zarządu Regionu Słupsk NSZZ "Solidarność". W latach 1990–1991 należał do Porozumienia Centrum. W wyborach parlamentarnych w 1993 bez powodzenia ubiegał się o mandat senatorski z ramienia NSZZ "Solidarność". W 1998 zdobył mandat radnego sejmiku pomorskiego z listy Akcji Wyborczej Solidarność. Jako członek Porozumienia Polskich Chrześcijańskich Demokratów w 2001 bezskutecznie kandydował do Sejmu z listy Akcji Wyborczej Solidarność Prawicy. W 2002 bez powodzenia ubiegał się o reelekcję do sejmiku z listy Ligi Polskich Rodzin, do której w 2003 wstąpił. Z jej listy ponownie bez powodzenia ubiegał się o mandat poselski w wyborach parlamentarnych w 2005.
Dorobek naukowy.
W swoich pracach zajmuje się głównie działalnością Polskiego Stronnictwa Ludowego na Pomorzu, bada dzieje "Solidarności" Regionu Słupsk. Do jego najważniejszych publikacji należą:

</doc>
<doc id="1388233" url="https://pl.wikipedia.org/wiki?curid=1388233" title="Gregorio Centu">
Gregorio Centu

Gregorio Centu (zm. 1162) – włoski kardynał.
Wywodził się z rzymskiej arystokracji. Nominację kardynalską otrzymał prawdopodobnie w marcu 1140 roku. W 1142 był legatem papieskim w Niemczech. Sygnował bulle papieskie jako kardynał prezbiter Santa Maria in Trastevere (S. Callisto) między 29 kwietnia 1140 a 25 czerwca 1154, a między 15 września 1154 a 20 września 1162 jako kardynał biskup Sabiny. W 1153 był jednym z negocjatorów (ze strony papieskiej) traktatu między cesarzem Fryderykiem I a papieżem Eugeniuszem III. W trakcie papieskiej elekcji 1159 udzielił poparcia prawnie obranemu papieżowi Aleksandrowi III i w latach 1159–1161 był jego wikariuszem w Rzymie.
W starszej historiografii rozróżniano kardynałów Gregorio z S. Callisto i Gregorio z Sabiny, gdyż Gregorio z S. Callisto występuje jeszcze wśród sygnatariuszy bulli Adriana IV datowanej na 18/19 kwietnia 1155 roku, podczas gdy Gregorio z Sabiny, którego identyfikowano jako bratanka Anastazego IV, jest poświadczony już we wrześniu 1154 roku. Niemiecki historyk Paul Kehr udowodnił jednak, że bulla ta jest trzynastowiecznym fałszerstwem. Identyczność prezbitera S. Callisto z biskupem Sabiny jest udokumentowana w tekście traktatu między papieżem Adrianem IV a cesarzem Fryderykiem Barbarossą ze stycznia 1155.

</doc>
<doc id="1388234" url="https://pl.wikipedia.org/wiki?curid=1388234" title="Mistrzostwa Świata w Piłce Nożnej 2002 (eliminacje strefy CONMEBOL)">
Mistrzostwa Świata w Piłce Nożnej 2002 (eliminacje strefy CONMEBOL)

W eliminacjach do finałów Mistrzostw Świata w Piłce Nożnej 2002 w Korei Południowej i Japonii w strefie CONMEBOL brało udział 10 reprezentacji narodowych. Spośród nich 4 najlepsze uzyskały awans, natomiast piąta rozegrała baraż ze zwycięzcą strefy OFC (zobacz: Mistrzostwa Świata w Piłce Nożnej 2002 (eliminacje strefy OFC)). Strefa południowoamerykańska miała zatem 4,5 miejsca w finałach. 
Zasady kwalifikacji.
Wszystkie zespoły grały ze sobą systemem ligowym (mecz i rewanż z każdą drużyną). Cztery drużyny uzyskały automatyczny awans, a piąta zagrała dwumecz z Australią (zwycięzcą strefy Oceanii), który wyłonił kolejnego finalistę.

</doc>
<doc id="1388235" url="https://pl.wikipedia.org/wiki?curid=1388235" title="9 Podlaska Dywizja Piechoty Armii Krajowej">
9 Podlaska Dywizja Piechoty Armii Krajowej

9 Podlaska Dywizja Piechoty AK – jedna z dywizji piechoty w strukturze organizacyjnej Okręgu Lublin oraz częściowo Obszaru Warszawskiego Armii Krajowej.
Zgodnie z założeniami planu Burza wyrażonymi w rozkazie z września 1942, oddziały partyzanckie miały zostać odtworzone w oparciu o Ordre de Bataille Wojska Polskiego sprzed 1 września 1939 roku.
Dowódcą dywizji był gen. Ludwik Bittner ps. „Halka”.
Struktura organizacyjna.
W skład 9 DP AK weszły:

</doc>
<doc id="1388240" url="https://pl.wikipedia.org/wiki?curid=1388240" title="Droga I/11 (Słowacja)">
Droga I/11 (Słowacja)

Droga I/11 (słow. "Cesta I/11") – droga krajowa I kategorii na Słowacji prowadząca od dawnego przejścia granicznego z Czechami do Žiliny. Arteria jest częścią trasy E75. W przyszłości równolegle do drogi pobiegnie nowoczesna autostrada D3. Wzdłuż prowadzącej przez doliną rzeki Kysuca trasy ciągnie się linia kolejowa prowadząca z Polski i Czech. Droga nr 11 jest jedno-jezdniowa (z wyjątkiem odcinka w Żylinie). Obwodnica miasta Čadca (z tunelem Horelica) powstała w śladzie przyszłej autostrady.

</doc>
<doc id="1388242" url="https://pl.wikipedia.org/wiki?curid=1388242" title="Diddy Kong Racing">
Diddy Kong Racing

Diddy Kong Racing – gra wyścigowa wydana na konsolę Nintendo 64 w 1997 roku przez Rare. W grze jest dostępnych 10 postaci, z czego 8 jest dostępnych od początku, a 2 trzeba odblokować.

</doc>
<doc id="1388245" url="https://pl.wikipedia.org/wiki?curid=1388245" title="Droga I/12 (Słowacja)">
Droga I/12 (Słowacja)

Droga krajowa 12 (słow. "Cesta I/12") – droga krajowa I kategorii na Słowacji prowadząca od dawnego przejścia granicznego z Polską w Zwardoniu do skrzyżowania z drogą nr 11 w miejscowości Svrčinovec. Dawniej droga zaliczana była do II kategorii i posiadała numer 487. W przyszłości wzdłuż arterii powstanie autostrada D3 (obecnie budowane są jej niektóre odcinki).

</doc>
<doc id="1388247" url="https://pl.wikipedia.org/wiki?curid=1388247" title="(95851) Stromvil">
(95851) Stromvil

(95851) Stromvil – planetoida z pasa głównego asteroid okrążająca Słońce w ciągu 4 lat i 22 dni w średniej odległości 2,54 j.a. Została odkryta 26 marca 2003 roku w Obserwatorium Astronomicznym w Molėtai (Litwa) przez K. Černisa i K. Zdanavičiusa.
Nazwa "Stromvil" odnosi się do systemu fotometrycznego opracowanego przez V. Straižysa, D.L. Crawforda i A.G.D. Philipa w roku 1996. System ten jest kombinacją fotometrycznych systemów: Strömgrena oraz Wileńskiego. Umożliwia klasyfikację wszystkich typów widma gwiazd jedynie w oparciu o pomiary fotometryczne.
Przed nadaniem nazwy planetoida nosiła oznaczenie tymczasowe (95851) 2003 FD123.

</doc>
<doc id="1388248" url="https://pl.wikipedia.org/wiki?curid=1388248" title="Sutjeski Park Narodowy">
Sutjeski Park Narodowy



</doc>
<doc id="1388249" url="https://pl.wikipedia.org/wiki?curid=1388249" title="Reprezentacja Polski w rugby">
Reprezentacja Polski w rugby



</doc>
<doc id="1388254" url="https://pl.wikipedia.org/wiki?curid=1388254" title="Droga I/49 (Słowacja)">
Droga I/49 (Słowacja)

Droga krajowa 49 (słow. "Cesta I/49") – droga krajowa I kategorii na Słowacji prowadząca od dawnego przejścia granicznego z Czechami do miasta Púchov i autostrady D1. Jedno-jezdniowa trasa jest przedłużeniem czeskiej drogi nr 49. W przyszłości równolegle do drogi pobiegnie nowoczesna ekspresowa trasa R6. Obecnie parametry jedno-jezdniowej drogi ekspresowej ma odcinek między autostradą D1 a miastem Púchov (o długości ok. 6 kilometrów).

</doc>
<doc id="1388255" url="https://pl.wikipedia.org/wiki?curid=1388255" title="Kanadyjska Kolej Pacyficzna">
Kanadyjska Kolej Pacyficzna



</doc>
<doc id="1388256" url="https://pl.wikipedia.org/wiki?curid=1388256" title="JabbaWockeeZ">
JabbaWockeeZ

JabbaWockeeZ – amerykańska grupa taneczna, założona w 2003 roku. Tancerze pojawili się w programie "America's Got Talent", następnie wygrali pierwszą edycję programu "America's Best Dance Crew" otrzymując nagrodę w wysokości 100 000 $. Pojawili się również w filmie "Step Up 2".
Elementem charakterystycznym dla grupy są noszone przez jej członków maski, zasłaniające im twarze. Jest to ich znak rozpoznawczy, tylko raz wystąpili bez nich - podczas wykonywania tańca "pożegnalnego" po wygranej do remixu piosenki Kanye Westa - Stronger. W zależności od stroju, maski te posiadają różne kolory, jednak najczęściej tancerze korzystają z białych masek. Styl dominujący w ich tańcu to hip-hop.
15 lutego 2009 roku grupa wystąpiła podczas 2009 NBA All-Star Game w Phoenix, podczas anonsowania składu drużyny Zachodu. Razem z JabbaWockeeZ wystąpił gościnnie Shaquille O’Neal, center miejscowej drużyny Suns i gwiazda ekipy.

</doc>
<doc id="1388257" url="https://pl.wikipedia.org/wiki?curid=1388257" title="Marcin Ciszewski (pisarz)">
Marcin Ciszewski (pisarz)

Marcin Ciszewski (ur. 28 września 1963 w Warszawie) − polski pisarz.
Życiorys.
Ukończył VI Liceum Ogólnokształcące im. Tadeusza Reytana w Warszawie (1982). Absolwent Instytutu Historycznego Uniwersytetu Warszawskiego ze specjalizacją historia najnowsza; pracę magisterską "Michał Karaszewicz-Tokarzewski jako twórca SZP (wrzesień 1939−marzec 1940)", napisaną pod kierunkiem Tadeusza Jędruszczaka, obronił w 1989. Od lat, choć nie uprawia historii zawodowo, interesuje się przebiegiem II wojny światowej, ze szczególnym uwzględnieniem kampanii wrześniowej.
Przed pisarskim debiutem w 2008 roku był dziennikarzem muzycznym w Programie 3 Polskiego Radia, grał na basie w zespołach Kosmetyki Mrs. Pinki, Delator i Full Metal Jacket, z którymi występował na festiwalach w Opolu, Sopocie i Jarocinie. W latach 90. pracował jako menadżer w międzynarodowych firmach deweloperskich. 
Trenował taekwondo, w którym osiągnął stopień 4 kup, boks tajski i narciarstwo alpejskie.

</doc>
<doc id="1388258" url="https://pl.wikipedia.org/wiki?curid=1388258" title="Antek (film 1971)">
Antek (film 1971)

Antek – telewizyjny czarno-biały film fabularny, dramat z roku 1971 w reżyserii Wojciecha Fiwka i jego scenariuszem. Ekranizacja utworu Bolesława Prusa pod tym samym tytułem. Autorem zdjęć filmowych jest Janusz Czecz. Film został wyprodukowany przez Telewizję Polską dla Wytwórni Filmów Oświatowych w Łodzi.
Fabuła.
Głównym bohaterem jest Antek – pochodzący z biednej rodziny utalentowany chłopiec bez szans na zdobycie wykształcenia lub rozwinięcie swojego talentu.

</doc>
<doc id="1388260" url="https://pl.wikipedia.org/wiki?curid=1388260" title="Kumiko Asō">
Kumiko Asō

 prawdziwe nazwisko: ur. 17 czerwca 1978 w Sanbu (obecna nazwa Sanmu) w prefekturze Chiba – japońska aktorka. W 2012 roku urodziła córkę.

</doc>
<doc id="1388263" url="https://pl.wikipedia.org/wiki?curid=1388263" title="Edward Stanley (17. hrabia Derby)">
Edward Stanley (17. hrabia Derby)

Edward George Villiers Stanley, 17. hrabia Derby KG, GCB, GCVO (ur. 4 kwietnia 1865 w Londynie, zm. 4 lutego 1948 w Knowsley) – brytyjski arystokrata i polityk, członek Partii Konserwatywnej, minister w rządach Arthura Balfoura, Davida Lloyda George’a, Andrew Bonar Lawa i Stanleya Baldwina.
Życiorys.
Był synem Fredericka Stanleya, 16. hrabiego Derby, i lady Constance Villiers, córki 4. hrabiego Clarendon. Wykształcenie odebrał w Wellington College. W latach 1885–1895 służył w stopniu porucznika w Grenadier Guards.
5 stycznia 1889 r. w Londynie poślubił lady Alice Montagu (15 sierpnia 1862 – 23 lipca 1957), córkę Williama Montagu, 7. księcia Manchester, i hrabiny Louisy von Alten, córki Karla Franza Viktora, grafa von Alten. Edward i Alice mieli razem dwóch synów i córkę
W latach 1892–1906 zasiadał w Izbie Gmin jako reprezentant okręgu Westhoughton. W latach 1885–1900 był młodszym lordem skarbu. Walczył podczas II wojny burskiej. W 1900 r. został kawalerem Orderu Łaźni. W 1901 r. został finansowym sekretarzem w Ministerstwie Wojny, a w latach 1903–1905 był poczmistrzem generalnym. W 1905 r. otrzymał Krzyż Komandorski Królewskiego Orderu Wiktoriańskiego.
Po śmierci ojca w 1908 r. odziedziczył tytuł 17. hrabiego Derby i zasiadł w Izbie Lordów. W latach 1911–1915 był burmistrzem Liverpoolu. W 1916 r. został na krótko podsekretarzem stanu w Ministerstwie Wojny. Kiedy premierem został David Lloyd George, lord Derby został ministrem wojny. Urząd ten sprawował do 1918 r., kiedy to został brytyjskim ambasadorem we Francji. Na placówce pozostał do 1920 r. W latach 1922–1924 był ponownie ministrem wojny.
Lord Derby był ponadto honorowym prezesem Rugby Football League. W 1935 r. ufundował Puchar Lorda Derby (fr. "Trophée Lord Derby") dla najlepszej francuskiej drużyny w rugby. W 1928 r. został Lordem Namiestnikiem Lancashire. W 1915 r. został kawalerem Orderu Podwiązki. Otrzymał również Krzyż Wielki Orderu Łaźni w 1920 r., Krzyż Wielki Królewskiego Orderu Wiktoriańskiego w 1908 r., Legię Honorową oraz Order Karola XII.
Zmarł w 1948 r. Tytuł hrabiego odziedziczył jego wnuk, Edward John.

</doc>
<doc id="1388264" url="https://pl.wikipedia.org/wiki?curid=1388264" title="Leptonychotes weddellii">
Leptonychotes weddellii



</doc>
<doc id="1388265" url="https://pl.wikipedia.org/wiki?curid=1388265" title="Ruch głosów">
Ruch głosów



</doc>
<doc id="1388267" url="https://pl.wikipedia.org/wiki?curid=1388267" title="Ommatophoca rossi">
Ommatophoca rossi



</doc>
<doc id="1388268" url="https://pl.wikipedia.org/wiki?curid=1388268" title="Liga Światowa w Piłce Siatkowej 2000">
Liga Światowa w Piłce Siatkowej 2000

Liga Światowa w Piłce Siatkowej 2000 (ang. 2000 FIVB Volleyball World League) – 11. edycja międzynarodowego turnieju siatkarskiego zorganizowanego przez Międzynarodową Federację Piłki Siatkowej (FIVB) dla 12 narodowych reprezentacji.
Rywalizacja składała się z dwóch faz: fazy interkontynentalnej oraz turnieju finałowego. Faza interkontynentalna trwała od 26 maja do 2 lipca. Turniej finałowy rozegrany został w dniach 10-16 lipca w hali Ahoy w Rotterdamie.
Zwycięzcą Ligi Światowej 2000 została po raz ósmy reprezentacja Włoch, która w finale pokonała reprezentację Rosji. Brązowy medal zdobyła reprezentacja Brazylii.
Po raz pierwszy do turnieju finałowego awansowała Jugosławia.
W ramach Ligi Światowej 2000 testowano zasadę, zgodnie z którą piłka w trakcie serwisu może dotknąć siatki (wcześniej tę zasadę testowano w trakcie Pucharu Świata 1999).
System rozgrywek.
Faza interkontynentalna.
12 reprezentacji podzielonych zostało na trzy grupy (A, B i C). W ciągu sześciu tygodni w każdej grupie drużyny rozegrały między sobą po cztery spotkania (dwa jako gospodarz i dwa jako gość). W sumie w ramach fazy interkontynentalnej odbyły się 72 spotkania.
Awans do turnieju finałowego uzyskali:
Turniej finałowy.
6 drużyn, które zaklasyfikowały się do turnieju finałowego, w ramach fazy play-off rozegrały pomiędzy sobą po jednym spotkaniu. Dwie najlepsze drużyny awansowały do finału, natomiast drużyny z miejsc 3-4 rozegrały między sobą mecz o 3. miejsce.
Faza interkontynentalna.
Wszystkie godziny według czasu lokalnego.
Grupa A.
Tabela
Wyniki spotkań
Miejsce spotkań: Pala San Giacomo, Conversano (26 maja), PalaRossini, Ankona (28 maja) / CEPS Louis-J.-Robichaud – Université de Moncton, Moncton
Miejsce spotkań: Investors Group Athletic Centre, Winnipeg / Estadio Luna Park, Buenos Aires
Miejsce spotkań: Estadio Cubierto Claudio Newell, Rosario (10 czerwca), Estadio Ángel P. Malvicino, Santa Fe (11 czerwca) / Robert Guertin Centre, Gatineau
Miejsce spotkań: PalaOlimpia, Werona (16 czerwca), Palasport Lino Oldrini, Varese (18 czerwca) / Hala Pionir, Belgrad (17 czerwca), SPC „Wojwodina”, Nowy Sad (18 czerwca)
Miejsce spotkań: PalaBassano, Bassano del Grappa (23 czerwca), PalaTrieste, Triest (25 czerwca) / SPC „Wojwodina”, Nowy Sad (23 czerwca), Hala Pionir, Belgrad (24 czerwca)
Miejsce spotkań: SPC „Wojwodina”, Nowy Sad (30 czerwca), Hala Pionir, Belgrad (1 lipca) / Polideportivo Delmi, Salta (30 czerwca), Polideportivo Capital, Catamarca (2 lipca)
Grupa B.
Tabela
Wyniki spotkań
Miejsce spotkań: Indoor-Sportcentrum, Eindhoven / Palais des Sports Pierre Mendès, Grenoble (27 maja), Palais des Sports de Gerland, Lyon (28 maja)
Miejsce spotkań: Arena Stade Couvert de Liévin, Liévin (2 czerwca), Sportica, Gravelines (3 czerwca) / Sporthallen Zuid, Amsterdam
Miejsce spotkań: Pałac Sportu „Dinamo”, Moskwa / Coliseo de la Ciudad Deportiva, Hawana
Miejsce spotkań: Coliseo de la Ciudad Deportiva, Hawana / MartiniPlaza, Groningen
Miejsce spotkań: Pałac Sportu „Dinamo”, Moskwa / Coliseo de la Ciudad Deportiva, Hawana
Miejsce spotkań: Hala sportowa „Kosmos”, Biełgorod / Stade Pierre de Coubertin, Paryż (30 czerwca), Palais des Sports, Orlean (1 lipca)
Grupa C.
Tabela
Wyniki spotkań
Miejsce spotkań: Palacio de Deportes, Murcja (26 maja), Palacio Municipal de Deportes, Grenada (28 maja) / Ginásio do Ibirapuera, São Paulo
Miejsce spotkań: Pabellón Europa, Leganés (2 czerwca), Palacio de Deportes, Madryt (4 czerwca) / Spodek, Katowice
Miejsce spotkań: Palacio de Deportes, Gijón / Hala Sportowa MOSiR, Łódź
Miejsce spotkań: Spokane Arena, Spokane / Ginásio Tesourinha, Porto Alegre
Miejsce spotkań: Bradley Center, Milwaukee (23 czerwca), Dane County Coliseum, Madison (24 czerwca) / Centreventos Cau Hansen, Joinville
Miejsce spotkań: Allen County War Memorial Coliseum, Fort Wayne / Hala Arena, Poznań
Nagrody indywidualne.
Dodatkowo najwyżej w klasyfikacji przyjmujących znalazł się reprezentant Jugosławii Goran Vujević, rozgrywających - Amerykanin Lloy Ball, natomiast broniących - reprezentant Jugosławii Vasa Mijić. W tych kategoriach nie przyznawano jednak nagród indywidualnych ani pieniężnych.
Nagrody pieniężne.
Łączna pula nagród w Lidze Światowej 2000 wyniosła 10 milionów USD, tj. o dwa miliony więcej niż w 1999 roku.
W fazie interkontynentalnej za zwycięstwo drużyna otrzymywała po 500 USD na zawodnika (a więc w sumie 6000 USD na cały zespół), natomiast za porażkę po 200 USD na zawodnika (2400 USD na cały zespół). Zwycięzcy poszczególnych grup dostali po 720 000 USD, reprezentacje, które zajęły niższe miejsca odpowiednio mniej.
W turnieju finałowym nagrody zależały od zajętego przez daną reprezentację miejsca w klasyfikacji końcowej. Zwycięzca otrzymał 500 000 USD.

</doc>
<doc id="1388270" url="https://pl.wikipedia.org/wiki?curid=1388270" title="SM-65 Atlas">
SM-65 Atlas

SM-65 Atlas – rodzina pierwszych amerykańskich międzykontynentalnych pocisków balistycznych ("ICBM"). W latach 1959–1965 w służbie pozostawały pociski "Atlas D" oraz "Atlas E" i "F". Stacjonujące na naziemnych stanowiskach startowych pociski tych typów miały dwustopniowy napęd z pięcioma silnikami na paliwo ciekłe i przenosiły głowice jądrowe o mocy 1,44 Mt (Atlas D) i 3,75 Mt (Atlas E/F). Do dziś (2015) żaden z typów amerykańskich pocisków ICBM nie dysponował równie wielkim zasięgiem – wynoszącym 14 000 km, jednak z powodu słabej celności pociski te przeznaczone były jedynie do niszczenia wielkich skupisk ludności. Z uwagi na trudności eksploatacyjne oraz ich niewystarczającą skuteczność zastąpiono je pociskami "Minuteman I".
Geneza.
Początki rozwoju pocisków Atlas sięgają 1945 roku, kiedy Siły Powietrzne Stanów Zjednoczonych ("US Air Force" – USAF) rozpoczęły prace nad strategicznym pociskiem dalekiego zasięgu, wykorzystując technologie opracowane dla niemieckiego pocisku V2. W kwietniu 1946 roku "Consolidated Vultee Aircraft Corporation" (Convair) otrzymała kontrakt dla projektu "MX-744" ("Missile X 744"), zmierzającego do opracowania prototypu pocisku z ruchomymi dyszami, ciśnieniowym kadłubem oraz oddzielanym w locie stożkiem ochronnym. Projekt został oficjalnie anulowany już w 1947 roku, gdyż siły powietrzne USA skoncentrowały się w tym czasie na konstrukcji atmosferycznych pocisków rakietowych, jednakże Convair na własne ryzyko, w dalszym ciągu prowadził prace i testy prowadzące do rozwoju nowych koncepcji konstrukcji pocisków balistycznych.
Atlas A.
Siły powietrzne USA na powrót udzieliły wsparcia programowi pocisku balistycznego w styczniu 1951 roku, w związku z wojną w Korei. Dzięki zainteresowaniu USAF Convair rozpoczął konstrukcję rakietowego pocisku balistycznego o zasięgu 6000 mil (9656 km) zdolnego do dostarczenia do celu ładunku o wadze 8000 funtów (3628,73 kg) z precyzją do 1000 stóp (304,8 m). W rezultacie stworzono pierwszą konstrukcję pocisku "Atlas" o wysokości 160 stóp (48,76 m), 12 stóp (3,65 m) średnicy, napędzanego „jednym i pół” ("Stage and a half") stopniem napędowym. Pięć rakietowych silników, w jakie był wyposażony, produkowały do 60 000 funtów (27 215,54 kg) ciągu. Tymczasem nowe konstrukcje lekkich głowic nuklearnych spowodowały, iż pocisk był lżejszy niż się spodziewano, a przez to dysponował większym zasięgiem niż zakładany. Mimo sukcesów konstrukcyjnych, siły powietrzne wahały się z przyznaniem priorytetu temu programowi, w rezultacie czego zbyt niskie finansowanie spowolniło program aż do roku 1954, kiedy Raport Komitetu Teapota zarekomendował Kongresowi USA udzielenie programowi balistycznemu najwyższego priorytetu. Skutkiem raportu, jeszcze w tym samym roku, USAF umieściły program rakietowego pocisku balistycznego na czele swych priorytetów, co znacznie przyśpieszyło trwające prace i doprowadziło do konstrukcji pocisku napędzanego trzema silnikami rakietowymi na paliwo ciekłe o łącznym ciągu 240 000 funtów (108 862,16 kg) przenoszącego głowicę o masie 1500 funtów (680,38 kg). Pierwsze loty testowe pocisku Atlas A rozpoczęły się w czerwcu 1957 roku, przy czym sześć z pierwszych ośmiu startów zakończyło się eksplozją na wyrzutni lub w jej pobliżu, dwa zaś pociski przeleciały dystans 600 mil morskich, zaś maksymalny osiągnięty przez nie pułap wynosił zaledwie 57,5 mil morskich. Pociski typu A napędzane były silnikami na paliwo ciekłe, przy czym z uwagi na właściwości chemiczne tego rodzaju paliwa, stacjonować musiały z nienapełnionymi zbiornikami, tankowanie zaś przed startem było skomplikowaną i niebezpieczną kilkunastogodzinną procedurą.

</doc>
<doc id="1388271" url="https://pl.wikipedia.org/wiki?curid=1388271" title="Okręg wyborczy Westhoughton">
Okręg wyborczy Westhoughton

Okręg wyborczy Westhoughton powstał w 1885 r. i wysyłał do brytyjskiej Izby Gmin jednego deputowanego. Okręg obejmował miasto Westhoughton w hrabstwie Lancashire. Został zlikwidowany w 1983 r.

</doc>
<doc id="1388273" url="https://pl.wikipedia.org/wiki?curid=1388273" title="Paweł Samecki">
Paweł Samecki

Paweł Samecki (ur. 12 marca 1958 w Łodzi) – polski ekonomista, urzędnik państwowy. W latach 1997–1998 wiceminister finansów, w latach 1999–2000 szef UKIE, w latach 2009–2010 komisarz UE ds. polityki regionalnej, członek Zarządu Narodowego Banku Polskiego w latach 2004–2009 i 2014–2020.
Życiorys.
W 1981 ukończył studia na Wydziale Ekonomiczno-Socjologicznym Uniwersytetu Łódzkiego. W 1988 uzyskał stopień doktora nauk ekonomicznych. W latach 80. pracował jako asystent i następnie adiunkt na UŁ. W 1990 odbył staż w London School of Economics.
W latach 1991–1996 był dyrektorem Departamentu Pomocy Zagranicznej w Urzędzie Rady Ministrów. Od 1997 do 1998 zajmował stanowisko podsekretarza stanu w Ministerstwie Finansów. Następnie do 2002 sprawował urząd podsekretarza stanu w Urzędzie Komitetu Integracji Europejskiej. Od kwietnia 1999 przez rok pełnił obowiązki sekretarza KIE (tzw. ministra do spraw europejskich).
W latach 2002–2003 pracował jako koordynator w Kolegium Europejskim w Natolinie. Później objął stanowisko dyrektora Departamentu Zagranicznego w Narodowym Banku Polskim, od 2004 do 2009 był członkiem Zarządu NBP.
4 lipca 2009 został polskim komisarzem w Komisji Europejskiej ds. polityki regionalnej po rezygnacji Danuty Hübner (na okres do końca jej kadencji). 14 września tego samego roku jego kandydaturę zatwierdził Parlament Europejski.
W 2014 prezydent Bronisław Komorowski na wniosek prezesa NBP Marka Belki powołał Pawła Sameckiego ponownie na członka Zarządu Narodowego Banku Polskiego (z dniem 3 marca 2014). Swoją kadencję zakończył w 2020, później został doradcą prezesa NBP.
Odznaczenia.
Odznaczony Medalem Komisji Edukacji Narodowej oraz odznaką honorową „Za zasługi dla bankowości Rzeczypospolitej Polskiej”.

</doc>
<doc id="1388274" url="https://pl.wikipedia.org/wiki?curid=1388274" title="Pagophilus groenlandica">
Pagophilus groenlandica



</doc>
<doc id="1388275" url="https://pl.wikipedia.org/wiki?curid=1388275" title="Manny Pacquiao">
Manny Pacquiao

Manny Pacquiao, właśc. Emmanuel Dapidran Pacquiao (ur. 17 grudnia 1978 w Kibawe) – filipiński bokser, były mistrz świata organizacji WBC w wadze muszej, IBF w wadze junior piórkowej, WBC w wadze junior lekkiej, WBC w wadze lekkiej, WBO w wadze półśredniej oraz WBC w wadze lekkośredniej. W swojej karierze pokonał 16 zawodników o tytuł mistrza świata.
Kariera.
Pacquiao rozpoczął swoją karierę w 1995. Pierwszą walkę stoczył w kategorii junior muszej, później zmieniał kategorie wagowe na wyższe. Pierwszej porażki doznał już w swojej 12 walce – w lutym 1996 został znokautowany przez swojego rodaka Rustico Torrecampo. Po tej walce Pacquiao ostatecznie zaczął walczyć w wadze muszej. Po stoczeniu kilkunastu zwycięskich pojedynków, 4 grudnia 1998 zmierzył się z Chatchai Sasakulem w walce o tytuł mistrza świata WBC. Pacquiao znokautował Taja w ósmej rundzie i zdobył pas mistrzowski. Tytuł stracił już w swojej drugiej obronie, 17 września 1999, w pojedynku z Medgoenem Singsuratem. Pacquiao został znokautowany w trzeciej rundzie ciosem na korpus, lecz tytuł stracił jeszcze przed pojedynkiem, ponieważ nie zdołał zmieścić się w limicie wagowym.
Po tej porażce przeniósł się do kategorii junior piórkowej. W ciągu niemal dwóch lat stoczył kilka zwycięskich pojedynków, a 23 czerwca 2001 dostał szansę walki o mistrzostwo świata IBF z Lehlohonolo Ledwabą. Pacquiao przystąpił do tego pojedynku bez dłuższych przygotowań, w ostatniej chwili zastępując innego boksera. Mimo tego pokonał Ledwabę przez techniczny nokaut w szóstej rundzie i zdobył swój drugi w karierze tytuł mistrza świata.
10 listopada 2001, w pierwszej obronie tytułu, zremisował z Agapito Sanchezem – sędzia w szóstej rundzie przerwał walkę z powodu rozcięcia łuku brwiowego nad prawym okiem Pacquiao, a po podliczeniu punktów ogłoszono remis. W 2002 walczył dwukrotnie, wygrywając z byłym mistrzem WBA i WBO w kategorii koguciej, Jorge Eliecerem Julio (TKO w 2 rundzie) oraz z oficjalnym pretendentem do tytułu, Fahprakorbem Rakkiatgymem, nokautując go już w pierwszej rundzie.
W następnym roku jeszcze raz obronił swój pas mistrzowski, pokonując w trzeciej rundzie przez techniczny nokaut Emmanuela Lucero, a następnie znów zmienił kategorię na wyższą – piórkową, aby móc zmierzyć się z Markiem Antoniem Barrerą. Do pojedynku doszło 15 listopada 2003. Pacquiao wygrał go przez techniczny nokaut w jedenastej rundzie, kiedy to trener Meksykanina wszedł na ring przerywając walkę. Pacquiao już w pierwszej rundzie leżał na deskach, z kolei Barrera był liczony w rundzie trzeciej i jedenastej, sędzia w dziewiątej rundzie odebrał mu też jeden punkt za uderzenie po przerwie.
8 maja 2004 zmierzył się z mistrzem świata WBA i IBF Juanem Manuelem Márquezem. Pojedynek zakończył się remisem, mimo iż Márquez w pierwszej rundzie trzykrotnie leżał na deskach. Jeden z sędziów przyznał później, że błędnie przyznał punkty za pierwszą rundę – w protokole wpisał 10:7 dla Pacquiao, zamiast 10:6. Gdyby się nie pomylił, Filipińczyk wygrałby pojedynek na punkty. Jeszcze w tym samym roku pokonał w czwartej rundzie Fashsana 3K Battery.
W 2005 zdecydował się po raz kolejny zmienić kategorię wagową na junior lekką, aby móc walczyć z Erikiem Moralesem. 19 marca 2005 przegrał jednak z Meksykaninem jednogłośnie na punkty. Sześć miesięcy później pokonał w szóstej rundzie Hectora Velazqueza, a następnie 21 stycznia 2006 w walce rewanżowej pokonał Moralesa przez techniczny nokaut w dziesiątej rundzie.
2 lipca 2006 pokonał na punkty kolejnego Meksykanina, byłego mistrza świata WBC w kategorii junior piórkowej Oscara Lariosa. We wrześniu tego samego roku podpisał kontrakt na siedem walk z grupą promotorską Oscara de la Hoi, "Golden Boy Promotions".
18 listopada 2006 po raz trzeci zmierzył się z Moralesem. Tym razem był zdecydowanie lepszy od Meksykanina i znokautował go już w trzeciej rundzie.
W 2007 walczył dwa razy. W kwietniu w ósmej rundzie znokautował Jorge Solisa, natomiast w październiku w drugim pojedynku z Markiem Antoniem Barrerą pokonał Meksykanina jednogłośnie na punkty.
15 marca 2008 po raz trzeci zdobył tytuł mistrza świata, tym razem organizacji WBC, po bardzo wyrównanym pojedynku pokonując Juana Manuela Márqueza (w ich pierwszej walce w 2004 padł remis) niejednogłośną decyzją na punkty.
28 czerwca 2008 pokonał przez techniczny nokaut w dziewiątej rundzie Davida Díaza i zdobył tytuł mistrza świata WBC w kategorii lekkiej. Kilkanaście dni później zrezygnował z wywalczonego w marcu tytułu mistrza świata WBC w kategorii junior lekkiej.
6 grudnia 2008 roku Pacquiao zmierzył się z Oscarem de la Hoyą. Stawką walki nie był żaden tytuł mistrzowski. Pojedynek odbył się w kategorii wagowej półśredniej. Część komentatorów bokserskich uznała, że różnica wagi między de la Hoyą i Pacquiao jest zbyt duża i Filipińczyk nie będzie w stanie nawiązać równej walki z Amerykaninem. Jednak Pacquiao wygrał pojedynek przez techniczny nokaut po tym, jak jego rywal zrezygnował z dalszej walki w przerwie między ósmą i dziewiątą rundą. Filipińczyk miał dużą przewagę przez cały pojedynek i był o wiele szybszy od de la Hoi.
2 maja 2009 roku stoczył pojedynek z Rickym Hattonem. Już w pierwszej rundzie Brytyjczyk dwukrotnie był liczony, a pod koniec drugiej rundy Pacquiao lewym sierpowym ciężko znokautował Hattona i wygrał cały pojedynek. Anglik przez kilka minut po zakończeniu walki nie był w stanie podnieść się z ringu.
14 listopada 2009 roku podczas gali w Las Vegas w 12 rundzie wygrał pojedynek poprzez TKO. Zwycięstwo to dało mu siódmy tytuł w siódmej kategorii wagowej.
14 listopada 2010 roku podczas gali w Dallas Pacquiao pokonał Antonio Margarito na punkty, trafiając go 474 razy. Po walce Margarito trafił do szpitala. Dzięki tej wygranej Manny zdobył tytuł mistrza świata federacji WBC w wadze lekkośredniej.
7 maja 2011 roku podczas gali w Las Vegas "Pacman" pokonał na punkty Shane'a Mosleya. Manny wyprowadził 592 ciosy i jednogłośną decyzją sędziów (120-107, 119-108, 120-108) zwyciężył w pojedynku, broniąc tym samym pas WBO.
12 listopada 2011 doszło do trzeciego pojedynku z Juanem Manuelem Márquezem, która zakończyła się punktową wygraną Filipińczyka. (115-113, 116-112, 114-114).
9 czerwca 2012 stracił pas WBO w wadze półśredniej po porażce przez niejednogłośną decyzję z Timothym Bradleyem. Według wielu ekspertów to Filipińczyk zasłużył na zwycięstwo.
8 grudnia 2012, doszło do kolejnej wielkiej wojny pomiędzy Pacquiao a Marquezem. Manny rozpoczął świetnie dwie pierwsze rundy, dopiero w 3 niespodziewanie po silnym prawym sierpowym znalazł się na deskach. W 4 rundzie lepsze wrażenie sprawiał Juanma, powoli zyskując przewagę w początkowej fazie pojedynku. Gdy wydawało się, że Marquez zyskuję przewagę, PacMan posłał go na deski w 5 rundzie, jednak na wykończenie zranionego Marqueza zabrakło czasu. Pomimo dobrego początku w 6 rundzie, Marquez potężnie skontrował nacierającego Filipińczyka prawym prostym i Pacquiao upadł nieprzytomny na deski.
2 maja 2015 w MGM Grand w Las Vegas doszło do walki z liderem rankingu P4P Floydem Mayweatherem Jr., promowanej w mediach, jako pojedynek stulecia w boksie. Stawką pojedynku były tytuły mistrza świata federacji WBC, WBA i WBO w wadze półśredniej. Mayweather swoją defensywą taktyką opartą na świetnej pracy nóg zdominował Filipińczyka. Po dwunastu rundach sędziowie punktowali 110:118 i dwukrotnie 112:116 dla Amerykanina. Organizatorzy walki, konkurujące na co dzień stacje HBO i Showtime tym razem połączyły siły osiągając rekordowe finansowe zyski.
9 kwietnia 2016 roku w MGM Grand w Las Vegas po raz trzeci zmierzył się z Bradleyem, po raz drugi wygrywając z nim jednogłośnie na punkty (116-110, 116-110, 116-110). Po walce Filipińczyk ogłosił zakończenie sportowej kariery.
Mimo wcześniejszych zapowiedzi zakończenia przygody ze sportem, Pacquiao postanowił powrócić na ring już 5 listopada 2016 roku. Tego dnia zawalczył on w Las Vegas z Amerykaninem Jessie Vargasem i zwyciężył go jednogłośnie na punkty.
2 lipca 2017 roku Pacquiao pojechał do Australii, by zmierzyć się z miejscowym bohaterem Jeffem Hornem (16-0-1, 11 KO). Walka miała dramatyczny przebieg, a Filipińczyki, mimo że był faworytem i był bliski w dziewiątej rundzie wygrania ze swoim oponentem przed czasem, zdaniem sędziów przegrał ten pojedynek jednogłośnie na punkty (113-115, 113-115, 111-117). Kilka tygodni później "Pacman" zapowiedział, że skorzysta z klauzuli rewanżowej zawartej w kontrakcie na pierwszą walkę.
15 lipca 2018 w Kuala Lumpur w Malezji w pierwszej obronie należący do Lucasa Martina Matthysse’a (39-5, 36 KO) regularny pas WBA w wadze półśredniej spotkał z Filipińczykiem. Pacquiao w wielkim stylu pokonał dysponującego nokautującym uderzeniem Argentyńczyka i odebrał mu tytuł. Już w pierwszej rundzie zaczął bardzo dobrze, górując nad argentyńskim mistrzem szybkością.
W trzeciej rundzie mocny lewy hak na szczękę powalił Matthysse’a na deski po raz pierwszy. Pacquiao dominował w kolejnych minutach, zmuszając przeciwnika do przyklęknięcia na moment w piątej rundzie. W siódmej rundzie lewym podbródkowym czterdziestoletni Filipińczyk znokautował rywala. Było to jego pierwsze zwycięstwo przed czasem od 2009 roku.
20 stycznia 2019 Pacquiao zmierzył się z Amerykaninem Adrianem Bronerem (33-4-1, 24 KO). Po dwunastu rundach walki w Las Vegas punktowano 117-111 i dwukrotnie 116-112 dla Filipińczyka, który obronił tym samym pas WBA Regular wagi półśredniej.
20 lipca 2019 w MGM Grand w Las Vegas po dobrym pojedynku pokonał stosunkiem głosów dwa do jednego Amerykanina Keitha Thurmana (29-1, 22 KO) i odebrał mu tytuł mistrza świata wagi półśredniej federacji WBA. Sędziowie punktowali niejednogłośnie – 114:113 Thurman, 115:112 Pacquiao i 115:112.
21 sierpnia 2021 w T-Mobile Arena w Las Vegas przegrał jednogłośnie na punkty (113-115, 112-116, 112-116) z Yordenisem Ugasem (27-4, 12 KO). Stawką walki był pas mistrza świata federacji WBA w wadze półśredniej.
We wrześniu 2021 roku Manny Pacquiao ogłosił zakończenie sportowej kariery. Filipińczyk zamierza wystartować w wyborach na prezydenta Filipin w 2022 roku..

</doc>
<doc id="1388277" url="https://pl.wikipedia.org/wiki?curid=1388277" title="Für dich">
Für dich

Für dich – singiel Yvonne Catterfeld wydany w 2003 roku i zawierający różne wersje (w zależności od wydania od dwóch do pięciu) piosenki pod tym samym tytułem (m.in. wersję anglojęzyczną i instrumentalną). W sumie sprzedano 300000 egzemplarzy.
Tytułową piosenką jest "Für dich" - ballada do muzyki Dietera Bohlena i tekstu Lukasa Hilberta. Utwór posiada też swą anglojęzyczną wersję zatytułowaną "If you". Znalazł się w albumie artystki zatytułowanym "Meine Welt". W Blue Box Studio w Berlinie nakręcono do piosenki teledysk.
Historia.
Pierwotny anglojęzyczny tekst utworu noszący tytuł "If you" został napisany wraz z muzyką przez Dietera Bohlena dla finalistki programu Deutschland sucht den Superstar Juliette Schoppmann, która jednak odmówiła z nim współpracy. Rozpoczęto wówczas poszukiwania wokalistki, która wylansuje utwór - wybrano znaną z seriali telewizyjnych Yvonne Catterfeld, która zgodziła się pod warunkiem, że do piosenki zostanie napisany tekst w języku niemieckim.
Został on napisany przez Lukasa Hilberta.

</doc>
<doc id="1388278" url="https://pl.wikipedia.org/wiki?curid=1388278" title="Minocyklina">
Minocyklina

Minocyklina – antybiotyk należący do tetracyklin półsyntetycznych. Działa zarówno na bakterie Gram-dodatnie, Gram-ujemne jak i na bakterie nie posiadające ściany komórkowej. Szczególnie często używana jest do leczenia trądzika młodzieńczego.
Oprócz działania przeciwbakteryjnego udowodniono w 2000 roku, że minocyklina działa ochronnie na komórki nerwowe oraz na nerki chorych na cukrzycę.
Minocyklina stosowana bywa również w leczeniu reumatoidalnego zapalenia stawów. Badania kliniczne wykazały istotne zmniejszenie parametrów stanu zapalnego i poprawę samopoczucia pacjentów przyjmujących lek w dawce 100 mg co 12 godzin.

</doc>
<doc id="1388280" url="https://pl.wikipedia.org/wiki?curid=1388280" title="Krostitz">
Krostitz

Krostitz – miejscowość i gmina w Niemczech, w kraju związkowym Saksonia, w okręgu administracyjnym Lipsk, w powiecie Nordsachsen, siedziba wspólnoty administracyjnej Krostitz. Do reformy administracyjnej w 2008 gmina leżała w powiecie Delitzsch.
Geografia.
Gmina Krostitz leży ok. 15 km na północ od Lipska, i ok. 10 km na południowy wschód od Delitzsch, na trasie drogi krajowej B2.
W skład obszaru gminy wchodzą następujące dzielnice:

</doc>
<doc id="1388285" url="https://pl.wikipedia.org/wiki?curid=1388285" title="Katastrofa lotu Pakistan International Airlines 740">
Katastrofa lotu Pakistan International Airlines 740

Katastrofa lotu Pakistan International Airlines 740 wydarzyła się 26 listopada 1979 roku w Arabii Saudyjskiej. W katastrofie Boeinga 707-340C linii Pakistan International Airlines zginęło 156 osób (wszyscy na pokładzie).
Samolot wyruszył z portu lotniczego w Dżuddzie o godzinie 1:29 w planowany rejs do Karaczi w Pakistanie. Maszyna wznosiła się na wysokość 37 tys. stóp, gdy o 1:47 jedna ze stewardes poinformowała kapitana o pożarze w kabinie pasażerskiej tuż obok drzwi. Załoga podjęła decyzję o powrocie na lotnisko i rozpoczęła zejście z wysokości 30 tys. stóp. O 2:03 piloci nadali do wieży kontrolnej sygnał mayday, po czym wszelki kontakt z samolotem został utracony. Lot 740 rozbił się na odludnym, skalistym obszarze i stanął w płomieniach. Katastrofa miała miejsce 48 kilometrów od miasta At-Ta’if. Wszyscy zginęli.
Przyczyny pożaru w kabinie nigdy nie udało się ustalić. Według śledczych pożar mogła spowodować kuchenka naftowa, wniesiona na pokład samolotu przez jednego z pasażerów. Druga możliwa przyczyna pożaru to zwarcie w instalacji elektrycznej, ale ta wersja została obalona przez śledczych. Niektórzy uważali, że ogień w kabinie spowodowany był eksplozją ładunku wybuchowego, ale nie znaleziono żadnych jego śladów na miejscu katastrofy. Oficjalnie przyczyna pożaru pozostaje nieznana do dziś.

</doc>
<doc id="1388286" url="https://pl.wikipedia.org/wiki?curid=1388286" title="Antyki (film)">
Antyki (film)

Antyki – polski paradokumentalny film fabularny, sensacyjny z roku 1977 w reżyserii Krzysztofa Wojciechowskiego ze scenariuszem Ryszarda Gontarza. Autorem zdjęć jest operator Jacek Prosiński. Jako muzykę filmową wykorzystano utwory Fryderyka Chopina.
O filmie.
Produkcja ta została nagrodzona przez redakcję "Głosu Wybrzeża" "za podjęcie tematyki szczególnie istotnej dla ochrony dóbr kultury narodowej" na Festiwalu Polskich Filmów Fabularnych w Gdańsku w 1978. Podjęto w nim bowiem temat nielegalnego wywozu dzieł sztuki oraz metod walki z przestępczością.
Opis fabuły.
Wicedyrektor instytucji zajmującej się zabezpieczaniem antyków ucieka na Zachód. Na jego miejsce przychodzi dyrektor Nawik (Bronisław Frankowski), współpracujący z milicją. Na skutek tych działań szajka przemycająca i handlująca nielegalnie dziełami sztuki zostaje zdemaskowana. Nie wszystkie dzieła sztuki mają jednak szansę powrócić do kraju.

</doc>
<doc id="1388287" url="https://pl.wikipedia.org/wiki?curid=1388287" title="Andrzej Czarnik">
Andrzej Czarnik

Andrzej Czarnik (ur. 25 listopada 1935 w Chełmnie, zm. 20 sierpnia 2005 r. w Słupsku) – polski historyk, specjalizujący się w historii Polski i powszechnej XIX–XX wieku; nauczyciel akademicki związany z Wyższą Szkołą Inżynierską w Koszalinie i Pomorską Akademią Pedagogiczną w Słupsku, której był rektorem w latach 1978–1987.
Życiorys.
Pracę pedagogiczną rozpoczął w 1956 w Liceum Ogólnokształcącym w Białogardzie (do 1963 r.), następnie pracował w Kuratorium Okręgu Szkolnego w Koszalinie, w latach 1969–1971 w Wyższej Szkole Inżynierskiej w Koszalinie. Od 1971, gdy został prorektorem Wyższej Szkoły Nauczycielskiej, związany ze Słupskiem. Wieloletni kierownik Zakładu Historii Najnowszej Powszechnej w Instytucie Historii Pomorskiej Akademii Pedagogicznej w Słupsku, a w latach 1978–1987 rektor Wyższej Szkoły Pedagogicznej w Słupsku.
Od 1960 do rozwiązania należał do Polskiej Zjednoczonej Partii Robotniczej. Od 1986 do 1990 wchodził w skład egzekutywy Komitetu Wojewódzkiego PZPR w Słupsku. Przewodniczył także Radzie Wojewódzkiej Patriotycznego Ruchu Odrodzenia Narodowego.
Był badaczem dziejów Niemiec i znawcą stosunków politycznych Pomorza Zachodniego w latach 1918–1945. Wypromował 128 magistrów, napisał 15 książek i ponad 80 artykułów, m.in. "Ruch hitlerowski na Pomorzu Zachodnim", "Prasa w Trzeciej Rzeszy", "Szkice z dziejów Pomorza Zachodniego w latach 1918–1945", "Stosunki polityczne na Pomorzu Zachodnim w okresie republiki weimarskiej", "Z dziennika hitlerowskiego propagandysty", "Ósmy strzelców konnych w marszu i boju".
Był jednym z organizatorów życia naukowego i ruchu wydawniczego na Pomorzu Środkowym. Przewodniczył kilku regionalnym radom naukowym i kolegiom redakcyjnym (m.in. "Biblioteka Słupska", "Rocznik Koszaliński", "Rocznik Słupski"). Był też członkiem Komitetu Nauk Historycznych Polskiej Akademii Nauk i Głównej Komisji Badania Zbrodni Hitlerowskich w Polsce.

</doc>
<doc id="1388288" url="https://pl.wikipedia.org/wiki?curid=1388288" title="Leszek Kawski">
Leszek Kawski

Leszek Kawski (ur. 3 czerwca 1960 w Toruniu) – polski polityk, ekonomista i samorządowiec, były wiceminister rolnictwa, od 2010 do 2018 burmistrz Wąbrzeźna.
Życiorys.
Ukończył studia ekonomiczne na Uniwersytecie Mikołaja Kopernika w Toruniu. W latach 80. pracował jako ekonomista w Zarządzie Dróg Publicznych w Toruniu oraz nauczyciel w szkole podstawowej w Nowej Wsi Królewskiej. W latach 1990–1998 sprawował urząd wójta gminy Płużnica, będąc jednocześnie członkiem rady gminy.
Następnie do 2000 był podsekretarzem stanu w Ministerstwie Rolnictwa i Rozwoju Wsi, później do 2001 wiceprezesem Agencji Rynku Rolnego. Po odwołaniu z tego stanowiska prowadził własną działalność gospodarczą, a w 2003 został dyrektorem generalnym Krajowej Rady Drobiarstwa w Warszawie.
Należał do Stronnictwa Konserwatywno-Ludowego i w jego ramach do AWS. W 2006 uzyskał mandat radnego województwa kujawsko-pomorskiego III kadencji z listy Platformy Obywatelskiej (po rezygnacji Roberta Malinowskiego). W sejmiku kierował klubem radnych PO. Nie ubiegał się o reelekcję. Wystartował natomiast z powodzeniem w wyborach na burmistrza Wąbrzeźna, reprezentując lokalny komitet. W 2014 został wybrany na kolejną czteroletnią kadencję. W 2018 przegrał w wyborach na urząd burmistrza z Tomaszem Zygnarowskim.
Później zatrudniony w Przedsiębiorstwie Energetyki Cieplnej w Brodnicy, wszedł też w skład rady nadzorczej Przedsiębiorstwa Gospodarki Komunalnej.
Odznaczony Srebrnym Krzyżem Zasługi (2005).

</doc>
<doc id="1388289" url="https://pl.wikipedia.org/wiki?curid=1388289" title="Zofia Stankiewicz">
Zofia Stankiewicz

Zofia Stankiewicz (ur. 14 września 1862 w Rizni w guberni kijowskiej, zm. 4 października 1955 w Warszawie) – polska malarka, graficzka reprezentująca nurt symbolizmu; działaczka społeczna, feministka.
Życiorys.
Urodziła się w rodzinie Jana (zm. 1862) i Wiktorii z Kalińskich (zm. 1929). Ukończyła studia chemiczne w Charkowie. Następnie zdobywała wiedzę w Klasie Rysunku u Wojciecha Gersona w Warszawie, gdzie poznała Marię Hazych, Anielę Wisłocką, Klementynę Krassowską i Annę Bilińską-Bohdanowiczową.
W 1882 rozpoczęła naukę w paryskiej Académie Julian, gdzie wkrótce za jej namową dołączyła do Académie jej przyjaciółka Anna Bilińska-Bohdanowiczowa. Niedługo później wróciła do Warszawy, gdzie dalej kształciła się w pracowniach Miłosza Kotarbińskiego, Konrada Krzyżanowskiego i Kazimierza Stabrowskiego.Współpracowała z „Tygodnikiem Ilustrowanym”, „Bluszczem”, „Wędrowcem” i „Kłosami”, ilustrowanym pismem wydawanym w Warszawie.
Pracowała głównie w Warszawie. W pierwszych latach głównie malowała pejzaże i martwą naturę. W 1900 roku zaprezentowała studium drzew wykonane węglem, za które otrzymała nagrodę.
Od 1904 roku poświęciła się wyłącznie grafice. W 1911 zdobyła III nagrodę za akwatintę "Mój dom rodzinny" na 1. Konkursie Graficznym im. H. Grohmana w Zakopanem.
Wraz z Ignacym Łopieńskim i Franciszkiem Siedleckim w 1912 założyła Towarzystwo Przyjaciół Sztuk Graficznych. Przed I wojną światową działała w PPS i ruchu feministycznym. Była więziona przez władze rosyjskie. Stankiewicz uprawiała techniki artystyczne: litografię i linoryt, ale przede wszystkim akwatintę i akwafortę. W jej twórczości dominowała tematyka architektoniczna; wiele prac przedstawia widoki z dawnej Warszawy (m.in. teka "Warszawa", 1922).
W kwietniu 1925 r. jej prace znalazły się na wystawie w warszawskim Salonie Sztuki Czesława Garlińskiego. Zaprezentowała widoki z Wilna i Warszawy oraz sześć akwafort z teki "Kraków". W latach 30. w jej twórczości pojawiła się tematyka nadmorska (motyw Półwyspu Helskiego).
W 1933 artystka została laureatką Nagrody Miasta Stołecznego Warszawy.
Zmarła 4 października 1955 i została pochowana na cmentarzu Powązkowskim (kwatera 101-6-14).

</doc>
<doc id="1388290" url="https://pl.wikipedia.org/wiki?curid=1388290" title="Bursztynowa komnata">
Bursztynowa komnata



</doc>
<doc id="1388297" url="https://pl.wikipedia.org/wiki?curid=1388297" title="Souk">
Souk



</doc>
<doc id="1388300" url="https://pl.wikipedia.org/wiki?curid=1388300" title="Laußig">
Laußig

Laußig – miejscowość i gmina w Niemczech, w kraju związkowym Saksonia, w okręgu administracyjnym Lipsk, w powiecie Nordsachsen. Do reformy administracyjnej w 2008 gmina leżała w powiecie Delitzsch.
Gmina Laußig leży ok. 11 km na północ od Eilenburga i ok. 6 km na południe od Bad Düben, na lewym brzegu rzeki Mulda.
W skład obszaru gminy wchodzą następujące dzielnice:

</doc>
<doc id="1388309" url="https://pl.wikipedia.org/wiki?curid=1388309" title="Projekt Diana">
Projekt Diana

Projekt Diana (nazwa pochodzi od Diany, rzymskiej bogini Księżyca) był projektem amerykańskiego Korpusu Łączności Sił Lądowych (US Army Signal Corps) rozpoczętym w celu badań nad odbiciem fal radiowych od Księżyca. Dzisiaj nazwany EME (Ziemia-Księżyc-Ziemia). Była to pierwsza próba „dotknięcia” innego ciała niebieskiego.
W laboratorium w Camp Evans (część Fortu Monmouth) w pobliżu Wall Township w New Jersey zbudowano w tym celu wielki nadajnik, odbiornik i zestaw anten. Nadajnikiem był w wysokim stopniu zmodyfikowany radar SCR 271 z okresu II wojny światowej, zapewniający moc 3 kW na częstotliwości 111,5 MHz w impulsie 0,25 sekundy, antena (zestaw dipoli) dawała 24 dB zysku.
Odbite sygnały odebrano około 2,5 sekundy później odbiornikiem kompensującym modulację Dopplera odbitego sygnału. Konstrukcja anteny przewidywała tylko obrót podstawy masztu wokół swojej osi. Powodowało to, że kierunek wiązki fal radiowych mógł zmieniać się jedynie w płaszczyźnie poziomej, w ten sposób ustawiano jej azymut. Kąt elewacji wiązki (inaczej wysokość) był stały, antena „patrzyła” na horyzont, więc próby mogły być przeprowadzone tylko podczas wschodu i zachodu Księżyca, w pasie 15 stopni, kiedy kąt wzniesienia anteny był poziomy. Próba taka trwała około 40 minut podczas każdego okrążenia księżyca. Pierwsza pomyślna transmisja odbyła się 10 stycznia 1946 o 11:58 .
Projekt Diana oznaczał narodziny amerykańskiego programu kosmicznego oraz astronomii radarowej. To był pierwszy pokaz sztucznie wytworzonych sygnałów mogących przeniknąć jonosferę, umożliwiający radiokomunikację pozaziemską sondom kosmicznym i eksplorację kosmosu. Od tego czasu projekty kosmiczne brały swoje nazwy od rzymskich bogów, na przykład Merkury i Apollo.
Dzisiaj siedziba Projektu Diana prowadzona jest przez krótkofalowców z Ocean-Monmouth Amateur Radio Club, skąd pracują czasami z okazji specjalnych wydarzeń (np. zawody).

</doc>
<doc id="1388310" url="https://pl.wikipedia.org/wiki?curid=1388310" title="Meine Welt">
Meine Welt

Meine Welt – debiutancki album Yvonne Catterfeld wydany 1 grudnia 2003 roku. Uzyskał w Niemczech status platynowej płyty.

</doc>
<doc id="1388314" url="https://pl.wikipedia.org/wiki?curid=1388314" title="Borazon">
Borazon



</doc>
<doc id="1388315" url="https://pl.wikipedia.org/wiki?curid=1388315" title="Löbnitz (Saksonia)">
Löbnitz (Saksonia)

Löbnitz – miejscowość i gmina w Niemczech, w kraju związkowym Saksonia, w okręgu administracyjnym Lipsk, w powiecie Nordsachsen. Do reformy administracyjnej w 2008 gmina leżała w powiecie Delitzsch.
Gmina Löbnitz leży nad rzeką Mulda, ok. 9 km na zachód od Bad Düben.
Dzielnice gminy:

</doc>
<doc id="1388318" url="https://pl.wikipedia.org/wiki?curid=1388318" title="Archiwum Emigracji">
Archiwum Emigracji

Archiwum Emigracji ("The Archives of Polish Emigration") – samodzielna pracownia archiwalno-badawcza w Bibliotece Uniwersyteckiej Uniwersytetu Mikołaja Kopernika w Toruniu.
Charakterystyka.
Archiwum zajmuje się gromadzeniem, opracowywaniem i udostępnianiem wszelkiego rodzaju archiwaliów, księgozbiorów, dzieł sztuki i pamiątek związanych z życiem i działalnością polskiej emigracji w XX wieku. Archiwum Emigracji gromadzi spuścizny ludzi pióra, wydawców, ludzi nauki i artystów polskich tworzących na świecie; ponadto księgozbiory, archiwa instytucji społecznych, kulturalnych i politycznych, galerii sztuki, oficyn wydawniczych i księgarskich oraz wszelkie pamiątki po wychodźstwie polskim XX wieku.
Historia.
Archiwum Emigracji – powstało w 1995 roku (formalnie powołane zostało w roku 2000), w następstwie przekazania przez Stefanię Kossowską do Biblioteki Uniwersyteckiej archiwum londyńskiego tygodnika „Wiadomości”. W latach 1995–2008 (dzięki pomocy m.in. Stefanii Kossowskiej i Jerzego Giedroycia) Archiwum Emigracji zgromadziło ponad 350 kolekcji archiwalnych z całego „polskiego” świata, stając się najważniejszym ośrodkiem w Polsce dokumentującym dziedzictwo kulturalne polskiego wychodźstwa.
Zbiory.
O wartości badawczej zgromadzonych w Archiwum Emigracji zbiorów decyduje ich różnorodność i wielkość. Wszelako, najcenniejszym zespołem dokumentów jest archiwum tygodnika literackiego „Wiadomości” (Londyn 1946-1981), najpopularniejszego czasopisma literackiego wychodźstwa polskiego w XX wieku. To największe i najbogatsze archiwum emigracyjne liczy ponad 60 tys. manuskryptów i listów; wśród nich znajdują się rękopisy Władysława Andersa, Edwarda Raczyńskiego, Kazimierza Wierzyńskiego, Józefa Mackiewicza, Józefa Czapskiego, Czesława Miłosza, Witolda Gombrowicza, Tymona Terleckiego, Jerzego Stempowskiego, Tadeusza Nowakowskiego, Jana Lechonia, Mariana Hemara i wielu tysięcy innych. Stefania Kossowska powierzyła opiece UMK również meble stanowiące wyposażenie pokoju redakcyjnego tygodnika, pamiątki po redaktorach oraz roczniki czasopism i książki.
Wśród wielu innych kolekcji instytucjonalnych Archiwum posiada dokumentację: księgarni Libella i Galerie Lambert (Paryż), Drian Gallery (Londyn), Teatru „Syrena” (Londyn), wydawnictwa Książnica Polska (Glasgow), SPK – Oddział Niemcy, Kongresu Wolności Kultury (Paryż), Księgarni B. Mazowieckiego (Paryż). Archiwa instytucji dopełnione są spuściznami, księgozbiorami oraz zbiorami pamiątek. Wśród nich: Biblioteka Marii i Józefa Czapskich (Paryż); Biblioteka SPK w Coventry z bezcennym katalogiem, zbiór teatraliów emigracyjnych – oraz ponad 300 kolekcji archiwalnych pisarzy, dziennikarzy, publicystów, artystów, ludzi teatru i nauki oraz wybitnych osobistości życia społeczno-kulturalnego wychodźstwa polskiego XX wieku, takich jak: Konstanty Brandel, Zdzisław Broncel, Michał Chmielowiec, Edward Chudzyński, Ryszard Demel, Janusz Eichler, Łucja Gliksman, Natan Gross, Adam Harasowski, Jadwiga Harasowska, Wacław Iwaniuk, Konstanty A. Jeleński, Jadwiga Jurkszus-Tomaszewska, Tamara Karren, Halina Korn, Stefania Kossowska, Adam Kossowski, Janina Kościałkowska, Jan Kott, Janusz Kowalewski, Irena Krzywicka, Jerzy R. Krzyżanowski, Witold Leitgeber, Józef Lewandowski, Leo Lipski, Ryszard Löw, Krystyna Miłotworska-Hilary, Krzysztof Muszkowski, Mela Muter, Juliusz Nowina-Sokolnicki, Róża Nowotarska, Tadeusz Polanowski, Janusz Poray-Biernacki, Marta Reszczyńska-Stypińska, Zofia Romanowiczowa, Juliusz Sakowski, Olga Scherer, Henryk Skolimowski, Wojciech Skalmowski, Felicjan Sławoj Składkowski, Władysław R. Szomański, Stanisław Szukalski, Wiktor Trościanko, Leopold Tyrmand, Jan Ulatowski, Wojciech Wasiutyński, Tadeusz Wittlin, Zdzisław Marek, Władysław Żeleński i Marek Żuławski.
Bezcennym uzupełnieniem tych spuścizn są dokumenty i pamiątki po mniej znanych, czy zgoła zupełnie nieznanych bohaterach wojennej i powojennej emigracji polskiej: żołnierzach PSZ, czytelnikach "Wiadomości", "Dziennika Polskiego" i książek „Kultura”, słuchaczach BBC i Radia Wolna Europa, mieszkańcach „polskiego Londynu”.
Struktura i działalność.
W skład Archiwum Emigracji wchodzą kolekcje archiwalne instytucji emigracyjnych, kolekcje osobowe, księgozbiory historyczne i zbiór prasy emigracyjnej. Częścią Archiwum Emigracji jest też kolekcja sztuki polskiej tworzonej na świecie pn. Galeria sztuki polskiej na Obczyźnie w XX wieku. Zbiory Galerii zgromadzone są w Muzeum Uniwersyteckim w Toruniu.
Archiwum Emigracji prowadzi działalność wydawniczą. Książki ukazują się w serii Archiwum Emigracji. Materiały do dziejów emigracji polskiej w XX wieku oraz w serii literackiej. Ponadto Archiwum wydaje czasopismo pn. „Archiwum Emigracji. Studia, szkice, dokumenty”. We współpracy z wydawnictwem Oficyna M.J. Kucharski, Archiwum wydaje dzieła wszystkie Danuty Mostwin.
Od roku 2000 Archiwum Emigracji przyznaje nagrodę za pracę magisterską i doktorską poświęconą emigracji polskiej XX wieku. Od roku 2005 funduje Stypendium artystyczne Jana Winczakiewicza na pobyt w Paryżu.
W celu wsparcia finansowego działań Archiwum, w roku 2007, powstało Towarzystwo Przyjaciół Archiwum Emigracji.

</doc>
<doc id="1388321" url="https://pl.wikipedia.org/wiki?curid=1388321" title="Neukyhna">
Neukyhna

Neukyhna – dzielnica gminy Wiedemar w Niemczech, w kraju związkowym Saksonia, w powiecie Nordsachsen. Do 31 grudnia 2012 samodzielna gmina, siedziba związku gmin Wiedemar. Do reformy administracyjnej w 2008 gmina leżała w powiecie Delitzsch, a do 29 lutego 2012 do okręgu administracyjnego Lipsk.
Dzielnica Neukyhna leży na zachód od miasta Delitzsch.
W skład dzielnicy wchodzą następujące miejscowości:

</doc>
<doc id="1388322" url="https://pl.wikipedia.org/wiki?curid=1388322" title="Las Mokrzański">
Las Mokrzański

Las Mokrzański (do 1945 pod nazwą "Muckerauer Wald", później krótko jako Las Mokrsko) – największy kompleks leśny w granicach administracyjnych Wrocławia. Zajmuje 551 hektarów i znajduje się na północno-zachodnim skraju miasta (na północ od osiedla Leśnica, na obszarze osiedli Mokra i częściowo Marszowice, a także w niewielkiej części na terenach pozamiejskich, należących do przysiółka Miłoszyn wsi Wilkszyn). 
W zachodniej części Lasu Mokrzańskiego zlokalizowane jest najwyżej położone naturalne wzniesienie w granicach miasta (bezimienne, 148 m n.p.m.) oprócz niego na lekko pofalowanym terenie Lasu znajduje się także m.in. wzgórze Twaróg (129 m n.p.m., dawniej pod nazwą "Quarkberg") oraz leżąca już poza granicami miasta Góra Wilkszyńska (135 m n.p.m.). Przez Las Mokrzański przepływa Łękawica i kilka mniejszych strumieni. Cały teren Lasu jest wilgotny, porośnięty drzewostanem typu grądu i łęgu, z przewagą dębów szypułkowych, w wilgotniejszych miejscach rośnie także olsza czarna; oprócz tego nasadzenia sosny, świerka i akacji (robinii akacjowej). Ponadto w drzewostanie Lasu znajduje się buk zwyczajny, dąb czerwony, grab zwyczajny, jawor, jesion, lipa drobnolistna, topola, a w podszyciu, na ogół dobrze rozwiniętym, a nawet bardzo gęstym – m.in. gwiazdnica wielkokwiatowa, konwalia majowa, orlica pospolita, pszeniec gajowy.
Na terenie Lasu Mokrzańskiego w latach 1900-1945 znajdowała się restauracja "Waldschlößchen" ("Leśny Zameczek"); dziś pozostały tylko ruiny jej fundamentów tkwiące przy drodze (na przedłużeniu ul. Ostrężynowej) w środku lasu. Przebiega tędy turystyczny szlak pieszy (zielony) i rowerowy (niebieski), z Leśnicy przez ul. Marszowicką do Lasu Mokrzańskiego, w nim ul. Ostrężynową do ul. Wińskiej i dalej na północny zachód i zachód do Środy Śląskiej.
Las Mokrzański nie jest lasem komunalnym. Podlega nadleśnictwu Miękinia, w ramach obrębu leśnego Miękinia – leśnictwo Mokre.

</doc>
<doc id="1388323" url="https://pl.wikipedia.org/wiki?curid=1388323" title="Rackwitz">
Rackwitz

Rackwitz – miejscowość i gmina w Niemczech, w kraju związkowym Saksonia, w okręgu administracyjnym Lipsk, w powiecie Nordsachsen. Do reformy administracyjnej w 2008 gmina leżała w powiecie Delitzsch.
Gmina Rackwitz leży na południe od miasta Delitzsch.
Dzielnice gminy:

</doc>
<doc id="1388325" url="https://pl.wikipedia.org/wiki?curid=1388325" title="Schönwölkau">
Schönwölkau

Schönwölkau – miejscowość i gmina w Niemczech, w kraju związkowym Saksonia, w okręgu administracyjnym Lipsk, w powiecie Nordsachsen, wchodzi w skład wspólnoty administracyjnej Krostitz. Do reformy administracyjnej w 2008 gmina leżała w powiecie Delitzsch.
Gmina Schönwölkau leży ok. 10 km na wschód od miasta Delitzsch.
W skład obszaru gminy wchodzą następujące dzielnice:

</doc>
<doc id="1388327" url="https://pl.wikipedia.org/wiki?curid=1388327" title="Kask (nakrycie głowy)">
Kask (nakrycie głowy)



</doc>
<doc id="1388328" url="https://pl.wikipedia.org/wiki?curid=1388328" title="Wiedemar">
Wiedemar

Wiedemar – miejscowość i gmina w Niemczech, w kraju związkowym Saksonia, w powiecie Nordsachsen. Do 31 grudnia 2012 wchodziła w skład związku gmin Wiedemar. Do reformy administracyjnej w 2008 gmina leżała w powiecie Delitzsch, a do 29 lutego 2012 w okręgu administracyjnym Lipsk.
Gmina Wiedemar leży ok. 13 km na południowy zachód od miasta Delitzsch, na trasie autostrady A9.
1 stycznia 2013 do gminy przyłączono gminy Neukyhna oraz Zwochau, które stały się automatycznie jej dzielnicami.
Dzielnice gminy:

</doc>
<doc id="1388329" url="https://pl.wikipedia.org/wiki?curid=1388329" title="Justin Wilson">
Justin Wilson

Justin Wilson (ur. 31 lipca 1978 roku w Sheffield, zm. 24 sierpnia 2015 w Allentown) – brytyjski kierowca wyścigowy.
Życiorys.
Początki kariery.
Justin Wilson rozpoczął ściganie od kartingu w 1987 roku. Na początku lat 90. startował przez kilka lat w Formule Vauxhall w zespole Paul Stewart Racing. Kolejnym krokiem w karierze była Formuła Palmer Audi w roku 1998 w której zdobył mistrzostwo w pierwszym sezonie startów. W 1999 roku rozpoczął starty w Formule 3000. W pierwszym sezonie zajął 20. miejsce w klasyfikacji zdobywając 2 punkty. W roku 2000 był już piąty, zdobywając przez cały sezon 16 punktów. W końcu w roku 2001 został mistrzem Formuły 3000, z rekordową przewagą nad drugim zawodnikiem w klasyfikacji (zdobył 71 punktów, drugi w klasyfikacji Mark Webber zdobył 39).
Pomimo tego sukcesu, nie udało mu się od razu awansować do Formuły 1, przeszkodą był jego bardzo wysoki wzrost jak na kierowcę wyścigowego – 192 cm. Tak więc rok 2002 spędził ścigając się w World Series by Nissan i zajmując w końcowej klasyfikacji czwarte miejsce. Testował też w tym roku dla zespołu Minardi.
Formuła 1.
Na sezon 2003 zespół Minardi przygotował z myślą o Wilsonie nieco większy bolid i podpisał z nim kontrakt. Wyniki zespołu nie były zbyt dobre jednak Wilson pokazał się z dobrej strony, nie ustępując umiejętnościami doświadczonemu Josowi Verstappenowi. Na ostatnie pięć wyścigów sezonu przeszedł do zespołu Jaguara, zmieniając tam Antônio Pizzonię. W Grand Prix Stanów Zjednoczonych zajął ósme miejsce co dało mu jego pierwszy i jedyny punkt w Formule 1.
Champ Car.
Wilson nie utrzymał miejsca w Jaguarze na kolejny sezon Formuły 1, ponieważ Ford (właściciel zespołu) ograniczył nakłady finansowe i zespół szukał kierowcy który "przyprowadzi" sponsora (ostatecznie wybór padł na Christiana Kliena). W tej sytuacji Wilson przeniósł się do serii Champ Car i w sezonie 2004 wystartował w barwach zespołu Conquest Racing.
Rok 2004 zakończył na 11. miejscu w klasyfikacji i na następny sezon przeniósł się do zespołu RuSPORT w którego barwach odniósł pierwsze zwycięstwo (podczas wyścigu w Toronto). W klasyfikacji sezonu 2005 zajął trzecie miejsce, a w następnym roku był już drugi. W sezonie 2007 zespół RuSPORT połączył się z innym zespołem startującym w serii Champ Car – Rocketsports Racing. Nowy zespół przyjął nazwę RSPORTS, a Wilson w jego barwach zdobył kolejny tytuł wicemistrzowski.
IRL IndyCar Series.
Pod koniec stycznia 2008 roku zespół Newman/Haas/Lanigan Racing ogłosił podpisanie kontraktu z Wilsonem na starty w nowym sezonie Champ Car. Jednak miesiąc później seria Champ Car połączyła się z konkurencyjną Indy Racing League i zespół od nowego sezonu wystartował w połączonej serii określanej jako IndyCar Series. Pierwszy sezon nie był łatwy dla Wilsona, jednak udało mu się raz zdobyć pole position oraz dwukrotnie stanąć na podium, w tym raz na najwyższym stopniu – w Detroit, natomiast w klasyfikacji końcowej sezonu zajął 11. miejsce.
Nie przedłużono z nim kontraktu na sezon 2009 i w tej sytuacji wystartował w barwach zespołu Dale Coyne Racing. Dla swojego nowego zespołu odniósł historyczne pierwsze zwycięstwo w startach w IndyCar. Cały sezon natomiast ukończył na bardzo przyzwoitym jak na możliwości zespołu dziewiątym miejscu.
W sezonie 2010 przeszedł do zespołu Dreyer &amp; Reinbold Racing i zajął 11. miejsce w klasyfikacji nie wygrywając żadnego wyścigu w sezonie. W 2011 kontynuował starty w tym zespole. Jednak podczas treningów przed wyścigiem na torze Mid-Ohio wypadł z trasy i uszkodził sobie jeden z kręgów kręgosłupa, co wykluczyło go ze startów do końca sezonu.
W sezonie 2012 powrócił do zespołu Dale Coyne Racing i odniósł swoje pierwsze zwycięstwo na torze owalnym.

</doc>
<doc id="1388333" url="https://pl.wikipedia.org/wiki?curid=1388333" title="Thomas George Cowling">
Thomas George Cowling

Thomas George Cowling (ur. 17 czerwca 1906 w Londynie, zm. 16 czerwca 1990 w Leeds) – angielski astronom i matematyk.

</doc>
<doc id="1388334" url="https://pl.wikipedia.org/wiki?curid=1388334" title="Zschepplin">
Zschepplin

Zschepplin – miejscowość i gmina w Niemczech, w kraju związkowym Saksonia, w okręgu administracyjnym Lipsk, w powiecie Nordsachsen, wchodzi w skład związku gmin Eilenburg-West. Do reformy administracyjnej w 2008 gmina leżała w powiecie Delitzsch.
Gmina Zschepplin leży ok. 7 km na południe od Bad Düben, na trasie drogi krajowej B107.
Dzielnice gminy:

</doc>
<doc id="1388336" url="https://pl.wikipedia.org/wiki?curid=1388336" title="Procesy jednostkowe">
Procesy jednostkowe



</doc>
<doc id="1388339" url="https://pl.wikipedia.org/wiki?curid=1388339" title="1 Samodzielny Batalion Chemiczny">
1 Samodzielny Batalion Chemiczny



</doc>
<doc id="1388340" url="https://pl.wikipedia.org/wiki?curid=1388340" title="Unterwegs">
Unterwegs

Unterwegs (niem. "Ścieżki") – album Yvonne Catterfeld wydany 14 marca 2005 roku.

</doc>
<doc id="1388341" url="https://pl.wikipedia.org/wiki?curid=1388341" title="1 Samodzielny Batalion Eksploatacji Dróg">
1 Samodzielny Batalion Eksploatacji Dróg



</doc>
<doc id="1388342" url="https://pl.wikipedia.org/wiki?curid=1388342" title="Zwochau">
Zwochau

Zwochau – dzielnica gminy Wiedemar w Niemczech, w kraju związkowym Saksonia, w powiecie Nordsachsen. Do 31 grudnia 2012 samodzielna gmina, wchodząca w skład związku gmin Wiedemar. Do reformy administracyjnej w 2008 gmina leżała w powiecie Delitzsch, a do 29 lutego 2012 w okręgu administracyjnym Lipsk.
Dzielnica leży ok. 13 km na południowy zachód od miasta Delitzsch.
Miejscowości wchodzące w jej skład:

</doc>
<doc id="1388343" url="https://pl.wikipedia.org/wiki?curid=1388343" title="Muzeum Uniwersyteckie w Toruniu">
Muzeum Uniwersyteckie w Toruniu

Muzeum Uniwersyteckie w Toruniu – placówka muzealna prowadzona przez Uniwersytet Mikołaja Kopernika w Toruniu.
Lokalizacja.
Muzeum znajduje się w zachodniej części Zespołu Staromiejskiego, przy Placu Rapackiego 1, w sąsiedztwie Sądu Okręgowego, Collegium Minus UMK oraz Archiwum Państwowego.
Historia.
Muzeum powstało 19 stycznia 2005 roku z inicjatywy Rektora Uniwersytetu Mikołaja Kopernika w Toruniu, prof. Jana Kopcewicza, a jego siedzibą stał się gmach przy Placu Rapackiego 1. Pomysłodawcą Muzeum był dr Mirosław A. Supruniuk, ówczesny dyrektor Biblioteki Uniwersyteckiej, dlatego Muzeum powstało w strukturze Biblioteki. Otwarto wówczas dwie wystawy. Pierwszą z nich była ekspozycja pamiątek i fotografii związanych z nadaniem jesienią 2004 roku tytułu doktora honoris causa UMK papieżowi Janowi Pawłowi II, zaś druga wystawa prezentowała ponad 100 grafik najwybitniejszego polskiego akwafortysty pierwszej połowy XX wieku – Konstantego Brandla. Zbiory Muzeum składają się przede wszystkim z darów przekazanych uczelni przez polskich emigrantów i są to dzieła sztuki, polskich artystów tworzących na świecie. Darczyńcami byli także pracownicy Uniwersytetu Stefana Batorego w Wilnie oraz Uniwersytetu Mikołaja Kopernika w Toruniu i ich rodziny, a także osoby niezwiązane z toruńską uczelnią.
Muzeum jest jedyną instytucją na świecie ukierunkowaną na gromadzenie dzieł sztuki, archiwów oraz pamiątek związanych z polską emigracją XX wieku. Propaguje kulturę i sztukę narodową oraz prowadzi działalność naukową i dydaktyczną.
Ekspozycja.
Wystawy czasowe.
Muzeum realizuje 2-3 razy w roku wystawy czasowe, głównie w oparciu o własną kolekcję, przede wszystkim w gmachu Muzeum, ale także w innych muzeach w Polsce oraz za granicą. W latach 2005-2021 zrealizowało ponad sto ekspozycji.
Zbiory.
Zbiory Muzeum podzielą się na cztery działy:

</doc>
<doc id="1388345" url="https://pl.wikipedia.org/wiki?curid=1388345" title="Bergendy">
Bergendy

Bergendy – węgierski zespół muzyczny, tworzący (i wykonujący utwory innych artystów) w gatunkach takich, jak jazz, jazz-rock, rock’n’roll.
Założony w roku 1958 przez braci Istvána i Pétera Bergendy jako typowy jazzband, istnieje nieprzerwanie do dziś. Jednak największe sukcesy odnosił w latach 1970–1977, kiedy pod przewodnictwem charyzmatycznego frontmana Ferenca Demjéna przekształcił się w grupę rockową, gdzie wokalista w duecie z klawiszowncem Latzinem (ze sporadycznym udziałem Hajdú) komponował oryginalną muzykę z pogranicza rock and rolla i rocka progresywnego z elementami jazzu i swingu.
Grupa nigdy nie osiągnęła takiej sławy, jak Omega czy Locomotiv GT, jednak we wspomnianym okresie odwiedziła znaczną część Europy, w tym większość krajów bloku wschodniego. W Polsce była co najmniej trzykrotnie: w latach 1963, 1967 i 1973.
Albumy rockowe.
Poza tym grupa ma na swoim koncie szereg mniej istotnych albumów wypełnionych jazzowymi standardami oraz muzyką do przedstawień teatralnych czy też dziecięcych filmów animowanych.

</doc>
<doc id="1388349" url="https://pl.wikipedia.org/wiki?curid=1388349" title="Bitwa pod Ołomuńcem">
Bitwa pod Ołomuńcem

Bitwa pod Ołomuńcem – zwycięstwo Czechów nad Mongołami w czasie najazdu tych ostatnich na Margrabstwo Moraw w 1241 roku. Historyczność bitwy jest przedmiotem dyskusji historyków.
Po bitwie pod Legnicą Mongołowie postanowili połączyć się z drugą częścią swoich wojsk, które najechały Królestwo Węgier. Przeszli przez Bramę Morawską i dotarli do Hany. Według informacji zawartych w dokumencie króla Wacława I zniszczyli klasztor Hradisko. Kronika Dalimila informuje, że oblegli także pobliski Ołomuniec, pod którym zginął mongolski książę; miasto nie zostało zdobyte. Zdaniem innych historyków informacja o bitwie pod Ołomuńcem jest późniejszą fikcją (rękopis królowodworski).

</doc>
<doc id="1388350" url="https://pl.wikipedia.org/wiki?curid=1388350" title="1 Warszawska Brygada Artylerii Armat">
1 Warszawska Brygada Artylerii Armat



</doc>
<doc id="1388352" url="https://pl.wikipedia.org/wiki?curid=1388352" title="Donatas Malinauskas">
Donatas Malinauskas

Donatas Malinauskas, właśc. Donat Malinowski herbu Pobóg (ur. 7 marca 1869 w Krasławie, zm. 30 listopada 1942 w Bijsku na Ałtaju) – litewski polityk i dyplomata, jeden z dwudziestu sygnatariuszy Aktu Niepodległości Litwy z 16 lutego 1918 roku.
Urodził się w polskiej rodzinie szlacheckiej. Dorastał na dworze w Oławie. Edukację pobierał w Wilnie, później studiował na Akademii Rolniczej w Taborze, gdzie zapoznał się z działalnością narodowego ruchu czeskiego.
Po ukończeniu studiów powrócił na Litwę do rodzinnego majątku Bychowczyszki obok Daug, angażując się w obronę języka litewskiego w życiu publicznym i Kościele. W 1918 roku wybrano go do Taryby. Głosował za Aktem Niepodległości Litwy z 16 lutego 1918 roku.
W dwudziestoleciu międzywojennym pełnił służbę dyplomatyczną w Czechosłowacji i Estonii. Po aneksji Litwy przez ZSRR w 1940 roku aresztowany przez NKWD – najprawdopodobniej zmarł albo został zabity w jednym z łagrów.

</doc>
<doc id="1388358" url="https://pl.wikipedia.org/wiki?curid=1388358" title="Stratygrafia sekwencji">
Stratygrafia sekwencji

Stratygrafia sekwencji – względnie nowa gałąź geologii starającą się powiązać względne zmian poziomu mórz z tworzeniem się skał osadowych. Stratygrafia sekwencji rozwinęła się ze stratygrafii sejsmicznej i interpretacji sejsmicznej prowadzonej głównie na potrzeby poszukiwań naftowych.
Stratygrafia sekwencji zajmuje się rozpoznaniem i korelacją powierzchni stratygraficznych, które reprezentują zmiany w trendach depozycyjnych takich jak: powierzchni erozyjnych – wskazujące na niski poziom morza czy powierzchni maksymalnego poziomu morza (MFS, ang. czyli "maximum flooding surfaces"). Powierzchnie te są stosowane do wyznaczeni linii o jednakowym czasie tworzenia się (ang. "time lines"). Zmiany w trendach depozycyjnych są wynikiem wzajemnego oddziaływania sedymentacji, erozji i oscylacji poziomu bazy a także (według niektórych badaczy) ruchów tektonicznych. Są one obecnie określane poprzez analizę sedymentologiczną i relacje geometryczne.
W ramach trendów depozycyjnych wyróżniane są systemy depozycyjne, czyli trójwymiarowe, powstające w powiązanych środowiskach sedymentacyjnych (np. deltowym, głębokomorskim itp.) jednostki stratygraficzne, na którą składa się zestaw sąsiadujących ze sobą i powiązanych facji sedymentacyjnych. Inaczej mówiąc systemy depozycyjne stanowią produkt powstawania osadów w genetycznie powiązanych środowiskach sedymentacyjnych. Współczesne sobie systemy stopniowo przechodzą poziomo jedne w drugie i tworzą logicznie powiązane elementy paleo-geograficzne.

</doc>
<doc id="1388359" url="https://pl.wikipedia.org/wiki?curid=1388359" title="Hartha">
Hartha

Hartha – miasto w Niemczech, w kraju związkowym Saksonia, w okręgu administracyjnym Chemnitz, w powiecie Mittelsachsen (do 31 lipca 2008 w powiecie Döbeln).
Geografia.
Hartha leży na zachód od miasta Döbeln, na trasie drogi krajowej B175 i B176.

</doc>
<doc id="1388360" url="https://pl.wikipedia.org/wiki?curid=1388360" title="Florian Laskary z Kościelca">
Florian Laskary z Kościelca



</doc>
<doc id="1388369" url="https://pl.wikipedia.org/wiki?curid=1388369" title="Jabłonów (obwód iwanofrankiwski)">
Jabłonów (obwód iwanofrankiwski)

Jabłonów (ukr. "Яблунів") – osiedle typu miejskiego w rejonie kosowskim obwodu iwanofrankiwskiego Ukrainy, na Pokuciu. 
Historia.
W II Rzeczypospolitej siedziba gminy wiejskiej Jabłonów w powiecie kołomyjskim województwa stanisławowskiego.
W miejscowości działa fabryka kilimów. 
W 1826 w miejscowości urodził się Maksymilian Nowicki - polski zoolog, profesor Uniwersytetu Jagiellońskiego, badacz fauny i flory tatrzańskiej, jeden z pionierów ochrony przyrody w Polsce. W pobliskiej Łuczy urodził się Stanisław Jan Jabłonowski - hetman wielki koronny.
W 1989 liczyło 1834 mieszkańców.
W 2013 liczyło 2056 mieszkańców.

</doc>
<doc id="1388370" url="https://pl.wikipedia.org/wiki?curid=1388370" title="Akt niepodległości Litwy">
Akt niepodległości Litwy

Akt niepodległości Litwy (lit. "Lietuvos nepriklausomybės aktas") – akt wydany 16 lutego 1918 roku przez litewską Tarybę ogłaszający niepodległość państwa litewskiego.
Historia.
We wrześniu 1917 roku podczas konferencji wileńskiej została wybrana Litewska Rada Narodowa. Spotykała się przy ul. Ostrobramskiej (lit. "Aušros Vartų") w budynku będącym siedzibą Litewskiego Stowarzyszenia Nauki, jednak z powodu braków opału 16 lutego 1918 roku zebranie przeniesiono do mieszkania na pierwszym piętrze w domu kupca Kazimierza Sztralla, które wynajmował Komitet Centralny Stowarzyszenia na Rzecz Wspierania Ofiar Wojny. W gabinecie przewodniczącego Komitetu Antanasa Smetony Radzie złożonej z 20 osób odczytano Akt niepodległości i zaproszono do jego podpisania. Jako pierwszy podpisał go Jonas Basanavičius, a potem w porządku alfabetycznym pozostali sygnatariusze. Niemcy, którzy okupowali teren Litwy, skonfiskowali cały nakład numeru gazety „Lietuvos aidas”, w którym wydrukowano Akt niepodległości. 
Po odnalezieniu oryginału w 2017 roku eksperci z Centrum Badań Kryminalistycznych Litewskiej Policji na prośbę profesora Liudasa Mažylisa przeprowadzili analizę charakteru pisma i stwierdzili, że został on spisany przez sygnatariusza Jurgisa Šaulysa.
Sygnatariusze.
Wśród sygnatariuszy aktu znalazło się wiele wybitnych postaci litewskiego życia publicznego:
Tekst.
Akt niepodległości zawiera deklarację Rady, która „jako jedyny przedstawiciel narodu litewskiego, zgodnie z prawem do samostanowienia narodów i zgodnie z konferencją wileńską z 18–23 września 1917 r.” postanowiła ogłosić „niepodległość państwa litewskiego, opartego na demokratycznych zasadach, z Wilnem jako stolicą”. Równocześnie ogłosiła ustanie wszelkich związków łączących Litwę z innymi narodami. W dokumencie zawarto deklarację, że „fundamenty państwa litewskiego i jego stosunki z innymi krajami” określi wybrane w demokratycznych i powszechnych wyborach „Zgromadzenie Konstytucyjne”. W ostatnim zdaniu Rada zawarła wezwanie „do uznania niezależnego państwa litewskiego”.
Dokument.
Sygnatariusze podpisali dwa dokumenty: oryginał i kopię. Akt niepodległości, który do 1940 roku przechowywano w archiwum prezydenckim w Kownie, po II wojnie światowej uważano za zaginiony. Był to dokument napisany na maszynie i zawierający podpisy sygnatariuszy, znany historykom z faksymile wykonanego w latach 30. XX wieku. Uważano, że oryginał został zdeponowany u Basanavičiusa, ale nie był znany, bo nigdy nie został zaprezentowany publicznie. W lutym 2017 roku koncern MG Baltic wyznaczył nagrodę 1 miliona euro dla znalazcy (znalazców) podpisanego przez sygnatariuszy dokumentu.
Profesor Liudas Mažylis z Uniwersytetu Witolda Wielkiego w Kownie w archiwum dyplomatycznym niemieckiego Ministerstwa Spraw Zagranicznych w Berlinie 29 marca 2017 roku odnalazł spisany ręcznie w języku litewskim Akt niepodległości. Umieszczono go wraz z wersją w języku niemieckim w teczce „Przyszłość prowincji bałtyckich: Litwa”. Dokument był złożony „na czworo”, co sugeruje, że został do Niemiec wysłany pocztą.
Z okazji obchodów 100-lecia odzyskania niepodległości przez Litwę od lutego do listopada 2018 roku akt był prezentowany w Wilnie w Domu Sygnatariuszy, w pokoju, w którym został podpisany. Na wystawie „W drodze do niepodległości litewskiej państwowości: 1863–1918” umieszczono go w specjalnej kuloodpornej gablocie, która zapewniała mu równocześnie odpowiedni mikroklimat. Dokument został wypożyczony Litwie na okres pięciu lat.
Ustalono, że 16 lutego 1918 roku jeden z sygnatariuszy Jurgis Šaulys po podpisaniu wręczył go Eckartowi von Boninowi – niemieckiemu dyplomacie, a ten przekazał go do niemieckiego MSZ, gdzie dokument był przechowywany.

</doc>
<doc id="1388372" url="https://pl.wikipedia.org/wiki?curid=1388372" title="Plymouth Brethren">
Plymouth Brethren



</doc>
<doc id="1388377" url="https://pl.wikipedia.org/wiki?curid=1388377" title="Jabłonne">
Jabłonne

Jabłonne – wieś na Ukrainie, w rejonie bereźneńskim obwodu rówieńskiego.

</doc>
<doc id="1388379" url="https://pl.wikipedia.org/wiki?curid=1388379" title="Saliamonas Banaitis">
Saliamonas Banaitis

Saliamonas Banaitis (ur. 15 lipca 1866, zm. 4 maja 1933 w Kownie) – litewski wydawca, bankier i działacz społeczno-oświatowy, jeden z sygnatariuszy Aktu Niepodległości Litwy z 1918 roku.
W 1905 roku założył pierwszą drukarnię na ziemiach litewskich należących do Rosji, którą prowadził do 1918 roku. Od 1915 do 1917 roku jego wydawnictwo publikowało trójjęzyczną gazetę „Wieście Kowieńskie” (w języku polskim, litewskim i niemieckim).
Podczas okupacji niemieckiej Litwy założył litewskojęzyczną szkołę średnią w Kownie oraz 12 szkół podstawowych. W 1917 roku wybrano go członkiem Taryby. W niepodległej Litwie zakładał m.in. Litewski Związek Rolników oraz Banki Handlowy i Przemysłowy.

</doc>
<doc id="1388380" url="https://pl.wikipedia.org/wiki?curid=1388380" title="Garfield in the Rough">
Garfield in the Rough

Garfield in the Rough – to drugi, półgodziny film animowany, który powstał na motywach komiksu Garfield autorstwa Jima Davisa. Głosu Garfieldowi znów użyczył Lorenzo Music, a za muzykę był odpowiedzialny Lou Rawls. Film miał premierę w 1984 roku i, podobnie jak poprzedni film Here Comes Garfield, zdobył nagrodę Emmy.
Streszczenie.
Garfield jest podekscytowany gdy dowiaduje się, że Jon zamierza zabrać go razem z Odiem na wakacje. Jakże wielkie jest jego rozczarowanie, gdy okazuje się, że jadą na zwykły camping. Garfieldowi i Odiemu zajmuje trochę czasu przystosowanie się do rozległych przestrzeni i gry Jona na banjo. Garfield oczywiście zjada cały prowiant, który Jon zabrał na camping. W tym czasie okazuje się, że z zoo uciekła czarna pantera i ukrywa się w tym samym lesie. Garfield próbuje ostrzec Jona przed niebezpieczeństwem, ale Jon z uporem twierdzi, że nie ma się czego obawiać. Do czasu, gdy pantera wkracza do ich obozowiska. Garfield wdrapuje się na drzewo, a Jon i Odie ukrywają się w samochodzie. Pantera próbuje dostać się do wnętrza auta. Garfield zeskakuje z drzewa i próbuje ją odciągnąć, poważnie ryzykując życiem. Na szczęście zostaje uratowany przez leśniczych, którzy trafiają panterę środkiem usypiającym. Jon nazywa Garfielda bohaterem, po czym wszyscy wracają do domu.

</doc>
<doc id="1388382" url="https://pl.wikipedia.org/wiki?curid=1388382" title="Jorge Manrique">
Jorge Manrique

Jorge Manrique (ur. w Paredes de Nava, prowincja Palencia, 1440?, zm. w Santa María del Campo, Cuenca (prowincja), 1479) – poeta hiszpański. Jest autorem "Strof na śmierć ojca" ("Coplas por la muerte de su padre"), jednego z klasycznych tekstów literatury hiszpańskiej wszech czasów.
Życiorys.
Generalnie przypuszcza się, że urodził się w Paredes de Nava (prowincja Palencia), chociaż jest również możliwe, że przyszedł na świat w Segura de la Sierra (prowincja Jaén), siedzibie rodu Manrique i centrum posiadłości, którymi administrował jego ojciec Rodrigo Manrique. Także przyjmuje się, że urodził się pomiędzy drugą połową roku 1439 a pierwszą 1440, ale jedyne pewne jest, że nie urodził się przed 1432, kiedy zawarte zostało małżeństwo jego rodziców, ani po 1444, kiedy Rodrigo Manrique poprosił o dyspensę, aby ożenić się ponownie.
Ojciec, któremu Jorge poświęcił swój najważniejszy poemat, Rodrigo Manrique, hrabia Paredes de Nava, był wielkim mistrzem Zakonu Santiago (chociaż nigdy nie został oficjalnie nim uznany) i jednym z najpotężniejszych ludzi swoich czasów. Walczył zarówno przeciwko muzułmanom, jak i przeciwnikom politycznym – należał do stronnictwa przeciwstawiającego się Janowi II Kastylijskiemu i jego faworytowi Alvarowi de Luna. Próbował także swoich sił w poezji – zachowało się kilka jego utworów. W 1476 roku, mając siedemdziesiąt lat, zmarł na raka, który zniekształcił jego twarz. Matka, Mencía de Figueroa, zmarła kiedy Jorge Manrique był dzieckiem. Jego wuj, Gómez Manrique, był również wybitnym poetą i dramaturgiem, w rodzinie było mnóstwo wojskowych i pisarzy. Ród Manrique de Lara był jednym z najstarszych szlacheckich rodów Hiszpanii i posiadał niektóre z najważniejszych tytułów Kastylii, jak tytuły: książę Nájera, hrabia Treviño i markiz Aguilar de Campo, a także różne stanowiska kościelne.
Niewiele wiadomo na temat dzieciństwa Jorgego Manrique, które być może spędził w Segura de la Sierra, ani o młodości do 1465 roku, w którym pewien dokument po raz pierwszy o nim wspomina. Pewne jest natomiast, że brał czynny udział w działalności politycznej swego kastylijskiego rodu: jak jego liczni krewni, był zwolennikiem walki przeciw muzułmanom i uczestniczył również w walkach i intrygach, skierowanych przeciwko Henrykowi IV Bezsilnemu czy związanych z wstąpieniem na tron Królów Katolickich. Studiował nauki humanistyczne i ćwiczył się w rzemiośle żołnierskim. Ożenił się w 1470 z siostrą swojej macochy doñą Guiomar de Castañeda. W 1479 zginął oblegając zamek markiza de Villena, jednego z głównych przeciwników Izabeli Kastylijskiej.
Twórczość.
Jego twórczość poetycka nie jest bardzo obfita, liczy zaledwie 40 kompozycji. Przyjęło się dzielić ją na trzy grupy: poezja miłosna, satyryczna i doktrynalna. Są to w większości utwory satyryczne i miłosne o charakterze konwencjonalnej poezji dworskiej, pozostające nadal pod wpływem prowansalskiej pieśni. Tematyka erotyczna wyrażona jest w nich najczęściej za pomocą subtelnych alegorii, militarnych lub religijnych.
Bez wątpienia wśród jego utworów wyróżniają się poprzez połączenie tradycji i oryginalności "Coplas por la muerte de su padre". W nich Jorge Manrique składa pośmiertny hołd swojemu ojcu, Rodrigo Manrique, wskazując go jako wzór bohaterstwa, cnót i spokoju przed śmiercią, a zarazem snuje rozważania nad nietrwałością ziemskich dóbr i ulotnością ludzkiego życia (motyw "Ubi sunt"). Doczesną egzystencję opisuje metaforami drogi ku wieczności oraz – w najczęściej przywoływanej strofie – jako rzekę dążącą do rozpłynięcia się w morzu śmierci. Charakterystyczne jest także stosowane przez niego metrum, tzw. strofa kulejąca (hiszp. "copla de pie quebrado"). Lope de Vega powiedział o "Coplas", że «"zasługiwały, na to, aby zostać zapisane złotymi literami"».

</doc>
<doc id="1388386" url="https://pl.wikipedia.org/wiki?curid=1388386" title="Grupa „Kielce”">
Grupa „Kielce”

Grupa „Kielce” (inaczej Grupa pułkownika Glabisza) – grupa taktyczna Wojska Polskiego improwizowana w czasie kampanii wrześniowej 1939 roku.
Geneza i zadania.
Rankiem 3 września w Sztabie Naczelnego Wodza dostrzeżono, że szybko przemieszczające się korpusy niemieckiej 10 Armii gen. art. Waltera von Reichenaua zagroziły liniom kolejowym Dęblin – Radom – Szydłowiec oraz Sandomierz – Skarżysko-Kamienna wraz ze stacjami wyładowczymi. Właśnie tam miały przybywać główne siły południowego zgrupowania Armii „Prusy”.
W związku z krytyczną sytuacją w luce pomiędzy Armią „Łódź” i Armią „Kraków”, generał Dąb-Biernacki 3 września mianował generała Rudolfa Dreszera (z 3 na 4 września zastąpił go na stanowisku gen. bryg. Stanisław Skwarczyński) dowódcą koncentrującego się południowego zgrupowania Armii „Prusy”. Miał on organizować obronę wzdłuż południowego brzegu rzeki Czarnej. Do dyspozycji miał 8 batalionów 36 Dywizji Piechoty, 1 batalion czołgów lekkich oraz kompanię zaporową z 81 zmotoryzowanego batalionu saperów. Siły te miały osłaniać wyładunek pozostałych jednostek południowego zgrupowania, czyli 3, 12 i 39 Dywizji Piechoty. Generał Dreszer dysponując tak skromnymi siłami, był w stanie obsadzić tylko kierunek: Przedbórz – Końskie – Radom. Natomiast w pasie: Włoszczowa – Jędrzejów – Kielce nie było żadnych oddziałów polskich. 
W zaistniałej sytuacji postanowiono wypełnić lukę oddziałami mobilizowanymi dla 39 i 45 Dywizji Piechoty. Znajdowały się one głównie w garnizonach Kielce i Radom. 3 września marszałek Rydz-Śmigły rozkazał I oficerowi do zleceń pułkownikowi dypl. Kazimierzowi Glabiszowi zabrać z garnizonów Kielce i Radom wszystkie oddziały i zabezpieczyć nimi przejścia szosy Kraków – Radom przez Góry Świętokrzyskie. Siły te miały prowadzić walki opóźniające do czasu wyładowania się z transportów i zajęcia pozycji obronnych przez 3 i 12 Dywizje Piechoty w rejonie Skarżyska. Następnie ich zadaniem miało być, zależnie od rozwoju sytuacji, stopniowe wycofywanie się w kierunku którejś z gotowych do walki dywizji. W końcowej fazie grupa płk. Glabisza miała przejść pod rozkazy dowódcy 3 lub 12 DP. Po wykonaniu tego zadania płk Glabisz miał powrócić do Naczelnego Dowództwa po nowe rozkazy.
II oficer do zleceń Naczelnego Wodza ppłk Kowalczewski ochotniczo zgłosił się do pomocy i obaj oficerowie przystąpili do pracy w podległych im ośrodkach mobilizacyjnych. Płk. Glabisz w Kielcach, a ppłk Kowalczewski w garnizonie Radom. 
W garnizonie Kielce znajdowały się:
W garnizonie Radom znajdowały się:
W Zajezierzu koło Dęblina znajdował się oddział nadwyżek 28 pal z 28 DP – miały być z nich zmobilizowane dowództwo 51 pal i l dywizjon armat 75 mm oraz kolumny pułkowe dla 39 DP.
Ordre de Bataille i obsada personalna grupy przed rozpoczęciem walk.
Ogółem zgrupowanie składało się z 9 batalionów piechoty, czterobateryjnego dywizjonu artylerii, kompanii ckm i plutonu artylerii plot.
Działania grupy pod dowództwem pułkownika Glabisza.
W dniach 3–4 września niemieckie jednostki zmotoryzowane (XV korpus), po rozbiciu 7 DP w rejonie Częstochowy i Złotego Potoku, sforsowały Pilicę w okolicach Szczekocin i ruszyły dalej na wschód. Siły te przemieszczały się na linii Koniecpol – Włoszczowa i Szczekociny – Nagłowice – Jędrzejów. Przed ich frontem, w kierunku na Jędrzejów, cofały się pododdziały rozbitków 7 DP oraz Krakowskiej BK. 
Były to:
4 września płk Glabisz wyznaczył batalion por. Buczka do prowadzenia działań rozpoznawczych na południe od Kielc. Główne siły batalionu znajdowały się w rejonie miejscowości Słowik wzmocnione baterią armat 75 mm. Zgrupowanie to zostało dodatkowo wzmocnione przez oddziały rozbitków pochodzące z 7 DP. Były to 51 dywizjon pancerny Krakowskiej BK i pluton kolarzy Straży Granicznej, który ześrodkowano w rejonie Kadzielni (Kielce). Oddział wydzielony prowadził rozpoznanie na kierunkach Jędrzejów – Kielce oraz Przedbórz – Kielce. Czaty zostały wystawione w Piekoszowie, w klasztorze na Karczówce (Kielce) i Dyminach. Poza tym, patrole operowały w Chęcinach, Brzegach i Rakoszynie. 51 dywizjon pancerny prowadził rozpoznanie wzdłuż szosy na Jędrzejów.
Oddziały 154 PP ppłk. Idzika otrzymały natomiast rozkaz zorganizowania obrony na północ od Kielc, aby zabezpieczyć przejścia przez Góry Świętokrzyskie. Ugrupowanie to miało składać się z dwóch rzutów. Pierwszy stanowił 154 pp, którego I batalion zajął stanowiska na południe od miejscowości Dąbrowa, blokując szosę Kielce – Skarżysko. III batalion w okolicach Wiśniówki. Zadaniem II batalionu było zamknięcie szosy prowadzącej przez Daleszyce – Świętą Katarzynę – Starą Wieś. Batalion znajdował się na stanowiskach w rejonie Święta Katarzyna – Stara Wieś. Drugi rzut w postaci 93 PP i pułku zbiorczego 16 DP zajął pozycje na odcinku Zagnańsk – Brzezinki – Barcza – Klonów.
Rankiem 5 września niemiecka 2 Dywizja Lekka (2 DLek) ruszyła z Jędrzejowa w stronę Kielc. Około godziny 7.00 patrole niemieckie nawiązały kontakt ogniowy z 51 dywizjonem pancernym w rejonie miejscowości Brzegi, a później w okolicy Chęcin. 
Około godziny 8.30 przybył do Kielc dowódca 74 pp z 7 DP płk Wacław Wilniewczyc i z rozbitków zorganizował kompanię piechoty i pluton saperów. Obsadził tymi siłami wzgórze przy wylocie szosy z Kielc na Kraków.
Około godziny 9.30 pododdziały 2 DLek. zaatakowały główne siły batalionu por. Buczka w okolicy Słowika, a później Dymin. Walka trwała do godziny 11.00, a następnie por. Buczek rozpoczął wycofywanie oddziału w kierunku Kielc. Siły niemieckie podążające w stronę Kielc, zaatakowały około godziny 12.00 kompanię płk. Wilniewczyca. Atak piechoty wspierany był przez 14 czołgów i ogień artylerii, która ostrzeliwała też miasto. Kiedy w rejon walk przybył płk Glabisz, rozkazał wesprzeć broniącą się kompanię pododdziałem kawalerii i kilkoma samochodami pancernymi. Jednak w tym samym czasie nastąpiło kolejne uderzenie niemieckie przy jednoczesnym ostrzale artyleryjskim. Zmusiło to Polaków do wycofania się. Kompania płk. Wilniewczyca podczas walki poniosła duże straty. Zginęło 40 żołnierzy, a około 60 odniosło rany.
Po wycofaniu polskich oddziałów pod Kielce nastąpiło ich przegrupowanie i reorganizacja. Batalion por. Buczka, 51 dywizjon pancerny oraz pluton kolarzy Straży Granicznej, miały jako odwód zgrupować się na północny wschód od Kielc w lesie w rejonie Łącznej. Baterię zbiorczą z 2 pal podporządkowano II batalionowi 154 pp, który znajdował się w rejonie Świętej Katarzyny. 4 bateria 55 pal znalazła się przy 93 pp koło Kajetanowa. Natomiast kompania płk. Wilniewczyca została włączona do III batalionu 154 pp zajmującego pozycję w okolicach Wiśniówki.
5 września około godziny 12.00 2 DLek. zajęła Kielce i jednocześnie wysłała patrole zwiadowcze w kierunkach Niewachlowa, Dąbrowy i Radlina. Około godziny 15.30 czołowy oddział 2 DLek. ostrzelał ogniem artylerii ciężkiej pozycje I batalionu 154 PP. Następnie ruszyło natarcie piechoty i czołgów w sile batalionu. Atak ten został odparty przez oddziały polskie, po czym Niemcy wycofali się w stronę Szydłówka. 
W nocy z 5 na 6 września z inicjatywy dowódcy 154 pp ppłk. Idzika, zorganizowany został wypad na pozycje niemieckie. Akcją dowodził por. Mieczysław Rukściński. Poprowadził on pododdział w sile kompanii na stanowiska niemieckie, wzdłuż szosy Dąbrowa–Kielce. Drugi pododdział, nieco słabszy, jako ubezpieczenie zajął stanowiska w okolicy Szydłówka. W skład grupy szturmowej ochotniczo weszli głównie żołnierze pochodzący z Kielc, znali oni, bowiem dobrze teren miasta.
Natarcie polskie początkowo zaskoczyło zupełnie Niemców i spowodowało ich paniczną ucieczkę. Jednak w miarę posuwania się naprzód polskich pododdziałów, Niemcy opanowali sytuację i w okolicach Nowego Rynku (w Kielcach) stworzyli zaporę w postaci ognia broni maszynowej, czołgów i artylerii. W tej sytuacji por. Rukściński zarządził odwrót, zabierając jeńców.
Tej samej nocy pododdziały 2 DLek. próbowały zaskoczyć żołnierzy I batalionu 154 pp, wykonując atak na ich pozycje, który zakończył się dla Niemców niepowodzeniem. Kolejne natarcie niemieckie nastąpiło na pozycje polskie w okolicy Dąbrowy. Wykonane ono zostało siłami pułku przy wsparciu artylerii. Kiedy i ono nie przyniosło powodzenia, Niemcy zaprzestali dalszych działań tej nocy.
6 września rano nasiliło się działanie niemieckiego lotnictwa obserwacyjnego i bombowego na pozycje obronne I batalionu 154 pp. Jedyną osłonę stanowił pluton artylerii przeciwlotniczej „Granat”, znajdujący się w rejonie wzgórza 441 oraz artyleria przeciwlotnicza Skarżyska-Kamiennej. Nasiliły się również ataki oddziałów 2 DLek. wzdłuż szosy Kielce – Skarżysko-Kamienna. 
Tego dnia przed południem na oddziały grupy płk. Glabisza ruszyło kolejne natarcie 2 DLek. Po niepowodzeniach poprzednich szturmów prowadzonych na czoło polskiego zgrupowania, dowództwo niemieckie postanowiło przeprowadzić ataki oskrzydlające. Jeden z takich ataków ruszył przez Niewachlów – Tumlin – Kajetanów. Drugi na Masłów Pierwszy – Mąchocice – Barczę. Pomocnicze natarcie ruszyło z Kielc na Dąbrowę. Podczas gdy jeden z pododdziałów 2 DLek. związał walką od czoła I batalion 154 pp, inny atakował w tym czasie przez Masłów Pierwszy oraz Mąchocice i po walce odrzucił kompanię piechoty kpt. Jana Tylińskiego z III batalionu 154 pp. Niemiecki pododdział prąc do przodu, posuwał się przez Klonów i Barczę i doszedł do stanowisk 7 baterii 55 pal kpt. Zalewskiego. W tej sytuacji ppłk Kowalczewski nakazał ppłk. Tadeuszowi Knoppowi – dowódcy pułku zbiorczego 16 DP wykonać atak na pododdział niemiecki i zatrzymać go do wieczora. Ppłk Knopp zgodnie z rozkazem przeprowadził kontratak w sile batalionu na czoło nacierających pododdziałów wroga. Do walki tej przyłączyła się też kompania II batalionu 93 pp, która uderzyła na Niemców od strony Barczy, ostatecznie odpierając wroga.
W tym samym dniu inny oddział 2 DLek. kierował się z Jędrzejowa na Chmielnik – Daleszyce, a następnie na Świętą Katarzynę. Rozbił on tam broniącą się kompanię II batalionu 154 pp kpt. Wacława Kotłowskiego. O godzinie 10.00 oddział ten ruszył przez Bodzentyn – Świętomarz – Rzepin i około godziny 14.00 dotarł w okolice Wierzbnika (dzielnica Starachowic). Walkę z nim w okolicy Wanacji (dzielnica Starachowic) stoczyły pododdziały złożone z robotników fabryki ze Starachowic i pluton artylerii przeciwlotniczej. Około godziny 19.00 jeden z oddziałów 2 DLek. nadchodzący z kierunku Bodzentyna uderzył na II batalion 154 pp i w walce rozbił go doszczętnie, a następnie skierował się w rejon Daleszyc.
W tym czasie inne oddziały 2 DLek. prowadziły działania oskrzydlające przez Niewachlów i Tumlin. Ich czołówki podeszły pod Samsonów i skręciły na drogi leśne podchodząc pod pozycje 93 pp. Jeden z pododdziałów 2 DLek. uderzył z rejonu Zagnańska na pozycje obronne I batalionu 93 pp Jerzego Wierzbowskiego i stojący przy szosie pluton artylerii przeciwlotniczej. Drugi atakował pozycje 93 PP w rejonie Kajetanowa i na tyły 154 pp, grożąc mu okrążeniem i odcięciem od reszty zgrupowania.
Ciężkie walki toczył I batalion 93 pp. Jego kompania odwodowa, dowodzona przez por. Wilka, wykonując kontratak w rejonie Zagnańska, niespodziewanie trafiła na pododdział niemiecki, który ruszył do ataku ze skraju lasu. Na pomoc kompanii por. Wilka ruszyły czołgi 51 dywizjonu pancernego wspierane przez armaty 75 mm. W tej walce Niemcy stracili kilka czołgów i samochodów pancernych. 
W celu wsparcia żołnierzy 93 pp, atakowanych przez główne siły 2 DLek, ppłk Kowalczewski rozkazał dowódcy 16 DP wykonać kontratak jego pododdziałów na korzyść 93 pp.
Do ataku ruszył II batalion 16 DP mjr. Antoniego Hyżego w kierunku zachodniej strony szosy Skarżysko-Kamienna – Kielce. Jego działania wspierane były przez baterię artylerii kpt. Godyskiego. Niemiecki pododdział, który atakował od tyłu 154 pp, został zaskoczony w okolicach kamieniołomu i uległ doszczętnemu zniszczeniu. Jednak kolejne grupy żołnierzy z 2 DLek. prowadziły ataki na pozycje 154 pp. Jednocześnie od tyłu i od czoła atakował pułk pancerny, a od strony Dąbrowy ruszyła do ataku piechota niemiecka. Natarcie pod Dąbrową posuwało się lasem na prawe skrzydło I batalionu 154 pp. Od wschodu na Kajetanów zaatakował pododdział z 2 DLek. i nawiązał walkę z kolejnym batalionem pułku z 16 DP. Po godzinie 18.00 6 września na skutek ciężkich walk w lesie na północ od Dąbrowy z sił 154 pp pozostał tylko I batalion w sile około dwóch kompanii i III batalion liczący kilkuset żołnierzy, który znajdował się w rejonie kamieniołomu, w lesie na północ od Dąbrowy. Bataliony te nie miały między sobą łączności i dopiero w nocy z 6 na 7 września połączyły się. Większość rozproszonych żołnierzy 154 pp wycofała się w kierunku Skarżyska-Kamiennej, gdzie sformowano z nich niepełny batalion, a następnie podporządkowano go 3 DP.
Po walkach pod Kajetanowem dwa walczące tam bataliony pułku z 16 DP poniosły znaczne straty, dlatego też musiano przeprowadzić ich reorganizację. W lesie obok szosy na północny wschód od Kajetanowa udało się sformować z nich tylko jeden. Od tej chwili pułk z 16 DP składał się z dwóch batalionów: mjr. Hyżnego pod Kajetanowem i mjr. Kraffta w okolicach Klonowa.
Grupa płk. Glabisza, podobnie jak bataliony 3 DPLeg, została podporządkowana dowódcy 12 DP – gen. Paszkiewiczowi. 
Na skutek tego, że po całodziennej walce 6 września płk Glabisz nie otrzymał nowych rozkazów, razem z ppłk. Bronisławem Kowalczewskim udali się do Skarżyska Książęcego. Spotkali się tam z gen. Paszkiewiczem i złożyli mu meldunki dotyczące strat we własnych oddziałach i o sytuacji ogólnej. Gen. Paszkiewicz uznał, że ze względu na duże straty, grupa płk. Glabisza nie jest w stanie dalej walczyć w dniu następnym z oddziałami 2 DLek. Nakazał objąć dowództwo nad zgrupowaniem ppłk. Kowalczewskiemu i około północy rozpocząć przemarsz oddziałów w rejon Suchedniowa. W tym czasie płk Glabisz odjechał do Warszawy.
W nocy z 6 na 7 września po przejściu zgrupowania w nakazany rejon ppłk Kowalczewski otrzymał rozkaz prowadzenia działań opóźniających na kierunku Kielce – Suchedniów. Działania miał rozpocząć w rejonie doliny pod Ostojowem i Łączną. Dodatkowo grupę wzmocniono 1 i 2 baterią 12 pal. 93 pp zajął pozycje obronne na wschód od szosy, wzdłuż wzgórz leżących na północ od miejscowości Kamionki. Straż tylna z I batalionu 93 pp dowodzona przez por. Wilka miała prowadzić walki opóźniające z oddziałami niemieckimi do rejonu Łącznej, a następnie przejść do odwodu pułku. Na zachód od szosy zajął pozycje pułk z 16 DP. II batalion mjr. Hyżnego z 4 baterią 55 pal zajął stanowiska pod Osełkowem. I batalion mjr. Kraffta jako odwód znajdował się w lesie. W rejonie Suchedniów – Kleszczyny zajęły stanowiska bojowe 1 bateria 12 pal i 7 bateria 55 pal. 
Ppłk Idzik, nie mając łączności z ppłk. Kowalczewskim, prowadził nadal walki z oddziałami niemieckimi pod Dąbrową. Pod swą komendą miał już tylko resztki I batalionu 154 PP. Ten słaby batalion ostrzeliwał szosę Kielce – Skarżysko-Kamienna, powstrzymując Niemców. O świcie 7 września ogień artylerii 2 DLek. w sile około dwóch dywizjonów ostrzelał pozycje żołnierzy ppłk. Idzika. Następnie około godziny 10.00 niemiecka piechota ruszyła do ataku i odrzuciła batalion od szosy. Po walce ppłk Idzik zebrał rozproszone grupy żołnierzy I batalionu i sformował z nich około półtorej kompanii piechoty i pluton ckm. Wieczorem 7 września oddziały te pomaszerowały w kierunku lasu w okolicy Klonowa i nad ranem 8 września dotarły w okolice Psar. Tutaj dołączyły do nich grupy żołnierzy z II batalionu 154 PP rozbitego 6 września. Mieli oni kilka działek przeciwpancernych i cekaemów. 
Walki opóźniające grupy płk. Glabisza i batalionów 3 DP na odcinku Krasna – Luta – Samsonów z jednostkami XV Korpusu umożliwiły 12 DP do północy 6 września wyładować się z transportów i zająć pozycje obronne. Oddziały 12 DP zajęły stanowiska na odcinku Bliżyn – Rejów, zamykając w ten sposób drogi prowadzące z Końskich i Kielc do Skarżyska-Kamiennej.
Działania grupy pod dowództwem podpułkownika Kowalczewskiego.
7 września dywizje XV Korpusu otrzymały zadanie ataku na Kielce – Skarżysko-Kamienną, Radom. Następnie miały one zmierzać w kierunku Wisły i opanować mosty w Solcu, Puławach i Dęblinie. Miało to na celu odcięcie od przepraw wojsk polskich, walczących w rejonie Skarżyska-Kamiennej. 
7 września po godzinie 10.30 czołowy oddział 2 DLek. ruszył na Suchedniów i około 11.30 jej zmotoryzowana kolumna zbliżyła się do stanowisk żołnierzy por. Wilka, gdzie została ostrzelana i zmuszona do odwrotu. Pododdziały 2 DLek. około 12.30 ruszyły z lasów na południe od miejscowości Łączna i zaatakowały I batalion 93 pp kpt. Jakubca. Atak ten został odparty przez żołnierzy batalionu oraz dzięki wsparciu 1/12 pal i 7/55 pal baterii artylerii. Kolejne natarcie niemieckie przeprowadzone dwoma batalionami, zostało poprzedzone ogniem artylerii. Jednak przed godziną 15.00 udało się je powstrzymać żołnierzom 93 pp i pułku z 16 DP. Niemcy ostatecznie zostali zepchnięci na pozycje wyjściowe przez kontratakujący II batalion 16 pp mjr. Kraffta. Około godziny 16.30 ruszyło następne natarcie pododdziałów 2 DLek. W tym czasie dowódca zgrupowania otrzymał rozkaz wycofania oddziałów na Parszów i przeprawę przez Kamienną pod Nowym Młynem. Aby wykonać to zadanie ppłk Kowalczewski zdecydował dokonać podległymi mu siłami kontrataku na pododdziały 2 DLek. i następnie wycofać się. Zadanie zostało powierzone kompanii piechoty z II batalionu z 16 DP. W tym czasie bataliony I i III, miały wykonać manewr na zalesiony, wschodni brzeg Kamiennej w kierunku Kleszczyn i Parszowa. 93 pp miał wycofać się za pułkiem z 16 DP po opanowaniu lasu. Kompania kontratakująca, wspierana przez ogień artylerii 1/12 pal i 7/55 pal baterii, dzięki zaskoczeniu uzyskała powodzenie. Pododdziały niemieckie wycofały się, umożliwiając w ten sposób polskim pułkom odwrót. Niemcy nie ruszyli do pościgu za cofającym się zgrupowaniem, ograniczyli się jedynie do ostrzału artyleryjskiego, który spowodował duże straty. W okolicy Parszowa ppłk Kowalczewski otrzymał rozkaz od gen. Paszkiewicza nakazujący mu przemieszczać się po osi Parszów – Wąchock – Mirzec – Ostrożanka. W tym samym czasie grupę opuściła 1 bateria 12 pal i dołączyła do swojego dywizjonu. Podobnie, zgodnie z rozkazem od zgrupowania ppłk. Kowalczewskiego odeszła 7 bateria 55 pal. Skierowała się ona do mostu na Kamiennej pod Nowym Młynem.
Około północy grupa ppłk. Kowalczewskiego ruszyła drogami przez Wąchock do rejonu przeznaczenia.
Działania grupy w bitwie pod Iłżą.
7 września w lesie na południe od Ostrożanki ześrodkowało się zgrupowanie ppłk. Kowalczewskiego. Po odpoczynku pododdziały zostały poddane reorganizacji. Z pułków 93 i 154 sformowano I batalion, a z pułku 16 DP II batalion. Pododdziały te uzbrojone były w karabiny, kilka ckm-ów i karabinów ppanc. oraz 3 armatki ppanc.
W tym czasie pododdziały 2 DLek. przemieszczały się głównymi siłami szosą ze Skarżyska-Książęcego na Szydłowiec. Ubezpieczenie boczne dywizji w postaci patrolu poruszało się drogami przez Mirzec – Osiny na Wierzbicę, oraz z Mirca przez Tychów Stary – Małyszyn Górny – Jasieniec Górny. Pod Jasieńcem Górnym zwycięską walkę z tym podjazdem stoczyły bataliony ppłk. Kowalczewskiego.
W związku z szybkimi postępami wojsk niemieckich siły polskich 3 i 12 DP w nocy z 7 na 8 września zaczęto przegrupowywać w inne rejony. Do 8 września udało się te zadania zrealizować. Dwie wielkie, polskie jednostki znajdowały się w obszarze: Iłża, lasy na wschód od Trąbowca Dużego, rejon Lubieni, Koszar i Pastwisk.
W związku z tym, że oddziały 3 DLek. od 8 września nadchodziły od strony Lipska i Sienna, w nocy z 8 na 9 września postanowiono przyśpieszyć ruch południowego zgrupowania w stronę Wisły. Pododdziały ppłk. Kowalczewskiego miały przemieszczać się wraz z 12 DP przez Kotlarkę – Prędocin do lasu na północny zachód od Lipska. Polskie oddziały, aby przedostać się na wschód w stronę Wisły, musiały wywalczyć sobie drogę przez pozycje 3 DLek. 
9 września około godziny 3.00 I batalion 93 pp i II batalion pułku 16 DP znajdowały się przy drodze leśnej na południe od Maziarzy. Oddziałom tym brakowało żywności i wody pitnej. Poza tym były one przez cały czas ostrzeliwane przez artylerię.
Aby utorować sobie drogę w kierunku Wisły przygotowywano natarcie 12 DP podzielonej na dwie kolumny, północną i południową. Kolumna północna miała składać się z trzech batalionów 12 DP wspartych I dywizjonem 12 pal. Miała ona nacierać w pierwszej kolejności na Maziarze – Prędocin. W drugim rzucie miały atakować I i II bataliony grupy ppłk. Bronisława Kowalczewskiego. 
Po kilku atakach, oddziałom polskim nie udało się jednak przebić przez pozycje niemieckie. Żołnierze znajdowali się w okrążeniu, byli wyczerpani fizycznie i psychicznie. Brakowało w oddziałach amunicji, żywności i wody pitnej. 
Ostatecznie 9 września o godzinie 16.30 oddziały 12 DP, a wraz z nimi żołnierze zgrupowania ppłk. Bronisława Kowalczewskiego zostali przez swych dowódców podzieleni na małe grupy i otrzymali rozkaz przedostawania się na własną rękę na wschód za Wisłę.

</doc>
<doc id="1388389" url="https://pl.wikipedia.org/wiki?curid=1388389" title="Dr Briefs">
Dr Briefs



</doc>
<doc id="1388391" url="https://pl.wikipedia.org/wiki?curid=1388391" title="Yamaha DT 80">
Yamaha DT 80

Yamaha DT 80 – japoński motocykl typu enduro. Produkowany w wersjach MX, LC, LCII. Fabrycznie posiada blokady ograniczające prędkość maksymalną do 70 km/h. Po odblokowaniu osiąga ok. 90 km/h.

</doc>
<doc id="1388394" url="https://pl.wikipedia.org/wiki?curid=1388394" title="Petras Klimas">
Petras Klimas

Petras Klimas (ur. 23 lutego 1891, zm. 16 stycznia 1969) – litewski historyk, dyplomata, jeden z sygnatariuszy Aktu Niepodległości Litwy z 1918 roku. 
Życiorys.
Studiował prawo na Uniwersytecie Moskiewskim. Po ukończeniu uczelni wrócił na Litwę, gdzie pracował w pomocy społecznej. W 1917 roku wybrano go do Taryby. Został jednym z dwudziestu sygnatariuszy Aktu Niepodległości Litwy z 1918 roku. 
Po uzyskaniu niezależności przez młode państwo litewskie wysłano go na placówkę dyplomatyczną do Francji, Belgii, Hiszpanii, Portugalii i Luksemburga. Oprócz działalności dyplomatycznej zajmował się pisaniem książek historycznych, wydał m.in. "„Russich Litauen”", "„Der Werdegang des litauischen Staates”", "„Lietuvos žemės valdymo istorija”". 
Aneksja Litwy przez Związek Radziecki w 1940 roku zastała go na placówce dyplomatycznej w Paryżu. W latach 1942-1943 był więziony przez nazistów w obozie koncentracyjnym. W 1944 roku udało mu się przedostać na Litwę, jednak został aresztowany przez NKWD i wysłany do łagru, gdzie spędził 10 lat.

</doc>
<doc id="1388396" url="https://pl.wikipedia.org/wiki?curid=1388396" title="MGM-16">
MGM-16



</doc>
<doc id="1388398" url="https://pl.wikipedia.org/wiki?curid=1388398" title="Choi Eun-sung">
Choi Eun-sung

Choi Eun-sung (ur. 5 kwietnia 1971 w Hanam) – piłkarz południowokoreański grający na pozycji bramkarza.
Kariera klubowa.
W latach 1991–1996 Choi uczęszczał na Incheon University. Podczas studiów występował w drużynie akademickiej. W 1997 roku został piłkarzem Daejeon Citizen i w jego barwach zadebiutował w K-League. Od czasu debiutu stał się pierwszym bramkarzem klubu. Swój pierwszy sukces osiągnął w 2001 roku, kiedy to zdobył Puchar Korei Południowej. W 2002 roku przegrał z nim Supepuchar Korei. W tym samym roku wystąpił z Citizen w rozgrywkach Azjatyckiej Ligi Mistrzów i w meczu z Monte Carlo z Makau (5:1) zdobył gola i stał się pierwszym azjatyckim bramkarzem, który tego dokonał w tych rozgrywkach. Z kolei w 2004 roku dotarl do finału Hauzen Cup.
Kariera reprezentacyjna.
W reprezentacji Korei Południowej Choi zadebiutował 16 września 2001 roku w wygranym 2:1 towarzyskim spotkaniu z Nigerią, będącym jego jedynym w kadrze narodowej Korei. W 2002 roku został powołany przez Guusa Hiddinka do kadry na Mistrzostwa Świata 2002, których gospodarzem była Korea Południowa. Tam był rezerwowym bramkarzem dla Lee Woon-jae i nie rozegrał żadnego spotkania.

</doc>
<doc id="1388401" url="https://pl.wikipedia.org/wiki?curid=1388401" title="Kazimieras Steponas Šaulys">
Kazimieras Steponas Šaulys

Kazimieras Steponas Šaulys (ur. 28 stycznia 1872, zm. 9 maja 1964 w Lugano w Szwajcarii) - litewski ksiądz rzymskokatolicki, teolog, sygnatariusz Aktu Niepodległości Litwy z 1918 roku. 
W 1895 roku ukończył seminarium duchowne w Kownie, później (1895-99) studiował na Akademii Duchownej w Petersburgu. Święcenia kapłańskie przyjął 24 czerwca 1899. Po powrocie na Litwę pełnił posługę w Poniewieżu. W latach 1906-1922 w Żmudzkim Seminarium Kapłańskim w Kownie prowadził kursy z zakresu prawa kościelnego, teologii moralnej i socjologii. W 1917 roku wziął udział w konferencji wileńskiej - rok później był jednym z dwudziestu sygnatariuszy Aktu Niepodległości Litwy. Po aneksji Litwy przez ZSRR wyemigrował do Szwajcarii, gdzie dożył końca swych dni.

</doc>
<doc id="1388402" url="https://pl.wikipedia.org/wiki?curid=1388402" title="MGM-16 Atlas">
MGM-16 Atlas



</doc>
<doc id="1388404" url="https://pl.wikipedia.org/wiki?curid=1388404" title="Sztuka feministyczna">
Sztuka feministyczna

Sztuka feministyczna – nurt w sztuce, ściśle powiązany z szerszym tłem kulturowym (zobacz też: feminizm), poruszający problem funkcjonowania kobiet w sferze tak sztuki, jak i całej kultury i społeczeństwa, a także zmierzający do wypracowania kobiecego języka w sztuce, co najmniej do lat 70. zdominowanej przez mężczyzn. Upomina się także o obszary objęte w publicznym dyskursie zmową milczenia, takie jak np. biologiczne aspekty funkcjonowania kobiecego ciała, utrata nad nim władzy (starzenie, choroba), polemizuje z narzuconymi normami wyglądu i wizerunków kobiet.
Sztuka a ruch kobiecy.
Problematyka stawiana przez feminizm jest dyskutowana na gruncie wielu dyscyplin, bez wyłączenia sztuki. Sztuka feministyczna nie miała być nowym stylem, czy odłamem, ale częścią szerszego ruchu feministycznego. W historii sztuki europejskiej kobieta pojawia się przeważnie jako temat, dużo rzadziej jako artystka. Wizerunek kobiety bywa symbolem, alegorią lub utwierdza tradycyjne role kobiety, w przytłaczającej większości przypadków jest tworzony przez mężczyzn dla mężczyzn, ukazuje kobietę jako bierny obiekt do oglądania. Feministki występowały zarówno przeciwko dominującemu w kulturze męskiemu wizerunkowi kobiety, jak i nikłemu udziałowi kobiet w życiu artystycznym.
W 1969 w USA powstała grupa Woman Artist in Revolution (WAR), założona przez Juliett Gordon i Nancy Spero, skupiała się na piętnowaniu wszelkich przejawów dyskryminacji kobiet przez świat sztuki. W 1970 Lucy Lippard wystąpiła z żądaniem równego udziału kobiet w corocznej wystawie w Whitney Museum, jakkolwiek postulat nie został spełniony, to udział kobiet w życiu artystycznym wzrósł. Równolegle zaczęto eksponować kobiecą wrażliwość, kobiece widzenie świata, przełamywać męskie standardy utrwalone na terenie sztuki. W tym duchu utrzymana była wystawa "Women Choose Women" w Cultual Center w Nowym Jorku (1973). Wbrew oczekiwaniom wystawa ta raczej utwierdziła stereotypy niż im zaprzeczyła, skupiając się na ekspozycji kobiecego widzenia świata umocniła i tak już trwałe mity na temat kobiecości.
W 1972 Judy Chicago organizuje kobiecą wystawę ("Womanhouse"), będącą efektem prowadzonych przez nią warsztatów dla kobiet artystek. Wystawa ta przemienia opuszczony dom w Los Angeles w jeden wielki environment traktujących o kobiecych lękach i marzeniach.
Sama Judy Chicago tworzyła abstrakcyjne obrazy o waginalnych konotacjach, które pod hasłem "female is fine" miały zrehabilitować biologiczny aspekt kobiecości. Miriam Shapiro realizowała cykl prac "Femmages", będących kontynuacją doświadczeń abstrakcyjnego ekspresjonizmu, z tym, że na polu typowo kobiecych aktywności (szydełkowanie, robienie na drutach etc.). "Femmages" były inspiracją dla nurtu pattern painting.
Po roku 1979 wobec znacznego ułatwienia kobietom artystycznych karier tendencje feministyczne nie są już tak silne, kobiety zdają się też być już znużone eksplorowaniem kobiecego typu wrażliwości. Ostre granice sztuki kobiecej zaczęły się rozmywać, a wystąpienia programowe łagodniały. Po wywalczeniu sobie miejsca w sztuce kobiety musiały uzyskaną wolność jakoś zagospodarować. Utrzymywanie postulatu równouprawnienia w sztuce po jego spełnieniu przestało nie tylko mieć sens, ale również zaczęło być odczuwane jako krępujące artystyczną swobodę. Ruch kobiecy otwiera się w latach 80. na inne propozycje.
Artystki poruszające problematykę feministyczną na świecie to m.in.: Carolee Schneemann, Charlotta Moorman, Gina Pane, Valie Export, Judy Chicago, Marina Abramović, Niki de Saint Phalle, Louise Bourgeois, Yoko Ono, Orlan, Vanessa Beecroft, Miriam Schapiro.
Najgłośniejszym dziełem Orlan jest cykl dziewięciu operacji plastycznych przeprowadzonych na niej samej pod wspólnym tytułem "Oddałam swoje ciało sztuce". Artystka swoje prace nazywa "carnal art" (sztuka cielesna) w odróżnieniu od body art (sztuka ciała). Pierwsza z operacji odbyła się 30 maja 1990 w Newcastle. Siódma była transmitowana na żywo do wielu galerii na świecie. Początkowo stworzono komputerowy obraz twarzy uzyskany przez zespolenie zdjęcia artystki i wizerunków bogiń greckich (Diana na podstawie obrazu ze szkoły Fontainebleau, Psyche Françoise Gérarda, Wenus Sandro Botticellego, Europa Gustawa Moreau) oraz Mony Lizy Leonarda da Vinci. Następnie w ciągu kolejnych operacji Orlan upodabniała się do stworzonego wizerunku. Na zakończenie cyklu artystka zamawia w agencji reklamowej nowe imię dla siebie. Celem działania było stworzenie nowej osoby, nowej tożsamości. Praca jest sprzeciwem wobec dominujących w kulturze nakazów i norm wizerunku narzucanych kobietom. Ciekawie się prezentuje w kontekście historii o greckim malarzu Zeuksisie, który malując Helenę potrzebował aż pięciu najpiękniejszych modelek, aby z nich skompilować sztuczny ideał piękna. Orlan sięga po męskie kanony kobiecej urody, wytworzone za sprawą malarstwa, do których pragnie się zastosować (upodobnić), krytykuje odwieczne w kulturze europejskiej skoncentrowanie na zmyśle wzroku, powodujące uprzedmiotowienie kobiety jako obiektu do oglądania. Artystka tworzy widowisko które ogląda się z trudem (jak gdyby kara za skoncentrowanie na wzroku właśnie). W pracy "Oddałam swoje ciało sztuce" Orlan wyolbrzymia i odbija w krzywym zwierciadle często nieuświadamiane dążenia wielu kobiet do spełniania narzuconych kanonów urody, nawet gdy wiąże się to z cierpieniem (drastyczne diety, wyczerpujące ćwiczenia fizyczne, czy właśnie operacje plastyczne).
Vanessa Beecroft sięga również do historii sztuki, z tym że nie do konkretnych prac, a raczej do kanonów obrazowania kobiet. „Używa” swoich modelek, tak jak są używane w tradycji zachodniego malarstwa, prezentuje nagie, bądź prawie nagie kobiety, zawsze w butach na wysokim obcasie, zawsze obojętne wobec widza, czasem nawet za szybą. Wszystkie jej modelki są do siebie bardzo podobne, czasem noszą identyczne peruki. Jest to kontynuacja prezentowania wizerunku bezwolnej, biernej kobiety znanej z tradycji aktu wypracowanej przez malarstwo, a dobrze już oswojonego. Beecroft przenosi scenę w realny świat, pozbawiając tego oswojenia, z całą jaskrawością uświadamia jego sztuczność.
Sztuka feministyczna w Polsce.
W Polsce pierwsze prace poruszające tematykę kobiecą wykonała Alina Szapocznikow w połowie lat 1950.: "Pierwsza miłość" i "Trudny wiek". "Pierwsza miłość" wykonana została z cementu z dodatkiem opiłków metalowych, a przedstawia młodą, dorastającą dziewczynę o rozbudzającej się właśnie seksualności.
Wraz z pojawieniem się konceptualizmu w latach 70. tendencje feministyczne w polskiej sztuce nasiliły się. Świadczyły o tym prace Natalii Lach-Lachowicz, takie jak "Sztuka konsumpcyjna" będąca serią zdjęć twarzy przeniesionych dosłownie z reklamy o pornograficznych konotacjach, zwracająca uwagę na utrwalone schematy kobiecego wizerunku, a także prace Marii Pinińskiej-Bereś (np. "Wenus z morskiej piany") o miękkich, organicznych formach, kiczowatej estetyce, roztaczające atmosferę buduaru. Podobną wymowę miały też prace Barbary Falender "Poduszki erotyczne".
Ostre formy przybierały wystąpienia Ewy Partum, która np. pojawiała się nago na ulicy. Celem artystki było wprowadzenie przechodniów w stan zakłopotania przez skonfrontowanie ich z kobiecym ciałem w miejscu, gdzie normalnie ono nie przejawia się w tej postaci.
Inne artystki zaliczane do nurtu kobiecego w sztuce to m.in.: Teresa Murak, Teresa Tyszkiewicz, Izabella Gustowska, Ewa Kuryluk, Krystyna Piotrowska.
W latach 80. tematykę kobiecą podjęła Zofia Kulik np. w pracy "Wspaniałość siebie". W ostatnich latach w feministyczny dyskurs włączają się przede wszystkim: Katarzyna Górna, Zuzanna Janin, Alicja Żebrowska, Marta Deskur, Dorota Nieznalska, Monika Mamzeta, Barbara Konopka, Bogna Burska, Anna Baumgart, Joanna Rajkowska, Elżbieta Jabłońska, Julita Wójcik, Aleksandra Polisiewicz.
Katarzyna Górna w 2000 zrealizowała tryptyk fotograficzny "Fuck Me, Fuck You, Peace". Na każdym z trzech fotografii naga kobieta wykonuje gest wyrażony przez tytuł zdjęcia. Jak tłumaczy sama artystka jest to egzemplifikacja trzech okresów z życia kobiety: w pierwszym następuje wyzwanie, które młode kobiety rzucają mężczyznom, ale też przejaw buntu w postaci wulgarności uchodzącej za niekobiecą. Drugi etap reprezentuje kobieta dojrzała (do fotografii pozowała sama artystka), która wie jak „grać” z mężczyznami. Trzeci etep to kobieta najstarsza, przekwitła, która przestała być obiektem seksualnym, toteż wykonuje gest świadczący o poddaniu się, pogodzeniu, o byciu „poza grą”. Jest to swoisty komentarz do uprzedmiatawiania kobiet w kulturze i potocznej świadomości i sprowadzeniu ich do biologicznej roli matki.

</doc>
<doc id="1388409" url="https://pl.wikipedia.org/wiki?curid=1388409" title="Mistrzostwa Świata w Piłce Nożnej 2010 (eliminacje strefy CONCACAF)/Grupa 1">
Mistrzostwa Świata w Piłce Nożnej 2010 (eliminacje strefy CONCACAF)/Grupa 1

W Grupie 1 eliminacji do MŚ 2010 biorą udział następujące zespoły:

</doc>
<doc id="1388410" url="https://pl.wikipedia.org/wiki?curid=1388410" title="Minerały autigeniczne">
Minerały autigeniczne



</doc>
<doc id="1388414" url="https://pl.wikipedia.org/wiki?curid=1388414" title="Zmiana warty">
Zmiana warty

Zmiana warty. Młoda sztuka w Starym Browarze – cykl wystaw w Galerii Starego Browaru w Poznaniu prezentujących pokolenie poznańskich artystów urodzonych w latach 70. Kuratorem projektu był Piotr Bernatowicz. Pierwsza edycja rozpoczęła się we wrześniu 2004 roku i trwała do października 2005. W tym czasie odbyło się pięć wystaw. Na każdej z nich kurator zaprezentował prace dwóch artystów. W ramach "Zmiany warty" odbyły się następujące wystawy: Pinakoteka. Marek Glinkowski, Łukasz Kiepuszewski; Ludzie i zwierzęta. Piotr Zawada, Maciej Kozłowski; Pojedynek. Małgorzata Kopczyńska, Maciej Kurak; Wędrując ku górze. Wędrując w nieznane... Sonia Rammer i Alicja Światłoń; Gry i zabawy. Magdalena Firych i Wojtek Wroński. W październiku 2005 roku na prezentacji "Zmiana warty. Podsumowanie" pokazane zostały prace wszystkich dziesięciu artystów biorących udział w projekcie. 

</doc>
<doc id="1388416" url="https://pl.wikipedia.org/wiki?curid=1388416" title="Jakub Julian Ziółkowski">
Jakub Julian Ziółkowski

Jakub Julian Ziółkowski (ur. 1980 w Zamościu) – polski malarz, rysownik, rzeźbiarz.
Edukacja.
Dyplom z malarstwa w pracowni prof. Leszka Misiaka na krakowskiej ASP (2005). Związany z Fundacją Galerii Foksal.
Jego prace znajdują się m.in. w kolekcji Małopolskiej Fundacji Kultury „Znaki Czasu”.
Mieszka w Krakowie.
Twórczość.
Jakub Julian Ziółkowski zajmuje się przede wszystkim malarstwem, także rysunkiem i rzeźbą. Jego styl określano jako zbliżający się do poetyki surrealizmu.
W jego realizacjach odnaleźć można nawiązania do wielu (arte)faktów z historii światowego malarstwa. Bliska jest mu zarówno tradycja sztuki zachodnioeuropejskiej, jak i sztuka orientu. Czerpie swobodnie z dokonań malarstwa współczesnego, tautologicznych przedstawień à la nowa szkoła z Lipska, awangardowych poszukiwań kubizmu, konstruktywizmu, futuryzmu, czy postimpresjonistycznych obrazów powstałych w wyniku analizy reakcji oka na plamy barwne. Ostatnie prace charakteryzujące się drobiazgowo wypełnioną przestrzenią płótna, swoistym horror vacui, przywodzą na myśl malarstwo późnogotyckie (Bosch). 
W twórczości Ziółkowskiego charakterystyczna jest prywatna ikonografia obmyślana przez artystę na potrzebę chwili. Obrazy i grafiki Ziółkowskiego przypominają rozbudowane struktury, opowieści szkatułkowe, w których snute opowieści tworzą zniewalającą pajęczynę znaczeń. Istotne w jego sztuce są relacje pomiędzy rzeczywistością obrazu a tym, co tę rzeczywistość tworzy. Poszczególne motywy, elementy tworzą chaotyczny świat, w którym panuje paradoksalny porządek. Układy, konstrukcje, konstelacje, diagramy, plątaniny funkcjonują w nim jako przedstawienia realistyczne, a motywy ze świata realnego składają się na abstrakcyjne znaki. Groteskowe zestawienie nieprzystających elementów zdaje się być zasadą spajającą wewnętrznie obrazy i grafiki Ziółkowskiego. 
Wystawy.
2006 Jakub Julian Ziółkowski, wyst. ind. Galeria Hauser &amp; Wirth, Londyn; Galerie Patrick Seguin invites Hauser &amp; Wirth, Patrick Seguin Gallery, Paryż; East’s Desires, Outpost Gallery, Norwich; No Landscapes, Galeria Zderzak, Kraków; Sztuka w służbie lewaków?, Galeria Kronika, Bytom; Robert Barta, Ross Chisholm, Mindaugas Lukosaitis, Djorde Ozbolt, Jakub Julian Ziólkowski, Rudiger Schottle Gallery, Monachium; Skulptur, Installation und Malerei aus Polen, Bielefeld Kunstverein, Bielefeld, Albrecht Dürer Gesellschaft - Nürnberg Kunstverein, Norymberga; 2005 Wypchane kolano, utykający kolor, wyst. ind. FGF Warszawa; Silent Stories, Martin Janda Gallery, Wiedeń; 2004 Domowaatmosfera, Kraków; Jakub Julian Ziółkowski, wyst. ind. ASP Kraków; Jakub Julian Ziółkowski, wyst. ind. BWA Zamość; Jakub Julian Ziółkowski, wyst. ind. Galeria „1”, Lublin. 
Nagrody i wyróżnienia.
Nominowany w 2010 roku do nagrody Paszport „Polityki”.

</doc>
<doc id="1388417" url="https://pl.wikipedia.org/wiki?curid=1388417" title="The Brotherhood">
The Brotherhood



</doc>
<doc id="1388420" url="https://pl.wikipedia.org/wiki?curid=1388420" title="Mistrzostwa Świata w Piłce Nożnej 2010 (eliminacje strefy CONCACAF)/Grupa 2">
Mistrzostwa Świata w Piłce Nożnej 2010 (eliminacje strefy CONCACAF)/Grupa 2

W Grupie 2 eliminacji do MŚ 2010 biorą udział następujące zespoły:

</doc>
<doc id="1388421" url="https://pl.wikipedia.org/wiki?curid=1388421" title="Galeria Zakręt">
Galeria Zakręt

Galeria Zakręt — galeria założona przez Polę Dwurnik w marcu 2002 roku na najwyższym piętrze Instytutu Historii Sztuki Uniwersytetu Warszawskiego na klatce schodowej. Wystawy w „Zakręcie” były organizowane przez kuratorów, którymi byli studenci historii sztuki. Wśród nich byli m.in.: Alicja Bielawska, Pola Dwurnik, Adam Jastrzębski, Piotr Kowalik, Karolina Łabowicz-Dymanus, Joanna Sokołowska, Ondrasz Szewczyk, Katarzyna Szydłowska, Magdalena Ziółkowska — krytycy, kuratorzy, artyści. Do każdej z wystaw był wydawany katalog. W „Zakręcie” pokazano prace m.in. takich artystów, jak: Adam XXX, Magda Bielesz, Cezary Bodzianowski, Pola Dwurnik, Mirosław Filonik, Eliza Galey, Agata Groszek, Marcin Kędzierski, Marzena Nowak, Igor Przybylski, Krzysztof Pijarski, Karol Radziszewski.

</doc>
<doc id="1388422" url="https://pl.wikipedia.org/wiki?curid=1388422" title="Piotr Wysocki (artysta)">
Piotr Wysocki (artysta)

Piotr Wysocki (ur. 1976 w Kostrzynie nad Odrą) – polski artysta wizualny.
Absolwent Akademii Sztuk Pięknych w Warszawie (dyplom wrzesień 2008 r.) w pracowni malarstwa prof. Jarosława Modzelewskiego oraz pracowni przestrzeni audiowizualnej prof. Grzegorza Kowalskiego. Tworzy instalacje wideo, filmy dokumentalne, performance. 
Liczne wystawy zbiorowe.
Wystawy indywidualne m.in.: „Aldona” w Narodowej Galerii Zachęta (2007); projekt „1976” w IPN w ramach Festiwalu Wola Art 2007; "Zbliżenie" Kino Relax 2008.
Zanim zaczął studiować sztuki piękne tworzył z przyjaciółmi stowarzyszenie ekologiczno-wolnościowe Pracownia od podstaw, prowadził też placówkę ekologiczno-edukacyjną w Drawieńskim Parku Narodowym, gdzie spędził kilka lat mieszkając w samym sercu puszczy. 
Jego działania artystyczne skoncentrowane są przede wszystkim na pracy z ludźmi i cechują się dużą wrażliwością społeczną. 
Laureat m.in. Samsung Art Master (2006) i Konkursu im. Eugeniusza Gepperta (2009). Nominowany do Paszportu Polityki w 2008 roku.

</doc>
<doc id="1388424" url="https://pl.wikipedia.org/wiki?curid=1388424" title="Karolina Wysocka">
Karolina Wysocka

Karolina Wysocka (ur. 1975) – polska artystka wizualna.
Życiorys.
Absolwentka Wydziału Malarstwa ASP w Gdańsku (2001) oraz Royal Academy of Fine Arts w Hadze w Holandii (2001).
Otrzymała roczne stypendium holenderskiej Fundacji Nuffic (1999), półroczne stypendium badawcze belgijskiego Ministerstwa Kultury w Royal Academy of Fine Arts, Antwerpia, Belgia (2002).
Zajmuje się rysunkiem i malarstwem, jest autorką obiektów, instalacji i fotografii. W swoich pracach interesuje się pojęciem sztuki i analizą jej mediów. Realizacja "Czasochłonne prace" (2006) to cykl fotograficzny, ale odnoszący się do historii malarstwa, w tym wypadku do renesansowych przedstawień. Artystka stawia pytanie o czas, nieuchronność zmian. Zwraca także uwagę na możliwość sensualnego, a nie tylko intelektualnego odbioru rzeczywistości. Mieszka i pracuje w Poznaniu.

</doc>
<doc id="1388426" url="https://pl.wikipedia.org/wiki?curid=1388426" title="Jabawockeez">
Jabawockeez



</doc>
<doc id="1388427" url="https://pl.wikipedia.org/wiki?curid=1388427" title="Jabawockees">
Jabawockees



</doc>
<doc id="1388431" url="https://pl.wikipedia.org/wiki?curid=1388431" title="JabaWockeeZ">
JabaWockeeZ



</doc>
<doc id="1388432" url="https://pl.wikipedia.org/wiki?curid=1388432" title="Mistrzostwa Świata w Piłce Nożnej 2010 (eliminacje strefy CONCACAF)/Grupa 3">
Mistrzostwa Świata w Piłce Nożnej 2010 (eliminacje strefy CONCACAF)/Grupa 3

W Grupie 3 eliminacji do MŚ 2010 biorą udział następujące zespoły:

</doc>
<doc id="1388433" url="https://pl.wikipedia.org/wiki?curid=1388433" title="Monika Waraxa">
Monika Waraxa

Monika Waraxa (ur. 1977) - polska malarka, performerka, artystka wideo.
Studiowała na Wydziale Malarstwa Wydziału Sztuk Pięknych Uniwersytetu Mikołaja Kopernika w Toruniu (1998-2000) oraz na Wydziale Malarstwa Akademii Sztuk Pięknych w Warszawie (2000-2004). Dyplom z malarstwa w Pracowni Malarstwa prof. Jarosława Modzelewskiego. 
Autorka publikacji o sztuce, filmie i literaturze zamieszczanych na portalach internetowych independent.pl, obieg.pl oraz na łamach "Pokazu" (pisma krytyki artystycznej) oraz "Aspiracji" (kwartalnika wydawanego przez ASP w Warszawie). Współtwórczyni fan zina "Wentyllator" wydawanego przez Pracownię 103, której jest członkinią. Dodatkowo należy ona do nieformalnych grup artystycznych: noBrain (z Jakubem Budzyńskim), Sekcja Pływacka.

</doc>
<doc id="1388434" url="https://pl.wikipedia.org/wiki?curid=1388434" title="Jabbawockeez">
Jabbawockeez



</doc>
<doc id="1388437" url="https://pl.wikipedia.org/wiki?curid=1388437" title="Triennale Młodych w Orońsku">
Triennale Młodych w Orońsku

Triennale Młodych – cykliczna wystawa prac najmłodszej sztuki polskiej, którą organizuje i dla której potrzeb udostępnia przestrzeń, Centrum Rzeźby Polskiej w Orońsku. 
Historia wystaw.
Triennale Młodych jest to swego rodzaju prezentacja pokoleniowa pokazująca tendencje i strategie estetyczne przyjmowane przez najmłodszych artystów, nominowanych przez kuratorów reprezentujących różne ośrodki artystyczne. Triennale wywodzi się z cyklu spotkań młodych artystów i krytyków sztuki organizowanych w latach 90. W ich wyniku powstały wystawy: 
Podsumowaniem tych przedsięwzięć była wystawa Sztuka III RP. Re-prezentacja faktów artystycznych Triennale Młodych (2003), na której zaprezentowano prace około 36 artystów, którzy brali udział w organizowanych przez Orońsko wystawach i seminariach młodej krytyki. Projekt powołał do życia prof. Jan Berdyszak.
Dodatkowo w Galerii Oranżeria w CRP Orońsko odbyła się wystawa artystów nominujących do udziału w Triennale, tzw. liderów.

</doc>
<doc id="1388438" url="https://pl.wikipedia.org/wiki?curid=1388438" title="Selim Gerej">
Selim Gerej



</doc>
<doc id="1388442" url="https://pl.wikipedia.org/wiki?curid=1388442" title="Obywatelska Umowa Solidarności">
Obywatelska Umowa Solidarności



</doc>
<doc id="1388443" url="https://pl.wikipedia.org/wiki?curid=1388443" title="Kaskaskia (Illinois)">
Kaskaskia (Illinois)

Kaskaskia – wieś w hrabstwie Randolph nad rzeką Missisipi w stanie Illinois, USA. W 2010 roku wioska liczyła 14 mieszkańców.
Miasteczko założone przez francuskich kolonialistów w XVIII wieku. Miejscowość ta była pierwszą stolicą stanu Illinois w latach 1818–1819, później stolicę przeniesiono do Vandalia. W wyniku powodzi w kwietniu 1881 roku została zniszczona większość miasta.
W wyniku ulewnych deszczów rzeka Missisipi utworzyła nowe koryto po wschodniej stronie miasta.
Do czasu powodzi granicę stanu Illinois w tej miejscowości wyznaczało koryto rzeki Missisipi. Pomimo zmiany koryta rzeki granica stanu nie została zmieniona i przebiega do dziś wzdłuż dawnego koryta rzeki.
W 1993 kolejna powódź przerwała wały i zalała kilkadziesiąt domów. Miasto przestało istnieć, pozostały jedynie 4 gospodarstwa domowe.
Demografia.
Według danych z 2000 mieszkało 9 osób, 4 gospodarstwa domowe i 3 rodziny. 
Skład etniczny: 
Grupy wiekowe:

</doc>
<doc id="1388444" url="https://pl.wikipedia.org/wiki?curid=1388444" title="Pakt Solidarności">
Pakt Solidarności



</doc>
<doc id="1388447" url="https://pl.wikipedia.org/wiki?curid=1388447" title="Katarzyna Górna">
Katarzyna Górna

Katarzyna Górna (ur. 27 lipca 1968 w Warszawie) – polska artystka łączona ze sztuką krytyczną.
Laureatka artystycznej Nagrody Sztuki im. Marii Anto i Elsy von Freytag-Loringhoven w 2018.
Życiorys.
W latach 1989–1994 studiowała na Wydziale Rzeźby Akademii Sztuk Pięknych w Warszawie, gdzie obroniła dyplom w 1994 w pracowni prof. Grzegorza Kowalskiego zwanej Kowalnią.
Prace.
Fotografie:
Wideo:
Nagrody i wyróżnienia.
W 2018 r. otrzymała Nagrodę Sztuki im. Marii Anto i Elsy von Freytag-Loringhoven i w 2019 r. zasiadała w kapitule tej nagrody. W 2021 r. została pierwszą laureatką stypendium im. Ludwiki Góreckiej przyznawanym przez Zachętę Narodową Galerię Sztuki.

</doc>
<doc id="1388448" url="https://pl.wikipedia.org/wiki?curid=1388448" title="Ripley Under Ground">
Ripley Under Ground



</doc>
<doc id="1388463" url="https://pl.wikipedia.org/wiki?curid=1388463" title="Tozama-daimyō">
Tozama-daimyō

 – dosłownie: zewnętrzni magnaci lub obcy daimyō, panowie feudalni w średniowiecznej Japonii.
Wyłączając shimpan 親藩, czyli rody spokrewnione z Tokugawami, daimyō podzieleni zostali na dwie kategorie – "fudai" (jap.: 譜代) i "tozama". "Fudai-daimyō" byli dziedzicznymi wasalami Tokugawów jeszcze przed bitwą pod Sekigaharą w 1600. Natomiast mianem "tozama-daimyō" byli określani feudałowie, którzy dopiero po przegranej z Tokugawami uznali ich władzę.
Grupę "tozama-daimyō" stanowiło ok. stu rodów, spośród których najsilniejszymi były rody: Maeda, Shimazu, Date, Kuroda i Mōri. Przez większą część okresu rządów Tokugawów "tozama-daimyō" byli odsunięci od decydowania o polityce kraju i kontaktów z dworem cesarskim w Kioto, a ich posiadłości znajdowały się na peryferiach, daleko od siedziby shōguna w Edo. Ostatecznie jednak to właśnie samuraje z posiadłości "tozama-daimyō" stworzyli na początku drugiej połowy XIX w. ruch tōbaku-undō (ruch obalenia siogunatu) i doprowadzili do odnowy władzy cesarskiej w 1868 i likwidacji feudalizmu w Japonii w 1871.

</doc>
<doc id="1388464" url="https://pl.wikipedia.org/wiki?curid=1388464" title="O powstawaniu gatunków">
O powstawaniu gatunków

O powstawaniu gatunków (ang. "On the Origin of Species") – monografia Charlesa Darwina wydana w 1859 w Londynie w wydawnictwie Johna Murraya. Darwin przedstawił w niej podstawy swojej teorii ewolucji, przez co książka ta stała się jedną z najważniejszych prac w historii nauk przyrodniczych w ogólności. Na język polski monografię przełożył Wacław Mayzel (1873).
Pełny tytuł dzieła brzmiał "O powstawaniu gatunków drogą naturalnego doboru, czyli o utrzymywaniu się doskonalszych ras w walce o byt" ("On the Origin of Species by Means of Natural Selection, or the Preservation of Favoured Races in the Struggle for Life"), jednak w 6. wydaniu z 1872 roku tytuł skrócono do "The Origin of Species".
W "O powstawaniu gatunków" Darwin wysunął teorię o ewolucji gatunków w procesie naturalnej selekcji. Książka gromadziła zebrane przez niego na przestrzeni lat, głównie podczas jego podróży statkiem HMS Beagle w latach 30. XIX wieku, dowody na istnienie doboru naturalnego.
Język książki jest jasny i przejrzysty nawet dla niespecjalistów, co przyczyniło się do dużego zainteresowania dziełem po jego wydaniu. Praca wzbudziła również kontrowersje, jako że przeciwstawiała się ówczesnym teoriom przyrodniczym, próbującym godzić wiedzę biologiczną z Biblią. Wzbudziła przez to ożywioną debatę w środowisku biologów, filozofów i ludzi Kościoła.
Sama teoria ewolucji z pewnymi zmianami stała się powszechnie akceptowana w środowisku naukowym, jednak kontrowersje z nią związane trwają do dziś.
Założenia.
Teoria Darwina opiera się na następujących spostrzeżeniach i ich implikacjach:
Tło.
Idea biologicznej ewolucji narodziła się na wiele lat przed publikacją "O powstawaniu gatunków" przez Darwina i była przedstawiana już w czasach starożytnych przez greckich i rzymskich atomistów, przede wszystkim Lukrecjusza. Jednak myśl chrześcijańska w średniowiecznej Europie upowszechniła pogląd o powstaniu gatunków na drodze boskiej kreacji, tak jak to przedstawiono w Księdze Rodzaju. Protestantyzm upowszechnił Biblię i przyniósł bardziej dosłowne interpretacje jej zawartości. Przyrodnicy, od Linneusza począwszy, opisywali nowe gatunki, które uważali za dzieła Boga, a popularnym poglądem było pochodzenie każdego gatunku od pary stworzonej bezpośrednio przez Stwórcę w nie tak bardzo odległej przeszłości. W początkach XIX wieku powszechnie przyjęte było w świecie europejskiej nauki, że zarówno świat przyrody, jak i hierarchiczna struktura społeczna są ustalonym przez Boga porządkiem.
Pomysł, że skamieniałości są pozostałościami wymarłych gatunków, został po raz pierwszy wysunięty przez Roberta Hooke’a w połowie XVII wieku. Teoria stopniowo zyskała akceptację, co doprowadziło do szeregu teorii geologicznych tłumaczących wymarcie tych gatunków. Teoria Jamesa Huttona z 1785 przewidywała stopniowe zmiany na przestrzeni tysiącleci. Inni proponowali rozwiązania zawierające pewne elementy teorii ewolucji. W 1796 pradziadek Karola Darwina, Erasmus Darwin, na którego myśl wpłynął m.in. Lord Monboddo, zaproponował wspólne pochodzenie organizmów „nabywających nowe części” w odpowiedzi na bodźce i następnie przekazujących je swojemu potomstwu. W 1809 Jean-Baptiste Lamarck przedstawił zbliżoną teorię, w myśl której „potrzebne” cechy były rozwijane przez ich używanie. W tym czasie termin ewolucji (z łacińskiego „evolutio”, co oznacza „rozwijać się jak zwój”) było używane w odniesieniu do sekwencji wydarzeń, zwłaszcza gdy wynik był w pewien sposób zawarty w tym wydarzeniu od początku, zatem Lamarck nie zastosował tego określenia wobec procesu, w myśl którego organizm rozwijał pewną cechę w ciągu swojego życia, i wprowadził określenie „transmutacji”.
Teorie te odbierane były w Wielkiej Brytanii jako atak na porządek społeczny, dopiero co zagrożony przez następstwa rewolucji francuskiej i amerykańskiej. W Anglii historia naturalna była domeną uczelni kształcących kler Kościoła anglikańskiego, na podstawie teologii naturalnej Williama Paleya. Brytyjscy naturaliści przyjęli wyjaśnienie zapisu kopalnego podane przez teorię katastrofizmu Georges’a Cuviera, w myśl której organizmy roślinne i zwierzęce były w odstępach czasu unicestwiane, a części ich ciał były zużywane przez kreację nowych organizmów ex nihilo (z niczego), modyfikując ją odpowiednio by nawiązać do biblijnej opowieści o potopie. Idee Lamarcka zostały przejęte przez radykałów, których zamierzeniem był przewrót władzy i rozszerzenie prawa głosu na klasy niższe.
Powstanie teorii.
Edukacja Karola Darwina na Uniwersytecie Edynburskim pozwoliła mu bezpośrednio zetknąć się z poglądami Roberta Edmunda Granta będącymi rozwinięciem teorii Erasmusa Darwina i Lamarcka. Podczas swoich studiów teologicznych na Cambridge poznał argumenty Williama Paleya o „projekcie” Stwórcy, podczas gdy jego zainteresowanie historią naturalną zwiększyli botanik John Stevens Henslow i geolog Adam Sedgwick, obaj silnie przekonani o boskiej kreacji świata ożywionego. Podczas rejsu statkiem Beagle Darwin próbował pogodzić założenia teorii Charlesa Lyella z własnymi obserwacjami. Po powrocie Darwina do Anglii Richard Owen dowiódł, że znalezione przez Darwina skamieniałości należały do wymarłych gatunków pokrewnych występującym tam obecnie, a John Gould wykazał, że zupełnie odmienne gatunki ptaków z wysp Galápagos były spokrewnionymi gatunkami zięb, z których każda była charakterystyczna dla innej wyspy.
Na początku 1837 roku Darwin zajmował się teorią transmutacji, o czym świadczą zapiski w jego notatnikach. Interesował się karmieniem udomowionych zwierząt, wymieniał poglądy z Williamem Yarrellem i czytał broszurę przyjaciela Yarrella Sir Johna Sebrighta, w której pisał on, że:
„sroga zima, bądź też niedostatek pożywienia, niszcząc osobniki słabe i chore, ma takie same dobre efekty jak najstaranniejsza selekcja” („A severe winter, or a scarcity of food, by destroying the weak and the unhealthy, has all the good effects of the most skilful selection.”)
W 1838 roku w ZOO Darwin po raz pierwszy widział małpę, a zabawy orangutana sprawiły na nim wrażenie „zupełnie jak niegrzeczne dziecko” („just like a naughty child”). To i jego własne doświadczenia z prymitywnymi plemionami z Tierra del Fuego skłoniły go do myśli, że przepaść między człowiekiem a zwierzętami nie jest taka olbrzymia, wbrew doktrynie Kościoła.
Pod koniec września 1838 Darwin zaczął czytać 6. wydanie "Essay on the Principle of Population" Malthusa, co przypomniało mu o statystycznym dowodzie, według którego ludzkie populacje rozmnażają się ponad możliwości ich środowiska i muszą konkurować ze sobą by przeżyć; sam miał właśnie zastosować te spostrzeżenia w odniesieniu do populacji gatunków zwierzęcych. W grudniu 1838 Darwin zapisał dostrzeżone przez siebie podobieństwo między selekcją potomstwa przez hodowców a maltuzjańską naturą selekcjonującą zmienności na drodze losowej: oba prowadzą do tego, że „każda część nabytej struktury jest w pełni funkcjonalna i doskonała”. Zapisał wtedy, że uważa to za „najpiękniejszą część teorii”.
Pierwsze szkice.
Darwin był w pełni świadom konsekwencji swojej teorii na pochodzenie ludzkości, także tego, że może zagrozić jego dalszej karierze i renomie wybitnego geologa, przez oskarżenie o bluźnierstwo. Pracował w ukryciu, rozważając wszystkie zarzuty i dowody na poparcie przygotowywanej teorii. W styczniu 1842 wysłał wstępny szkic do Lyella, wówczas w podróży po Ameryce.
Pomimo przewlekłych problemów natury zdrowotnej Darwin sformułował w czerwcu 1842 35-stronicowy szkic swojej teorii, by następnie pracować nad obszerniejszym esejem. Botanik Joseph Dalton Hooker był w tym czasie oparciem dla Darwina, więc pod koniec roku 1845 ten zaoferował mu do przejrzenia „surowy szkic”, jednak bez powodzenia. Dopiero w styczniu 1847, gdy Darwin był chory, Hooker znalazł czas i odebrał kopię. Po pewnym czasie odesłał Darwinowi pracę, zawierającą tak potrzebną Darwinowi rzeczową i spokojną krytykę. Darwin w tym czasie przeprowadził duże badania na pąklach, które ustaliły jego pozycję jako biologa i dostarczyły mu nowych argumentów na poparcie teorii.
Anonimowa publikacja "Vestiges of the Natural History of Creation" (1844) Roberta Chambersa (1802-1871) przygotowała grunt na przyjęcie publikacji "O powstawaniu gatunków".
Ogłoszenie teorii.
Na wiosnę 1856 Lyell zwrócił uwagę Darwina na artykuł napisany przez Alfreda Russela Wallace’a, przyrodnika pracującego na Borneo, i ponaglił Darwina, by ten opublikował swoje dzieło, zanim ubiegnie go Wallace. Darwin wahał się między pragnieniem wydania całościowego i przekonującego dowodu swojej teorii a koniecznością wydania krótkiego doniesienia, które pozwoliłoby usankcjonować jego pierwszeństwo. Z góry odrzucił możliwość publikacji w czasopiśmie akademickim, jako że wiązałoby się to z koniecznością konfrontacji z edytorem bądź radą naukową czasopisma. 14 maja 1856 rozpoczął pracę nad „szkicem”, ale w lipcu podjął decyzję o opracowaniu pełnego dowodu na swoją teorię.
Pracujący pod presją czasu i przepracowany Darwin, przerzucający się w pracy z jednej książki do drugiej, 18 czerwca 1858 otrzymał paczkę od Wallace’a zawierającą około dwudziestostronicowy opis mechanizmów ewolucyjnych, z prośbą o przesłanie ich dalej do Lyella. Darwin napisał do Lyella, że „Twoje słowa sprawdziły się (…) zostałem ubiegnięty” i że może „oczywiście, napisać ofertę do każdego pisma” które tylko Wallace wybierze, dodając: „cała moja oryginalność przepadnie”. Lyell i Hooker zgodzili się, że przed Towarzystwem Linneuszowym powinny zostać zaprezentowane razem obie prace. 1 lipca 1858 artykuły Wallace’a i Darwina zatytułowane odpowiednio, „On the Tendency of Species to form Varieties” i „Perpetuation of Varieties and Species by Natural Means of Selection” zostały tam przedstawione, ale spotkały się z niewielkim zainteresowaniem zebranych.
20 lipca 1858 Darwin rozpoczął pracę nad „streszczeniem” jego "Natural Selection", pisząc głównie z pamięci. Lyell uzgodnił z wydawcą Johnem Murrayem, że ten wyda nienapisaną jeszcze książkę i zapłaci Darwinowi 2/3 zysków netto ze sprzedaży. Darwin początkowo chciał zatytułować dzieło "An abstract of an Essay on the Origin of Species and Varieties Through natural selection", ale Murray przekonał go do ostatecznego skrócenia tytułu do "On the Origin of Species" z podtytułem "Means of Natural Selection, or the Preservation of Favoured Races in the Struggle for Life"; podobnie długie tytuły były na porządku dziennym w epoce wiktoriańskiej. Termin „rasy” w tytule użyty jest jako zamiennik dla pojęcia „odmiany” i nie miał w chwili wydania książki współczesnych konotacji z rasami człowieka (w książce pierwsze użycie słowa pojawia się w odniesieniu do odmian kapusty, po czym Darwin przechodzi do omówienia „dziedzicznych odmian lub ras naszych udomowionych zwierząt i roślin”).
Publikacja "O powstawaniu gatunków".
"On The Origin of Species" zostało wydane 24 listopada 1859 i kosztowało piętnaście szylingów. Książkę przedstawiono w ofercie Murraya dla księgarń 22 listopada i cały nakład został natychmiast wykupiony. Pierwszy liczył 1250 egzemplarzy, ale po odjęciu kopii dla recenzentów i pięciu kopii dla Stationers’ Hall, pozostało 1170 książek dostępnych w sprzedaży. Druga edycja liczyła 3000 egzemplarzy i została wypuszczona 7 stycznia 1860, z niewielką zmianą – w zamykającym książkę zdaniu dodano słowa „przez Stwórcę” („by the Creator”), tak że brzmiało ono w tej wersji następująco:
Niektórzy, jak Richard Dawkins, uważają to za dowód na ugięcie się Darwina pod presją na określenie swojej religijności, podczas gdy inni, jak biograf James Moore, widzą w tym dowód na przekonanie Darwina o stworzeniu świata przez Stwórcę, wedle praw natury. W pierwodruku słowo Stwórca pojawia się wielokrotnie, a na początku poprzedniego akapitu Darwin zestawia swoją ideę z pomysłem, wedle którego:
Za życia Darwina książka doczekała się sześciu wydań, w których dokonywano poprawek i rewizji, wraz z pojawiającymi się kontrargumentami na prawdziwość przedstawionej teorii. Trzecie wydanie ukazało się w 1861, z licznymi zmianami i dodatkiem „An Historical Sketch of the Recent Progress of Opinion on the Origin of Species”, podobnie wydanie czwarte z 1866 miało dalsze poprawki. Piąte wydanie ukazało się 10 lutego 1869, a obok kolejnej porcji zmian pojawiło się w nim po raz pierwszy określenie Herberta Spencera „przetrwanie najlepiej dostosowanych”.
W styczniu 1871 George Jackson Mivart opublikował "On the Genesis of Species", w której wymieniał argumenty przeciwko koncepcji doboru naturalnego i zarzucał Darwinowi metafizykę. W odpowiedzi Darwin od kwietnia do końca roku przeredagował książkę, używając po raz pierwszy terminu „ewolucja” i dodając nowy rozdział odpierający argumenty Mivarta. Chciał też wydania nowej, taniej edycji książki, przytoczył Murrayowi historię o robotnikach z Lancashire zrzucających się na kosztujące piętnaście szylingów 5. wydanie książki.
Szóste wydanie książki ukazało się w oficynie Murraya 19 lutego 1872 bez „On” w tytule, w cenie 7 szylingów i 7 pensów; cenę zmniejszono dzięki zastosowaniu mniejszej czcionki. Sprzedaż wzrosła z 60 do 250 egzemplarzy miesięcznie.
Odbiór.
Odbiór społeczny dzieła Darwina można rozpatrywać na trzech przenikających się płaszczyznach: naukowej, religijnej i filozoficznej.
W momencie wydania książki, wyedukowana część społeczeństwa była przeświadczona, że nauka jest „przyjacielem ludzkości” i że świat ożywiony jest uporządkowany. Było to po części zasługą Pasteura, który w 1859 ostatecznie dowiódł fałszywości idei samorództwa, i praw Isaaca Newtona (ruchu i grawitacji) uważanych za bezwzględne i ponadczasowe.
Po publikacji teorie Darwina były szeroko omawiane i dyskutowane częściowo z powodu Huxleyowskich „wykładów dla ludzi pracy”. Wraz z 6. wydaniem cena książki została zmniejszona o połowę, co zwiększyło sprzedaż i rozpowszechniło idee Darwina jeszcze bardziej.
Tłumaczenia.
Pierwsze niemieckie tłumaczenie ukazało się w 1860 pod tytułem "Über die Entstehung der Arten im Thier- und Pflanzen-Reich durch natürliche Züchtung, oder Erhaltung der vollkommensten Rassen im Kampfe um’s Daseyn"; przekładu dokonał paleontolog i zoolog Heinrich Georg Bronn. W 1876 ukazało się nowsze tłumaczenie autorstwa Juliusa Victora Carusa i to jest najpopularniejsze w języku niemieckim.
Polskie tłumaczenie zatytułowane "O powstawaniu gatunków drogą naturalnego doboru, czyli o utrzymywaniu się doskonalszych ras istot organicznych w walce o byt" Wacława Mayzla ukazało się w Warszawie w 1873. Kolejnego tłumaczenia, opartego na szóstej edycji oryginału, dokonali Szymon Dickstein i Józef Nusbaum. Do niedawna najpopularniejsze było wznowienie tego tłumaczenia przez Państwowe Wydawnictwo Rolnicze i Leśne w 1955. Na początku XXI wieku pojawiły się dwa jego przedruki: wydawnictw De Agostini i Altaya w roku 2001 () oraz wydawnictwa Jirafa Roja w roku 2006 (). W roku 2009 nakładem Wydawnictw Uniwersytetu Warszawskiego ukazało się wznowienie przekładu Dicksteina i Nusbauma z komentarzem Januarego Weinera, odtwarzające układ pierwszego wydania angielskiego z 1859 roku ().

</doc>
<doc id="1388465" url="https://pl.wikipedia.org/wiki?curid=1388465" title="On the Origin of Species">
On the Origin of Species



</doc>
<doc id="1388468" url="https://pl.wikipedia.org/wiki?curid=1388468" title="Daniel Alcides Carrión">
Daniel Alcides Carrión

Daniel Alcides Carrión García (ur. 12 sierpnia 1857 w Cerro de Pasco, zm. 5 października 1885 w Limie) – peruwiański student medycyny, na którego imieniem nazwano chorobę wywoływaną przez bakterie "Bartonella bacilliformis" – chorobę Carrióna.
Życiorys.
Carrión 27 sierpnia 1885 roku poddał się eksperymentowi, mającemu za cel dowiedzenie związku między tzw. gorączką Oroya a przewlekłym schorzeniem znanym jako brodawka peruwiańska ("Verruga Peruana"). W jego przebiegu poddał się inokulacji krwią pochodzącą od zarażonego 14-letniego chłopca z "Verruga Peruana"; ponieważ nie mógł tego zrobić sam, przyjaciele pomogli mu nakłuć skórę lancetem po dwa razy na obu rękach. 17 września pojawiły się u niego pierwsze objawy gorączki Oroya. 26 września drgawki były tak silne, że nie mógł prowadzić swoich notatek, w których opisywał swoje objawy; 5 października zmarł. Jeden z jego przyjaciół został aresztowany pod zarzutem morderstwa i osądzony. Carrión przypłacił życiem dowiedzenie, że w istocie gorączka Oroya i brodawka peruwiańska stanowią dwa objawy tej samej choroby zakaźnej, dziś często określanej jako choroba Carrióna albo bartoneloza. W 1909 roku Alberto Barton wykrył patogen wywołujący chorobę, nazwany później "Bartonella bacilliformis".
Upamiętnienie.
Daniel Alcides Carrión został pochowany w mauzoleum w siedzibie Narodowego Szpitala Dos de mayo w Limie. 7 października 1991 peruwiański rząd ustanowił (uchwała LeyNo 25342) Daniela Alcidesa Carrióna Garcíę Bohaterem Narodowym (Héroe Nacional). Provincia de Daniel Alcides Carrión w Regionie Pasco została nazwana na jego cześć, podobnie jak uczelnia w Pasco, Universidad Nacional Daniel Alcides Carrión. W rocznicę śmierci Carrióna ustanowiono Dzień Peruwiańskiej Medycyny (Día de la medicina Peruana).

</doc>
<doc id="1388477" url="https://pl.wikipedia.org/wiki?curid=1388477" title="Tour de Pologne 1991">
Tour de Pologne 1991

48. edycja wyścigu kolarskiego Tour de Pologne odbyła się w dniach 30 sierpnia – 7 września 1991. Rywalizację rozpoczęło 103 kolarzy, a ukończyło 91. Łączna długość wyścigu – 1067 km.
Pierwsze miejsce w klasyfikacji generalnej zajął Dariusz Baranowski (OZKol Wałbrzych), drugie Mariusz Bilewski (Wasowski Korona), a trzecie Marek Kamiński (Agromel Toruń). 
Sędzią głównym wyścigu z ramienia UCI był Björn Mattson (Szwecja).

</doc>
<doc id="1388478" url="https://pl.wikipedia.org/wiki?curid=1388478" title="Tradycjonalistyczna Wspólnota Karlistowska (1986)">
Tradycjonalistyczna Wspólnota Karlistowska (1986)

Tradycjonalistyczna Wspólnota Karlistowska (hiszp. Comunión Tradicionalista Carlista, CTC) – hiszpańskie, skrajnie prawicowe ugrupowanie polityczne głoszące idee karlizmu.
Ugrupowanie zostało powołane na kongresie jedności karlistów zwołanym w maju 1986 r. w miejscowości San Lorenzo de El Escorial. Różne niewielkie grupy karlistowskie, które odłączyły się od Partii Karlistowskiej z powodu jej ideologicznej ewolucji w stronę lewicową, połączyły się na kongresie w jedną partię pod nazwą Comunión Tradicionalista Carlista. W jej skład weszli też działacze wierni pretendentowi do tronu hiszpańskiego Ksaweremu de Borbón-Parma oraz członkowie Regencia de Estella Mauricia de Sivatte. W 1996 r. z partii zostali wydaleni działacze frankistowscy i integryści. Pierwszym jej przewodniczącym został Domingo Fal Conde, syn Manuela Fal Conde, przywódcy historycznych karlistów. Obecnie na czele CTC stoi María Cuervo-Arango Cienfuegos-Jovellanos. Podczas wyborów do Parlamentu Europejskiego w 1994 r. partia uzyskała 0,03% poparcia, z czego najwięcej w Nawarze – 0,21%. W wyborach parlamentarnych startowała do Senatu, zdobywając ok. 25 tys. głosów w całej Hiszpanii. Z kolei w wyborach parlamentarnych w 2008 r. uzyskano ok. 45 tys. głosów. Organem kierowniczym CTC jest kolegialna Junta Zarządzająca (Junta de Gobierno). Struktury partyjne istnieją m.in. w Madrycie, Barcelonie, Bilbao, Walencji, Sewilli, Llírii. 
Organami prasowymi ugrupowania są gazeta "Acción Carlista", dwumiesięcznik "Ahora", przegląd historyczny "Aportes", "Fuerista" i "Arrels Carlines" (wydawana w języku katalońskim). Istnieje partyjna organizacja młodzieżowa pod nazwą Cruz de Borgoña, która wydaje pismo "Ahora Información". Tradycyjnym symbolem Wspólnoty jest (czerwony na białym tle) krzyż św. Andrzeja, a hymnem marsz Oriamendi. Członkowie noszą charakterystyczny biały lub czerwony beret. Program nawiązuje do tradycji historycznej Comunión Tradicionalista Carlista. Opiera się na haśle: "Dios, Patria, Fueros, Rey" ("Bóg, Ojczyzna, Prawa Lokalne, Król"). Celem partii jest wprowadzenie naturalnego modelu organizacji społeczeństwa, odwołującego się do hiszpańskiej tradycji. Ma nastąpić restauracja królestwa w podziale terytorialnym wytworzonym w okresie rekonkwisty opierającego się na religii katolickiej i nauce społecznej kościoła. Z tego tytułu CTC przeciwstawia się rozwodom, aborcji, eutanazji, małżeństwom osób tej samej płci i laicyzmowi w życiu publicznym oraz wszelkim innym zjawiskom sprzecznym z katolicką wizją rodziny i życia. Partia utrzymuje kontakty ze środowiskami tradycyjnych katolików na całym świecie.

</doc>
<doc id="1388481" url="https://pl.wikipedia.org/wiki?curid=1388481" title="Olbrzymiokomórkowe zapalenie tętnic">
Olbrzymiokomórkowe zapalenie tętnic

Olbrzymiokomórkowe zapalenie tętnic (syn. choroba Hortona, zapalenie tętnicy skroniowej, łac. "arteritis gigantocellularis", "arteritis temporalis"; ang. "giant cell arteritis" w skrócie GCA, "temporal arteritis") – przewlekłe, pierwotne, układowe, często ziarniniakowe zapalenie naczyń tętniczych dużego i średniego kalibru o nieznanej etiologii. Szczególnie często dotyczy zewnątrzczaszkowych tętnic głowy (przede wszystkim skroniowych), kręgowych, ocznych i rzęskowych tylnych oraz tętnic środkowych siatkówki. Najgroźniejszym powikłaniem jest utrata wzroku.Olbrzymiokomórkowe zapalenie tętnic często współistnieje z polimialgią reumatyczną. Chorują głównie osoby w starszym wieku, powyżej 50. roku życia; częściej kobiety niż mężczyźni.
Historia.
Pierwszy opis choroby przedstawił Sir Jonathan Hutchinson w 1890, a w 1932 szczegółowo opisał ją Bayard Taylor Horton, stąd ta jednostka chorobowa określana bywa niekiedy nazwą "choroba Hortona".
Paulley i Hughes w 1960 jako pierwsi wykazali związki między polimialgią reumatyczną i olbrzymiokomórkowym zapaleniem tętnic
Epidemiologia.
Jest to najczęstsze pierwotne, układowe zapalenie naczyń. Chorują głównie osoby powyżej 50. rż. Największa zachorowalność dotyczy osób w 7. dekadzie życia. Obserwuje się większą zapadalność u kobiet niż u mężczyzn zwykle ok. 2:1. Poza tym u kobiet obserwuje się bardziej nasilone objawy kliniczne oraz zmiany w wynikach badań laboratoryjnych.
Zapadalność na GCA wykazuje znaczne zróżnicowanie geograficzne. W Europie wynosi około 12/100 tys. osób po 50. rż., przy czym największa jest w Skandynawii (powyżej 20/100 tys.), a najmniejsza w basenie Morza Śródziemnego. Podobna redukcja zapadalności z północy na południe występuje w Stanach Zjednoczonych.Zachorowania poniżej 50. roku życia spotyka się sporadycznie, a powyżej 50. roku życia zapadalność z wiekiem wzrasta. Choroba ta dotyczy przede wszystkim osób rasy białej, wyjątkowo rzadko występuje u osób ras czarnej i żółtej.
Zachorowalność stale wzrasta od wielu lat. Ponadto obserwuje się okresy zwiększonej liczby nowych zachorowań i tą sezonowość próbuje się tłumaczyć ekspozycją na występujące w pewnych porach roku czynniki zakaźne lub też zmienną ekspozycją na światło słoneczne.
U 50% chorych z olbrzymiokomórkowym zapaleniem tętnic występuje polimialgia reumatyczna, a 15–25% chorych z polimialgią reumatyczną ma GCA. Liczba zachorowań na polimialgię reumatyczną utrzymuje się na stałym poziomie.
Etiologia i patogeneza.
Przyczyna choroby pozostaje niejasna, występują natomiast ścisłe kliniczne, epidemiologiczne i terapeutyczne powiązania z polimialgią reumatyczną. Postuluje się współistnienie licznych środowiskowych i genetycznych czynników etiopatogenetycznych.Potwierdzają to opisane przypadki rodzinnego występowania tego schorzenia. Prawdopodobna jest reakcja immunologiczna na czynniki infekcyjne (wirusowe, bakteryjne) u osób genetycznie predysponowanych. Nie obserwuje się natomiast serologicznych wykładników autoimmunizacji.
Za wpływem czynników genetycznych przemawia fakt częstszego występowania schorzenia u Skandynawów i osób pochodzenia skandynawskiego w innych częściach świata, głównie USA. U chorych częściej występują antygeny zgodności tkankowej HLA-DRB1*04 i HLA-DRB1*01. Ich występowanie koreluje także z cięższym przebiegiem choroby.
Postuluje się związek choroby z zakażeniem następującymi patogenami:
Zajęcie tętnic.
Procesem zapalnym może być dotknięta prawie każda tętnica, zwykle tętnice sprężyste (choroba nie dotyczy zatem tętnic śródmózgowych, które mają skąpą blaszkę sprężystą wewnętrzną). Dochodzi do pogrubienia ściany tętnicy i stwierdza się w niej mieszany naciek zapalny. W skład ziarniniakowatego nacieku wchodzą przede wszystkim: histiocyty, wywodzące się z histiocytów wielojądrzaste komórki olbrzymie i limfocyty T. Błona sprężysta zostaje zniszczona, a procesy naprawcze prowadzą do hiperplazji błony wewnętrznej i neoangiogenezy.
Według częstości zajęte są następujące tętnice:
Zmiany w łuku aorty (choć dość typowe dla tej jednostki) oraz w gałęziach aorty brzusznej obserwuje się zazwyczaj dopiero w badaniu pośmiertnym. Bardzo rzadko mogą być zajęte również naczynia żylne.
Objawy.
Początek dolegliwości jest zazwyczaj powolny, podstępny, rzadko nagły. Występują zwykle: objawy ogólne, nowo powstały ból głowy, chromanie żuchwy, tętnice dostępne badaniu bolesne, pogrubiałe, zaczerwienione z nieobecnym lub osłabionym tętnem. Alarmującymi są objawy oczne, które mogą zwiastować nagłą utratę wzroku. U ok. 40-50% pacjentów z GCA stwierdza się objawy polimialgii reumatycznej, natomiast cechy obwodowej artropatii i obrzęki kończyn w ok. 40%.
Objawy ogólne.
Objawy ogólnoustrojowe obecne są u ponad 50% pacjentów. Należą do nich:
Objawy zależne od zajętych tętnic.
Narząd wzroku.
Zaburzenia ze strony narządu wzroku występują u 25% chorych na GCA i należą do najbardziej poważnych objawów tej choroby. Należą do nich:
Objawy oczne wynikają z następujących patologii:
Układ nerwowy.
Objawy neurologiczne występują u ok. 30% chorych na GCA. Należą do nich:
Kończyny górne.
Zajęcie tętnic podobojczykowych i pachowych objawia się chromaniem kończyn górnych (ok. 15% pacjentów), szmerami naczyniowymi i brakiem lub osłabieniem tętna. Ta postać choroby dotyka osoby nieco młodsze, u których chromanie kończyn górnych jest częściej niż bóle głowy pierwszym symptomem.
Diagnostyka.
Kryteria diagnostyczne zostały opracowane przez Amerykańskie Towarzystwo Reumatologiczne ("The American College of Rheumatology")
np. porównania 214 przypadków olbrzymiokomórkowego zapalenia tętnic z 539 przypadkami innych zapaleń naczyń.
Jeśli 3 z 5 kryteriów diagnostycznych zostanie spełnionych wówczas rozpoznanie GCA można postawić z czułością 75% i swoistością 92%.
Badania dodatkowe.
Brak jest swoistych dla olbrzymiokomórkowego zapalenia tętnic zmian w badaniach dodatkowych.
Najczęściej dochodzi do wzrostu markerów zapalenia (białka ostrej fazy):
podwyższony jest odczyn Biernackiego (OB 60–100 mm/h), CRP, wzrasta stężenie fibrynogenu.
W surowicy obserwuje się zwiększone stężenie IL-6 korelujące z aktywnością procesu chorobowego.
Zazwyczaj występuje niedokrwistość normocytarna i hipoalbuminemia.
Biopsja tętnicy.
Biopsja tętnicy skroniowej jest złotym standardem i ma decydujące znaczenie dla postawienia rozpoznania. Należy ją wykonać przy każdym podejrzeniu tej choroby. Zajęcie tętnic procesem zapalnym nie jest ciągłe lecz odcinkowe. Z tego względu biopsja w tętnicy bez wyraźnych oznak klinicznych zapalenia musi być bardziej rozległa, a jeśli jest ujemna, to należy ją przeprowadzić w tętnicy skroniowej po stronie przeciwnej.
Lepiej przeprowadzić biopsję przed rozpoczęciem leczenia glikokortykosterydami, jednak histopatologiczne cechy zapalenia pozostają widoczne nawet po 2 tygodniach leczenia i z tego względu nie należy opóźniać terapii ze względu na wykonanie biopsji. Ujemny wynik biopsji nie wyklucza istnienia choroby.
W klasyczne cechy histopatologiczne widoczne w bioptatach to: zapalenie z ziarniniakowatym naciekiem w skład którego wchodzą wielojądrzaste komórki olbrzymie, limfocyty i makrofagi i które zlokalizowane jest zwykle na granicy między błoną wewnętrzną i środkową tętnicy. Jednak taki obraz stwierdza się zaledwie w ok. 50% biopsji. Często jest to obraz przewlekłej reakcji zapalnej, lecz bez obecności komórek olbrzymich który lokalizuje się w głównie w bezpośredniej bliskości uszkodzonej blaszki sprężystej. Rzadziej zmiany zapalne dotyczą błony zewnętrznej naczynia i "vasa vasorum". Różnorodność obrazu histopatologicznego powoduje, że niekiedy postawienie rozpoznania może okazać się trudne.
Do oceny zajęcia zmianami tętnic wykorzystywane są także:
Leczenie.
Podstawą leczenia, podobnie jak polimialgii reumatycznej, są glikokortykosterydy (najczęściej prednizon). Dawka początkowa jest znacznie większa niż w polimialgii reumatycznej i wynosi 60-80 mg na dobę (zwykle podzielona na kilka razy). Stosuje się ją przez ok. 2-4 tygodni do czasu gdy ustąpią objawy chorobowe oraz laboratoryjne wyznaczniki stanu zapalnego. Następnie zmniejsza się dawkę glikokortykosterydów co 1-2 tygodnie o ok. 10%. Większość pacjentów wymaga leczenia przez ok. 1-2 lata. Niekiedy, szczególnie przy występowaniu nawrotów konieczne okazuje się dłuższe, kilkuletnie leczenie.
Przy występowaniu objawów ocznych i zagrożeniu utratą wzroku wskazane jest zastosowanie metyloprednizolonu dożylnie w postaci pulsów przez 3 kolejne dni.

</doc>
<doc id="1388484" url="https://pl.wikipedia.org/wiki?curid=1388484" title="Tour de Pologne 1992">
Tour de Pologne 1992

49. edycja wyścigu kolarskiego Tour de Pologne odbyła się w dniach 29 sierpnia – 6 września 1992. Rywalizację rozpoczęło 104 kolarzy, a ukończyło 55. Łączna długość wyścigu – 1161 km.
Pierwsze miejsce w klasyfikacji generalnej zajął Dariusz Baranowski (Sonia Gdańsk), drugie Raimondas Rumšas (Litwa), a trzecie Igor Pastaukhowicz (Białoruś). 
Nagrodą główną za zwycięstwo w TdP był po raz pierwszy nie Fiat 126p, lecz Polonez Caro, w tym przypadku koloru białego. Sędzią głównym wyścigu był William Tarran (Wielka Brytania).
Była to ostatnia edycja Tour de Pologne jako wyścigu amatorskiego. Począwszy od 50. edycji wyścig ten jest rozgrywany był w formule "open" z coraz większym udziałem kolarzy zawodowych.

</doc>
<doc id="1388486" url="https://pl.wikipedia.org/wiki?curid=1388486" title="Port lotniczy Meksyk">
Port lotniczy Meksyk



</doc>
<doc id="1388488" url="https://pl.wikipedia.org/wiki?curid=1388488" title="Dom i pracownia Luisa Barragána w Meksyku">
Dom i pracownia Luisa Barragána w Meksyku

Dom i pracownia Luisa Barragána – muzeum na przedmieściach Meksyku, dawna rezydencja architekta Luisa Barragána, w 2004 roku wpisana na listę światowego dziedzictwa UNESCO. Wzniesiony w 1947 trzykondygnacyjny, betonowy budynek z ogrodem odzwierciedla styl Barragána z tego okresu.

</doc>
<doc id="1388489" url="https://pl.wikipedia.org/wiki?curid=1388489" title="Dom i pracownia Luisa Barragana w Meksyku">
Dom i pracownia Luisa Barragana w Meksyku



</doc>
<doc id="1388490" url="https://pl.wikipedia.org/wiki?curid=1388490" title="Puchacz pustynny">
Puchacz pustynny

Puchacz pustynny ("Bubo ascalaphus") – gatunek dużego ptaka z rodziny puszczykowatych (Strigidae). Występuje w takich krajach, jak: Algieria, Arabia Saudyjska, Czad, Egipt, Erytrea, Irak, Izrael, Jordan, Kuwejt, Liban, Libia, Mali, Maroko, Mauretania, Niger, Oman, Katar, Senegal, Sudan, Tunezja, Zjednoczone Emiraty Arabskie i Sahara Zachodnia. Nie wyróżnia się podgatunków.

</doc>
<doc id="1388492" url="https://pl.wikipedia.org/wiki?curid=1388492" title="Szulborze Wielkie (przystanek kolejowy)">
Szulborze Wielkie (przystanek kolejowy)

Szulborze Wielkie – przystanek kolejowy we wsi Szulborze Wielkie, w gminie Szulborze Wielkie, w powiecie ostrowskim, w województwie mazowieckim, w Polsce. Składa się z 2 wysokich naprzemianległych peronów bocznych o długości 200 m skupionych wokół przejazdu kolejowo-drogowego w ciągu ulicy kard. Stefana Wyszyńskiego (drogi powiatowej nr 2618W). Jest to ostatni punkt eksploatacyjny na linii kolejowej nr 6 leżący na terenie województwa mazowieckiego, a także ostatni zmodernizowany podczas II etapu modernizacji projektu Rail Baltica, tj. odcinka Sadowne – Czyżew.
Poprzednia nazwa przystanku nawiązywała do sąsiedniej wsi Szulborze-Koty, która do 1954 była siedzibą gminy. 9 grudnia 2018, wraz z wejściem w życie nowego rozkładu jazdy pociągów 2018/2019, przystanek zmienił nazwę.
Połączenia.
13 grudnia 2020 r. Koleje Mazowieckie włączyły do siatki swych połączeń odcinek Małkinia – Szulborze Wielkie z postojami handlowymi w Zarębach Kościelnych i Kietlance. Każdego dnia uruchamianych jest 7 par pociągów osobowych relacji Szulborze Wielkie – Warszawa Wileńska – Szulborze Wielkie.
Do 2009 roku przystanek obsługiwał pociągi osobowe Przewozów Regionalnych (od 2020 r. Polregio) relacji Białystok – Małkinia – Białystok. Od 23 lutego 2009 przystanek pozostawał nieobsługiwany gdyż pociągi osobowe jadące z Białegostoku skrócono do leżącej na terenie województwa podlaskiego stacji Szepietowo. Był to efekt przerzucenia na samorządy obowiązku finansowania pociągów regionalnych oraz realizacji przewozów wprowadzonego 2 miesiące wcześniej, braku porozumienia między marszałkami województw mazowieckiego i podlaskiego w kwestii finansowania połączeń na styku województw, decyzji Podlaskiego Zakładu Przewozów Regionalnych o zaprzestaniu obsługi na terenie województwa mazowieckiego oraz braku zainteresowania ze strony samorządu województwa mazowieckiego obsługą Kolejami Mazowieckimi leżącego na terenie tegoż województwa odcinka Małkinia – Czyżew.
Modernizacja.
13 czerwca 2017 PKP Polskie Linie Kolejowe podpisały umowę na modernizację odcinka linii kolejowej nr 6 Sadowne – Czyżew prowadzonej w ramach projektu Rail Baltica. W sierpniu 2017 r. zamknięto tor nr 1 (w kierunku Białegostoku) i przystąpiono do rozbiórki przylegającego do niego peronu 1 Ruch wówczas odbywał się jednotorowo po torze nr 2 (w kierunku Warszawy). W I kwartale 2019 r. zakończono modernizację toru 1 w związku z czym 10 marca 2019 przełożono nań cały ruch, po czym rozpoczęto rozbiórkę toru 2. Drugi tor na modernizowanym odcinku oddano do użytku 30 grudnia 2019 roku. 
Historia.
W związku z długotrwałym wyłączeniem z użytkowania punktów eksploatacyjnych między Małkinią a Czyżewem centrala PKP S.A. zaproponowała w 2013 r. fizyczną likwidację peronów Zaręb Kościelnych, Kietlanki i Szulborza-Kotów, jak wówczas ten przystanek się nazywał. Samorząd województwa mazowieckiego negatywnie zaopiniował te plany i jednocześnie wyraził chęć realizacji przewozów na wyżej wymienionym odcinku. Analizy potoków podróżnych oraz analizy finansowe miały się odbyć po zakończonej modernizacji całego odcinka.
Pomimo niepewnej przyszłości połączeń regionalnych nowe perony jednak powstały podczas modernizacji odcinka Sadowne – Czyżew. Apele o przeciwdziałanie wykluczeniu transportowemu i organizację przewozów na terenie województwa mazowieckiego wystosowywali samorządowcy oraz organizacje społeczne. Ze wstępnej analizy przeprowadzonej w 2019 roku przez Koleje Mazowieckie wynikało, iż podróżni w przyszłości będą mogli liczyć na 6 par pociągów regionalnych dziennie między Małkinią a Czyżewem. Ostatecznie w 2020 r. uruchomiono pociągi regionalne na trasie jedynie do Szulborza Wielkiego skróconej z uwagi na rozpoczętą w tymże roku przebudowę stacji Czyżew.

</doc>
<doc id="1388493" url="https://pl.wikipedia.org/wiki?curid=1388493" title="Bubo ascalaphus">
Bubo ascalaphus



</doc>
<doc id="1388494" url="https://pl.wikipedia.org/wiki?curid=1388494" title="Mong Kok">
Mong Kok

Mong Kok lub Mongkok () – obszar w Hongkongu w granicach dzielnicy Yau Tsim Mong. Przed 1994 rokiem Mong Kok był częścią dzielnicy Mong Kok.

</doc>
<doc id="1388495" url="https://pl.wikipedia.org/wiki?curid=1388495" title="Veliš (kraj hradecki)">
Veliš (kraj hradecki)

Veliš – czeska wieś, która się znajduje w okresie (powiecie) Jiczyn, u podnóża góry Veliš (430 m n.p.m.), w rejonie tzw. Czeskiego Raju.
Historia.
Pierwsze wzmianki o wsi pochodzą z 1143 r.

</doc>
<doc id="1388496" url="https://pl.wikipedia.org/wiki?curid=1388496" title="Aristide Maillol">
Aristide Maillol

Aristide Maillol (ur. 8 grudnia 1861 w Banyuls-sur-Mer, zm. 27 września 1944 w Perpignan) – francuski malarz i projektant tkanin, a w późniejszym okresie także rzeźbiarz, tworzący w stylu secesji, nabizmu, a także w stylu klasycznym. 
Studiował na École nationale supérieure des beaux-arts w Paryżu.
Życiorys.
W swej rzeźbiarskiej działalności Maillol odrzucał dziewiętnastowieczne tendencje do tworzenia literackich, psychologicznych czy rodzajowych dzieł, skupiał się na tektonice, syntetyczności figur, którymi są zazwyczaj pojedyncze postacie, sprawiające wrażenie monumentalności, elegancji i prostoty.

</doc>
<doc id="1388497" url="https://pl.wikipedia.org/wiki?curid=1388497" title="Saturate">
Saturate

Saturate – debiutancki album zespołu Breaking Benjamin wydany 27 lipca 2002.

</doc>
<doc id="1388499" url="https://pl.wikipedia.org/wiki?curid=1388499" title="Port lotniczy Port Harcourt">
Port lotniczy Port Harcourt

Port lotniczy Port Harcourth (IATA: PHC, ICAO: DNPO) – międzynarodowy port lotniczy położony w Port Harcourt, w stanie Rivers, w Nigerii.

</doc>
<doc id="1388502" url="https://pl.wikipedia.org/wiki?curid=1388502" title="Parafia św. Maksymiliana Marii Kolbego w Woli Filipowskiej">
Parafia św. Maksymiliana Marii Kolbego w Woli Filipowskiej

Parafia św. Maksymiliana Marii Kolbego w Woli Filipowskiej – parafia archidiecezji krakowskiej Kościoła katolickiego obrządku łacińskiego wchodząca w skład dekanatu Krzeszowice.
Kościołem parafialnym parafii jest kościół pw. św. Maksymiliana Marii Kolbego znajdujący się w Woli Filipowskiej.
Historia.
Parafia została erygowana w 1980 przez biskupa pomocniczego archidiecezji krakowskiej Stanisława Smoleńskiego.
Kościół parafialny.
W 1977 kardynał Karol Wojtyła poświęcił kamień węgielny oraz akt erekcyjny. W tym samym roku bp Stanisław Smoleński poświęcił plac pod budowę przyszłego kościoła. Jego budowa została zakończona w 1983, kiedy to konsekracji kościoła dokonał bp Stanisław Smoleński. 
Na dziedzińcu kościelnym wzniesiono grotę Najświętszej Marii z Lourdes i kilka pomników:

</doc>
<doc id="1388504" url="https://pl.wikipedia.org/wiki?curid=1388504" title="SpiceJet">
SpiceJet

SpiceJet – indyjskie tanie linie lotnicze z siedzibą w Gurgaon. Linie zostały założone w maju 2005 roku. W ciągu trzech lat działalności przewoźnikowi udało się osiągnąć pozycję wicelidera na hinduskim rynku tanich linii lotniczych. Po kilku latach udziały rynkowe przewoźnika spadły z 16,8% (czerwiec 2020) do 9,1% (czerwiec 2021).
Agencja ratingowa Skytrax przyznała liniom trzy gwiazdki.
Sieć połączeń.
Hinduskie linie lotnicze SpiceJet oferują przede wszystkim loty krajowe do 52 miast w Indiach, ponadto przewoźnik oferuje przeloty do 12 zagranicznych lotnisk, znajdujących się głównie w Azji. Dziennie przewoźnik obsługuje ponad 630 lotów. Oprócz lotów krajowych, SpiceJet dociera także do Katmandu w Nepalu oraz do Kolombo na Sri Lance.

</doc>
<doc id="1388505" url="https://pl.wikipedia.org/wiki?curid=1388505" title="We Are Not Alone">
We Are Not Alone

We Are Not Alone to drugi album zespołu Breaking Benjamin, wydany 29 czerwca 2004 przez wytwórnię Hollywood Records.

</doc>
<doc id="1388507" url="https://pl.wikipedia.org/wiki?curid=1388507" title="Tineretului">
Tineretului

Tineretului – stacja metra w Bukareszcie, na linii M2. Stacja została otwarta w 1986.

</doc>
<doc id="1388509" url="https://pl.wikipedia.org/wiki?curid=1388509" title="Eroii Revoluției">
Eroii Revoluției

Eroii Revoluției – stacja metra w Bukareszcie, na linii M2. Stacja została otwarta w 1986.

</doc>
<doc id="1388510" url="https://pl.wikipedia.org/wiki?curid=1388510" title="Omet (rzeka)">
Omet (rzeka)

Omet – rzeka w Polsce (powiat kętrzyński) i Rosji (obwód kaliningradzki), prawobrzeżny dopływ Łyny.
Nazwy fizjograficzne: Omeyte – 1370, Amet – 1398, niem. Omet Fluss i Omet, ros. Żeleznodorożnaja, dalej Stogowka.
Bieg rzeki.
Rzeka ma trzy przełomy: w okolicach Srokowa, Wilczyn i Asun.
Rzeka Omet posiada źródła ok. 4 km na północny zachód Radziejów. Omet na odcinku Srokowo – Wilczyny, płynie na dnie zagłębienia wytopiskowego. Szerokość jej wynosi tu około 2 m. Za Wilczynami rzeka skręca na południowy zachód, pokonuje wyższe partie terenu dociera do obniżenia terenu, gdzie skręca na północ. Szerokość rzeki wynosi tutaj od 2.5 do 4 m. Omet w Asunach przecina granicę państwa. Dalej po stronie rosyjskiej przepływa przez Żeleznodorożnyj i jako Stogawka wpada do Łyny w Drużbie.
Dopływy.
Na Czarnym Strumieniu stwierdzono występowanie zimorodka.

</doc>
<doc id="1388511" url="https://pl.wikipedia.org/wiki?curid=1388511" title="Język jamajski">
Język jamajski

Język jamajski (nazywany lokalnie "Patois" lub "Patwa") – język kreolski na bazie języka angielskiego, używany na Jamajce oraz przez diasporę jamajską w różnych częściach świata (głównie w Wielkiej Brytanii i Stanach Zjednoczonych). Wykazuje pewne wpływy leksykalne języka akan używanego w Ghanie oraz języków bantu. Używany jest głównie jako język mówiony, tworzy z angielskim tzw. kontinuum kreolskie.
Literatura.
Język jamajski pełni także funkcję języka literackiego, pierwsza książka wydana w 1912 roku nazywała się „Pieśni Jamajki” ("Songs of Jamaica") i była napisana przez Claude'a McKaya. W języku tym pisane są często piosenki reggae.
Gramatyka.
System czasów gramatycznych znacznie różni się od znanego z angielszczyzny. Do zaznaczania czasów służą partykuły "en" oraz "a".
Ortografia.
Pomimo prób uregulowania sposobu zapisu za pomocą tzw. systemu Cassidy-LePage ortografia jamajska nie jest jeszcze w pełni ustandaryzowana, tak więc słowo "there" bywa zapisywane jako "de", "deh" albo "dere", zaś słowo "three" („trzy”) najczęściej jest zapisywane jako "tree", ale niekiedy używa się również zapisu "tri" lub "trii", aby odróżnić je od rzeczownika "tree" („drzewo”). Często stosuje się standardowy zapis angielski, nawet gdy dany wyraz wymawia się zupełnie inaczej. W innych przypadkach dany zapis się utrwala, nawet gdy nie jest on czysto fonetyczny np. "pickney" (dziecko). W ostatnich latach, dzięki użyciu jamajskiego na piśmie (e-maile, fora internetowe), zauważa się spontaniczny proces częściowej standaryzacji zapisu.
Słownictwo.
Patois jamajski zawiera wiele zapożyczeń, głównie z angielskiego, lecz również z języków afrykańskich np. (duch) z języka twi; (spójnik „że”) np. ); zaimek („wy” pochodzi z języka igbo lub joruba. Wyraz "pickney" lub "pickiney" („dziecko”) pochodzi z portugalskiego "pequenino" („malutki”).

</doc>
<doc id="1388512" url="https://pl.wikipedia.org/wiki?curid=1388512" title="Jacek Mierzejewski">
Jacek Mierzejewski

Jacek Mierzejewski (ur. w 1883 w Sosnowcu, zm. w 1925 w Otwocku) – polski malarz, członek grupy "Formiści". Ojciec Andrzeja i Jerzego.
Studia artystyczne rozpoczął w warszawskiej Klasie Rysunkowej, kontynuował w krakowskiej Akademii Sztuk Pięknych pod kierunkiem Floriana Cynka, Leona Wyczółkowskiego i Józefa Mehoffera.
W roku 1913 przebywał we Francji na stypendium. W 1917 został członkiem awangardowego ugrupowania Ekspresjoniści Polscy (Formiści). W 1919 osiedlił się w Piotrowicach koło Nałęczowa. Zmarł przedwcześnie na gruźlicę.
Wczesne dzieła wykazują wpływy Mehoffera i Wyspiańskiego. Oprócz malarstwa uprawiał grafikę (akwaforty i suchoryty oraz litografie). W późniejszych pracach pojawiają się wpływy malarstwa Cézanne’a oraz kubizmu i nadrealizmu.

</doc>
<doc id="1388515" url="https://pl.wikipedia.org/wiki?curid=1388515" title="Georges Minne">
Georges Minne

Georges Minne (ur. 30 sierpnia 1866 w Gandawie, zm. 20 lutego 1941 w Sint-Martens-Latem) – belgijski rzeźbiarz, tworzący w stylu secesji i symbolizmu. 

</doc>
<doc id="1388521" url="https://pl.wikipedia.org/wiki?curid=1388521" title="Betaferon">
Betaferon



</doc>
<doc id="1388522" url="https://pl.wikipedia.org/wiki?curid=1388522" title="Betaseron">
Betaseron



</doc>
<doc id="1388523" url="https://pl.wikipedia.org/wiki?curid=1388523" title="Jaguar XF">
Jaguar XF

Jaguar XF – samochód osobowy klasy średniej-wyższej produkowany pod brytyjską marką Jaguar od 2007 roku. Od 2015 roku produkowana jest druga generacja modelu.
Pierwsza generacja.
Jaguar XF I został zaprezentowany po raz pierwszy w 2008 roku.
XF pierwszej generacji został po raz pierwszy oficjalnie zaprezentowany w 2007 roku podczas targów motoryzacyjnych we Frankfurcie.
Pierwsza prezentacja pojazdu w formie konceptu o nazwie C-XF miała miejsce podczas targów motoryzacyjnych w Detroit na początku 2007 roku. Wersja produkcyjna pojazdu zadebiutowała kilka miesięcy później we Frankfurcie. W stosunku do pierwowzoru zastosowany został zupełnie nowy pas przedni.
W 2011 roku podczas targów motoryzacyjnych w Nowym Jorku zaprezentowano wersję po face liftingu. Zmieniony został m.in. pas przedni pojazdu w którym zastosowane zostały zupełnie nowe reflektory, które wyposażono w światła do jazdy dziennej wykonane w technologii LED, zderzak i atrapę chłodnicy. Z tyłu również zmieniono zderzak oraz lampy, wykonane także w technologii LED. We wnętrzu pojazdu pojawiło się nowe koło kierownicy oraz delikatnie przemodelowany wygląd panelu klimatyzacji.
W 2012 roku podczas targów motoryzacyjnych w Genewie zaprezentowana została wersja kombi pojazdu. W tym samym roku podczas targów motoryzacyjnych w Los Angeles zaprezentowana została wersja XFR-S, a dwa lata później zaprezentowano usportowioną wersję modelu kombi - XFR-S Sportbrake. Oba pojazdy wyposażone zostały w 5-litrowy silnik benzynowy w układzie V8 o mocy 542 KM.
Wyposażenie.
W zależności od wybranej wersji wyposażeniowej pojazdu oraz rocznika modelowego, auto wyposażone mogło być m.in. w system ABS i ESP, elektryczne sterowanie szyb, elektryczne sterowanie lusterek, elektrycznie sterowaną klapę bagażnika wersji kombi, wielofunkcyjną kierownicę, skórzaną tapicerkę, klimatyzację, system unoszący maskę w przypadku potrącenia pieszego, elektroniczny hamulec postojowy, system monitorujący martwe pole, fotochromatyczne lusterko wsteczne oraz system nawigacji satelitarnej.
Druga generacja.
Jaguar XF II został zaprezentowany po raz pierwszy w 2015 roku.
XF drugiej generacji został po raz pierwszy oficjalnie zaprezentowany podczas targów motoryzacyjnych w Nowym Jorku 1 kwietnia 2015 roku. 
Mimo niewielkich różnic w wyglądzie pojazdu od pierwszej generacji, auto zaprojektowane zostało od podstaw. Karoseria pojazdu została skrócona i obniżona, natomiast zwiększony został rozstaw osi.
W kwietniu 2016 roku podczas targów motoryzacyjnych w Pekinie zaprezentowano przeznaczoną na rynek chiński przedłużoną wersję XFL. Jej produkcję ulokowano w chińskiej fabryce Land Rovera w Changshu. W połowie 2017 roku zaprezentowana została wersja kombi pojazdu. Tylna część pojazdu wyróżnia się inaczej ukształtowanymi lampami oraz zderzakiem.
Wyposażenie.
Samochód wyposażony może być m.in. w system ABS i ESP, elektryczne sterowanie szyb, elektryczne sterowanie lusterek, 10,2-calowy ekran dotykowy systemu multimedialnego, 12,3-calowy wyświetlacz TFT zastępujący klasyczne zegary deski rozdzielczej, 17-głośnikowy system audio, zamontowane w zagłówkach przednich foteli dwa oddzielne ekrany, elektrycznie regulowana w czterech kierunkach tylna kanapa, a także wykonane w pełni w technologii LED reflektory, wielofunkcyjną kierownicę oraz skórzaną tapicerkę, hotspot Wi-Fi, system autonomicznego hamowania, asystenta ruchu, elektroniczny system rozpoznający zmęczenie kierowcy, system rozpoznający znaki drogowe, a także system monitorujący martwe pole.

</doc>
<doc id="1388525" url="https://pl.wikipedia.org/wiki?curid=1388525" title="Franz Gürtner">
Franz Gürtner

Franz Gürtner (ur. 26 sierpnia 1881 w Ratyzbonie, zm. 29 stycznia 1941 w Berlinie) – niemiecki polityk, minister sprawiedliwości w rządzie Adolfa Hitlera, odpowiedzialny za koordynację prawodawstwa w Trzeciej Rzeszy. 
Życiorys.
Gürtner urodził się w Ratyzbonie. Był synem maszynisty. Po ukończeniu szkoły średniej w Ratyzbonie, uczęszczał na uniwersytet w Monachium, gdzie ukończył studia na wydziale prawa. Podczas I wojny światowej służył na froncie zachodnim oraz w Palestynie, gdzie otrzymał Krzyż Żelazny (I i II klasy).
Po wojnie Gürtner szybko wspinał się po szczeblach kariery prawniczej. 8 listopada 1922 roku został bawarskim ministrem sprawiedliwości. Utrzymał to stanowisko do momentu nominowania go przez Franza von Papena na urząd ministra sprawiedliwości Rzeszy (2 czerwca 1932).
Jako członek Niemieckiej Partii Narodowej (Deutschnationale), Gürtner sympatyzował z
prawicowymi radykałami, takimi jak Hitler. W czasie procesu Hitlera w 1924 po nieudanym
puczu monachijskim, Gürtner zabiegał o to, by wymiar kary dla lidera partii nazistowskiej był łagodny. W czasie procesu Hitlerowi pozwalano dowolnie często przerywać postępowanie, by przesłuchać świadków oraz na wygłaszanie dowolnie długich mów w swoim własnym imieniu. Za pośrednictwem Gürtnera Hitler został wcześnie zwolniony z więzienia w Landsbergu. Także dzięki niemu rząd bawarski ponownie zalegalizował NSDAP i zezwolił Hitlerowi na wystąpienia publiczne.
Po służbie w Ministerstwie Sprawiedliwości w rządach von Papena Kurta von Schleichera, Gürtner został zatrzymany na stanowisku przez Hitlera i uczyniony przezeń odpowiedzialnym za prawoznawstwo w Trzeciej Rzeszy. Pomimo biurokracji w starej szkole nie-nazistowskich konserwatystów, Gürtnerowi udało się połączyć związek niemieckich sędziów z Narodowosocjalistycznym Związkiem Prawników.
Jako minister sprawiedliwości kontrasygnował wraz z kanclerzem Adolfem Hitlerem i ministrem spraw wewnętrznych Frickiem rozporządzenie z dnia 28 lutego 1933 r. prezydenta Rzeszy von Hindenburga „O ochronie narodu i państwa”, zawieszające konstytucyjne prawa wolności i własności obywateli i rozszerzające katalog przestępstw, za które wymierzano karę śmierci. To rozporządzenie przygotowało konstytucyjne podstawy państwa nazistowskiego.
Na początku Gürtner starał się ochronić niezależność sądownictwa oraz chociaż część norm prawnych, mogących stanowić barierę dla despotycznego, bezwzględnego i brutalnego postępowania SA, które latem 1933 roku uwikłało się w konflikt z policją i organami administracji państwa. Niewłaściwe traktowanie więźniów obozów koncentracyjnych w Wuppertalu, Bredow i w Hohnstein (w Saksonii), znajdujących się pod kontrolą lokalnych przywódców SA, spotkało się z ostrym protestem ministra sprawiedliwości. Gürtner dowiedziawszy się o nagminnych przypadkach bicia więźniów do nieprzytomności za pomocą biczów i tępych narzędzi, stwierdził, że takie traktowanie więźniów „"zdradza przejawy brutalności i okrucieństwa i jest całkowicie obce niemieckiej mentalności i uczuciom. Takiego okrucieństwa, przypominającego sadyzm barbarzyńskich ludów ze wschodu, nie można usprawiedliwiać koniecznością surowego traktowania więźniów"”. Protest nie przyniósł skutków, jako że Hitler ułaskawił wszystkich przywódców SA i strażników obozowych, skazanych w procesie z Hohnstein. Gürtner przekazał Hitlerowi informacje o przyznaniu się przez Gestapo do stosowania tortur, jednak również te praktyki zyskały poparcie Führera.
Pomimo początkowych starań w celu ograniczenia brutalności reżimu nazistowskiego, Gürtner odgrywał znaczącą rolę w legalizowaniu jej. W ciągu kilku tygodni po nocy długich noży, czystce obejmującej oficerów SA i konserwatywnych przeciwników rządu, której wynikiem były setki egzekucji, Gürtner udowodnił swoją lojalność reżimowi nazistowskiemu, wydając akty prawne, legalizujące przeprowadzoną czystkę. Podpisany przez Hitlera oraz ministra spraw wewnętrznych Wilhelma Fricka „Akt określający dopuszczalne metody samoobrony państwa” (3 lipca 1934) uprawnił morderstwa popełnione w trakcie czystki. Ustawa nie wywołała żadnego sprzeciwu w Reichstagu. Gürtner wyciszył rozpoczęte przez lokalnych prokuratorów postępowania przeciw uczestnikom morderstw.
W czasie swojej kadencji Gürtner naprzemiennie chronił reżim nazistowski bądź protestował przeciw jego postępowaniu. Do końca roku 1935 było już oczywiste, że ani Gürtner, ani Frick nie byliby w stanie ograniczyć potęgi Gestapo ani kontrolować prowadzonych przez SS obozów koncentracyjnych, gdzie przetrzymywano bez wyroku sądowego tysiące aresztowanych. W trakcie II wojny światowej niewielkie znaczenie Ministerstwa Sprawiedliwości zostało jeszcze bardziej ograniczone. Coraz częściej postępowania przeciw rzekomym przestępcom prowadziły Gestapo i SA, bez odwoływania się do żadnych sądów ani aktów prawnych. Zastrzeżenia Gürtnera, który był głęboko poruszony samowolą policji bezpieczeństwa w "wymierzaniu sprawiedliwości" więźniom obozów koncentracyjnych, zostały odrzucone przez Hitlera.
Zamiast zrezygnować, Gürtner postanowił pozostać na stanowisku. W rzeczywistości stracił on tylko reputację i zyskał wizerunek konserwatywnego biurokraty, biernego wobec postępującego zepsucia w niemieckich strukturach prawnych. Gürtner wprowadzał podstawy prawne dla licznych zbrodni reżimu, począwszy od ustanowienia instytucji Ständegerichte (sądów wojskowych), sądzących Polaków i Żydów na okupowanych terytoriach wschodnich. Później wydał dekrety otwierające drogę dla ostatecznego rozwiązania kwestii żydowskiej. Gürtner zmarł 29 stycznia 1941 w Berlinie.
W 1937 roku został odznaczony złotą odznaką partii.

</doc>
<doc id="1388526" url="https://pl.wikipedia.org/wiki?curid=1388526" title="Hermann Obrist">
Hermann Obrist

Hermann Obrist (ur. 23 maja 1863 w Kilchbergu, zm. 26 lutego 1927 w Monachium) – szwajcarski projektant i rzeźbiarz, tworzący w stylu secesji. 
Życiorys.
W 1892 założył we Florencji pracownię haftu, którą przeniósł w 1894 do Monachium. Oprócz wykonywania rzeźb projektował także tkaniny, hafty, wyroby ceramiczne i meble. W swoim hafcie "Cyklamen" (1895), na niebieskawym tle przedstawił powyginaną, wężowatą żółtą roślinę. Ze względu na jej bardzo dynamiczny charakter haft ten nazywany jest również "Uderzenie biczem".

</doc>
<doc id="1388532" url="https://pl.wikipedia.org/wiki?curid=1388532" title="Azotek litu">
Azotek litu

Azotek litu (Li3N) – związek nieorganiczny litu i azotu. Łatwo ulega hydrolizie. Jest ceglastym ciałem stałym. Reaguje z wodą z wydzieleniem amoniaku i wodorotlenku litu:
Otrzymywanie.
Jest otrzymywany poprzez reakcje litu z azotem. Reakcja może powoli zachodzić nawet w temperaturze pokojowej. 
Właściwości.
Azotek litu w warunkach pokojowych jest ceglastym proszkiem o gęstości równej 1,3 g/cm3 i temperaturze topnienia
845 °C.
Azotek litu jest przykładem bardzo mocnej zasady nieorganicznej. Może on zdeprotonować nawet wodór: 
Zastosowanie.
Azotek litu jest zdolny do wydajnej absorpcji wodoru (do 11% wag.). Ponieważ proces ten jest odwracalny (w temp. 270 °C), rozważa się wykorzystanie azotku litu jako substancji magazynującej wodór.

</doc>
<doc id="1388536" url="https://pl.wikipedia.org/wiki?curid=1388536" title="Alison Pill">
Alison Pill

Alison Courtney Pill (ur. 27 listopada 1985 w Toronto) – kanadyjska aktorka filmowa, telewizyjna i teatralna.

</doc>
<doc id="1388537" url="https://pl.wikipedia.org/wiki?curid=1388537" title="Rude włosy">
Rude włosy

Rude włosy (lub ryże włosy, czerwone włosy) – najczęściej spotykane w postaci mieszanek z innymi kolorami. Czysto rude włosy najczęściej można spotkać wśród Udmurtów zamieszkujących Republikę Udmurcji, we wschodniej Rosji europejskiej. Rudy kolor włosów pojawia się u osób z dwiema kopiami recesywnego genu na chromosomie 16, który powoduje mutację w białku MC1R.
Etnologia.
W skali Fischera-Sallera I-IV. Na świecie rude włosy występują u 1-2% populacji. Najwięcej w Udmurcji oraz Szkocji i Irlandii, gdzie 46% tamtejszej populacji posiada gen odpowiedzialny za powstawanie rudych włosów, a 14% z nich posiada rude włosy.
Istnieje kilka hipotez tłumaczących, skąd się wzięły rude włosy. Jedni uważają, że ich połączenie z jasną skórą daje przewagę w okolicach, gdzie nie ma zbyt wiele światła słonecznego, ponieważ im mniej melaniny, tym większa produkcja witaminy D w odpowiedzi na promienie słoneczne. Inni przypuszczają, że w rozpowszechnianiu się rudych włosów odegrał rolę dobór płciowy, jeszcze inni uważają, że mniejsza ilość słońca na północy powoduje brak selekcji na chroniącą przed nim ciemną skórę, więc nieszkodliwa jasna karnacja i związane z nią rude włosy mogą się rozprzestrzeniać w wyniku dryfu genetycznego.
Efekty medyczne czerwonego genu włosów.
Badania opublikowane w periodyku naukowym „Journal of the American Dentistry Association” wykazują, że osoby o rudych włosach mają inną wrażliwość na ból i środki znieczulające. Analogicznie cecha dotyczy także wytrzymałości na wysokie temperatury i porażenia przez prąd. Osoby z rudymi włosami mogą mieć również większą tendencję do tworzenia się przepuklin.
W rzadkich przypadkach, rude włosy mogą być związane z chorobami lub zaburzeniem genetycznym:
Postrzeganie rudowłosych.
Reakcje kulturowe różniły się na przestrzeni lat, opinie na temat rudych są skrajne, od uprzedzeń („fałszywi”), kpin aż po podziw; istnieje wiele stereotypów dotyczących „rudych” i są oni najczęściej przedstawiani jako osoby o ognistym temperamencie.

</doc>
<doc id="1388538" url="https://pl.wikipedia.org/wiki?curid=1388538" title="Język kreolski jamajski">
Język kreolski jamajski



</doc>
<doc id="1388540" url="https://pl.wikipedia.org/wiki?curid=1388540" title="Wampiraci">
Wampiraci

Wampiraci (ang. Vampirates) – seria książek autorstwa Justina Sompera. Główni bohaterowie to Grace i Connor Tempest, którzy po śmierci ojca wypływają na morze. Tam, rozdzieleni przez sztorm trafiają na dwa statki. Grace na statek wampirów, a Connor na statek piracki. 

</doc>
<doc id="1388545" url="https://pl.wikipedia.org/wiki?curid=1388545" title="Mitchell Donald">
Mitchell Donald

Mitchell Donald (ur. 10 grudnia 1988 w Amsterdamie) – holenderski piłkarz, surinamskiego pochodzenia grający na pozycji pomocnika.
Kariera.
Swoją amatorską karierę zaczynał w FC Bijlmer i Zeeburgia. Do Ajaksu przeszedł w lutym 2007 roku. Od sezonu 2006/07 do 2010/11 rozegrał 8 meczów i strzelił 1 gola dla Ajaksu. Zadebiutował w meczu Pucharu UEFA przeciwko drużynie z Niemiec Werder Brema. W 2010 roku był wypożyczony do zespołu Willem II Tilburg. W latach 2011–2014 grał w Rodzie JC Kerkrade, a latem 2014 trafił do Mordowiji Sarańsk. W 2015 roku wypożyczono go do serbskiego klubu FK Crvena zvezda, a w 2016 podpisał kontrakt z tym klubem i grał w nim do 2018.

</doc>
<doc id="1388547" url="https://pl.wikipedia.org/wiki?curid=1388547" title="Zbrodnia w Sahryniu">
Zbrodnia w Sahryniu

Zbrodnia w Sahryniu – zbrodnia popełniona przez polskie oddziały partyzanckie (Armii Krajowej i Batalionów Chłopskich) na ukraińskiej ludności Sahrynia 10 marca 1944, podczas akcji przeciwko zgrupowaniom Ukraińskiej Powstańczej Armii (UPA) w Sahryniu, Szychowicach, Modryniu, Turkowicach, Łaskowie i Miętkiem. Miała ona uprzedzić spodziewany na 16 marca atak UPA.
W Sahryniu według historyków z Instytutu Pamięci Narodowej zginęło od 150 do 300 cywilnych Ukraińców. Według Mariusza Zajączkowskiego z nazwiska znane są 234 ofiary, zdaniem Igora Hałagidy – 606 zabitych osób. Historycy ukraińscy podają różne szacunki – od zbliżonej do polskich ustaleń liczby 200 zabitych, poprzez liczbę 600–800 ofiar.
Tło wydarzeń.
Na początku 1944 OUN-B utworzyła na Chełmszczyźnie dwie bojówki Służby Bezpieczeństwa OUN, rozpoczęła rozszerzanie siatki OUN i tworzenie samoobron wiejskich. Już w styczniu bojówki rozpoczęły ataki na Polaków, głównie napadając na majątki ziemiańskie i mordując właścicieli. Zdaniem historyków z IPN, wiele wsi położonych pomiędzy Bugiem a linią wyznaczoną przez miejscowości Uchanie, Bereść, Hostynne, Werbkowice, zostało umocnionych, co uczyniło z nich obozy warowne z siecią bunkrów, okopów i zasieków.
Na Zamojszczyznę docierały również od 1943 r. – razem z uchodźcami – informacje o mordach na ludności polskiej na Wołyniu. W związku z tym w końcu lutego 1944 r. odbyła się narada Inspektoratu Zamojskiego AK, na której postanowiono zorganizować linię samoobrony przeciwukraińskiej i przygotować partyzancką ofensywę przeciwko Ukraińcom. Na początku marca 1944 r. w dowództwie Armii Krajowej zapadła decyzja o zorganizowaniu akcji uprzedzającej przeciwko zgrupowaniom Ukraińskiej Powstańczej Armii w Sahryniu, Szychowicach i Łaskowie. Miejscowości te uznano za centra koncentracji sił UPA w powiecie hrubieszowskim. Decyzję tę podjęto po tym, gdy wywiad obwodu hrubieszowskiego AK dowiedział się o planowanym na 16 marca 1944 ataku UPA w powiecie hrubieszowskim (który faktycznie nastąpił). Grzegorz Motyka przypuszcza, że za legitymizację tych działań posłużył rozkaz generała „Bora” nakazujący wycinać w pień kolonistów, którzy brali udział w mordach na Polakach. Według tego historyka uznano, że rozkaz dotyczy nie tylko Niemców, ale i Ukraińców.
Sahryń był wsią z ludnością ukraińsko-polską, z przewagą ukraińską. Na temat wielkości wsi istnieją różne relacje – wskazuje się liczbę 260, 300, 325 domów. Zdecydowaną większość mieszkańców stanowili Ukraińcy wyznania prawosławnego (według Jurija Makara 80%). Polacy wyznania rzymskokatolickiego żyli we wsi do niemieckich wysiedleń w 1943. Po tej dacie w miejscowości spośród polskich mieszkańców zostali jedynie ci, którzy byli skoligaceni z Ukraińcami lub uzyskali od nich pomoc w ukryciu się przed wywózką.
Według Andrzeja Leona Sowy i Mariusza Zajączkowskiego polskie dowództwo postanowiło podczas uderzenia na Sahryń dokonać pacyfikacji wsi i zaatakować ludność cywilną, by brutalność ataku podziałała odstraszająco i zniechęciła UPA do dokonywania kolejnych mordów na Polakach. Grzegorz Motyka pisze, że dowódca polskich oddziałów AK por. Zenon Jachymek ps. „Wiktor” wydał rozkaz oszczędzania ludności cywilnej, który nie był jednak respektowany. W ocenie Zajączkowskiego jest to jednak mało prawdopodobne. Autor ten wskazuje, że w zachowanych dokumentach AK już z jesieni 1943 nakazuje się stosować odpowiedzialność zbiorową wobec mieszkańców ukraińskich wsi, w których ukrywali się sprawcy zbrodni na Polakach lub w pobliżu których doszło do takich zbrodni.
Przed 10 marca do Sahrynia przybyli zagrożeni odwetowymi działaniami polskiej partyzantki ukraińscy mieszkańcy m.in.: Pasieka (obecnie część Wronowic), Terebinia, Modrynia.
Opis wydarzeń.
Inicjatorem serii ataków na ukraińskie wsie był komendant hrubieszowskiego obwodu AK Marian Gołębiewski ps. „Irka”, zaś cała akcja została nazwana przez AK „rewolucją hrubieszowską”.
Siły polskie.
W ataku na Sahryń wzięli udział żołnierze batalionu Zenona Jachymka „Wiktora”, kompanii terenowej nr 19 „Komarów” pod dowództwem st. sierż. Pawła Dziurbasa ps. „Głaz”, część żołnierzy samodzielnego plutonu zwiadu konnego pchor. Ryszarda Jankowskiego ps. „Szkwał” i dwa plutony Kedywu dowodzone przez por. Kazimierza Witrylaka ps. „Hel”. Łącznie było to ok. 500 żołnierzy. Według Motyki w ataku na wieś wziął udział także batalion Batalionów Chłopskich Stanisława Basaja ps. „Ryś”. Zajączkowski wskazuje, że oddział ten zaatakował 10 marca 1944 Szychowice.
Siły ukraińskie.
10 marca 1944 w Sahryniu znajdowało się ok. 60-80 uzbrojonych Ukraińców: co najmniej 20 członków miejscowego oddziału Ukraińskiej Policji Pomocniczej, kilkudziesięcioosobowy oddział UNS, kilkunastu żołnierzy ukraińskiego Selbstschutzu/Ortschutzu i prawdopodobnie również kilkunastu dezerterów z 5 pułku policji SS, którzy na krótko wcześniej porzucili posterunek w Kosmowie.
Źródła ukraińskie wskazują, że sahryński oddział UNS posiadał 60 karabinów, natomiast polskie, że było ich 200, zaś liczba 60 odnosi się tylko do broni przekazanej przez Niemców na krótko przed 10 marca. Również polskie źródła twierdzą, że w rejonie cmentarza i cerkwi oraz na posterunku policji pomocniczej znajdowały się gniazda broni maszynowej. Polak mieszkający w Sahryniu, Jan Palenga, twierdził, że broń znajdowała się w każdym ukraińskim gospodarstwie we wsi.
Mariusz Zajączkowski uważa za nieprawdopodobne, jakoby ukraińscy partyzanci wznieśli w Sahryniu szczególnie rozbudowane fortyfikacje czy bunkry. Jego zdaniem za takowe konstrukcje wzięte zostały schrony lub podziemne kryjówki wykopywane przy domach, by ukryć się w razie ataku. Znajdowały się one zarówno przy domach ukraińskich, jak i polskich, w wielu wsiach w rejonie walk.
Przebieg wydarzeń w Sahryniu.
Przed atakiem na Sahryń polskie oddziały otoczyły wieś i odizolowały ją od sąsiednich miejscowości, w których dominowali Ukraińcy, uniemożliwiając im ostrzeżenie mieszkańców Sahrynia. Atak na wieś nastąpił o 4:30. Polscy żołnierze ostrzelali miejscowość pociskami smugowymi, wywołując pożar zabudowań.
Opór atakującym stawiła jedynie załoga posterunku, doszło do wymiany ognia w okolicy cerkwi, na cmentarzu i przy samym budynku posterunku. Opór policjantów został dość szybko złamany, zaś ukraińska samoobrona szybko umknęła z pola walki. Według niektórych ukraińskich relacji policjanci w momencie ataku znajdowali się poza posterunkiem. Być może to oni bronili się w cerkwi i na cmentarzu. Następnie kilku z nich wycofało się w kierunku Werbkowic. Uzbrojeni Ukraińcy, jeśli nie zginęli w walce, byli rozstrzeliwani na miejscu.
Po wkroczeniu do wsi Polacy zabijali również cywilnych ukraińskich mieszkańców. Napotkanych Ukraińców zabijano strzałami z broni palnej, wrzucano również granaty do kryjówek na terenie gospodarstw. Zwykle sprawdzano tożsamość cywilów, by uniknąć zabijania Polaków, jednak były również przypadki strzelania do mieszkańców bez ostrzeżenia. Cały napad zakończył się ok. godz. 14. Według danych spisanych przez miejscowego księdza napastnicy zniszczyli cerkiew, budynki parafialne oraz 280 domów. Zajączkowski pisze, że wieś spłonęła niemal doszczętnie.
Liczba ofiar.
Szacunki polskie.
Zdaniem polskich historyków z IPN, zginęło od 150–300 osób. Zajączkowski wskazuje na 234 znanych z nazwiska zamordowanych w Sahryniu.
Inny polski autor, Marek Jasiak, pisał o 700 ofiarach. Liczba ta jest bliska tej, którą Zajączkowski podaje jako łączną liczbę zamordowanych 10 marca w Sahryniu, Szychowicach i Łaskowie – 681 osób.
Podobnie w historiografii ukraińskiej dotyczącej Sahrynia padają zarówno liczby ofiar zbliżone do szacunków polskich, jak i wyższe: 600–800. Do dnia dzisiejszego nie ma ustalonej jednej bezdyskusyjnej listy ofiar, na już funkcjonujących niektóre nazwiska powtarzają się kilka razy. W niektórych dokumentach instytucji ukraińskich z 1944 pisano, że tylko w Sahryniu zginęło 700 osób, co było szacunkiem stanowczo zbyt wysokim.
Według ostatnich ustaleń Igora Hałagidy, z nazwiska znanych jest 606 osób (w tym co najmniej 6 narodowości polskiej), które zostały zamordowane przez polskich partyzantów w Sahryniu i okolicznych koloniach – w tym 231 kobiet i 151 dzieci. Według niego tylko tego dnia zabito w powiecie hrubieszowskim ponad 1200 ukraińskich cywilów.
Po stronie polskiej zginęło dwóch żołnierzy, było też kilku rannych. Jednym z zabitych był nieznany z nazwiska strzelec ps. „Śmieszny”, rozstrzelany osobiście przez Zenona Jachymka za przewiny jeszcze sprzed 10 marca (rabunek).
Te same oddziały AK i BCh w ramach „rewolucji hrubieszowskiej” zniszczyły również inne ukraińskie wsie: Prehoryłe, Miętkie, Szychowice, Terebiń, Strużeneć i Turkowice. W samym dniu 10 marca, zgodnie z planem Armii Krajowej, zostało zaatakowanych 7 wsi ukraińskich, natomiast w wyniku kolejnych uderzeń do 19 marca – 26 miejscowości. Akcja ta spotkała się z działaniami odwetowymi ze strony UPA i SS „Galizien”, które zmusiły oddział „Rysia” do wycofania się z ziemi hrubieszowskiej. Do końca marca w takich atakach zniszczono 25 polskich wsi. Doszło do dalszej eskalacji partyzanckich walk polsko-ukraińskich w regionie.
Konsekwencje.
Chociaż komenda Lubelskiego Okręgu Armii Krajowej wyraziła zgodę na działania przeciwko Ukraińcom w regionie Hrubieszowa, prawdopodobnie pod wpływem informacji o liczbie cywilnych ofiar opisywanych działań częściowo zmieniła swoje stanowisko. Widząc jednak, że akcja nie odegrała zamierzonej roli odstraszającej i do zbrodni na Polakach dochodziło nadal, na przełomie maja i czerwca 1944 ponownie postanowiono uderzyć na ukraińskie ośrodki na Hrubieszowszczyźnie.
Wydarzenia w Sahryniu i innych zaatakowanych tego dnia wsiach były eksploatowane propagandowo przez OUN i UPA. Przywoływano je, rozpowszechniając fałszywe informacje o tym, jakoby mordy Polaków na Wołyniu i w Galicji nastąpiły po ataku Polaków na Ukraińców Chełmszczyzny. Zbrodnia z 10 marca 1944 była szokiem dla Ukraińców Chełmszczyzny i przełożyła się na wzrost poparcia dla OUN-B, w której zaczęto widzieć jedynego obrońcę przed polską partyzantką.
Śledztwo IPN.
Śledztwo prowadzone przez IPN w sprawie wydarzeń w Sahryniu zostało w 2010 umorzone, a Instytut uznał, że nie były one zbrodnią. W 2013 śledztwo zostało wznowione.
Upamiętnienie ofiar zbrodni.
Na cmentarzu w Sahryniu znajduje się wzniesiony przez ukraińską społeczność w Polsce, za zgodą odpowiednich władz, pomnik ofiar zbrodni.

</doc>
<doc id="1388548" url="https://pl.wikipedia.org/wiki?curid=1388548" title="MetroStars">
MetroStars



</doc>
<doc id="1388550" url="https://pl.wikipedia.org/wiki?curid=1388550" title="Friedrich Ohmann">
Friedrich Ohmann

Friedrich Ohmann (ur. 21 grudnia 1858 we Lwowie, zm. 6 kwietnia 1927 w Wiedniu) – austriacki architekt, tworzący w stylu secesji. Czynny głównie w Czechach. 
Był synem Polki i Austriaka. Uczeń Wagnera. W okresie 1889-1898 wykładowca w praskiej Szkole Przemysłu Artystycznego. Był prekursorem secesji w Czechach, przy czym w swoich projektach silnie nawiązywał także do baroku. 
Pochowany na Cmentarzu Centralnym w Wiedniu. 
Wybrane dzieła:

</doc>
<doc id="1388552" url="https://pl.wikipedia.org/wiki?curid=1388552" title="Galeria Ateneum">
Galeria Ateneum

Galeria Ateneum – otwarta w 2007 roku katowicka galeria Teatru Ateneum.
W sali prób i w galerii na antresolii prezentowana jest twórczość ludzi teatru (projekty scenograficzne, lalki, fotografie). Przy galerii istnieje archiwum teatralne, magazyn lalek i elementów scenografii. Nad antresolą znajduje się pralnia i suszarnia kostiumów.
Galeria ma swoją siedzibę w Katowicach na ul. 3 Maja 25 w odrestaurowanych pomieszczeniach zabytkowej kamienicy (miasto zainwestowało 250 tys. zł).

</doc>
<doc id="1388558" url="https://pl.wikipedia.org/wiki?curid=1388558" title="Symptom (logika)">
Symptom (logika)

Symptom – w polskiej terminologii logicznej przeważnie synonim oznaki, tj. rzeczy lub zjawiska, dzięki którym można rozpoznać obecność innych rzeczy lub zjawisk na mocy łączącej je więzi naturalnej. Symptomy (oznaki) odróżnia się od znaków, które reprezentują swoje desygnaty na mocy konwencji.
W zakładającej szersze rozumienie pojęcia "znaku" terminologii Jacka Jadackiego terminy "symptom" i "oznaka" przybierają odmienne znaczenia. Symptomy to znaki mechaniczne, tj. nie posiadające nadawcy – np. reakcja szyjno-barkowa jako znak przerażenia. Odróżnia się je od sygnałów, tj. znaków intencjonalnych, posiadających świadomego nadawcę. W odróżnieniu od sygnałów, mogących być tak sygnifikatorami (znakami naturalnymi, stanowiącymi znaki ze względu na naturalną więź z desygnatem), jak i symbolami (znakami konwencjonalnymi, przyporządkowanymi swoim desygnatom ze względu na umowę lub zwyczaj) – symptomy mogą być wyłącznie sygnifikatorami. Oznaki (znaki kauzalne) to natomiast rodzaj sygnifikatorów – takie znaki, które są znakami swoich desygnatów ze względu na związek przyczynowy z nimi.

</doc>
<doc id="1388560" url="https://pl.wikipedia.org/wiki?curid=1388560" title="Lobodon carcinophaga">
Lobodon carcinophaga



</doc>
<doc id="1388561" url="https://pl.wikipedia.org/wiki?curid=1388561" title="ZSU-23-4 Szyłka">
ZSU-23-4 Szyłka



</doc>
<doc id="1388562" url="https://pl.wikipedia.org/wiki?curid=1388562" title="Mirounga leonina">
Mirounga leonina



</doc>
<doc id="1388564" url="https://pl.wikipedia.org/wiki?curid=1388564" title="Dystrykt Takamaka">
Dystrykt Takamaka



</doc>
<doc id="1388566" url="https://pl.wikipedia.org/wiki?curid=1388566" title="Mirounga angustirostris">
Mirounga angustirostris



</doc>
<doc id="1388569" url="https://pl.wikipedia.org/wiki?curid=1388569" title="III liga polska w piłce nożnej (2008/2009)">
III liga polska w piłce nożnej (2008/2009)

III liga polska w piłce nożnej w sezonie 2008/2009 podzielona była na 8 grup.
Reforma ligi spowodowała zmianę nazw oraz poziomów rozgrywkowych:
I liga &gt; Ekstraklasa 
II liga &gt; I liga 
III liga &gt; II liga 
IV liga (okręgowa) &gt; III liga (makroregionalna)
Klasa Okręgowa &gt; IV liga (okręgowa)
Grupa I.
W grupie I występowały zespoły z województw pomorskiego i zachodniopomorskiego.
Baraże o II ligę.
"Wynik dwumeczu – 7:4 dla Miedzi (utrzymanie w II lidze)."
Grupa II.
W grupie II występowały zespoły z województw kujawsko-pomorskiego i wielkopolskiego.
Baraże o II ligę.
"Wynik dwumeczu – 8:0 dla Czarnych."
Grupa III.
Drużyny.
W grupie III występowały zespoły z województw dolnośląskiego i lubuskiego.
Grupa IV.
Drużyny.
W grupie IV występowały zespoły z województw opolskiego i śląskiego.
Grupa V.
W grupie V występowały zespoły z województw podlaskiego i warmińsko-mazurskiego.
Początek sezonu – 10 sierpnia 2008.
Awans do II ligi: "Olimpia Elbląg".
Spadek do IV ligi: "Sparta Augustów".
Grupa VI.
W grupie VI występowały zespoły z województw łódzkiego i mazowieckiego.
Awans do II ligi: "Świt Nowy Dwór Mazowiecki".
Spadek do IV ligi:
Grupa VII.
W grupie VII występowały zespoły z województw małopolskiego i świętokrzyskiego.
Awans do II ligi: LKS Nieciecza.
Spadek do IV ligi: Neptun Końskie, Granat Skarżysko-Kamienna, Pogoń 1945 Staszów.
Grupa VIII.
W grupie VIII występowały zespoły z województw lubelskiego i podkarpackiego.
Awans do II ligi: " "Resovia, Stal Rzeszów.
Spadek do IV ligi: " "Orzeł Przeworsk, Orlęta Łuków, Łada Biłgoraj.

</doc>
<doc id="1388570" url="https://pl.wikipedia.org/wiki?curid=1388570" title="Gabriel Mann">
Gabriel Mann

Gabriel Mann (ur. 14 maja 1972 w Middlebury, w stanie Vermont, w Stanach Zjednoczonych) – amerykański aktor oraz model.

</doc>
<doc id="1388571" url="https://pl.wikipedia.org/wiki?curid=1388571" title="Hopes Die Last">
Hopes Die Last

Hopes Die Last – włoski zespół grający screamo, emo i post hardcore. Zespół powstał 7 sierpnia 2005 r. Grupa zarejestrowała piosenkę "Call Me Sick Boy" [inaczej też zwaną "Last Kiss"], a ich album pod tytułem "Your Face Down Now" ukazał się w 2007 roku. Najnowsza płyta "Six Years Home" ukazała się w roku 2009.

</doc>
<doc id="1388572" url="https://pl.wikipedia.org/wiki?curid=1388572" title="Bel-Air">
Bel-Air



</doc>
<doc id="1388574" url="https://pl.wikipedia.org/wiki?curid=1388574" title="Szyłka (rzeka)">
Szyłka (rzeka)

Szyłka (ros. Шилка) – rzeka w południowej Syberii, płynąca przez Kraj Zabajkalski w Rosji. Szyłka powstaje z połączenia rzek Onon i Ingoda. W miejscu, w którym rzeka łączy się z Argunem, na granicy chińsko-rosyjskiej, swój bieg rozpoczyna Amur. Rzeka jest spławna na całej długości.
Nazwa wywodzi się prawdopodobnie od mongolskiego rzeczownika "sziło", oznaczającego szkło.
Wzmiankowana w piosence sybirackiej, uwiecznionej między innymi w powieści "Mistrz i Małgorzata" („Szyłka i Nerczyńsk niestraszne nam dziś…”).

</doc>
<doc id="1388583" url="https://pl.wikipedia.org/wiki?curid=1388583" title="Dibenzodioksyna">
Dibenzodioksyna

Dibenzodioksyna ("dibenzo[1,4]dioksyna") – organiczny związek chemiczny, będący szkieletem polichlorowanych dibenzodioksyn, grupy toksycznych związków popularnie zwanych dioksynami. Cząsteczka dibenzo[1,4]dioksyny zbudowana jest z dwóch cząsteczek benzenu połączonych cząsteczką 1,4-dioksyny. Izomerem dibenzo[1,4]dioksyny jest dibenzo[1,2]dioksyna (dibenzo-"o"-dioksyna).

</doc>
<doc id="1388584" url="https://pl.wikipedia.org/wiki?curid=1388584" title="Viktor Oliva">
Viktor Oliva

Viktor Oliva, Victor Oliva (ur. 24 kwietnia 1861 w Nové Strašecí, zm. 5 kwietnia 1928 w Pradze) − czeski malarz i grafik, ilustrator, tworzący w stylu secesji. 

</doc>
<doc id="1388586" url="https://pl.wikipedia.org/wiki?curid=1388586" title="Victor Oliva">
Victor Oliva



</doc>
<doc id="1388588" url="https://pl.wikipedia.org/wiki?curid=1388588" title="Oksantren">
Oksantren



</doc>
<doc id="1388590" url="https://pl.wikipedia.org/wiki?curid=1388590" title="Oksacylina">
Oksacylina

Oksacylina – organiczny związek chemiczny, półsyntetyczny antybiotyk beta-laktamowy należący do grupy penicylin o wąskim spektrum działania.Wykazuje oporność wobec klasycznych plazmidowych penicylinaz, które są wytwarzane przez gronkowce (bakterie te są więc oporne na klasyczną penicylinę).
Lek używany jest głównie do zwalczania wrażliwych szczepów gronkowców, które nie wykształciły innych mechanizmów oporności, takich jak wytwarzanie silniejszych beta-laktamaz czy zmiany miejsca docelowego (MRSA).
Poza gronkowcami, antybiotyk zachowuje aktywność względem paciorkowców, z tym że jest ona niższa niż naturalnej penicyliny G.
Innymi penicylinami półsyntetycznymi o wąskim spektrum są nafcylina, dikloksacylina, oraz używana głównie do diagnostyki mikrobiologicznej metycylina.
Preparaty:

</doc>
<doc id="1388595" url="https://pl.wikipedia.org/wiki?curid=1388595" title="Bernhard Pankok">
Bernhard Pankok

Bernhard Wilhelm Maria Pankok (ur. 16 maja 1872 w Münsterze, zm. 5 kwietnia 1943 w Baierbrunn) – niemiecki malarz, grafik i architekt, tworzący w stylu secesji.
Życiorys.
Po zdobyciu zawodu dekoratora wnętrz i restauratora (1886–1889) Pankok studiował malarstwo w Düsseldorfie (1889–1891) i w Berlinie (1891–1892). Od 1892 pracował jako samodzielny artysta malarz i grafik w Monachium, malując głównie portrety. Od 1900 pracował jako ilustrator dla wielu pism i magazynów, m.in. „Pan", „Münchener Illustrierte", „Wochenschrift für Kunst und Leben“ i „Jugend“.
W Monachium utrzymywał kontakty z Richardem Riemerschmidem, Bruno Paulem i Hermannem Obristem. W 1897 był jednym z założycieli organizacji "Vereinigte Werkstätten für Kunst und Handwerk" (pol. Zjednoczone Warsztaty Sztuki i Rzemiosła). W 1900 Pankok otrzymał pierwsze zlecenie architektoniczne – budowy willi dla historyka sztuki Konrada Langego w Tybindze. Pankok zajmował się również projektowaniem wnętrz i wzornictwem przemysłowym, sporządzając projekty mebli.
W 1903 Pankok przeniósł się do Stuttgartu, gdzie objął kierownictwo Kgl. Lehr- und Versuchstätten a w 1913 został dyrektorem tamtejszej Szkoły Rzemiosła, którą kierował do 1937.

</doc>
<doc id="1388596" url="https://pl.wikipedia.org/wiki?curid=1388596" title="13 Pułk Artylerii Ciężkiej">
13 Pułk Artylerii Ciężkiej



</doc>
<doc id="1388603" url="https://pl.wikipedia.org/wiki?curid=1388603" title="Jan Preisler">
Jan Preisler

Jan Preisler (ur. 17 lutego 1872 w Popovicach, zm. 27 kwietnia 1918 w Pradze) - czeski malarz i ilustrator książek, tworzący w stylu secesji. 

</doc>
<doc id="1388605" url="https://pl.wikipedia.org/wiki?curid=1388605" title="11 Karpacka Dywizja Piechoty Armii Krajowej">
11 Karpacka Dywizja Piechoty Armii Krajowej

11 Karpacka Dywizja Piechoty AK – jedna z dywizji piechoty w strukturze organizacyjnej Armii Krajowej.
Zgodnie z założeniami planu „Burza” wyrażonymi w rozkazie z września 1942, oddziały partyzanckie miały zostać odtworzone w oparciu o Ordre de Bataille Wojska Polskiego sprzed 1 września 1939 roku.
Do sukcesów oddziałów 11 KDP AK należy zaliczyć:
W wielu miejscach współdziałano z Armią Czerwoną.
Struktura organizacyjna.
11 Karpacka Dywizja Piechoty AK dzieliła się na 3 zgrupowania pułkowe:
Oddziały w ramach akcji „Burza” działały między 14 lipca (początek ofensywy 1 Frontu Ukraińskiego Armii Czerwonej) a 26 lipca, gdy teren przedwojennego województwa stanisławowskiego znalazł się za linią frontu.

</doc>
<doc id="1388606" url="https://pl.wikipedia.org/wiki?curid=1388606" title="Ekosong">
Ekosong

Ekosong – festiwal piosenki ekologicznej organizowany w Katowicach Panewnikach od 1990 przez franciszkanów z Prowincji Wniebowzięcia NMP w Katowicach.
Zwycięzcy nagradzani byli statuetką nazywaną „Przebibetonem”.
Historia.
Idea organizacji festwialu proekologicznego zrodziła siępod koniec lat 80. XX wieku w gronie panewnickich seminarzystów. Pierwsza edycja odbyła się w 1990 roku w bazylice panewnickiej. Nagrodę otrzymała „Arka” z Lublińca, którego piosenka „Ekosong” stała się hymnem imprezy. Gościem festiwalu był Józef Skrzek.
Koncerty odbywały się na Panewnickiej Kalwarii w pobliżu klasztoru franciszkanów. Celem festiwalu była prezentacja piosenek o tematyce ekologicznej oraz propagowanie edukacji proekologicznej. Wstęp na wszystkie imprezy był wolny. Gośćmi festiwalu byli m.in.: Eleni, Stare Dobre Małżeństwo, Antonina Krzysztoń, Czerwone Gitary, Pod Budą, Krzysztof Krawczyk, Grupa Vox i Brathanki.
Po roku 2003 działalność festiwalu została zawieszona z powodów finansowych. W roku 2008 wznowiono działalność festiwalu dzięki współpracy ze Stowarzyszeniem Wspierania Inicjatyw Społecznych "Meritum" z Katowic i wsparciu Unii Europejskiej. Ostatnia edycja festiwalu odbyła się 1 czerwca 2019 roku.
W niektórych latach w czasie trwania imprezy powstawał tzw. "Ekotown" − miasteczko namiotowe.

</doc>
<doc id="1388608" url="https://pl.wikipedia.org/wiki?curid=1388608" title="Nissan Murano">
Nissan Murano

Nissan Murano – średniej wielkości SUV crossover. Zaprojektowany został w "Nissan Design America", Kalifornia. Produkowany od 2003 roku, w trzech generacjach. Model jest klasycznym połączeniem samochodu terenowego oraz luksusowej limuzyny. Zbudowano go głównie z myślą o rynku północnoamerykańskim, gdzie trafił na początek (w Europie debiutował w 2004 roku). Nazwa Murano pochodzi od nazwy małej wyspy leżącej niedaleko włoskiej Wenecji, która słynie z wyrobu szkła. Model wielokrotnie nagradzany, między innymi w plebiscytach North American Truck of the Year oraz AutoPacific (rok 2003). Obecnie w sprzedaży znajduje się trzecia generacja Murano.
Pierwsza generacja (Z50, 2003-2007).
Pierwsza generacja Murano oparta była na płycie podłogowej Nissan FF-L. Sprzedawany był od czerwca 2002 roku w Ameryce Północnej, a w Europie jego premiera miała miejsce na targach motoryzacyjnych w Genewie w 2004 roku. W europejskich salonach pojawił się wiosną 2005 roku i był dostępny tylko w jednej wersji wyposażeniowej.
Murano na rynku amerykańskim oferowany był w dwóch wersjach, z napędem na przednią oś i z napędem na wszystkie koła. W Europie dostępny był tylko drugi wariant. 
Wnętrze starano się zaprojektować tak, by było jednocześnie wygodne i funkcjonalne. Wyposażenie jest stosunkowo bogate, jego lista zawiera takie elementy jak klimatyzację, skórzaną tapicerkę czy system audio z siedmioma głośnikami. Auto posiada 6 poduszek powietrznych, ABS oraz ESP.
Druga generacja (Z51 2009-2014).
Druga generacja pojawiła się na rynku w 2008 roku. Auto również zaprojektowane było głównie z myślą o rynku amerykańskim. Japoński SUV zbudowany został na wspólnej płycie podłogowej - „Nissan D”, którą spotkać możemy w konstrukcjach takich aut jak: Nissan Maxima, Renault Laguna III oraz Renault Latitute. Na rynkach europejskich samochód pojawił się w jesieni 2008 roku. Na rok modelowy 2011, na rynku amerykańskim Murano zostało zaprezentowane ze zmodernizowanymi światłami przednimi i tylnymi. Samochód oferowany jest w następujących wersjach wyposażenia: Murano S FWD, Murano S AWD, Murano SV FWD, Murano SV AWD, Murano SL FWD, Murano SL AWD, Murano LE FWD and Murano LE AWD. Na rynku kanadyjskim sprzedawane były tylko wersje AWD. W latach modelowych 2011-2014 na rynku amerykańskim była dostępna wersja CrossCabriolet.
Silniki.
Do września 2010 roku na rynku polskim Nissan Murano oferowany był tylko z jednym silnikiem – 3,5 litrową jednostką benzynową generującą moc 234 (od 2008 roku 265) KM przy 6000 obrotach, jej maksymalny moment obrotowy wynosi 318 Nm przy 3600 obrotów. Silnik współpracuje z bezstopniową skrzynią biegów CVT.
We wrześniu 2010 roku pojawił się 2,5 litrowy diesel (oznaczenie dCi), znany z modeli Navara i Pathfinder, generujący 190 KM, a jego maksymalny moment obrotowy wynosi 450 Nm przy 2000 obrotach na minutę. Silnik współpracuje z 6-biegową automatyczną skrzynią biegów. W układzie wydechowym pojawił się nowy element – filtr cząstek stałych (DPF), dzięki któremu Murano spełnia wymagania normy EURO 5.
Trzecia generacja (Z52, 2015-obecnie).
W kwietniu 2014 na salonie w Nowym Jorku zadebiutowało Murano trzeciej generacji. Samochód zerwał z dotychczasową stylizacją, wyglądem nawiązuje do innych pokazanych niewiele wcześniej pojazdów Nissana, jak Altima, Sentra, Maxima, Qashqai II czyli X-Trail. Duży nacisk położono na obniżenie zużycie paliwa (ok. 20%), stąd duże dopracowanie aerodynamiczne samochodu i znaczne obniżenie masy (auto waży 59 kg mniej niż II generacja). W amerykańskich salonach samochodowych pojawił się w grudniu 2014 roku. Nissan Murano oferowany jest z silnikiem benzynowym V6 3,5 litra o mocy 260 KM. 
Samochód oferowany jest w następujących wersjach wyposażenia: S, SV, SL oraz Platinum.
Dodatkowe, opcjonalne pakiety wyposażenia:
W roku kalendarzowym 2018 w Stanach Zjednoczonych sprzedano 83 547 egzemplarzy Murano.
Wersja hybrydowa.
W roku modelowym 2016, dodatkowo była dostępna wersja hybrydowa z silnikiem benzynowym QR25DER o pojemności 2,5 litra i mocy 230 KM oraz silnikiem elektrycznym o mocy 15 KW. Oznaczenia tej wersji hybrydowej: SL HEV FWD, Platinum HEV FWD, SL HEV AWD, Platinum HEV AWD.
Modernizacja.
W listopadzie 2018 roku, na targach samochodowych Los Angeles Auto Show, zaprezentowano zmodernizowany samochód sprzedawany na rok modelowy 2019, przeszedł on delikatną modernizację nadwozia. Zmieniono przedni grill, przednie i tylne światła, LED-owe światła przeciwmgielne, felgi oraz wprowadzono nowe kolory nadwozia i wykończenia wnętrza. Dodatkowo standardem wyposażenia stał się pakiet Nissan Safety Shield 360, obejmujący autonomiczny system hamowania awaryjnego, system ostrzegania o niezamierzonej zmianie pasa ruchu, system monitorujący zachowanie kierowcy oraz system rozpoznawania pieszych, a także kilka innych układów wspomagających kierowcę.
Samochód jest produkowany w fabryce Nissana w miejscowości Canton w stanie Mississippi, w Dalian w Chinach oraz w Petersburgu w Rosji.
Nissan Murano trzeciej generacji jest obecny na rynku polskim tylko dzięki prywatnemu importowi.

</doc>
<doc id="1388610" url="https://pl.wikipedia.org/wiki?curid=1388610" title="Reprezentacja Nowej Zelandii w rugby">
Reprezentacja Nowej Zelandii w rugby



</doc>
<doc id="1388612" url="https://pl.wikipedia.org/wiki?curid=1388612" title="Tarcza ałdańska">
Tarcza ałdańska

Tarcza ałdańska - prekambryjska tarcza w południowej części platformy syberyjskiej, od południa ograniczona wyraźną linią uskoków. Wyniesiona krawędź buduje Góry Stanowe sfałdowane w proterozoiku, północną część tarczy budują skały archaiczne.
Nazwa tarczy pochodzi od miasta Ałdan (miasto) we wschodniej Syberii, położonego nad rzeką o tej samej nazwie.

</doc>
<doc id="1388613" url="https://pl.wikipedia.org/wiki?curid=1388613" title="Reprezentacja Argentyny w rugby">
Reprezentacja Argentyny w rugby



</doc>
<doc id="1388615" url="https://pl.wikipedia.org/wiki?curid=1388615" title="Głuptak czarnoskrzydły">
Głuptak czarnoskrzydły

Głuptak czarnoskrzydły, ("Papasula abbotti") – gatunek dużego ptaka wodnego z rodziny głuptaków (Sulidae), jedyny przedstawiciel rodzaju "Papasula". Obecnie jest endemitem Wyspy Bożego Narodzenia, zagrożonym wyginięciem.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1893 roku Robert Ridgway. Autor nadał gatunkowi nazwę "Sula abbotti", jako miejsce typowe wskazał wyspę Assumption (Seszele). Epitet gatunkowy upamiętnia Williama Louisa Abbotta, który pozyskał holotyp. Obecnie gatunek ten umieszczany jest w monotypowym rodzaju "Papasula"; nie wyróżnia się podgatunków. W 1988 roku w oparciu o kości odnalezione na Markizach opisano wymarły podgatunek "Papasula abbotti costelloi".
Morfologia.
Długość ciała wynosi około 79 cm; masa ciała: samce 1370–1620 g, samice 1470–1700 g. Podstawową barwą upierzenia jest barwa biała, górna strona skrzydeł i ogon są czarnobrązowe. Białe prążki na grzbiecie, które rozdzielają od siebie ciemne skrzydła, czarne kropkowania na tylnej części grzbietu. Dziób u samców różowoszary, u samic różowy z czarnym zakończeniem; stopy szare.
Występowanie.
Obecnie wyłącznie na należącej do Australii Wyspie Bożego Narodzenia i na pobliskich wodach (wschodnia część Oceanu Indyjskiego). Dawniej lęgi odbywał także na kilku wyspach w zachodniej części Oceanu Indyjskiego; szczątki subfosylne odkryto na Wyspach Salomona i Markizach na Pacyfiku.
Status zagrożenia.
Głuptak czarnoskrzydły jest najrzadziej występującym głuptakiem na świecie. W Czerwonej księdze gatunków zagrożonych IUCN jest klasyfikowany jako gatunek zagrożony (EN – "Endangered"). Liczebność populacji szacowana jest na około 6000 dorosłych osobników. Trend liczebności populacji, po silnych spadkach w XX wieku, oceniany jest obecnie jako stabilny.

</doc>
<doc id="1388620" url="https://pl.wikipedia.org/wiki?curid=1388620" title="Herb powiatu brzeskiego (małopolskiego)">
Herb powiatu brzeskiego (małopolskiego)

Herb powiatu brzeskiego przedstawia w polu czerwonym pół srebrnego gryfa, bez szponów, o dziobie i języku złotym, z takąż przepaską zakończoną trójliściem przez skrzydło.
Pół-Gryfa zaczerpnięto z herbu Brzeska (w którym występuje srebrny Gryf na czerwonym tle), a skrzydło z herbu województwa małopolskiego (Orzeł Biały na czerwonym tle). Uzasadnieniem jest trwająca przez kilka stuleci przynależność terytorialna obecnego powiatu brzeskiego do Małopolski oraz administracyjna i gospodarcza rola miasta Brzeska na obszarze powiatu. 
Autorzy: Wojciech Drelicharz, Zenon Piech (opracowanie heraldyczne) i Barbara Widłak (opracowanie plastyczne).
Herb został ustanowiony Uchwałą Rady Powiatu z dnia 25 listopada 1999 roku. Po pozytywnym rozpatrzeniu herbu przez Komisję Heraldyczną (6 III 2000) Minister Spraw Wewnętrznych i Administracji zatwierdził symbole powiatu brzeskiego, w tym herb (17 V 2000).

</doc>
<doc id="1388622" url="https://pl.wikipedia.org/wiki?curid=1388622" title="Głuptak białobrzuchy">
Głuptak białobrzuchy

Głuptak białobrzuchy ("Sula leucogaster") – gatunek dużego ptaka morskiego z rodziny głuptaków (Sulidae).
Systematyka.
Gatunek ten w 1781 roku opisał Buffon w 16. tomie "Histoire Naturelle des Oiseaux" pod zwyczajową francuską nazwą "Le Petit Fou". Został on też zilustrowany w jednym z zeszytów "Planches enluminées d’histoire naturelle" – atlasu ptaków ukazującego się w latach 1765–1780, będącego uzupełnieniem publikacji Buffona; tablica barwna przedstawiająca głuptaka białobrzuchego nosiła numer 973, podpisano ją "Le Fou, de Cayenne", to znaczy, że okaz typowy pochodził z Kajenny (obecnie Gujana Francuska). Nazwę zgodną z zasadami nazewnictwa binominalnego ("Pelecanus Leucogaster") nadał temu ptakowi Pieter Boddaert, który w swej publikacji z 1783 roku przydzielił binominalne nazwy wszystkim 1008 gatunkom zilustrowanym w "Planches enluminées d’histoire naturelle" (wiele z tych nazw utworzył sam). Obecnie gatunek zaliczany jest do rodzaju "Sula". Wyróżnia się cztery podgatunki – nominatywny, "brewsteri", "etesiaca" i "plotus"; opisano też nieuznawane obecnie podgatunki "nesiotes", "rogersi", "yamashinae" i "albiceps".
Morfologia.
Długość ciała 64–74 cm, rozpiętość skrzydeł 132–150 cm; masa ciała 724–1550 g. Z wyjątkiem białych piersi i brzucha oraz białawych pokryw podskrzydłowych ubarwiony jest na kolor czekoladowobrązowy. Oczy srebrzyste lub żółtawe.
Występowanie.
Zamieszkuje tropikalne i subtropikalne wyspy, wybrzeża i wody oceanów Atlantyckiego, Indyjskiego i Spokojnego.
Status.
W Czerwonej księdze gatunków zagrożonych IUCN głuptak białobrzuchy jest klasyfikowany jako gatunek najmniejszej troski (LC – "Least Concern"). Liczebność populacji szacowano w 1992 roku na ponad 200 tysięcy osobników. Trend liczebności populacji oceniany jest jako spadkowy.
Podgatunki.
Wyróżniono cztery podgatunki "S. leucogaster":

</doc>
<doc id="1388623" url="https://pl.wikipedia.org/wiki?curid=1388623" title="Góry Pontyjskie">
Góry Pontyjskie

Góry Pontyjskie – system górski powstały w orogenezie alpejskiej w północnej Turcji.
Obejmują swoim zasięgiem tereny Wyżyny Anatolijskiej i częściowo Wyżyny Armeńskiej. Długość około 1000 kilometrów. Najwyższym szczytem Gór Pontyjskich jest Kaçkar Dağı, mający wysokość 3939 metrów. Na zachodzie charakter średniowysokich gór zrębowych, na wschodzie rzeźba wysokogórska. Region o dużej aktywności sejsmicznej.

</doc>
<doc id="1388624" url="https://pl.wikipedia.org/wiki?curid=1388624" title="Steel Trans Ličartovce">
Steel Trans Ličartovce



</doc>
<doc id="1388625" url="https://pl.wikipedia.org/wiki?curid=1388625" title="Herb powiatu miechowskiego">
Herb powiatu miechowskiego

Herb powiatu miechowskiego przedstawia w polu czerwonym ukoronowanego Orła Białego zwróconego w lewo, o szponach, dziobie i języku złotych, z podwójnym czerwonym krzyżem na piersi, stojącego na dwóch skrzyżowanych szablach zwróconych sztychem ku górze, o głowniach srebrnych, a rękojeściach złotych.
Herb został ustanowiony Uchwałą Rady Powiatu z dnia 15 listopada 1999 r. Jego autorami są Zenon Piech, Wojciech Drelicharz i Barbara Widłak.

</doc>
<doc id="1388630" url="https://pl.wikipedia.org/wiki?curid=1388630" title="Telstra Stadium">
Telstra Stadium



</doc>
<doc id="1388633" url="https://pl.wikipedia.org/wiki?curid=1388633" title="12 Dywizja Piechoty Armii Krajowej">
12 Dywizja Piechoty Armii Krajowej

12 Dywizja Piechoty AK – jedna z dywizji piechoty w strukturze organizacyjnej Armii Krajowej (Obszar Lwów, Podokręg Tarnopol).
Zgodnie z założeniami planu Burza, wyrażonymi w rozkazie z września 1942, oddziały partyzanckie miały zostać odtworzone w oparciu o Ordre de Bataille Wojska Polskiego sprzed 1 września 1939 roku.
Struktura organizacyjna.
W 1944, w wyniku przeprowadzania akcji odtwarzania przedwojennych jednostek wojskowych, utworzono 12 Dywizję Piechoty AK pod dowództwem kpt. Franciszka Garwola "Dziryta" w składzie:

</doc>
<doc id="1388634" url="https://pl.wikipedia.org/wiki?curid=1388634" title="Anderson Montague-Barlow">
Anderson Montague-Barlow

Clement Anderson Montague-Barlow, 1. baronet (ur. 28 lutego 1868 w St Bartholomew’s Vicarage w Clifton w hrabstwie Gloucestershire, zm. 31 maja 1951) – brytyjski prawnik i polityk, członek Partii Konserwatywnej, minister w rządach Andrew Bonar Lawa i Stanleya Baldwina.
Życiorys.
Studiował prawo na Uniwersytecie Cambridge. W latach 1910–1923 reprezentował w Izbie Gmin okręg wyborczy Salford South. W latach 1922–1924 był ministrem pracy. W 1918 r. został Kawalerem Komandorem Orderu Imperium Brytyjskiego, a w 1922 r. członkiem Tajnej Rady. W 1909 roku dołączył do firmy Sotheby, Wilkinson and Hodge (dzisiejszy dom aukcyjny Sotheby’s), przenosząc w 1917 r. siedzibę na 34 – 34 Bond Street, gdzie dom aukcyjny ma swoją siedzibę do dziś. W 1924 r. otrzymał tytuł baroneta, który wygasł wraz z jego śmiercią w 1951 r.

</doc>
<doc id="1388635" url="https://pl.wikipedia.org/wiki?curid=1388635" title="Herb powiatu olkuskiego">
Herb powiatu olkuskiego

Herb powiatu olkuskiego przedstawia w polu czerwonym trzy ukoronowane srebrne Orły ze złotymi przepaskami zakończonymi trójliściem przez skrzydła, o takichże dziobach i szponach, w układzie 2 i 1.
Herb został ustanowiony Uchwałą Rady Powiatu z dnia 18 lipca 2000. Jego autorami są Zenon Piech, Wojciech Drelicharz i Barbara Widłak.

</doc>
<doc id="1388637" url="https://pl.wikipedia.org/wiki?curid=1388637" title="Okręg wyborczy Salford South">
Okręg wyborczy Salford South

Okręg wyborczy Salford South powstał w 1885 r. i wysyłał do brytyjskiej Izby Gmin jednego deputowanego. Okręg obejmował południową część miasta Salford w Greater Manchester. Okręg został zlikwidowany w 1950 r.

</doc>
<doc id="1388641" url="https://pl.wikipedia.org/wiki?curid=1388641" title="21 Dywizja Piechoty Armii Krajowej">
21 Dywizja Piechoty Armii Krajowej

21 Dywizja Piechoty AK – jedna z dywizji piechoty w strukturze organizacyjnej Armii Krajowej.
Pierwszą próbę odtworzenia struktur dywizji podjął płk Aleksander Stawarz, dowódca 2 Brygady Górskiej. Zorganizował Dywizję Podhalańską w Konspiracji, która w roku 1940, w południowej części Krakowskiego liczyła kilkuset żołnierzy.
Zgodnie z założeniami planu Burza, wyrażonymi w rozkazie z września 1942, oddziały partyzanckie miały zostać odtworzone w oparciu o Ordre de Bataille Wojska Polskiego sprzed 1 września 1939 roku.
W wyniku przeprowadzania akcji odtwarzania przedwojennych jednostek wojskowych w 1944 powstała 21 Dywizja Piechoty AK, w skład której wchodził 1 Pułk Strzelców Podhalańskich AK (Okręg Kraków AK).

</doc>
<doc id="1388642" url="https://pl.wikipedia.org/wiki?curid=1388642" title="Dywizja Podhalańska w Konspiracji">
Dywizja Podhalańska w Konspiracji



</doc>
<doc id="1388645" url="https://pl.wikipedia.org/wiki?curid=1388645" title="Parafia Królowej Apostołów w Ołtarzewie">
Parafia Królowej Apostołów w Ołtarzewie

Parafia Najświętszej Maryi Panny Królowej Apostołów w Ołtarzewie – parafia rzymskokatolicka w Ołtarzewie, leżąca na terenie archidiecezji warszawskiej, w dekanacie laseckim we wsi Ołtarzew, położonej w województwie mazowieckim, w powiecie warszawskim zachodnim, w gminie Ożarów Mazowiecki. W parafii pracują pallotyni. Kościół Najświętszej Maryi Panny Królowej Apostołów jest kościołem seminaryjnym Wyższego Seminarium Duchownego Księży Pallotynów w Ołtarzewie.
Parafia.
Pallotyni niemal od początku swego pobytu w Ołtarzewie zajmowali się też pracą duszpasterską.
Przed II wojną światową posługiwali w kaplicy w parku ołtarzewskim (która doszczętnie spłonęła podczas działań wojennych), planując utworzenie parafii.
Od lipca 1967 r. władze kościelne zezwoliły pallotynom na prowadzenie ksiąg metrykalnych. Parafię ołtarzewską erygowano jednak dopiero 15 marca 1988.
Od kilku lat w parafii działa rada duszpasterska, która organizuje życie religijno-kulturalne parafii.
Oprócz Parafialnej Rady Duszpasterskiej są tu m.in.: Żywy Różaniec, Sodalicja Mariańska, wspólnota charytatywna, chór parafialny, męski zespół muzyczny, Towarzystwo Przyjaciół KUL, ministranci i lektorzy, Ruch Światło-Życie, Wspólnota Wieczernikowa. W pracę duszpasterską czynnie włączają się alumni i inni domownicy pallotyńskiego Seminarium (wraz z siostrami pallotynkami).
Proboszczowie.
Lista księży pełniących funkcję proboszcza w parafii w Ołtarzewie od czasu ustanowienia ośrodka duszpasterskiego z prawem prowadzenia ksiąg
parafialnych oraz proboszczów:
Świątynia.
Historia.
Wiosną 1927 dzięki pomocy anonimowego pana S. pallotyni zakupili gmach po Szkole Rolniczej w Ołtarzewie pod Warszawą, w którym zaplanowali zorganizowanie seminarium duchownego. W 1939 roku wzniesiono mury seminaryjnego kościoła zaprojektowanego przez Alfonsa Wędrychowskiego, pod którym miała się mieścić sala teatralna. Mimo zawieruchy wojennej budowę kościoła udało się zakończyć w 1948 r. Mieści się on w głównym budynku Seminarium.
2 maja 1948 bp Wacław Majewski poświęcił seminaryjny kościół pod wezwaniem Królowej Apostołów, a we wrześniu przybyli do Ołtarzewa alumni i rozpoczęła się normalna działalność w Seminarium, która trwa nieprzerwanie do dzisiaj. 16 maja 1953 prymas Stefan Wyszyński dokonał konsekracji kościoła.
W Wielki Czwartek 1978 oddano do użytku prezbiterium przebudowane i przystosowane do zreformowanej po Soborze Watykańskiem II liturgii. 15 października 2000 kard. Józef Glemp, prymas Polski, poświęcił w kościele seminaryjnym ołtarz 108 męczenników II wojny światowej z wyeksponowaną postacią błogosławionego pallotyna księdza Józefa Jankowskiego – męczennika Oświęcimia.
Architektura.
Autorami obecnego wystroju pallotyńskiej świątyni są architekt prof. Stanisław Marzyński, Zbigniew Łoskot odpowiedzialny za polichromie i projekt witraży oraz Wojciech Durek – autor głównego i 12 bocznych ołtarzy. W prezbiterium przykuwa uwagę jego monumentalna kompozycja figuralna – Zesłanie Ducha Świętego, natomiast jeden z ołtarzy bocznych poświęcony jest Jezusowi Miłosiernemu z wizji św. Siostry Faustyny, z którego serca rozchodzą się dwa promienie. Rzeźba powstała w 1951, a siedem lat później Stolica Apostolska zakazała tej formy kultu Miłosierdzia Bożego. W związku z tym wizytujący parafię kard. Stefan Wyszyński polecił, by usunąć promienie z rzeźby i napis „Jezu ufam Tobie”, ale – jak notują pallotyńscy kronikarze – „nie nalegał na natychmiastowe ich usunięcie”. Dzięki temu rzeźba przetrwała czasy zakazów i jest teraz cenną pamiątką.

</doc>
<doc id="1388646" url="https://pl.wikipedia.org/wiki?curid=1388646" title="Wimbledon 2008 (gra pojedyncza dziewcząt)">
Wimbledon 2008 (gra pojedyncza dziewcząt)



</doc>
<doc id="1388647" url="https://pl.wikipedia.org/wiki?curid=1388647" title="Herb powiatu tarnowskiego">
Herb powiatu tarnowskiego

Herb powiatu tarnowskiego przedstawia w polu czerwonym pół ukoronowanego Białego Orła, o dziobie i języku złotych z sześciopromienną gwiazdą złotą na piersi, pod którą znajduje się półksiężyc.
Herb został ustanowiony Uchwałą Rady Powiatu z dnia 29 grudnia 1999 r.

</doc>
<doc id="1388649" url="https://pl.wikipedia.org/wiki?curid=1388649" title="Bitwa pod Rowinami (1282)">
Bitwa pod Rowinami (1282)

Bitwa pod Rowinami (1282) – bitwa stoczona zimą z 1282 na 1283, pomiędzy wojskami księcia krakowskiego Leszka Czarnego a wojskami litewskimi
Po nieudanej wyprawie z jesieni 1282 i klęsce Jaćwingów nad Narwią, Litwini podjęli odwetową wyprawę na Polskę. Poprzez Lasy Łukowskie wtargnęli do ziemi sandomierskiej paląc i łupiąc. Na drodze najeźdźcy pod wsią Rowiny stanęły wojska małopolskie pod dowództwem księcia Leszka Czarnego. Książę krakowski wygrał bitwę stosując skutecznie manewr pozorowanej ucieczki, czym potwierdził swoje nieprzeciętne zdolności dowódcze na polu walki. 

</doc>
<doc id="1388650" url="https://pl.wikipedia.org/wiki?curid=1388650" title="Wicehrabia Novar">
Wicehrabia Novar



</doc>
<doc id="1388651" url="https://pl.wikipedia.org/wiki?curid=1388651" title="Fritjof Capra">
Fritjof Capra

Fritjof Capra (ur. 1 lutego 1939) – amerykański fizyk pochodzenia austriackiego.
Życiorys.
Urodził się w Wiedniu. W roku 1966 zdobył tytuł doktora fizyki teoretycznej na Uniwersytecie Wiedeńskim. Prowadził prace nad fizyką cząstek elementarnych i teorią systemów, pisywał również książki popularnonaukowe na temat nauki, między innymi "Tao fizyki", której podtytuł brzmi "Przedstawienie równoległości między współczesną fizyką a mistycyzmem Wschodu". Książka przedstawia tezę, według której fizyka i metafizyka w sposób nieuchronny prowadzą do zdobycia tej samej wiedzy.
Praca.
Po podróży po Niemczech w początkach lat 80. XX wieku, Capra wraz z eko-feministką Charlene Spretnak napisał książkę "Green Politica" (Zielona polityka), wydaną w roku 1984.
Capra był współautorem scenariusza do nakręconego w roku 1990 filmu "Mindwalk" w reżyserii jego brata, Berndta Amadeusa Capry, w którym główne role zagrali Liv Ullmann, Sam Waterston i John Heard. Film był częściowo oparty na napisanej przez niego książce "The Turning Point".
W roku 1991 Capra wraz z Davidem Steindtl-Rastem, mnichem benedyktyńskim uznawanym za współczesnego Thomasa Mertona, napisał książkę "Belonging to the Universe". Za podstawę przyjmując książkę Thomasa Kuhna "Struktura rewolucji naukowych" ("The Structure of Scientific Revolutions"), opracowanie przedstawiało równoległość nowego myślenia opartego na paradygmatach i religii, które razem tworzą - zdaniem autorów - wzajemnie dający się pogodzić wizerunek wszechświata.
Capra wzywa społeczność Zachodu do porzucenia konwencjonalnego myślenia liniowego i kartezjańskiego pojmowania mechaniki. Krytykując redukcjonistyczne poglądy Kartezjusza, głoszące, że każde zjawisko można poznawać częściami, co pozwala na zrozumienie całości procesu, Capra pozwala czytelnikowi na spojrzenie na świat obiektywnie poprzez pryzmat teorii komplikacji.
Capra rzekomo ustala podstawy do zmiany wielu obowiązujących teorii, jedną z których jest teoria systemów żywych, teoretyczne ramy ekologii. Teoria ta pojawiła się całkowicie dopiero na początku XXI wieku, lecz ma swoje korzenie w kilku dziedzinach nauki, które w pełni rozwinęły się w pierwszej połowie XX wieku - biologii organicznej, psychologii Gestalt, ekologii, ogólnej teorii systemów i cybernetyki.
Fizyk i laureat Nagrody Nobla Leon M. Lederman w wydanej w roku 1993 książce "Boska cząstka. Jeśli Wszechświat jest odpowiedzią, jak brzmi pytanie?" ("The God Particle: If the Universe Is the Answer, What Is the Question?", współautor Dick Teresi) skrytykował opracowanie "Tao fizyki".
Fritjof Capra jest dyrektorem-założycielem "Centrum Edukacji Ekologicznej" mieszczącego się w Berkeley w Kalifornii. Centrum promuje ekologię i myślenie systemowe w szkolnictwie podstawowym i średnim.

</doc>
<doc id="1388653" url="https://pl.wikipedia.org/wiki?curid=1388653" title="Albert z Akwizgranu">
Albert z Akwizgranu



</doc>
<doc id="1388655" url="https://pl.wikipedia.org/wiki?curid=1388655" title="Ram Raja Prasad Singh">
Ram Raja Prasad Singh

Ram Raja Prasad Singh (nep. राम राजा प्रसाद सिंह; ur. 1936, zm. 12 września 2012 w Katmandu) – nepalski polityk i dawny bojownik komunistyczny. Kandydat w elekcji pierwszego prezydenta Nepalu w lipcu 2008.
Młodość i edukacja.
Ram Raja Prasad Singh urodził się w dystrykcie Saptari w Nepalu. Jego ojciec, Jaya Mangal Prasad Singh, był zamożnym właścicielem ziemskim. W 1942 do Nepalu przybyło dwóch indyjskich socjalistów, Jayprakash Narayan i Ram Manohar Lohia, w celu zdobycia poparcia dla organizacji Quit India Movement do walki przeciw brytyjskim rządom kolonialnym w Indiach. Zatrzymali się oni w domu rodzinnym Prasad Singha, jednakże zostali aresztowani przez nepalską policję. Ojciec Singha, razem z kilkoma innymi bojownikami, wziął udział w akcji ich uwolnienia. W konsekwencji został aresztowany i skazany na karę więzienia za zabicie dwóch osób w czasie ataku. Rama Raja Prasad Singh i jego brat Laxman, razem ze swoim ojcem, przebywali w więzieniu do czasu uzyskania przez Indie niepodległości w 1947.
Ram Raja Prasad Singh ukończył literaturę na Uniwersytecie Patna. Studiował również prawo na Uniwersytecie w Delhi. Spotkał się tam z południowoamerykańskim rewolucjonistą Che Guevarą, który doradził mu podjęcie walki partyzanckiej w celu obalenia monarchii w Nepalu.
Działalność partyzancka.
Po powrocie z Indii, Prasad Singh założył w Nepalu organizację "Janabadi Morcha", której celem było obalenie rządów monarchistycznych na drodze zbrojnej rewolucji. Ugrupowanie to było odpowiedzialne za serię eksplozji bombowych w Katmandu i innych miastach 20 czerwca 1985, w wyniku których zginęło 8 osób, w tym jeden członek parlamentu. W stolicy bomby eksplodowały w pobliżu pałacu królewskiego, ekskluzywnego hotelu należącego do rodziny królewskiej, siedziby premiera oraz parlamentu.
Za zorganizowanie ataków Prasad Singh został zaocznie skazany na karę śmierci. Nie został jednak zatrzymany i kontynuował działalność w podziemiu.
Działalność polityczna.
17 lipca 2008 Ram Raja Prasad Singh został oficjalnie kandydatem Komunistycznej Partii Nepalu (Maoiści) do urzędu prezydenta Nepalu, którego wyboru na dokonać Zgromadzenie Konstytycyjne. Kandydatura Ram Raji Prasad Singha miała uzyskać także poparcie trzech partii, reprezentujących region Teraju, co zapewniłoby mu wymaganą większość w Zgromadzeniu Konstytucyjnym. Ostatecznie jednak do tego nie doszło ponieważ partia maoistowska nie zgodziła się poprzeć kandydata partii z Teraju, Madhesi Jana Adhikar Forum, do urzędu wiceprezydenta Nepalu.
W pierwszym głosowaniu 19 lipca 2008 Zgromadzenie Konstytucyjne nie zdołało wybrać prezydenta ponieważ żaden z kandydatów nie zdobył wymaganych co najmniej 298 głosów. Ram Raja Prasad Singh otrzymał 270 głosów i zmierzy się 21 lipca 2008 drugiej rundzie głosowania z Ram Baran Yadavem z Komunistycznej Partii Nepalu (Zjednoczenie Marksistowsko-Leninowskie), który uzyskał 283 głosy poparcia.
W drugiej rundzie głosowania otrzymał 282 głosy poparcia i przegrał z Ram Baran Yadavem, który zdobył 308 głosów członków Zgromadzenia Konstytucyjnego.

</doc>
<doc id="1388658" url="https://pl.wikipedia.org/wiki?curid=1388658" title="Szyłka (miasto)">
Szyłka (miasto)

Szyłka (ros. Ши́лка) – miasto w Rosji w Kraju Zabajkalskim, położone nad rzeką Szyłka, około 250 km na wschód od miasta Czyta.
Szyłka została założona w 1897 roku, a prawa miejskie uzyskała w 1951.

</doc>
<doc id="1388661" url="https://pl.wikipedia.org/wiki?curid=1388661" title="Obwód Radzymin Armii Krajowej">
Obwód Radzymin Armii Krajowej

Obwód Radzymin „Rajski Ptak” - jednostka terytorialna Związku Walki Zbrojnej, a następnie Armii Krajowej. 
Wchodził w skład Inspektoratu Radzymin Armii Krajowej.
Operowała na terenie powiatu radzymińskiego a także gminy: Somianka, Pniewo, Wyszków i Łochów. Nosiła kryptonimy „Raróg”, „Rajski Ptak” i „Burak”.
Najbardziej upowszechnioną nazwą obwodu jest „Rajski Ptak”, która widnieje na sztandarach kół Światowego Związku Żołnierzy AK z terenu byłego obwodu.
Struktura organizacyjna.
W obwodzie utworzono 3 Ośrodki, w każdym z nich zorganizowano Komendy.
Każdy Ośrodek składał się z 5-6 Placówek, które były najmniejszymi jednostkami organizacyjno-gospodarczymi. Placówka swoim zasięgiem obejmowała gminę lub niewielkie miasto. W Obwodzie powstało 17 takich Placówek.

</doc>
<doc id="1388666" url="https://pl.wikipedia.org/wiki?curid=1388666" title="Kapellbrücke">
Kapellbrücke

Kapellbrücke (niem. "most przy kaplicy") – kryty most drewniany na rzece Reuss w Lucernie (Szwajcaria), symbol tego miasta. Jest to również najstarszy most drewniany w Europie. Ma 204 metry długości i biegnie ukośnie przez rzekę.
Historia.
Nazwa mostu pochodzi od znajdującej się na prawym brzegu rzeki kaplicy św. Piotra. Nie znamy dokładnej daty budowy mostu Pierwsza wzmianka o jego istnieniu pojawiła się w 1347 roku, a informacja dopiero w 1367 roku. Na podstawie badań dendrochronologicznych (badanie wieku drzewa) belek i tarcicy określono, że most powstał najwcześniej w 1356 roku. Wieża wodna została postawiona przed rozpoczęciem budowy mostu. Pierwotnie most miał 279 metrów. Kilkakrotnie był skracany. Powodem było zabudowywanie brzegów. W 1614 roku zawieszono na moście 158 trójkątnych malowideł. Część z nich została zniszczona po zawaleniu się mostu podczas powodzi w 1741 roku. 
Wśród krokwi mostu znajduje się 112 trójkątnych malowideł, pochodzących z początku XVII wieku, a odrestaurowanych na początku wieku dwudziestego. Sławią one historię Lucerny i odwagę jej mieszkańców w walce o niepodległość Szwajcarii; ilustrują także żywoty świętych: Légera i Maurycego.
Wieża Wodna.
U jego południowego końca znajduje się, pokryta dachówką, ośmiokątna Wieża Wodna ("Wasserturm"), która wraz z samym mostem stanowiła część średniowiecznych umocnień. W swoim czasie wieża ta służyła jako więzienie, izba tortur czy skarbiec.
Pierwsza wzmianka pisemna o wieży pochodzi z 1367 roku. Nazwa wieża wodna pojawiła się po raz pierwszy w 1397 roku. Ma kształt ośmiokąta. Ceglane ściany mają około 20 metrów wysokości i obwód około 39 metrów. Ściany mają do trzech metrów grubości. Ich grubość zmniejsza się ku górze. Na górna kondygnację prowadzą kręcone schody. Wraz z dachem wieża ma 35 metrów wysokości. wewnątrz są cztery kondygnacje. Lochy służyły do XVIII wieku jako więzienie. Nie ma w nich okien ani drzwi. Dostępne są tylko przez otwór w podłodze z pomieszczenia ponad nimi. Lochy mają 5 i pół metra głębokości. 
Ponad lochami znajduje się pomieszczenie skarbca. Rolę ta pełniło dopiero od 1759 roku, wcześniej było salą przesłuchań i tortur. W latach 1401–1919 w wieży było przechowywane archiwum miejskie. W dawnym skarbcu od 1937 roku przez "Artillerieverein Luzern" (Stowarzyszenie Miłośników Artylerii) urządziło zbrojownię. Zwiedzanie wieży jest możliwe wyłącznie podczas wycieczek organizowanych przez Artillerieverein Luzern. 
Pożar w 1993 roku i odbudowa.
Większa część mostu i obrazów spłonęła w pożarze, który wybuchł w nocy z 17 na 18 listopada 1993 roku. Podczas pożaru na moście znajdowało się 111 trójkątnych malowideł. 86 z nich zostało częściowo lub całkowicie zniszczonych. Została również częściowo zniszczona wieża wodna, która była gaszona przy pomocy armatek wodnych. Różnica temperatur powodowała uszkodzenia pokrywającego ją piaskowca. Zaraz po pożarze naukowcy przystąpili do inwentaryzacji szczątków mostu opracowując plany odbudowy. Już w połowie listopada 1993 roku została wydana zgoda na jej rozpoczęcie. 10 lutego 1994 roku zawieszono wiechę symbolizującą zakończenie prac stolarskich. Odbudowa mostu, która kosztowała 3,4 miliona franków została zakończona 11 kwietnia 1994 roku. 14 kwietnia 1994 roku odbyła się uroczystość ponownego otwarcia mostu. Podczas odbudowy zainstalowano czujniki dymu, kamery dzięki którym policja monitoruje każda sekcję oraz zakazano palenia na terenie mostu. Obrazy zostały zabezpieczone specjalnym szkłem odpornym na wysokie temperatury.

</doc>
<doc id="1388667" url="https://pl.wikipedia.org/wiki?curid=1388667" title="Okręg wyborczy Leith Burghs">
Okręg wyborczy Leith Burghs

Okręg wyborczy Leith Burghs powstał w 1832 r. i wysyłał do brytyjskiej Izby Gmin jednego deputowanego. Okręg obejmował miasta Leith, Musselburgh i Portobello, obecnie położone w północnej części Edynburga. Okręg został zlikwidowany w 1918 r.

</doc>
<doc id="1388669" url="https://pl.wikipedia.org/wiki?curid=1388669" title="Teatr Wyższego Seminarium Duchownego Księży Pallotynów w Ołtarzewie">
Teatr Wyższego Seminarium Duchownego Księży Pallotynów w Ołtarzewie

Teatr Wyższego Seminarium Duchownego Księży Pallotynów w Ołtarzewie – amatorski teatr alumnów pallotyńskich formujących się w Wyższym Seminarium Duchownym Stowarzyszenia Apostolstwa Katolickiego (SAC) w Ołtarzewie. 
Działalność teatralną rozpoczęto w 1956, a 6 stycznia 1957 alumni odegrali przedstawienie jasełkowe dla członków domu. Od 1965, z nielicznymi przerwami, w okresie wielkiego postu, w seminaryjnej sali teatralnej prezentowane są – przygotowane w całości przez kleryków – Misteria Męki Pańskiej. Było ich ponad 30. Na początku lat 70. XX wieku rozpoczęto realizowanie projektu „Sztuki Jesienne”, wystawiane w okresie Adwentu, a przeznaczone szczególnie dla młodzieży. Latem 1988 z muzycznym przedstawieniem pt. „Paweł z Tarsu” – klerycy wyjechali do Francji i Niemiec. W kolejnych latach alumni zaprezentowali m.in. takie dramaty jak: „Barabasz”, „Jonasz” czy „Łazarz”. W roku 2000 wystawili sztukę muzyczną pt. „Za pięć godzin zobaczę Jezusa...” – adaptację dziennika duchowego Jacques’a Fescha, francuskiego więźnia, który – skazany na karę śmierci za nieumyślne zabójstwo – przeżył w więzieniu nawrócenie.
W czterdziestą rocznicę powstania seminaryjnego teatru, zorganizowano w Ołtarzewie – od 9 listopada do 14 grudnia 1997 roku – Przegląd Teatrów Chrześcijańskich.
Rok 2017 był świętowaniem 60-lecia pallotyńskiego teatru w Ołtarzewie. Pod koniec 2017 roku została oddana do użytku odnowiona scena teatralno-kinowo-konferencyjna.

</doc>
<doc id="1388673" url="https://pl.wikipedia.org/wiki?curid=1388673" title="Synagoga Chabad-Lubavitch w Benderach">
Synagoga Chabad-Lubavitch w Benderach



</doc>
<doc id="1388677" url="https://pl.wikipedia.org/wiki?curid=1388677" title="The Car Is On Fire">
The Car Is On Fire



</doc>
<doc id="1388679" url="https://pl.wikipedia.org/wiki?curid=1388679" title="The Car Is On Fire (album)">
The Car Is On Fire (album)



</doc>
<doc id="1388680" url="https://pl.wikipedia.org/wiki?curid=1388680" title="Jonas Smilgevičius">
Jonas Smilgevičius

Jonas Smilgevičius (ur. 12 lutego 1870 w Rejonie płungiańskim, zm. 27 września 1942 w Kownie) – litewski ekonomista i polityk, sygnatariusz Aktu Niepodległości Litwy z 16 lutego 1918 roku. 
Życiorys.
W młodości uczęszczał do gimnazjów w Mitawie i Lipawie, później studiował ekonomię na Uniwersytecie w Królewcu i Berlinie. Tytuł magistra otrzymał w Berlinie w 1899 roku. Po powrocie do Rosji przez trzy lata pracował w Ministerstwie Rolnictwa w Petersburgu, później mieszkał w Warszawie i Wilnie, gdzie założył firmę "Vilija", produkującą narzędzia rolnicze. 
W 1917 roku organizował konferencję wileńską, po czym wybrano go do Taryby. 16 lutego 1918 roku sygnował Akt Niepodległości Litwy. 

</doc>
<doc id="1388682" url="https://pl.wikipedia.org/wiki?curid=1388682" title="Anarchokolektywizm">
Anarchokolektywizm



</doc>
<doc id="1388687" url="https://pl.wikipedia.org/wiki?curid=1388687" title="Anarchofeminizm">
Anarchofeminizm



</doc>
<doc id="1388690" url="https://pl.wikipedia.org/wiki?curid=1388690" title="Obwód Grójec Armii Krajowej">
Obwód Grójec Armii Krajowej

Obwód Grójec – jednostka terytorialna Związku Walki Zbrojnej i Armii Krajowej.
Wchodził w skład Inspektoratu Sochaczew Podokręgu Zachodniego Obszaru Warszawskiego.
Operował na terenie powiatu Grójec. Nosił kryptonim „Głuszec”.
Zaszyfrowane rozkazy i meldunki przenosiła młodzież należąca do Szarych Szeregów. Bieżącą walkę, dywersję oraz wyroki śmierci na Niemcach i kolaborantach wykonywały Sekcje Specjalne AK, czyli tzw. Kedyw.
W połowie marca 1944 aresztowany został szef kontrwywiadu Obwodu Grójec kpt. Maciej Gabała ps. „Marek”. 27 marca 1944 miała miejsce największa akcja zbrojna zorganizowana przez AK na terenie Grójca, mianowicie uwolnienie więźniów z budynku zajmowanego przez gestapo (obecnie „Caritas”), w tym Macieja Gabały. Żaden z AK-owców nie zginął. Jeden z odbitych więźniów zmarł w kilka dni później na skutek wcześniejszego pobicia przez Niemców podczas śledztwa. Komendantem Obwodu Grójec AK był wówczas kpt. Dionizy Rusek ps. „Halny” i „Grań”. W odwecie za akcję Obwodu Grójec AK Niemcy rozstrzelali w Warszawie 20 zakładników. Planowali również rozstrzelać 50 Polaków na terenie powiatu grójeckiego, jednak tym planom sprzeciwił się starosta Werner Zimmermann.
W połowie stycznia 1945 Grójec został zdobyty przez Armię Czerwoną, a oddziały Armii Krajowej rozwiązane.

</doc>
<doc id="1388692" url="https://pl.wikipedia.org/wiki?curid=1388692" title="Muzeum Ziemi Leżajskiej">
Muzeum Ziemi Leżajskiej

Muzeum Ziemi Leżajskiej – muzeum regionalne obejmujące kilka obiektów na terenie miasta Leżajska, z siedzibą w XVIII-wiecznym Dworze Starościńskim.
Historia powstania.
W 2004 roku z inicjatywy starostwa leżajskiego Zbigniewa Rynasiewicza zespół Dworu Starościńskiego został przejęty od miasta w celu utworzenia muzeum regionalnego. 2 lutego 2005 r. Starostwo Powiatowe w Leżajsku złożyło w Ministerstwie Gospodarki i Pracy projekt w ramach Zintegrowanego Programu Operacyjnego Rozwoju Regionalnego pod nazwą "Rewaloryzacja Dworu Starościńskiego oraz murów i baszt Klasztoru OO. Bernardynów w Leżajsku". W ramach tego projektu odnowionych zostało łącznie dziewięć budynków i budowli zabytkowych na terenie Leżajska o łącznej powierzchni użytkowej 2029,50 m2 i kubaturze 14 738,60 m3. Wyremontowane obiekty znajdują się pod ścisłą ochroną konserwatorską jako obiekty o znacznych wartościach historycznych, architektonicznych i widokowych. 
W przejętym przez powiat leżajski w 2004 r. obiekcie Dworu Starościńskiego prowadzone były od marca 2006 r. prace remontowe, zakończone odbiorem obiektów 30 listopada 2007 r. Równolegle do prac remontowych prowadzone były prace organizacyjne związane z powołaniem Muzeum. Pełnomocnikiem ds. Muzeum został Andrzej Chmura, a do głównych jego zadań przygotowanie niezbędnych dokumentów do prawnego funkcjonowania Muzeum Ziemi Leżajskiej. W okresie tym wypracowana została koncepcja funkcjonowania Muzeum, oparta na wielokulturowości Ziemi Leżajskiej na przestrzeni wieków. 
12 listopada 2007 r. Rada Powiatu Leżajskiego uchwałą nr XVI/123/07 powołała Muzeum Ziemi Leżajskiej i nadała mu statut muzeum w organizacji. Muzeum Ziemi Leżajskiej, będące samorządową instytucją kultury, powstało formalnie 1 stycznia 2008 r. jako jednostka organizacyjna powiatu leżajskiego. W wyniku przeprowadzonego przez Zarząd Powiatu Leżajskiego konkursu 8 stycznia 2008 r. na stanowisko dyrektora Muzeum powołany został Andrzej Chmura.
Działalność.
Powołanie dyrektora rozpoczęło etap formalno-prawnego organizowania działalności Muzeum. 9 stycznia 2008 r. dokonany został wpis do rejestru instytucji kultury prowadzonego przez starostę leżajskiego. 
Muzeum posiada trzy ekspozycje:
Działalność Muzeum urozmaicają wystawy czasowe, wykłady, seminaria popularnonaukowe oraz projekcje filmowe. Dla dzieci Muzeum organizuje lekcje muzealne połączone z warsztatami ceramicznymi. Podczas zwiedzania Muzeum dla turystów udostępnione są również podziemia Dworu Starościńskiego.

</doc>
<doc id="1388695" url="https://pl.wikipedia.org/wiki?curid=1388695" title="Robert Sanders">
Robert Sanders

Robert Arthur Sanders (ur. 20 czerwca 1867 w Londynie, zm. 24 lutego 1940), brytyjski polityk, członek Partii Konserwatywnej, minister w rządach Andrew Bonar Lawa i Stanleya Baldwina.
Był synem Arthura Sandersa. Wykształcenie odebrał w Harrow School oraz w Balliol College na Uniwersytecie Oksfordzkim, gdzie studiował prawo. W 1891 r. rozpoczął praktykę adwokacką w Inner Temple.
W 1910 r. został wybrany do Izby Gmin jako reprezentant okręgu Bridgwater. W latach 1911–1917 był podpułkownikiem Royal North Devon Hussars. Walczył podczas I wojny światowej pod Gallipoli, w Egipcie i Palestynie.
Był skarbnikiem Dworu Królewskiego (oraz zastępcą whipa rządowego w Izbie Gmin) w latach 1918–1919, młodszym lordem skarbu w latach 1919–1921 oraz podsekretarzem stanu w Ministerstwie Wojny w latach 1921–1922. W latach 1922–1924 był ministrem rolnictwa i rybołówstwa. W 1920 r. otrzymał tytuł baroneta, a w 1922 r. został członkiem Tajnej Rady.
Sanders przegrał wybory parlamentarne 1923 r. i do Izby Gmin powrócił w 1924 r. jako reprezentant okręgu Wells. W 1929 r. otrzymał tytuł 1. barona Bayford i zasiadł w Izbie Lordów. Ponieważ jego jedyny syn popełnił samobójstwo w 1920 r. tytuł barona wygasł po śmierci Roberta w 1940 r.

</doc>
<doc id="1388696" url="https://pl.wikipedia.org/wiki?curid=1388696" title="Baron Bayford">
Baron Bayford



</doc>
<doc id="1388699" url="https://pl.wikipedia.org/wiki?curid=1388699" title="Błyzniuky">
Błyzniuky

Błyzniuky (ukr. Близнюки) – osiedle typu miejskiego w obwodzie charkowskim Ukrainy, siedziba władz rejonu błyzniukiwskiego.
Historia.
Osiedle powstało w 1957.
W 1989 liczyła 5840 mieszkańców.
W 2013 roku liczyło 3909 mieszkańców.

</doc>
<doc id="1388700" url="https://pl.wikipedia.org/wiki?curid=1388700" title="Stadion 1000-lecia Państwa Polskiego w Zawierciu">
Stadion 1000-lecia Państwa Polskiego w Zawierciu

Stadion 1000-lecia Państwa Polskiego – stadion piłkarski mieszczący się w centrum Zawiercia. Obiekt jest własnością OSiR Zawiercie. 
Historia.
Stadion został otwarty 1 maja 1966 roku i początkowo miał 16 000 miejsc. 
Na stadionie jest 8 sektorów, z czego 2 są zadaszone. Po drugiej stronie jest także sektor dla przyjezdnych. Posiada 9000 miejsc, z czego 1200 to krzesełka.
Obecnie swoje mecze rozgrywa tam klub piłkarski Warta Zawiercie.

</doc>
<doc id="1388703" url="https://pl.wikipedia.org/wiki?curid=1388703" title="Ochratoksyna">
Ochratoksyna



</doc>
<doc id="1388707" url="https://pl.wikipedia.org/wiki?curid=1388707" title="Borowa (obwód charkowski)">
Borowa (obwód charkowski)

Borowa – osiedle typu miejskiego w obwodzie charkowskim Ukrainy, siedziba władz rejonu borowskiego.
Leży nad rzeką Oskił, pierwsza wzmianka o miejscowości pochodzi z 1773.
W 1989 liczyła 7396 mieszkańców.
W 2013 liczyła 5740 mieszkańców.

</doc>
<doc id="1388712" url="https://pl.wikipedia.org/wiki?curid=1388712" title="Wełykyj Burłuk">
Wełykyj Burłuk

Wełykyj Burłuk – osiedle typu miejskiego w obwodzie charkowskim Ukrainy, siedziba władz rejonu wełykoburłuckiego.
Historia.
Osada założona jako wieś "Szeweliwka" w 1656.
W miejscowości w 1919 roku odnaleziono rzekomo tzw. "Księgę Welesa".
Zmiana nazwy na obecną i statusu na osiedle typu miejskiego nastąpiła w 1963.
W 1989 liczyło 5224 mieszkańców
W 2013 liczyło 4053 mieszkańców.

</doc>
<doc id="1388713" url="https://pl.wikipedia.org/wiki?curid=1388713" title="Okręg wyborczy Wells">
Okręg wyborczy Wells

Okręg wyborczy Wells powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. Okręg zlikwidowano w 1868 r., ale przywrócono ponownie w 1885 r. jako okręg jednomandatowy. Okręg obejmuje miasto Wells w hrabstwie Somerset.

</doc>
<doc id="1388714" url="https://pl.wikipedia.org/wiki?curid=1388714" title="Robert Sanders, 1. baron Bayford">
Robert Sanders, 1. baron Bayford



</doc>
<doc id="1388717" url="https://pl.wikipedia.org/wiki?curid=1388717" title="Konstantyn I Șerban">
Konstantyn I Șerban

Konstantyn Șerban (rum. "Constantin Șerban"), hospodar wołoski 1654-1658, pretendent do tronu mołdawskiego.
Był nieślubnym synem hospodara wołoskiego Radu Șerbana. Objął tron wołoski po śmierci Mateusza Basaraba, korzystając początkowo z poparcia tzw. semenów (członków oddziałów wojskowych osiedlonych w dobrach bojarskich i klasztornych, których usiłowano zmusić do wypełniania chłopskich powinności). Jednak wkrótce później, obawiając się siły ruchu, nad którym nie potrafił zapanować, uciekł na ziemie tureckie i stąd doprowadził do stłumienia powstania (1655, dzięki pomocy Jerzego Rakoczego II, księcia Siedmiogrodu). W 1658 Porta postanowiła usunąć z tronu Konstantyna, co zostało przeprowadzone mimo próby oporu przy współpracy z Siedmiogrodem.
Mając chwilowo niewielkie szanse na odzyskanie tronu wołoskiego, Konstantyn zwrócił się w stronę Mołdawii. W 1659 ze wsparciem siedmiogrodzkim podjął próbę opanowania tronu mołdawskiego, jednak został odparty przez Tatarów. W następnym roku z kolei podobnie zakończyła się podjęta przez Konstantyna próba opanowania Wołoszczyzny. I wreszcie, w kolejnym roku, 1661 Konstantyn jeszcze raz najechał Mołdawię, pokonując nawet hospodara Stefana Lupu, znowu zostając jednak pokonanym przez Tatarów.
Konstantyn zaznaczył się w historii Bukaresztu. W 1656 podjął budowę cerkwi metropolitarnej św. Konstantyna i św. Heleny, zaś później, w 1658 podpalił miasto w obliczu konieczności jego opuszczenia.

</doc>
<doc id="1388718" url="https://pl.wikipedia.org/wiki?curid=1388718" title="Mistrzostwa Świata w Piłce Ręcznej Kobiet 1957">
Mistrzostwa Świata w Piłce Ręcznej Kobiet 1957

I mistrzostwa świata w piłce ręcznej kobiet w hali rozegrano w 1957 r. w Jugosławii. Pierwszymi mistrzyniami świata zostały Czechosłowaczki.

</doc>
<doc id="1388719" url="https://pl.wikipedia.org/wiki?curid=1388719" title="Frank Bunker Gilbreth">
Frank Bunker Gilbreth

Frank Bunker Gilbreth (ur. 7 lipca 1868, zm. 14 czerwca 1924) – pionier inżynierii humanistycznej. Koncentrował się na mechanice pracy, zwiększaniu wydajności pracy poprzez odpowiednie zorganizowanie miejsca, w którym się pracuje.
Życiorys.
Pierwsze kroki w obszarze zarządzania podjął już w 1885 roku, gdy w drugim dniu praktyk przy kładzeniu cegieł zadał pytanie, dlaczego był uczony kilku różnych metod pracy.
Zainteresował się wyszukiwaniem najlepszej metody do opracowania studiów na temat ruchów elementarnych. Pierwszych prac nad studium ruchów podstawowych podjął się, gdy został zatrudniony w firmie rzemieślniczej Bricklane. Tradycyjna metoda kładzenia cegieł, stosowana od 6 tysięcy lat, opierała się na tych samych ruchach podstawowych, takich jak schylanie się, chodzenie i sięganie. Obciążenie przy ich noszeniu wciąż przyczyniało się do upuszczenia i niszczenia cegieł. Murarz za każdym razem musiał sprawdzić cegłę, aby jak najlepiej ją dopasować przed położeniem. Ważący średnio 102 kg mężczyzna musiał przy każdej cegle schylać się dwukrotnie, zużywając więcej energii, niż przy przenoszeniu 2-kilogramowej cegły. Pierwszy raz pochylał się po cegłę, a następnie po zaprawę. Nadmierne schylanie się było nieodzownym elementem tej pracy i towarzyszyło jej praktycznie nieustannie. W celu wyeliminowania zbędnych ruchów Gilbert opracował specjalne rusztowanie, pozwalające na pobieranie cegieł z zaprawą bez schylania się. Gdy pracownik wchodził na ścianę, ciągnął za dźwignię, która podnosiła całe rusztowanie.
Opatentowane przez Gilberta w 1891 roku rozwiązanie znacznie wsparło układanie cegieł i zaprawy tuż przy budowanej ścianie na niespotykaną dotąd skalę. Dzięki wykorzystaniu analizy Gilberta zredukowano z 18 do 5 ruchów człowieka na cegłę. Liczba położonych cegieł na godzinę wzrosła ze 125 do 350, zwiększając produktywność o przeszło 200%. Najcięższą pracą w tym obszarze było ciągłe pochylanie się, 250 razy w ciągu godziny. Zastosowanie tej nowej metody umożliwiało położenie większej liczby cegieł w pozycji stojącej.
Badania Gilberta są podstawą obecnie stosowanej zasady ekonomiki ruchów elementarnych.

</doc>
<doc id="1388720" url="https://pl.wikipedia.org/wiki?curid=1388720" title="Gerard Gul">
Gerard Gul

Gerard Gul (ur. 27 października 1847 w Egmond aan Zee, zm. 9 lutego 1920 w Utrechcie) − arcybiskup starokatolicki Utrechtu w latach 1892–1920.
Życiorys.
Gerard Gul urodził się jako syn Jana Gula i Angeli Tol. W 1870 roku został wyświęcony na starokatolickiego kapłana. Pracował na parafiach w Amsterdamie, Zaandam i w Utrechcie. W 1886 roku został proboszczem w Hilversum. Jego konsekracja biskupa odbyła się 11 maja 1892 roku w Utrechcie. Abp Gerard Gul 21 listopada 1897 roku w Bernie udzielił ks. Antoniemu Kozłowskiemu z Kościoła Polskokatolickiego w Chicago święceń biskupich wraz z Edwardem Herzogiem z Kościoła Chrześcijańskokatolickiego i Teodorem Weberem z Kościoła Starokatolickiego Niemiec. Był głównym konsekratorem ks. Franciszka Hodura z Polskiego Narodowego Kościoła Katolickiego, któremu to 29 września 1907 roku udzielił sakry biskupiej w Utrechcie, wraz z asystencją bp Jakuba Jana van Thiela z Haarlemu oraz ks. bp Mikołaja Spita z Deventer. 5 października 1909 r. udzielił sakry biskupiej kapłanowi Janowi Marii Michałowi Kowalskiemu. 4 września 1910 r. udzielił w Łowiczu wraz z biskupami Janem Marią Michałem Kowalskim oraz Janem van Thielem z Haarlemu sakry biskupiej mariawickim kapłanom Leonowi Marii Andrzejowi Gołębiowskiemu oraz Romanowi Marii Jakubowi Próchniewskiemu.

</doc>
<doc id="1388722" url="https://pl.wikipedia.org/wiki?curid=1388722" title="Moacir Barbosa Nascimento">
Moacir Barbosa Nascimento



</doc>
<doc id="1388723" url="https://pl.wikipedia.org/wiki?curid=1388723" title="Klemens Pierzchała">
Klemens Pierzchała

Klemens Pierzchała (zm. wrzesień 1357) – biskup płocki w latach 1337-1357, dziekan płocki, prepozyt płockiej kapituły katedralnej w 1325 roku.
Życiorys.
Zanim został wybrany już w 1333 przez kapitułę katedralną na biskupa płockiego był tamtejszym dziekanem i prepozytem. Jednak dopiero około 1337 objął po prekonizacji rządy w diecezji. W czasie swoich długich rządów blisko współpracował z książętami mazowieckimi, powiększył też obszar dóbr kościelnych. Zapewne w 1339 wydał przywilej lokacyjny dla Pułtuska. Był świadkiem w polsko-krzyżackim procesie warszawskim 1339 roku.

</doc>
<doc id="1388724" url="https://pl.wikipedia.org/wiki?curid=1388724" title="Mistrzostwa Świata w Piłce Ręcznej Kobiet 1962">
Mistrzostwa Świata w Piłce Ręcznej Kobiet 1962

II mistrzostwa świata w piłce ręcznej kobiet zostały rozegrane w Rumunii. Mistrzyniami świata zostały gospodynie turnieju.

</doc>
<doc id="1388725" url="https://pl.wikipedia.org/wiki?curid=1388725" title="Moacyr Barbosa">
Moacyr Barbosa



</doc>
<doc id="1388727" url="https://pl.wikipedia.org/wiki?curid=1388727" title="Obwód Radom Armii Krajowej">
Obwód Radom Armii Krajowej

Obwód Radom - jednostka terytorialna Związku Walki Zbrojnej, a następnie Armii Krajowej.
Operowała na terenie powiatu radomskiego i nosiła kryptonimy „Cholewa”, „Ogrody”, „Agawa”, „Marian”.
Razem z Obwodem Kozienice wschodziła w skład Inspektoratu Radomskiego Okręgu Radom-Kielce AK ("Jodła").
Komendanci obwodu.
Komendantami obwodu byli:
Akcja „Burza”.
30 czerwca 1944 Obwód Radom miał w oddziałach pierwszego rzutu 42 plutony pełne i 11 szkieletowych o łącznym stanie 67 oficerów, 72 podchorążych, 425 podoficerów i 2043 szeregowych. Razem 2 607 żołnierzy.
Z kolei w 29 plutonach WSOP miał 1 600 żołnierzy:
Łącznie daje to 4 207 żołnierzy.
Poza plutonami bojowymi i WSOP pozostawało 2 038 osób (w tym 328 kobiet zorganizowanych w Wojskowej Służbie Kobiet).
W sumie więc 30 czerwca 1944 Obwód Radom miał zorganizowanych 6254 żołnierzy (w tym 74 oficerów, 106 podchorążych i 776 podoficerów).

</doc>
<doc id="1388731" url="https://pl.wikipedia.org/wiki?curid=1388731" title="Barbara Merta">
Barbara Merta

Barbara Murawska z domu Merta (ur. 10 stycznia 1976 w Dusznikach-Zdroju) – polska siatkarka, była reprezentantka Polski, uczestniczka mistrzostw Europy w 2001 roku.
Życiorys.
Karierę ligową rozpoczęła w klubie Nike Węgrów. W sezonie 2000/2001 została zawodniczką drużyny Winary Kalisz, zdobywając z nią brązowy medal mistrzostw Polski. Powoływana przez trenera Zbigniewa Krzyżanowskiego do reprezentacji Polski w latach 2001-2002, swój największy sukces międzynarodowy odniosła zdobywając z drużyną 5. miejsce na mistrzostwach Europy w 2001. Wystąpiła w reprezentacji 43 razy. Po zakończeniu sezonu 2002/2003 wyjechała do Grecji, karierę sportową kończyła w Szwajcarii. W czasie gry w Polsce była uważana za czołową środkową bloku. Jej karierę przerywały jednak częste kontuzje.

</doc>
<doc id="1388732" url="https://pl.wikipedia.org/wiki?curid=1388732" title="Düsseldorf-Benrath (przystanek kolejowy)">
Düsseldorf-Benrath (przystanek kolejowy)

Düsseldorf-Benrath – przystanek kolejowy w Düsseldorfie, w kraju związkowym Nadrenia Północna-Westfalia, w Niemczech. Znajdują się tu 2 perony. Według klasyfikacji Deutsche Bahn posiada 4 kategorię.

</doc>
<doc id="1388733" url="https://pl.wikipedia.org/wiki?curid=1388733" title="Moacyr Barbosa Nascimento">
Moacyr Barbosa Nascimento



</doc>
<doc id="1388737" url="https://pl.wikipedia.org/wiki?curid=1388737" title="Joanna Szeszko">
Joanna Szeszko

Joanna Szeszko z d. Jabłońska (ur. 14 czerwca 1974 roku w Ozorkowie) − polska siatkarka grająca na pozycji przyjmującej, a wcześniej środkowej. Była reprezentantka kraju i uczestniczka mistrzostw świata w 2002 roku. Od sezonu 2015/2016 zawodniczka BAS Kombinat Budowlany Białystok
Karierę sportową rozpoczęła w ŁKS-ie Łódź w piątej klasie szkoły podstawowej. W wieku 17 lat zadebiutowała w barwach łódzkiego zespołu w najwyższej klasie rozgrywkowej. Dwa lata później wyjechała do Warszawy na studia i przez pięć kolejnych sezonów reprezentowała na zapleczu ekstraklasy AZS-AWF Warszawa.

</doc>
<doc id="1388738" url="https://pl.wikipedia.org/wiki?curid=1388738" title="Düsseldorf-Bilk (przystanek kolejowy)">
Düsseldorf-Bilk (przystanek kolejowy)

Düsseldorf-Bilk – przystanek kolejowy w Düsseldorfie, w kraju związkowym Nadrenia Północna-Westfalia, w Niemczech. Znajduje się tu 1 peron.

</doc>
<doc id="1388739" url="https://pl.wikipedia.org/wiki?curid=1388739" title="Tadeusz Heftman">
Tadeusz Heftman

Tadeusz Heftman (ur. 9 maja 1906 w Sosnowcu, zm. 1995 w Wielkiej Brytanii) – inżynier radiotechnik, pionier krótkofalarstwa w Polsce; syn adwokata Józefa Eugeniusza Heftmana oraz Anieli Adeli z Bobowskich.
Życiorys.
Absolwent IV Liceum Ogólnokształcącego im. Stanisława Staszica w Sosnowcu (matura 1924/25).
Od młodości przejawiał zdolności konstruktorskie – budował odbiorniki i nadajniki radiowe, a jednocześnie nie wykazywał większego zainteresowania nauką. Uczył się początkowo w domu, od 1925 w prywatnym gimnazjum Karola Araszkiewicza w Sosnowcu, od 1920 w Państwowym Gimnazjum im. S. Staszica (obecnie IV LO) w Sosnowcu. We wrześniu 1925 został przyjęty na Wydział Elektryczny Politechniki Warszawskiej. Od 1929 studiował na politechnice w Grenoble, tam uzyskał dyplom i tytuł inżyniera elektronika.
Na początku 1924 roku w Sosnowcu działała jedna z najstarszych organizacji radioamatorskich w Polsce – "Komitet Szkolenia Młodzieży w Radjotechnice", założona przez jego ojca. 6 grudnia 1925 roku Tadeusz Heftman, używając znaku TPAX, przeprowadził pierwszą potwierdzoną amatorską łączność z radioamatorem holenderskim N0PM. Pół roku później w kwietniu 1926 roku pod tym samym znakiem TPAX przeprowadził pierwszą łączność międzykontynentalną z amerykańskim krótkofalowcem U1AAO. Daty te uznaje się za narodziny polskiego krótkofalarstwa, od tego bowiem czasu następuje jego dynamiczny rozwój; w grudniu 1925 r. powstaje pierwsze na świecie biuro QSL.
Tadeusz Heftaman przed wojną był głównym inżynierem i konstruktorem Warszawskiej Wytwórni Radiotechnicznej AVA, spółki założonej we współpracy ze Sztabem Głównym WP. AVA produkowała m.in. radiostacje lotnicze i morskie, sprzęt radiołączności oraz radiopodsłuchu dla Biura Szyfrów, a także sprzęt łączności m.in. dla Policji i Straży Granicznej. W Wytworni AVA złamano konstrukcję pierwszych wersji (handlowej wersji) niemieckiej maszyny szyfrującej Enigma oraz wyprodukowano polską maszynę szyfrującą, od pierwszych liter nazwisk jej twórców nazwaną LACIDA. Heftman zaprojektował także konspiracyjne radiostacje dla polskiego wywiadu – Oddziału II Sztabu Głównego Naczelnego Dowództwa Wojska Polskiego, typu A1 (AP-1), zwane „pipsztokami”. „Wytwórnia radiotechniczna AVA prawie od czasu swego powstania była głównym dostawcą sprzętu radiowego i specjalnego dla Sztabu Głównego i odegrała znaczną rolę w rozwiązaniu „Enigmy”"."
Po wybuchu wojny zaprojektował dla Sztabu Naczelnego Wodza zespół 16 radiostacji nadawczo – odbiorczych, które służyły do łączności z radiostacjami Armii Krajowej oraz wspierały łączność pomiędzy okręgami AK w okupowanej Polsce.
W listopadzie 1940 r. w Stanmore, na północny zachód od Londynu, zaczęły działać Polskie Wojskowe Warsztaty Radiowe (PWWR, ang. Polish Wireless Research Unit), początkowo jako zaplecze techniczne dla Ośrodka Radio Sztabu Naczelnego Wodza. W Stanmore działała także polska radiostacja „Marta” oraz polska sekcja radiowywiadu. Siedzibą PWWR były baraki przy Gordon Avenue: Instead House oraz Herendile House. Głównym konstruktorem PWWR został pracownik cywilny inż. Heftman. W Stanmore, dzięki współpracy z SOE oraz Oddziałem VI Sztabu Naczelnego Wodza kierował wytwarzaniem zminiaturyzowanych radiostacji własnego pomysłu typu AP.
Do końca 1942 r. wyprodukowano ok. 200 radiostacji. Jeden z pierwszych egzemplarzy zabrał ze sobą gen. Władysław Anders w kwietniu 1942, w podróży z Londynu do Uzbekistanu. Posłużyła m.in. do łączności pomiędzy podlondyńskim Stanmore a Taszkentem. W 1943 wyprodukowano 543 radiostacje, w 1944 aż 1000 radiostacji różnych typów. Co najmniej 600 przekazano brytyjskiemu wywiadowi wojskowemu MI6 oraz SOE, trafiły także do francuskiego Resistance. Około 400 radiostacji zrzucono na potrzeby Armii Krajowej oraz SOE, które dostarczało je ruchom oporu w krajach okupowanych.
W Stanmore produkowano stacje nadawczo-odbiorcze, oznaczone A (AP) oraz B (BP). Miały zwartą konstrukcję, niewielkie rozmiary (280 × 210 × 100 mm) i wagę 6 kg, były solidnie wykonane oraz trudne do wykrycia podczas pracy. Dlatego w 1942 Polskie Wojskowe Warsztaty Radiowe uznano za placówkę wojskową, podporządkowano ją wspólnemu polsko-brytyjskiemu kierownictwu. Dzięki temu otrzymywała przydziały niezbędnych podzespołów.
W aluminiowej skrzynce z odchylaną pokrywą, znajdowały się wszystkie podzespoły i akcesoria oraz instrukcja obsługi. Klucz telegraficzny montowano zwykle na płycie czołowej. Zamiast wskaźników wychyłowych były wskaźniki świetlne: żarówki i neonówki. Radiostacja była zasilana z sieci prądu zmiennego o napięciu 120/220 V, z baterii akumulatorów i przetwornicy wibratorowej, z ręcznego generatora. Stale ją doskonalono, za najlepszy uznaje się model AP-5 o maksymalnym zasięgu do 1500 km. W wersji dla Polaków radiostacja pracowała w zakresie 12–14 MHz, w wersji dla Brytyjczyków (mniejszy zasięg) wystarczał zakres do 8 MHz.

</doc>
<doc id="1388742" url="https://pl.wikipedia.org/wiki?curid=1388742" title="Johan Ludwig Mowinckel">
Johan Ludwig Mowinckel

Johan Ludwig Mowinckel (ur. 22 października 1870 w Bergen, zm. 30 września 1943 w Nowym Jorku) – norweski polityk.
Dwukrotnie zajmował stanowisko burmistrza Bergen (1902–1906, 1911–1913). W latach 1906–1909, 1913–1918 i od 1922 do śmierci był członkiem Stortingu. Trzy razy pełnił funkcję premiera Norwegii (1924–1926, 1928–1931 oraz 1933–1935). Od 1927 do 1940 był przewodniczącym partii Venstre.

</doc>
<doc id="1388743" url="https://pl.wikipedia.org/wiki?curid=1388743" title="Düsseldorf-Eller (stacja kolejowa)">
Düsseldorf-Eller (stacja kolejowa)

Düsseldorf-Eller – stacja kolejowa w Düsseldorfie, w kraju związkowym Nadrenia Północna-Westfalia, w Niemczech. Znajduje się tu 1 peron. Według klasyfikacji Deutsche Bahn posiada 5 kategorię.

</doc>
<doc id="1388744" url="https://pl.wikipedia.org/wiki?curid=1388744" title="Aapravasi Ghat">
Aapravasi Ghat

Aapravasi Ghat – zespół budynków w Port Louis na Mauritiusie, wpisany na listę światowego dziedzictwa UNESCO. Stanowi pozostałość po dawnym centrum recepcyjnym dla przybywających na wyspę imigrantów zarobkowych z Indii. Kompleks rozpoczął swą działalność w 1849, do dziś zachowało się zaś ok. 15% jego budynków, wśród nich brama główna, dawny szpital i część zabudowań przeznaczonych na mieszkania dla nowo przybyłych. 
Międzynarodowa Rada Ochrony Zabytków i Miejsc Historycznych negatywnie zaopiniowała wniosek o wpisanie Aapravasi Ghat na listę UNESCO, argumentując, iż w latach 90. XX wieku w architekturze kompleksu wprowadzono zbyt duże zmiany (przede wszystkim przez różne dobudówki). Komitet Światowego Dziedzictwa UNESCO zajął jednak odmienne stanowisko i na swej 30. sesji w roku 2006 wpisał obiekt na listę.

</doc>
<doc id="1388745" url="https://pl.wikipedia.org/wiki?curid=1388745" title="Frank Gilbreth">
Frank Gilbreth



</doc>
<doc id="1388746" url="https://pl.wikipedia.org/wiki?curid=1388746" title="Luis Izzeta">
Luis Izzeta

Luis Izzeta (Lucas M. Izzeta)- piłkarz argentyński, napastnik.
Jako piłkarz klubu Defensores de Belgrano Buenos Aires był w kadrze reprezentacji Argentyny w finałach mistrzostw świata w 1934 roku, gdzie Argentyna odpadła już w pierwszej rundzie. Nie zagrał w jedynym meczu ze Szwecją.

</doc>
<doc id="1388748" url="https://pl.wikipedia.org/wiki?curid=1388748" title="Mistrzostwa Europy w Piłce Nożnej 2008/Finał">
Mistrzostwa Europy w Piłce Nożnej 2008/Finał

Finał Mistrzostw Europy w Piłce Nożnej 2008 to mecz, który odbył się 29 czerwca 2008 roku na stadionie Ernsta Happela w Wiedniu. Spotkanie to miało wyłonić zwycięzcę Mistrzostw Europy 2008. Na boisku spotkały się drużyny z Niemiec i Hiszpanii. Mecz wygrała reprezentacja Hiszpanii po bramce Fernando Torresa w 33. minucie meczu. Hiszpanie jako drudzy w historii turnieju wygrali wszystkie mecze w fazie grupowej oraz zwyciężyli w finale, wcześniej udało się to w 1984 roku drużynie Francji.
Ceremonię zamknięcia przygotowało 400 artystów, wliczając hiszpańskiego piosenkarza Enrique Iglesiasa, który wykonał oficjalną piosenkę turnieju "Can You Hear Me".
Transmisję meczu finałowego w telewizji Polsat obejrzało 8,3 mln widzów. W Hiszpanii i Niemczech finał Euro 2008 oglądało ok. 45 mln widzów.
Szczegóły meczu.
MISTRZ EUROPY 2008
HISZPANIA DRUGI TYTUŁ 

</doc>
<doc id="1388749" url="https://pl.wikipedia.org/wiki?curid=1388749" title="Obwód Jędrzejów Armii Krajowej">
Obwód Jędrzejów Armii Krajowej

Obwód Jędrzejów - jednostka terytorialna Związku Walki Zbrojnej, a następnie Armii Krajowej. 
Operowała na terenie powiatu jędrzejowskiego i nosiła kryptonimy „Błota”, „Torfowiska”, „Łata”, „Wrzesień”, „Irys” i „Daniel”.
Wraz z Obwodem Kielce AK i Obwodem Busko AK wchodził w skład Inspektoratu Kieleckiego Okręgu Radom-Kielce ("Jodła").
W jego skład wchodził Podobwód Wodzisław AK.
Historia obwodu.
14 lutego 1941 r. komendantem jędrzejowskiego Obwodu AK mianowany został Stefan Gądzio. Jego pierwszym ważniejszym rozporządzeniem był rozkaz do komendantów placówek z początku maja 1942 r. o utworzeniu oddziałów dywersyjnych.
Z początkiem maja 1943 "Kos" awansował na stopień majora. W tym czasie wydał rozkaz likwidacji hitlerowskiego oprawcy Helmuta Kappa. Rozkaz ten przekazano dwom grupom AK z terenu Jędrzejowa. Pierwszą z nich był patrol dywersyjny grupy dowodzonej przez Hieronima Piaseckiego. Druga grupa składała się z trzech trzyosobowych sekcji likwidacyjnych. Obie grupy dążyły do opracowania zamachu.
31 stycznia 1944 Obwód Jędrzejów liczył 22 plutony bojowe i bliżej nieokreśloną liczbę plutonów WSOP.

</doc>
<doc id="1388750" url="https://pl.wikipedia.org/wiki?curid=1388750" title="Düsseldorf-Eller Süd">
Düsseldorf-Eller Süd

Düsseldorf-Eller Süd – przystanek kolejowy w Düsseldorfie, w kraju związkowym Nadrenia Północna-Westfalia, w Niemczech. Znajduje się tu 1 peron.

</doc>
<doc id="1388755" url="https://pl.wikipedia.org/wiki?curid=1388755" title="Wielka Rewolucja Francuska">
Wielka Rewolucja Francuska



</doc>
<doc id="1388757" url="https://pl.wikipedia.org/wiki?curid=1388757" title="Düsseldorf-Flingern">
Düsseldorf-Flingern

Düsseldorf-Flingern – przystanek kolejowy w Düsseldorfie, w kraju związkowym Nadrenia Północna-Westfalia, w Niemczech. Znajduje się tu 1 peron. Według klasyfikacji Deutsche Bahn posiada 4 kategorię.

</doc>
<doc id="1388759" url="https://pl.wikipedia.org/wiki?curid=1388759" title="Kościół w Radomiu">
Kościół w Radomiu

Kościół w Radomiu – protestancki związek wyznaniowy założony w 1994 w Radomiu, należy on do nurtu ewangelikalnego-lokalnego.
Związek jest wpisany do rejestru kościołów i innych związków wyznaniowych pod poz. 87. Starszym Kościoła jest Ludwik Bryła.

</doc>
<doc id="1388775" url="https://pl.wikipedia.org/wiki?curid=1388775" title="Düsseldorf-Garath (przystanek kolejowy)">
Düsseldorf-Garath (przystanek kolejowy)

Düsseldorf-Garath – przystanek kolejowy w Düsseldorfie, w kraju związkowym Nadrenia Północna-Westfalia, w Niemczech. Znajduje się tu 1 peron. Według klasyfikacji Deutsche Bahn posiada 4 kategorię.

</doc>
<doc id="1388776" url="https://pl.wikipedia.org/wiki?curid=1388776" title="Robert Rich (2. hrabia Warwick)">
Robert Rich (2. hrabia Warwick)

Robert Rich Warwick (ur. 5 czerwca 1587, zm. 19 kwietnia 1658) - angielski lord, Hrabia Warwick, purytanin, admirał floty angielskiej. 
Robert Rich Warwick był członkiem Izby Lordów i posłem do Długiego Parlamentu. Był armatorem handlującym niewolnikami, popierał plany kolonizacyjne Anglii. W 1642 roku został mianowany przez parlament admirałem i dowódcą floty angielskiej, którą to przeciągnął na stronę Długiego Parlamentu. Od 1643 roku piastował urząd przewodniczącego rządowej komisji do spraw kolonii. 
Na początku XVI wieku wraz z Thomasem Wernerem był udziałowcem w "Company of Gentelmen of the City of London to explore the Amazon" oraz innych kompanii: Kompanii Gwinejskiej, Kompanii Wirginii, spółki "Council of New England" i prezesem Kompanii Bermudzkiej. Od początku swojej kariery związany był z purytaninem Johnem Pyma, którego w 1629 roku przekonał do założenia purytańskiej kolonii na Morzu Karaibskim, na wyspach Old Providence (Santa Catalina) i San Andres, w pobliżu Wybrzeża Moskitów w Nikaragui. W 1630 roku założył Kompanię "Providence Island Company" przez którą wysłał na wyspy kpt. Elfritha ustanawiając go gubernatorem wysp. Ten założył osadę new Westminister i fort Warwick. 

</doc>
<doc id="1388777" url="https://pl.wikipedia.org/wiki?curid=1388777" title="Robert Rich Warwick">
Robert Rich Warwick



</doc>
<doc id="1388778" url="https://pl.wikipedia.org/wiki?curid=1388778" title="Molo w Kołobrzegu">
Molo w Kołobrzegu

Molo w Kołobrzegu – żelbetowe molo w Polsce, w Dzielnicy Uzdrowiskowej Kołobrzegu. Zlokalizowane jest na przedłużeniu ulicy Mickiewicza, przy sanatorium Bałtyk i bulwarze Jana Szymańskiego, w pobliżu Parku im. Stefana Żeromskiego (zdrojowego).
Pierwszy pomost, usytuowany przy sanatorium Strandschloß (Zamek Plażowy, Pałac Nadbrzeżny) został zbudowany w 1881. Była to konstrukcja drewniana, w kształcie litery "T", mająca około stu metrów długości. Na jej końcu znajdowała się przystań dla małych żaglowców. Historyczne molo zostało zniszczone w czasie II wojny światowej.
Współcześnie istniejące molo zostało oficjalnie otwarte 19 czerwca 1971. Konstrukcja ma długość 220 metrów i szerokość 9 metrów, a pomost spacerowy znajduje się około 4,5 metra nad poziomem morza. Na końcu pomostu znajduje się dwupoziomowa głowica, która może być wykorzystana jako przystań dla małych statków wycieczkowych.
W 2014 przeprowadzono generalny remont obiektu wartości 3 mln zł (otwarcie nastąpiło 27 listopada 2014). W trakcie remontu założono m.in. iluminację świetlną obiektu.

</doc>
<doc id="1388782" url="https://pl.wikipedia.org/wiki?curid=1388782" title="Mistrzostwa Świata w Piłce Ręcznej Kobiet 1965">
Mistrzostwa Świata w Piłce Ręcznej Kobiet 1965

III mistrzostwa świata w piłce ręcznej kobiet rozegrano w RFN. W turnieju żadnej porażki nie doznała drużyna Węgier i 13 listopada 1965 r. zdobyła tytuł mistrzowski.

</doc>
<doc id="1388783" url="https://pl.wikipedia.org/wiki?curid=1388783" title="Chmielewo (Brożówka)">
Chmielewo (Brożówka)

Chmielewo (niem. "Hopfenthal") – osada wsi Brożówka w Polsce, położona w województwie warmińsko-mazurskim, w powiecie giżyckim, w gminie Kruklanki.
W latach 1975–1998 osada należała administracyjnie do województwa suwalskiego.
Nazwa.
28 marca 1949 r. ustalono urzędową polską nazwę miejscowości – Chmielewo, określając drugi przypadek jako Chmielewa, a przymiotnik – chmielewski.

</doc>
<doc id="1388785" url="https://pl.wikipedia.org/wiki?curid=1388785" title="Diablo III">
Diablo III

Diablo III – trzecia odsłona fabularnej gry akcji (hack'n'slash) z serii "Diablo". Została wydana 15 maja 2012 na platformy Microsoft Windows, OS X, a 3 września 2013 na konsole PlayStation 3 oraz Xbox 360. 19 sierpnia 2014 pojawiły się również wersje na konsole ósmej generacji – PlayStation 4, Xbox One i Nintendo Switch .
Fabuła.
Akcja gry toczy się dwadzieścia lat po wydarzeniach znanych z "Diablo II". Ludzie zapomnieli o wydarzeniach z przeszłości. Mefisto, Diablo i Baal zostali pokonani, ale Kamień Świata, który chronił Sanktuarium przed siłami zarówno niebios, jak i piekieł, został zniszczony. Gdy Deckard Cain powraca do ruin katedry w Tristram, tajemnicza kometa spada z nieba w to samo miejsce, gdzie niegdyś pojawił się Diablo, co po raz kolejny obudziło armie demonów. Okazuje się, że kometą jest człowiek, były archanioł z królestwa niebios – Tyrael. Informuje on protagonistę, że nadciąga niebezpieczeństwo. Ostatni władcy piekieł, Belial i Azmodan, szykują inwazję na świat. Celem gracza jest zdobycie Czarnego Kamienia Dusz, dzięki któremu wszyscy władcy demonów zostaną uwięzieni w jednym ciele, a następnie unicestwieni.
Rozgrywka.
Postacie.
W "Diablo III" można wcielić się w jedną z siedmiu postaci:
Produkcja.
Produkcja gry została oficjalnie zapowiedziana 28 czerwca 2008 roku przez prezesa firmy Blizzard Entertainment Michaela Morhaime'a podczas Blizzard Worldwide Invitational 2008 w Paryżu. Kilka miesięcy później podczas imprezy BlizzCon 2008 udostępniono na ponad stu komputerach grywalną wersję gry.
20 września 2011 roku oficjalnie rozpoczęły się zamknięte beta testy gry "Diablo III".
15 marca 2012 roku firma Blizzard Entertainment podała na stronach internetowych serwisu Battle.NET, że "Diablo III" jest dostępne do pobrania z serwisu Battle.NET. Dostęp do środowiska gry rozpoczął się 15 maja 2012 roku.
28 kwietnia 2012 roku został opublikowany pierwszy spot reklamowy gry.
Soundtrack.
"Diablo III Collector’s Edition Soundtrack" to oficjalna ścieżka dźwiękowa z gry, skomponowana przez Russella Browera, Dereka Duke’a, Glenna Stafforda, Josepha Lawrence’a, Neala Acree. Album został wydany 15 maja 2012 roku przez Blizzard Entertainment.
Polski dubbing.
Źródło i lista pozostałych postaci:
Odbiór gry.
Do końca 2012 roku sprzedano ponad 12 milionów egzemplarzy gry. W czerwcu 2014 roku poinformowano, że sprzedano łącznie 20 milionów egzemplarzy podstawowej wersji gry oraz dodatku "". Rok później poinformowano, że do czerwca 2015 sprzedano ponad 30 milionów kopii gry, przy czym wkład mieli również gracze z Chin. Natomiast 250 tys. egzemplarzy gry sprzedano w Polsce. 3 listopada 2015 poinformowano, że w Chinach sprzedano 2 mln sztuk "Diablo III". Pomimo dużego sukcesu, na wniosek Chińskiego Ministerstwa Kultury gra została poddana cenzurze z powodu dużej ilości przemocy, krwi i eksponowania ran. W związku z tym zmodyfikowano modele postaci tak, aby dostosować je do postawionych wymogów.
Gra zajęła czwarte miejsce na liście 25 najlepszych gier hack and slash według serwisu Gry-Online.

</doc>
<doc id="1388791" url="https://pl.wikipedia.org/wiki?curid=1388791" title="Brzynka">
Brzynka

Brzynka ("Kąty") – potok, prawy dopływ Dunajca o długości 6,51 km.
Potok płynie w Beskidzie Sądeckim. Jego źródło znajduje się na północno-wschodnim stoku Koziarza, na wysokości ok. 820 m n.p.m. Stąd potok płynie na północ, pomiędzy głównym grzbietem Pasma Radziejowej (na zachodzie), a bocznym grzbietem odbiegającym z Koziarza na wschód (na wschodzie). Na wschód od szczytu Okrąglicy Północnej skręca w kierunku wschodnim i przepływa przez miejscowość Brzyna. Dolinę na tym odcinku ograniczają: od północy odgałęziający się od Cebulówki grzbiet Kobylicy, natomiast od południa – wspomniany już grzbiet odchodzący z Koziarza oraz jego boczne odnogi. We wschodniej części Brzyny (ok. 333 m n.p.m.) potok uchodzi do Dunajca poniżej mostu z Jazowska do Obidzy.
Wzdłuż dolnej części potoku prowadzi droga lokalna z Obidzy przez Brzynę na Cebulówkę.

</doc>
<doc id="1388792" url="https://pl.wikipedia.org/wiki?curid=1388792" title="Belwederczycy">
Belwederczycy

Belwederczycy – grupa spiskowców, członków Sprzysiężenia Wysockiego, która 29 listopada 1830 zaatakowała Belweder, rozpoczynając powstanie listopadowe.
Pomysł zamachu na wielkiego księcia Konstantego pojawił się w planach spiskowców na długo przed wybuchem powstania listopadowego, już na początku działalności Sprzysiężenia Podchorążych. Wielki książę prowadził stabilny i zaplanowany tryb życia, jego wysokie oczekiwania wobec oficerów polskich, wprowadzenie żelaznej dyscypliny i bezwzględne zwalczanie organizacji spiskowych i oznak niezadowolenia sprawiły, że był postacią niepopularną w Królestwie Kongresowym.
W skład oddziału belwederczyków według planów miało wchodzić od 30 do 50 osób, ostatecznie w akcji pod Belwederem wzięło udział osiemnastu. "Oddział zemsty narodowej" był podzielony na grupę frontową i ogrodową, w skład których wchodzili:
Zdecydowana większość z nich była absolwentami uniwersytetów lub studentami, kilku pozostałych było wojskowymi, głównie podchorążymi i oficerami w stopniu porucznika. Pierwotny plan przewidywał porwanie w. ks. Konstantego, ale na skutek mniejszej liczby spiskowców Nabielak zdecydował o próbie zamachu. Słaba znajomość pomieszczeń Belwederu sprawiła, że plan zamachu na Konstantego nie powiódł się. W czasie ataku zginęły 2-4 osoby, a kolejne 5 odniosło rany.
W czasie powstania listopadowego wielu belwederczyków dołączyło do oddziałów ochotniczych. Odznaczyli się w boju, mianowani na stopnie oficerskie, m.in. Seweryn Goszczyński i Leonard Rettel (kapitanowie), Walenty Nasierowski (porucznik). Po powstaniu listopadowym wielu belwederczyków opuściło kraj i działało na Wielkiej Emigracji.

</doc>
<doc id="1388793" url="https://pl.wikipedia.org/wiki?curid=1388793" title="Frost/Nixon (film)">
Frost/Nixon (film)

 Frost/Nixon – film Rona Howarda, oparty na sztuce o tym samym tytule napisanej przez Petera Morgana. Ekranizacja wyprodukowana przez Briana Grazera z Imagine Entertainment oraz Tima Bevana i Erica Fellnera z Working Title Films dla Universal Pictures, miała swoją premierę 5 grudnia 2008 roku na świecie, a 26 grudnia w Australii. Zdjęcia do filmu rozpoczęto 27 sierpnia 2007 roku. Film był kręcony w Hollywood (Los Angeles), Huntington Beach, San Clemente (USA) i Yorba Linda (stan Kalifornia).
Opis fabuły.
Fabuła filmu skupia się wokół serii wywiadów z roku 1977 popularnego prezentera i dziennikarza Davida Frosta z Richardem Nixonem po aferze Watergate oraz rezygnacji Nixona z funkcji prezydenta. Wywiady te przyciągają uwagę rekordowej liczby widzów, których zastanawia, czy Frost zdoła uzyskać przeprosiny od człowieka, który ponosi odpowiedzialność za aferę paraliżującą amerykańskie życie publiczne.
Obsada.
i inni
Premiera.
Premiera filmu odbyła się 15 października 2008 roku, na rozpoczęciu 52. Festiwalu Filmowego w Londynie. 5 grudnia 2008 r. film był wyświetlany w wybranych miejscach w USA, przed ogólnoświatową premierą. Ogólna premiera odbyła się 9 stycznia 2009.

</doc>
<doc id="1388797" url="https://pl.wikipedia.org/wiki?curid=1388797" title="Choroba Hortona">
Choroba Hortona



</doc>
<doc id="1388800" url="https://pl.wikipedia.org/wiki?curid=1388800" title="Ugo Betti">
Ugo Betti

Ugo Betti (ur. 4 lutego 1892 w Camerino, zm. 9 czerwca 1953 w Rzymie) – włoski pisarz i poeta, tworzył głównie dramaty o problematyce moralnej, a także poezje refleksyjne i opowiadania.

</doc>
<doc id="1388802" url="https://pl.wikipedia.org/wiki?curid=1388802" title="Camp Evans">
Camp Evans

Camp Evans w New Jersey jest dawną bazą wojskową połączoną z Fortem Monmouth. Położona w Wall Township, chociaż często twierdzi się, że zlokalizowana jest w Belmar. Obiekt góruje nad rzeką Shark River.
Camp Evans nazwany od imienia ppłk. Paula Wesleya Evansa z Korpusu Łączności, który pracował przy rozwoju bezprzewodowej transmisji i radaru wojskowego w Belmar Station na początku XX stulecia. Po I wojnie światowej Evans został oddelegowany do Strefy Kanału Panamskiego jako oficer łączności (Signal Officer).

</doc>
<doc id="1388803" url="https://pl.wikipedia.org/wiki?curid=1388803" title="Cmentarz wojenny AK Podobwód &quot;Morwa&quot;">
Cmentarz wojenny AK Podobwód &quot;Morwa&quot;



</doc>
<doc id="1388805" url="https://pl.wikipedia.org/wiki?curid=1388805" title="Podobwód Skarżysko-Kamienna Armii Krajowej">
Podobwód Skarżysko-Kamienna Armii Krajowej

Podobwód Skarżysko-Kamienna – jednostka partyzancka Związku Walki Zbrojnej, a następnie Armii Krajowej. Operowała na terenie Skarżyska-Kamiennej i nosiła kryptonim „Morwa”.
Podobwód Skarżysko-Kamienna AK wchodził w skład Okręgu Radom-Kielce („Jodła”), a jego pierwszym dowódcą był por. Stanisław Ciaś.
Na stoku Góry Skarbowej znajduje się cmentarz wojenny Podobwodu Skarżysko-Kamienna AK.
W 1984 w kościele pw. Najświętszego Serca Jezusowego w Skarżysku-Kamiennej odsłonięto tablicę pamiątkową ku czci żołnierzy AK podobwodu „Morwa”, którzy polegli w latach 1939–1945.

</doc>
<doc id="1388807" url="https://pl.wikipedia.org/wiki?curid=1388807" title="Wiesław Gałązka">
Wiesław Gałązka

Wiesław Gałązka (ur. 26 kwietnia 1953) – dziennikarz i publicysta, konsultant i doradca polityczny, nauczyciel akademicki. Autor książek i licznych publikacji prasowych oraz komentarzy telewizyjnych i radiowych na temat komunikacji społecznej i politycznej, public relations, reklamy, etyki dziennikarskiej oraz kreacji wizerunku publicznego i medialnego.
Kariera zawodowa.
Absolwent liceum Ogólnokształcącego w Lądku Zdroju, gdzie mieszkał w latach 1953-1973. Ukończył studia na Wydziale Prawa i Administracji Uniwersytetu Wrocławskiego. Podczas studiów aktywnie uczestniczył w działalności społecznej i sporcie. Pracę w mediach zaczął w 1978 roku. Był reporterem, prezenterem i publicystą w Rozgłośni Polskiego Radia we Wrocławiu. Następnie drukarzem i projektantem w prywatnej firmie reklamowej.
Po 1989 roku na krótko powrócił do pracy dziennikarskiej w różnych redakcjach prasowych, współtworzył także jedno z pierwszych polskich czasopism poświęconych problematyce komunikacji marketingowej "Aida Media – Praktyka i teoria reklamy". Przez kolejne 10 lat był copywriterem i dyrektorem kreatywnym w agencjach i firmach reklamowych.
Od 2000 roku jako publicysta współpracuje z wieloma redakcjami prasowymi i portalami internetowymi. Jest nauczycielem akademickim – pracuje na Wydziale Dziennikarstwa i Komunikacji Społecznej Dolnośląskiej Szkoły Wyższej. Prowadzi również zajęcia na Uniwersytecie Wrocławskim i innych uczelniach. Pracuje także jako ekspert oraz doradca polityczny i wizerunkowy. Jest konsultantem różnych ugrupowań i sztabów wyborczych.
Członek Stowarzyszenia Dziennikarzy RP i Akademii Ekspertów Public Relations. Posiada swoje biogramy w encyklopedycznym wydawnictwie "Pionierzy i Tytani Polskiej Reklamy" oraz "Leksykonie ludzi ZSP".

</doc>
<doc id="1388808" url="https://pl.wikipedia.org/wiki?curid=1388808" title="Zbigniew Franiak">
Zbigniew Franiak

Zbigniew Franiak (ur. 18 czerwca 1948 w Poznaniu) – polski piłkarz i trener, grał na pozycji napastnika i pomocnika. 
Kariera piłkarska.
Karierę młodzieżową rozpoczął w Lechu Poznań, a swój debiut w pierwszej drużynie zaliczył 6 listopada 1966 w meczu przeciwko Zagłębiu Sosnowiec w Pucharze Polski. W 1968 przeniósł się do drużyny Grunwaldu Poznań, a dwa lata później powrócił do Lecha i razem z tym zespołem zaliczył awans do Ekstraklasy z III ligi. W 1974 przeniósł się na rok do lokalnego rywala – Warty, a następnie jeszcze przez rok bronił barw Lecha. Od 1977 grał w Orkanie Sokołowo, gdzie zakończył karierę w 1980. W pierwszej lidze zaliczył 12 występów.
Kariera trenerska.
Po zakończeniu kariery piłkarskiej zajął się działalnością trenerską. Prowadził m.in.: Luboński FC, Jarotę Jarocin i dwukrotnie Lecha Poznań – sezon 1995/1996 i jeden mecz w 2000. Ostatnio trenował TS Dopiewo.
Linki zewnętrzne.
Profil w bazie footballdatabase.eu

</doc>
<doc id="1388812" url="https://pl.wikipedia.org/wiki?curid=1388812" title="Tunel pieszy w Greenwich">
Tunel pieszy w Greenwich

Tunel pieszy w Greenwich (ang. "Greenwich foot tunnel") leży pod Tamizą i łączy londyńskie dzielnice: Greenwich od strony południowej oraz Tower Hamlets od strony północnej. Tunel został zaprojektowany przez inżyniera sir Alexandra Binnie’go i zbudowany przez przedsiębiorstwo John Cochrane &amp; Co. Projektowanie tunelu rozpoczęto w czerwcu roku 1899, otwarto go natomiast 4 sierpnia roku 1902.
Tunel zastąpił drogie i czasami niepewne połączenie promowe i miał być przeznaczony dla pracowników doków i stoczni mieszkających po południowej stronie rzeki a pracujących na położonej po stronie północnej Isle of Dogs.
Szyby wejściowe po obu stronach zostały przykryte szklanymi kopułami a w ich wnętrzu znalazły się windy (zainstalowane w roku 1904, zmodernizowane w 1992) i spiralne klatki schodowe dające pieszym dojście do spadzistego, wyłożonego kafelkami tunelu. Sam tunel, wykonany z lanego żelaza miał 370,2 m długości, 3 m średnicy i położony był 15,2 m pod wodą. Żelazne pierścienie połączone betonem zostały wyłożone około 200 000 kafelków. Północny koniec tunelu został zniszczony przez bomby w czasie II wojny światowej a jego naprawa wymagała instalacji grubych stalowo-betonowych pierścieni, co znacznie zmniejszyło średnicę tunelu na długości kilkunastu metrów.
Tunel jest wygodnym połączeniem pomiędzy centrum Greenwich po stronie południowej (wejście położone jest blisko słynnego XIX wiecznego klipra herbacianego Cutty Sark) a Island Gardens po stronie północnej, parkiem położonym na południowym końcu Isle of Dogs, skąd rozpościera się doskonały widok na dawny Greenwich Hospital, Queen’s House oraz Królewskie Obserwatorium Astronomiczne. Dzięki głębokiemu położeniu w tunelu jest chłodno nawet podczas upalnych dni.
Tunel uznawany jest za drogę publiczną, przez co otwarty jest 24 godziny na dobę. Windy są natomiast czynne tylko w godzinach 7:00-19:00 od poniedziałku do soboty, 10:00-17:30 w niedziele, a w czasie pierwszego i drugiego dnia świąt Bożego Narodzenia nie działają w ogóle. Brak odpowiedniej liczby pracowników i innego rodzaju problemy powodują jednak, że windy są często niedostępne nawet w godzinach ich pracy. W takim wypadku, jeśli ktoś nie może korzystać ze schodów, zalecane jest połączenie kolejki DLR między stacjami Island Gardens a Cutty Sark.
Tunel pieszy w Greenwich jest również częścią trasy numer 1 brytyjskiej narodowej sieci rowerowej, która łączy Inverness i Dover. Podczas korzystania z tunelu rowerzyści muszą jednak zsiąść z roweru i przeprowadzić go przez cały tunel.

</doc>
<doc id="1388814" url="https://pl.wikipedia.org/wiki?curid=1388814" title="’Allo ’Allo! (seria 5)">
’Allo ’Allo! (seria 5)

Seria piąta "’Allo ’Allo!" była po raz pierwszy emitowana od 3 września 1988 do 25 lutego 1989 na antenie BBC One. Liczy aż 26 odcinków, co stanowi nie tylko rekord w historii "’Allo ’Allo!", ale również jedną z największych liczb wśród wszystkich brytyjskich seriali komediowych. Seria była współfinansowana przez jednego z amerykańskich nadawców telewizyjnych, który chciał zaszczepić serial na tamtejszym rynku. Dlatego znacznie zwiększono liczbę odcinków, skracając je jednocześnie do ok. 25 minut (we wcześniejszych odsłonach standardem było ok. 30 minut). W ten sposób powstało coś, co swoimi parametrami znacznie bardziej przypomina „sezon” serialu amerykańskiego, niż charakterystyczne dla brytyjskich sitcomów serie po 6-10 odcinków. Ostatecznie inwestor amerykański wycofał się ze swych planów już po nakręceniu całego materiału i do podboju Ameryki nie doszło.
Spośród 26 odcinków tej serii, 24 napisali twórcy serialu, Jeremy Lloyd i David Croft. Po jednym epizodzie stworzyły też duety John Chapman i Ian Davidson oraz Ronald Wolfe i Ronald Chesney. Reżyserowali David Croft (odc. 1), Martin Dennis (odc. 2-6 i 13-19), Susan Belbin (odc. 7-12) oraz Richard Boden (odc. 20-26).
Obsada.
Główna obsada serialu, w porównaniu z serią 4, nie uległa poważniejszym zmianom i przedstawiała się następująco:
Wśród powracających regularnie postaci w serii 5 debiutują dwie liderki Komunistycznego Ruchu Oporu: Denise Laroque (w tej roli Moira Foot) oraz Louise (Carole Ashby).
Fabuła.
Odcinek 1.
Porucznik Gruber nie może znieść kapitana Bertorellego, z którym dzieli pokój w kwaterach oficerskich na zamku. W efekcie włoski oficer zajmuje jeden z pokojów na piętrze kawiarni. Michelle ma nowy plan, który zakłada sfotografowanie niemieckich planów inwazji na Anglię. Aby zdobyć film do aparatu, Yvette zgadza się pozować pułkownikowi. Tymczasem przebrany za niemiecką żołnierkę René trafia do lochu podczas próby oswobodzenia stamtąd Herr Flicka.
Odcinek 2.
Ruch oporu dostarcza szpiegowski aparat fotograficzny, przy którego pomocy René ma zrobić zdjęcia ukrytych w zamkowym sejfie niemieckich planów. Szukając sejfu, René niechcący trafia do pokoju zażywającego właśnie kąpieli porucznika Grubera, co ten usiłuje obrócić w erotyczną schadzkę. Właściciela kawiarni ratuje brytyjski nalot.
Odcinek 3.
Monsieur Alphonse opowiada Edith o tym, jak niewiernym mężem jest René. Generał von Klinkerhoffen postanawia zjeść uroczystą kolację z Helgą. Herr Flick i von Smallhausen wkradają się na nią w przebraniu muzyków, aby zweryfikować swoją tezę o przygotowywanym przez generała zamachu na Hitlera. Michele postanawia wrzucić do pokoju Grubera świece dymne, aby pod ich osłoną przebrani za strażaków René i LeClerc mogli dostać się do sejfu. Konspiratorzy mylą jednak kominy i świeca trafia do salonu generała.
Odcinek 4.
Po wysadzeniu sejfu w pokoju porucznika okazuje się, że wprawdzie nie było tam planów inwazji, ale za to znalazły się oryginały obu zaginionych w poprzedniej serii obrazów: "Upadłej Madonny z wielkim cycem" Van Klompa i "Rozbitej wazy z wielkimi słonecznikami" van Gogha. Gruber ukrył je tam na polecenie generała. René i LeClerc zabierają obrazy i w przebraniu niemieckich oficerów opuszczają zamek. Zostają jednak pojmani przez Komunistyczny Ruch Oporu. Wolą nie ujawniać swej prawdziwej tożsamości, bojąc się rozstrzelania pod zarzutem kolaboracji z Niemcami.
Odcinek 5.
Denise, przywódczyni Komunistycznego Ruchu Oporu, odkrywa, że torturowany przez nią niemiecki oficer to w rzeczywistości jej miłość z dzieciństwa, René Artois. Postanawia opanować wkrótce lokalny kościół, a następnie pobrać się z René. Tymczasem uwalnia go, aby mógł przygotować się do uroczystości. Niepocieszony właściciel kawiarni mówi o wszystkim żonie. Tymczasem Yvette mylnie sądzi, że to ją René chce pojąć za nową żonę.
Odcinek 6.
Kelnerki z Cafe René obmyślają plan uratowania swego szefa przed niechcianym ślubem – prawdziwego księdza ma zastąpić oficer Crabtree. Własny plan ma Edith, która chce sekretnie zająć miejsce panny młodej. Tymczasem pułkownik powierza Gruberowi misję odnalezienia obrazów. Nie wie, że René zostawił je w tartaku stanowiącym kryjówkę komunistek.
Odcinek 7.
Do ślubu nie dochodzi, ale Denise udaje się uciec z niewoli progaullistowskiego Ruchu Oporu (kierowanego przez Michelle). René w obawie o swoje życie przebiera się za własnego ojca. Pułkownik, chcąc dowiedzieć się, gdzie są obrazy, przydziela mu dyskretną obstawę w postaci Helgi i Grubera, przebranych za prostytutkę i jej sutenera. Mimo to René znów wpada w ręce Denise. Ta poprzysięga zemstę na Edith i kelnerkach, które wini za zniweczenie ślubu.
Odcinek 8.
Komunistki zwalniają René, a pułkownik dowiaduje się, że obrazy są w ich kryjówce. Postanawia zatem przeprowadzić na nią szturm, używając do tego oddziału Włochów pod dowództwem kapitana Bertorellego. Von Klinkerhoffen planuje w swoim zamku konferencję niemieckich generałów poświęconą planom inwazji na Anglię. Kawiarnia René ma zapewnić obsługę gastronomiczną spotkania, a on sam otrzymuje zadanie sfotografowania tajnych map.
Odcinek 9.
René otrzymuje wyjątkowo przemyślne urządzenie, fartuch kelnerski z podnoszącą się przednią częścią, pod którą ukryty jest aparat fotograficzny. Londyn przekazuje informację, że jeden z obecnych na konferencji generałów to francuski kolaborant, którego należy zabić. Próbując to zrobić, Mimi doprowadza do jego paraliżu. Aby Niemcy niczego nie odkryli, jego miejsce na konferencji zajmuje przebrany Crabtree. Tymczasem Edith dostaje od Ruchu Oporu tabletki spieniające ślinę, przy pomocy których ma odwrócić uwagę generałów, aby René mógł zrobić zdjęcia mapom. Omyłkowo pastylki zjadają generałowie. Mając pianę na ustach, w panice biegną do szpitala, podejrzewając próbę otrucia.
Odcinek 10.
René grozi kara śmierci za próbę otrucia generałów. Właściciel kawiarni chce zerwać z Ruchem Oporu, lecz wtedy Michelle wyznaje mu miłość i dołącza do grona jego adoratorek. Aby uniknąć aresztowania, René przebiera się za sparaliżowanego francuskiego generała. LeClerc przygotowuje dla niego, jako część kamuflażu, sztuczny nos. Okazuje się, że do jego wykonania posłużył materiał wybuchowy.
Odcinek 11.
Dzięki staraniom Grubera René zostaje uwolniony z zarzutów. Von Klinkerhoffen postanawia kontynuować konferencję generałów, tym razem jednak pod przykryciem. Generałowie przebierają się za sprzedawców cebuli i w tych strojach biesiadują w Café René. Równocześnie pojawia się tam nowa grupa angielskich lotników, również przebrana za sprzedawców cebuli. Gdy zaczyna się angielski nalot, generałowie omyłkowo wsiadają do podstawionej przez Ruch Oporu ciężarówki, mającej w założeniu wywieść Anglików do portu, by mogli wrócić do swego kraju.
Odcinek 12.
Ciężarówka wioząca generałów rozbija się w wyrwie po minie. Goście von Klinkerhoffena wracają do Berlina, a on wini za cały incydent pułkownika i porucznika. Postanawia karnie przenieść ich na front wschodni. Aby zabezpieczyć swoją przyszłość, Niemcy nakazują René odzyskać obrazy, które chcą następnie spieniężyć. Podobną dyspozycję wydaje mu Michelle, chcąca zdobyć fundusze na potrzeby Ruchu Oporu. René wraca do kryjówki komunistek przebrany za księdza z wózkiem dziecięcym, w którym leży również przebrana Mimi. Denise rozpoznaje jednak swojego ukochanego. W komunistyczną niewolę wpadają także Von Strohm, Gruber i Bertorelli wraz z jego oddziałem.
Odcinek 13.
Komunistki uwalniają René i LeClerka, aby przekazali niemieckiemu dowództwu informację, że żądają miliona franków okupu za zwolnienie oficerów i Mimi. Generał odmawia wyasygnowania takiej sumy, więc Michelle postanawia ją zdobyć poprzez napad na miejscowy bank. W trakcie akcji pojawiają się jednak pewne problemy.
Odcinek 14.
Mimi, pułkownikowi i porucznikowi udaje się uciec z niewoli. Ten ostatni zabiera ze sobą drogocenny obraz. Okazuje się, że większość skradzionych z banku pieniędzy stanowiła depozyt Herr Flicka. René zostaje zatem z milionem skradzionych, gestapowskich franków. Aby ustrzec się przed represjami, wymienia pieniądze na zdobyty przez Grubera obraz. Tymczasem obie liderki Komunistycznego Ruchu Oporu, niezależnie od siebie, zmieniają kryjówkę – obie chcą ukrywać się teraz w Café René.
Odcinek 15.
Zdeponowane przez Gestapo w banku pieniądze okazują się fałszywkami, ale mimo to Himmler wydaje Herr Flickowi rozkaz odzyskania ich „dla zasady”. Gruber dzieli się otrzymaną od René kasą z pułkownikiem, Helgą i Bertorellim. Przy okazji wychodzi na jaw, że skradzionych franków jest mniej niż milion – to Michelle zabrała część na potrzeby Ruchu Oporu, gdy łup przechowywał jeszcze René. Monsieur Alphonse płaci banknotami ze zrabowanej puli u fryzjera i zostaje nieoczekiwanie aresztowany przez Gestapo za posługiwanie się (ich) fałszywkami.
Odcinek 16.
Helga próbuje ratować przetrzymywanego w kwaterze Gestapo przedsiębiorcę pogrzebowego. Zanosi mu piłkę do metalu. Gdy jednak odsłania nieco swej bielizny, aby ją wydobyć, podekscytowany tym widokiem Alphonse dostaje ataku serca i trafia do szpitala. Michele wysyła tam cały personel kawiarni, oczywiście w przebraniach, aby oswobodzili Alphonse'a. Dostać się do niego próbują również pułkownik, porucznik i Helga. Chcą go zabić, bo boją się, że zdradzi Gestapo, gdzie się podziała reszta pieniędzy.
Odcinek 17.
Niemieccy oficerowie wreszcie odkrywają, że pieniądze są fałszywe. Upychają je w spodniach Bertorellego, który odnosi je do kawiarni. Wcześniej jednak śledztwo Gestapo prowadzone przez von Smallhausena wykazuje, że banknoty ma „mężczyzna z piórami na głowie” (bo tak ozdobiony jest noszony przez Bertorellego kapelusz włoskiego oficera). Ruch Oporu organizuje kolejną akcję ewakuacji do Wielkiej Brytanii zestrzelonych angielskich lotników – tym razem mają oni ukryć się w wielkich minach z usuniętym ładunkiem wybuchowym, które zostaną zrzucone na spadochronach nad Anglią. W akcji bierze udział m.in. LeClerc, który przebiera się za wypychacza poduszek, z kapeluszem z piórami. Gestapo, na podstawie nieprecyzyjnego opisu von Smallhausena, aresztuje właśnie jego.
Odcinek 18.
Herr Flick szybko orientuje się, że LeClerc nie ma wiele wspólnego z kradzieżą jego pieniędzy, ale zatrzymuje go jako zakładnika i grozi jego egzekucją, jeśli pieniądze się nie odnajdą. Tymczasem ukryte w piekarniku Café René banknoty zostają spalone przez nieświadomą niczego Madame Fanny. Nowa porcja falsyfikatów zostaje zrzucona przez brytyjskie lotnictwo, co daje efekt deszczu pieniędzy nad Nouvion.
Odcinek 19.
Michelle postanawia ukryć w kawiarni ładunki wybuchowe wyciągnięte wcześniej ze skradzionych Niemcom min. Zostają one zamaskowane jako 500 świątecznych budyniów. Tymczasem obaj gestapowcy prowadzą śledztwo w sprawie kradzieży – w tym celu w przebraniu mnichów ukrywają się na wieży miejscowego kościoła, skąd chcą prowadzić obserwację kawiarni.
Odcinek 20.
Herr Flick i von Smallhausen docierają do pustych min i ukrywają się w środku, licząc, że w ten sposób zdołają zdemaskować konspiratorów z Ruchu Oporu. Miny przejmują jednak siły generała i obaj gestapowcy trafią do niemieckiego magazynu. Michelle, przekonana, że w minach byli angielscy lotnicy, organizuje akcje ich odbicia. W efekcie gestapowcom grozi zrzucenie nad Anglią...
Odcinek 21.
Helga i pułkownik, ratując własną skórę przed gniewem generała, zmuszają René do oddania obrazu. Generał nakazuje rozstrzelać wieśniaka, który go ukrywał, ale pułkownik pozwala René uciec. Właściciel kawiarni postanawia wyjechać do Szwajcarii nocnym pociągiem. Zabiera ze sobą sztabki złota, które generał dostał w zamian za obraz, a następnie zdeponował na posterunku policji. René nie wie, że w tym samym pociągu znajdują się Szwed, któremu generał sprzedał obraz, próbujący go odzyskać niemieccy oficerowie, prowadzący śledztwo gestapowcy oraz Edith i Yvette.
Odcinek 22.
Po serii skomplikowanych intryg toczących się równocześnie na pokładzie zmierzającego do Szwajcarii pociągu, ostatecznie skład wykoleja się wskutek zamachu przeprowadzonego przez Ruch Oporu. Aby kradzież sztabek złota nie wyszła na jaw, Crabtree mówi generałowi, że zamek do sejfu na posterunku został zapchany gumą do żucia. Generał za pośrednictwem Grubera konfiskuje sejf, który w wyniku działań René wybucha w końcu wewnątrz małego czołgu porucznika. Klinkerhoffen rekwiruje również stojący dotąd w gabinecie pułkownika posąg, wewnątrz którego ukryte zostały obrazy.
Odcinek 23.
Generał odzyskał swoje złoto, ale nie może doliczyć się czterech sztabek i nakazuje wszczęcie śledztwa w tej sprawie. Nie wie, że sztabki zatrzymał René, który w obawie przed chciwością swej żony i kochanki przetopił je na ciężarek do zegara z kukułką. Zaprzyjaźnieni niemieccy oficerowie obiecują René, że będzie mógł zatrzymać złoto, jeśli odzyska dla nich obrazy. Równocześnie Ruch Oporu chce ukraść z zamku egzemplarz Enigmy. Aby przeprowadzić obie kradzieże, przebrani konspiratorzy dostają się na organizowane przez generała przyjęcie.
Odcinek 24.
René, formalnie będący wciąż własnym bratem bliźniakiem (bo on sam został rozstrzelany – patrz odcinek 1.4), zostaje zmuszony przez Edith do ponownego ślubu. Inaczej „wdowa” wyjdzie za Monsieur Alphonse'a, a René straci kontrolę nad własną kawiarnią. Ślubu ma im udzielić burmistrz Nouvion, którym jest... Alphonse. Równocześnie René jest uwodzony przez Helgę – to część planu Herr Flicka, który chce się dowiedzieć, gdzie jest brakujące złoto.
Odcinek 25.
Generał rozpoczyna w mieście serię rewizji, mających doprowadzić do odnalezienia skradzionej z zamku Enigmy. Ruch Oporu postanawia ewakuować ją we wpuszczonej do ścieków beczułce po winie. O umówionej godzinie, całe miasteczko spuszcza wodę w toaletach, by beczułka mogła dostać się aż do kanału La Manche. Dla odwrócenia uwagi Niemców RAF przeprowadza nalot, omyłkowo niszczy jednak również miejską przepompownię. Ostatecznie beczułka trafia jednak do morza, tyle że za sprawą pomyłki LeClerca, zamiast maszyny szyfrującej, wewnątrz znajduje się bielizna Yvette.
Odcinek 26.
Generał aresztuje René i każe go rozstrzelać, jeśli Enigma błyskawicznie się nie znajdzie. Gruber spieszy mu z pomocą. Herr Flick aresztuje Madame Edith i kelnerki, a następnie usiłuje wydobyć z nich zeznania za pomocą serum prawdy. Brytyjski wywiad przysyła do Nouvion ekspertów mających rozpracować Enigmę – wszyscy wyglądają jak kopie oficera Crabtree, mają takie same mundury i tak samo kaleczą francuski. W końcu LeClerc i Alphonse przemycają maszynę do kawiarni, przebrani za hiszpańskich akordeonistów.

</doc>
<doc id="1388817" url="https://pl.wikipedia.org/wiki?curid=1388817" title="Hiram Percy Maxim">
Hiram Percy Maxim

Hiram Percy Maxim (ur. 2 września 1869, zm. 17 lutego 1936) był współzałożycielem amerykańskiego związku krótkofalowców – American Radio Relay League; początkowo używał amatorskiego znaku wywoławczego 1AW, następnie W1AW, który obecnie jest znakiem wywoławczym radiostacji klubowej Głównego Biura ARRL. Jego transformatorowy nadajnik iskrowy nazwany "Old Betsy" zajmuje honorowe miejsce w Głównym Biurze ARRL.

</doc>
<doc id="1388818" url="https://pl.wikipedia.org/wiki?curid=1388818" title="Funeral doom metal">
Funeral doom metal



</doc>
<doc id="1388819" url="https://pl.wikipedia.org/wiki?curid=1388819" title="Obwód Radomsko Armii Krajowej">
Obwód Radomsko Armii Krajowej

Obwód Radomsko – jednostka terytorialna Związku Walki Zbrojnej, a następnie Armii Krajowej. 
Operowała na terenie powiatu radomszczańskiego i nosiła kryptonimy „Heblarnia”, „Rzeki”, „Macierzanka” i „Andrzej”.
Wraz z Obwodem Włoszczowa AK i Obwodem Częstochowa AK wchodził w skład Inspektoratu Częstochowskiego Okręgu Radom-Kielce ("Jodła").
Obsada personalna obwodu.
Szefem Kedywu w Obwodzie Radomsko był por. Stanisław Sojczyński ps. "Zbigniew", "Warszyc" – dowódca Podobwodu Rzejowice.

</doc>
<doc id="1388820" url="https://pl.wikipedia.org/wiki?curid=1388820" title="100 Demons">
100 Demons

100 Demons – amerykańska grupa muzyczna ze stanu Connecticut powstała w roku 2000, która gra metalcore. Członkowie owej grupy są wielkimi fanami tatuażu, dlatego też nazwę dla swojego zespołu wzięli z japońskiej książki o tematyce robienia tatuaży.
Po dość długim czasie koncertowania w rodzimym stanie podpisali umowę płytową z wytwórnią Deathwish Inc. w roku 2003. Ich debiutancki album nagrany został w Planet Z Studios wraz z pomocą producenta Zeussa, która wcześniej współpracował z takimi grupami jak Hatebreed czy Shadows Fall.
Ich teledysk do utworu "Repeat Process" można było obejrzeć podczas jednego z odcinków programu Headbangers Ball, emitowanego na kanale MTV.

</doc>
<doc id="1388823" url="https://pl.wikipedia.org/wiki?curid=1388823" title="Francis Willoughby">
Francis Willoughby

Francis Willoughby (ur. ok. 1613, zm. 1666) – angielski baron, admirał i gubernator Barbadosu. 
Życiorys.
Francis Willoughby w latach 1642–1660 uczestniczył w rewolucji angielskiej po stronie Olivera Cromwella. W roku 1650 w maju został gubernatorem Barbadosu i objął kolonię założoną wcześniej przez Sir Wiliama Courteena. W 1651 roku Willoughby uznał władzę króla Karola II po czym zbiegł z rojalistami przed flotą Cromwella do Gujany i założył tam brytyjską kolonię. Po zmianach w Anglii ponownie otrzymał tytuł gubernatora Barbadosu i razem z Cromwellem nadano mu ziemie w Surinamie.
W 1664 roku obronił Barbados przed atakami floty holenderskiej dowodzonej przez admirała Michaela de Ruytena. W 1665 roku w II wojnie angielsko-holenderskiej próbował zdobyć francuską Martynikę.
Francis Willoughby zginął w 1666 roku w bitwie z Francuzami o St. Kitts. 

</doc>
<doc id="1388824" url="https://pl.wikipedia.org/wiki?curid=1388824" title="Merrill (Oregon)">
Merrill (Oregon)

Merrill – miasto w Stanach Zjednoczonych, w stanie Oregon, leżące na południu hrabstwa Klamath, w pobliżu granicy z Kalifornią.
W Merrill urodził się i wychowywał Carl Barks - scenarzysta, grafik i animator, autor disnejowskich komiksów z "kaczymi" bohaterami, twórca takich postaci jak Sknerus McKwacz, Bracia Be, Diodak czy Goguś Kwabotyn, "założyciel" miasta Kaczogród oraz organizacji Młodych Skautów.

</doc>
<doc id="1388828" url="https://pl.wikipedia.org/wiki?curid=1388828" title="Drone doom metal">
Drone doom metal



</doc>
<doc id="1388830" url="https://pl.wikipedia.org/wiki?curid=1388830" title="José Gómez">
José Gómez

José Gervasio Gómez (ur. 23 października 1949) – piłkarz urugwajski, napastnik.
Będąc piłkarzem klubu CA Cerro wziął udział wraz z reprezentacją Urugwaju w finałach Mistrzostw Świata w 1974 roku, gdzie Urugwaj odpadł już w fazie grupowej. Gómez nie zagrał w żadnym meczu.
Będąc graczem klubu Defensor Sporting w 1976 zdobył tytuł mistrza Urugwaju. W latach 1983-1984 grał w klubie Liverpool FC.

</doc>
<doc id="1388835" url="https://pl.wikipedia.org/wiki?curid=1388835" title="Jose Gomez">
Jose Gomez



</doc>
<doc id="1388836" url="https://pl.wikipedia.org/wiki?curid=1388836" title="Reprezentacja Angoli w piłce ręcznej">
Reprezentacja Angoli w piłce ręcznej



</doc>
<doc id="1388837" url="https://pl.wikipedia.org/wiki?curid=1388837" title="Reprezentacja Argentyny w piłce ręcznej">
Reprezentacja Argentyny w piłce ręcznej



</doc>
<doc id="1388841" url="https://pl.wikipedia.org/wiki?curid=1388841" title="José Gervasio Gómez">
José Gervasio Gómez



</doc>
<doc id="1388842" url="https://pl.wikipedia.org/wiki?curid=1388842" title="Now and Forever">
Now and Forever

Now and Forever – debiutancki album estońskiej wokalistki Triinu Kivilaan, wydany 29 sierpnia 2008 r. przez 03 Studio w Niemczech. Pracę nad albumem zaczęto już w 2006 roku. W 2007 roku wszystko już było gotowe. Management wokalistki poszukiwał wytwórni płytowej. Universal odrzucił szanse wydania płyty. Ponieważ wszystko było już gotowe, producenci Triinu 14 grudnia 2007 r. rozpoczęli sprzedaż piosenki Home w portalach internetowych. Po zajęciu 2 miejsca w jednym z nich (28 marca 2008 r.) singiel wyszedł jako MAXI CD. 29 sierpnia 2008 r. album miał oficjalną premierę w Niemczech. Krążek promuje singiel Fallen. Płyta zawiera 12 piosenek, począwszy od ballad do rockowych utworów.

</doc>
<doc id="1388843" url="https://pl.wikipedia.org/wiki?curid=1388843" title="Shape Of Despair">
Shape Of Despair



</doc>
<doc id="1388845" url="https://pl.wikipedia.org/wiki?curid=1388845" title="Droga I/63 (Słowacja)">
Droga I/63 (Słowacja)

Droga krajowa 63 (słow. "Cesta I/63") – droga krajowa I kategorii prowadząca przez południową Słowację. Trasa biegnie równolegle do koryta Dunaju - wzdłuż granicy z Węgrami. Jedno-jezdniowa arteria zaczyna się w centrum Bratysławy i prowadzi przez miasto Dunajská Streda i Komárno do Štúrova. Ostatnim elementem arterii jest Most Marii Walerii na Dunaju łączący sieć słowackich dróg z węgierską drogą nr 11. Na odcinku Bratysława - Veľký Meder droga nr 63 jest częścią trasy europejskiej E575.

</doc>
<doc id="1388846" url="https://pl.wikipedia.org/wiki?curid=1388846" title="Yaesu">
Yaesu



</doc>
<doc id="1388852" url="https://pl.wikipedia.org/wiki?curid=1388852" title="Choroba społeczna">
Choroba społeczna



</doc>
<doc id="1388855" url="https://pl.wikipedia.org/wiki?curid=1388855" title="Eurowizja 2009">
Eurowizja 2009



</doc>
<doc id="1388856" url="https://pl.wikipedia.org/wiki?curid=1388856" title="Alfred Hugenberg">
Alfred Hugenberg

Alfred Hugenberg (ur. 19 czerwca 1865 w Hanowerze, zm. 12 marca 1951 w Kükenbruch) – wpływowy niemiecki przedsiębiorca i polityk. Był członkiem pierwszego gabinetu Adolfa Hitlera, powołanego w roku 1933.
Życiorys.
Urodził się w Hanowerze. Był synem Karla Hugenberga, członka pruskiego parlamentu. Studiował prawo w Getyndze, Heidelbergu i Berlinie, a także ekonomię w Strasburgu. W roku 1891 został współzałożycielem ultranacjonalistycznej Ligi Pangermańskiej ("Alldeutscher Verband"). 1894-1899 był Regierungsassessor w Komisji Kolonizacyjnej, walcząc z Polakami. W 1900 Hugenberg poślubił swoją kuzynkę, Gertrudę Adickes. W 1903-1907 pracownik pruskiego ministerstwa finansów.
Hugenberg pełnił różne stanowiska w zarządach banków (1907-1908 prezes) i w przemyśle stalowym (1909-1918 prezes zarządu Zakładów Kruppa), a w roku 1916 rozpoczął tworzenie Koncernu Hugenberga ("Hugenberg-Konzern"), spółki kompanii filmowych, reklamowych, wydawniczych i prasowych (należały do niego np. gazety codzienne: "Kösliner Zeitung", "Oppelner Nachrichten", "Schlesische Zeitung", "Stargarder Zeitung"). Na początku lat 20. Hugenberg wywarł znaczący wpływ na prawicową prasę niemiecką za pośrednictwem swojej firmy wydawniczej opartej na przejętym w 1916 wydawnictwie Scherl-Verlag (wydającym m.in. czasopisma: "Die Gartenlaube", "Die Woche", "Der Kinematograph", "Der Silberspiegel", "Filmwelt").
W epoce cesarskiej należał do Partii Narodowo-Liberalnej, a w 1918 przeniósł się do Niemieckiej Narodowej Partii Ludowej ("Deutschnationale Volkspartei – DNVP"), którą reprezentował w Zgromadzeniu Narodowym (uchwaliło w 1919 roku konstytucję Republiki Weimarskiej), a następnie w Reichstagu. Po katastrofalnej porażce DNVP w wyborach w roku 1928 został prezesem partii. Pozostał posłem w Reichstagu do 1945, nawet po rozwiązaniu DNVP wraz z innymi partiami w roku 1933, jako hospitant we frakcji nazistowskiej.
Kontrowersje związane z radykalizmem Hugenberga sprawiły, że wielu bardziej konserwatywnych członków partii opuściło jej szeregi i utworzyło Konserwatywną Partię Ludową (KVP).
W końcowych latach Republiki Weimarskiej, do momentu powołania Hitlera na kanclerza przez prezydenta Hindenburga w roku 1933, Hugenberg i DNVP stanowili wraz NSDAP opozycję wobec rządu Heinricha Brüninga i systemu prawnego Republiki Weimarskiej. Jednak w 1932 roku, Hugenberg postanowił poprzeć Franza von Papena. Został ministrem gospodarki, rolnictwa oraz wyżywienia w pierwszym gabinecie Hitlera (rok 1933). W czerwcu 1933 roku Hugenberg został zmuszony do odejścia z pracy w ministerstwie. Zmuszono go również do odsprzedaży jego kompanii medialnych nazistom.
Po wojnie został zatrzymany przez Brytyjczyków. Zmarł w marcu 1951 roku w pobliżu Rinteln.

</doc>
<doc id="1388858" url="https://pl.wikipedia.org/wiki?curid=1388858" title="Mańkiwka">
Mańkiwka

Mańkiwka (ukr. Маньківка, pol. hist. Mańkówka) – osiedle typu miejskiego na Ukrainie, w obwodzie czerkaskim, w rejonie humańskim.
Historia.
Pierwsza wzmianka o miejscowości pochodzi z 1622 roku. W 1627 roku było to prywatne miasto szlacheckie należące do kasztelana krakowskiego Jerzego Zbaraskiego.
Siedziba dawnej w powiecie humańskim w guberni kijowskiej.
W 1965 roku Mańkiwka otrzymała status osiedla typu miejskiego.
W 1989 liczyło 9126 mieszkańców.
W 2013 liczyło 7901 mieszkańców.

</doc>
<doc id="1388864" url="https://pl.wikipedia.org/wiki?curid=1388864" title="FC Ashdod">
FC Ashdod



</doc>
<doc id="1388867" url="https://pl.wikipedia.org/wiki?curid=1388867" title="Droga I/64 (Słowacja)">
Droga I/64 (Słowacja)

Droga krajowa 64 (słow. "Cesta I/64") – droga krajowa I kategorii prowadząca południkowo przez Słowację. Trasa zaczyna się na dawnym przejściu granicznym z Węgrami i prowadzi w kierunku północnym przez Nitrę, Topolczany i Prievidzę do Żyliny. Trasa na całej długości jest arterią jedno-jezdniową. W rejonie Prievidza biegnie wspólnym śladem z drogą nr 9 oraz z drogą ekspresową R2. Ostatni odcinek trasy biegnie przez Małą Fatrę. Trasa nr 64 jest jedną z najdłuższych dróg krajowych Słowacji.

</doc>
<doc id="1388868" url="https://pl.wikipedia.org/wiki?curid=1388868" title="Tadeusz Cyprian">
Tadeusz Cyprian

Tadeusz Cyprian (ur. 21 lutego 1898 w Zabłotowie, zm. 8 sierpnia 1979 w Poznaniu) – polski prawnik, sędzia, profesor prawa karnego, fotografik.
Młodość.
Był synem Teofila (urzędnika, inspektora uprawy tytoniu) i Ludomiły z Oppenauerów. W 1916 ukończył Gimnazjum Franciszka Józefa we Lwowie. W czasie I wojny światowej służył w Armii Polskiej we Francji. Został mianowany podporucznikiem przez gen. Józefa Hallera. 14 października 1920 został zatwierdzony w stopniu podporucznika wojsk lotniczych. 8 stycznia 1924 został zatwierdzony w stopniu porucznika ze starszeństwem z 1 czerwca 1919 i 66. lokatą w korpusie oficerów rezerwy lotnictwa. Posiadał wówczas przydział do 2 pułku lotniczego w Krakowie. W 1934 posiadał przydział do rezerwy 1 pułku lotniczego w Warszawie.
W okresie II wojny światowej, jako porucznik lotnictwa, służył w Polskich Siłach Powietrznych, miał numer służbowy RAF P-1168. Walczył we Francji, w Afryce i w Wielkiej Brytanii.
Kariera prawnicza.
Absolwent Wydziału Prawa Uniwersytetu Jagiellońskiego, który ukończył w 1922 roku. Od 1925 roku sędzia najpierw Sądu Grodzkiego, następnie Sądu Okręgowego w Poznaniu. W 1938 roku został mianowany prokuratorem Sądu Najwyższego w Warszawie. Jego rozprawy naukowe ukazywały się w czasopiśmie „Przegląd Policyjny”. Okres wojenny zahamował rozwój jego kariery.
W 1945 roku został skierowany jako obserwator reprezentujący rząd polski na procesie w Bergen-Belsen. Następnie Ministerstwo Sprawiedliwości wysłało go na proces norymberski jako członka czteroosobowej polskiej delegacji, której przewodniczył prof. Marian Muszkat. W latach późniejszych pracował jako prokurator Sądu Najwyższego i wykładowca w Centralnej Szkole Prawniczej w Warszawie. Był także kierownikiem katedry prawa karnego na Uniwersytecie Adama Mickiewicza w Poznaniu. Mimo wielu obowiązków zawodowych potrafił połączyć pracę ze swą pasją jaką była fotografika.
W latach 1947–1948 prokurator Najwyższego Trybunału Narodowego. Od 1950 profesor Wydziału Prawa Uniwersytetu Marii Curie-Skłodowskiej w Lublinie.
Został pochowany na cmentarzu na Junikowie (pole 4-5-2-32).
Kariera fotografika.
Swą twórczość rozpoczął w 1913 roku zdjęciami krajoznawczymi z Huculszczyzny. W 1920 roku zadebiutował na poznańskiej wystawie „Światłocień” i zaczął pisywać artykuły do magazynów fotograficznych. W styczniu 1928 roku objął redakcję miesięcznika "Polski Przegląd Fotograficzny". W 1931 roku został zaproszony i przyjęty w poczet członków Fotoklubu Polskiego. w 1934 roku został seniorem honorowym Polskiego Towarzystwa Fotograficznego. Od 1938 należał do Fotoklubu Warszawskiego zaś w 1938 roku – został wiceprezesem Ogólnopolskiego Związku Towarzystw Fotograficznych. Po wojnie, był jednym z założycieli Związku Fotografików Polskich oraz pełnił funkcję prezesa Polskiego Towarzystwa Fotograficznego. Publikował teksty o polskiej fotografii w angielskim piśmie "Photograms of the Year". Był autorem licznych podręczników fotograficznych, z których najbardziej znanym jest "Fotografia. Technika i technologia".
Poza fotografią artystyczną, zajmował się także fotografią: dokumentalną – (utrwalił chociażby bombardowanie Londynu w czasie drugiej wojny czy zdjęcia z procesu norymberskiego), lotniczą oraz podróżniczą. W 1957 roku otrzymał tytuł honorowy Excellence FIAP (EFIAP) oraz w 1965 roku tytuł Honorary Excellence FIAP (HonEFIAP) – tytuły przyznane przez Międzynarodową Federację Sztuki Fotograficznej FIAP.
Upamiętnienie.
W styczniu 1985 w poznańskim Muzeum Rzemiosł Artystycznych prezentowano wystawę "Prof. Tadeusz Cyprian – fotografik i teoretyk fotografii". W latach 80. XX w. w poznańskim środowisku fotograficznym została ustanowiona nagroda im. Tadeusza Cypriana.

</doc>
<doc id="1388872" url="https://pl.wikipedia.org/wiki?curid=1388872" title="Volga (zespół muzyczny)">
Volga (zespół muzyczny)

Volga – rosyjski zespół muzyczny założony w 1997 r. w Moskwie.
Klasyfikacja gatunku muzycznego wykonywanego przez grupę napotyka na trudności. Muzyka Volgi to połączenie postindustrialej odmiany muzyki elektronicznej, world music, folku, psychodelii i innych gatunków. Podobnie jak w twórczości grup czerpiących inspirację z muzyki towarzyszącej obrzędom szamańskim, muzyka Volgi ma w założeniu wprowadzać słuchaczy w odmienne stany świadomości, zbliżone do transu. Całości stylu dopełnia specyficzny głos wokalistki grupy, Angeli Manukjan.
Śpiewane przez nią teksty to zebrane przez artystkę w wioskach różnych regionów Rosji ludowe wiersze i pieśni, nawiązujące do folkloru przedchrześcijańskiej Rusi. Angela śpiewa je tak jak je zasłyszała, wraz z regionalnymi wyrażeniami gwarowymi i specyficznym dla danego regionu akcentem.
Zespół zalicza się do "jazyczeskiej", pogańskiej części sceny muzycznej i występuje na festiwalach takiej muzyce dedykowanych, takich jak Burg Herzberg Open Air, Sayan Ring czy Festiwal HUH.
Uri Bałaszow sam projektuje i wykonuje ludowe instrumenty, jest także grafikiem, zaprojektował m.in. okładkę albumu Civilization Phaze III Franka Zappy.

</doc>
<doc id="1388876" url="https://pl.wikipedia.org/wiki?curid=1388876" title="SS Imperator">
SS Imperator

SS Imperator – niemiecki transatlantyk linii Hamburg America Line, zwodowany w 1912 w Hamburgu, w stoczni Vulcan. W chwili wodowania był to największy statek pasażerski na świecie (52 117 BRT). Dziewiczy rejs statku odbył się 11 czerwca 1913 roku na trasie Hamburg - Nowy Jork. W 1920 przekazany Wielkiej Brytanii dla linii Cunard Line, gdzie służył pod nazwą RMS Berengaria do 1938. Jego siostrzanymi statkami były SS „Vaterland” (później SS „Leviathan”), zbudowany w stoczni Blohm und Voss w Hamburgu, i SS „Bismarck” (później RMS „Majestic”). Złomowany w 1946.

</doc>
<doc id="1388881" url="https://pl.wikipedia.org/wiki?curid=1388881" title="Adrian Szewczykowski">
Adrian Szewczykowski

Adrian Szewczykowski (ur. 15 marca 1989 w Gorzowie Wielkopolskim) – polski żużlowiec.
Karierę w sporcie żużlowym rozpoczął w 2005 roku. Wcześniej startował na miniżużlu od 1995 r. w Wawrowie pod okiem trenera Bogusława Nowaka. Zwycięzca całej edycji Grand Prix w miniżużlu. Złoty medalista w Drużynowych Mistrzostwach "Talenty Europy".
Pierwsze kroki na dużym torze stawiał pod nadzorem trenera ówczesnej Stali Gorzów- Stanisława Chomskiego.
W roku 2007 wraz z kolegami z drużyny zdobył wicemistrzostwo w MMPPK, ponadto srebrny medal w MDMP. W 2007 r. z drużyną Stali Gorzów wywalczył awans do Ekstraligi. Adrian w sezonie 2010 został wypożyczony do Psż Lechmy Poznań.

</doc>
<doc id="1388885" url="https://pl.wikipedia.org/wiki?curid=1388885" title="Ahigienix">
Ahigienix



</doc>
<doc id="1388887" url="https://pl.wikipedia.org/wiki?curid=1388887" title="Obelix">
Obelix



</doc>
<doc id="1388888" url="https://pl.wikipedia.org/wiki?curid=1388888" title="Panoramix">
Panoramix



</doc>
<doc id="1388889" url="https://pl.wikipedia.org/wiki?curid=1388889" title="ATIVA">
ATIVA

ATIVA (Autostrada Torino–Ivrea–Valle d’Aosta S.p.A.) (pl. "Autostrada Turyn - Ivera - Dolina Aosty") – koncesjonariusz włoskiej autostrady A5 na odcinku Turyn – Quincinetto, autostrady A4/A5 oraz systemu obwodnicy Turynu. Spółka powstała w 1964 w celu wybudowania pierwszego odcinka obecnej trasy A5. ATIVIA jest kontrolowana przez firmę Argo Finanziaria

</doc>
<doc id="1388890" url="https://pl.wikipedia.org/wiki?curid=1388890" title="Idefix">
Idefix



</doc>
<doc id="1388892" url="https://pl.wikipedia.org/wiki?curid=1388892" title="Długowiecznix">
Długowiecznix



</doc>
<doc id="1388893" url="https://pl.wikipedia.org/wiki?curid=1388893" title="Tenautomatix">
Tenautomatix



</doc>
<doc id="1388895" url="https://pl.wikipedia.org/wiki?curid=1388895" title="Franz Seldte">
Franz Seldte

Franz Seldte (ur. 29 czerwca 1882, zm. 1 kwietnia 1947) – współtwórca niemieckiej organizacji paramilitarnej Stahlhelm (Stalowy Hełm) – Ligi Żołnierzy Frontowych, polityk nazistowski, minister pracy w rządzie Hitlera i rządzie Lutza Schwerina von Krosigka.
Życiorys.
Urodził się w Magdeburgu. Był synem właściciela fabryki chemikaliów oraz wody sodowej.
Uczęszczał do szkoły im. Wilhelma Raabe w Magdeburgu. Po praktyce jako sprzedawca w sklepie, studiował chemię w Brunszwiku i Greifswaldzie. Wkrótce przejął biznes po swoim wcześnie zmarłym ojcu.
Służąc jako niemiecki oficer został ranny podczas I wojny światowej i stracił lewą rękę. Później pracował w charakterze reportera wojennego. Został nagrodzony Krzyżem Żelaznym I i II klasy i uzyskał awans na kapitana rezerwy.
W odpowiedzi na listopadową niemiecką rewolucję, Seldte założył 25 grudnia organizację Stahlhelm i został jej przywódcą. W licznych sprawach nie zgadzał się z reprezentacyjnym liderem tej organizacji, Theodorem Duersterbergiem.
Seldte został członkiem Niemieckiej Partii Ludowej (Deutsche Volkspartei) oraz radnym w Magdeburgu.
Stahlhelm stawał się z czasem coraz bardziej antydemokratyczny i antyrepublikański. Seldte uważał jednak, że ta organizacja może stać się głównym organem ruchu narodowo-konserwatywnego. W roku 1931 wraz z Alfredem Hugenbergiem i Adolfem Hitlerem współtworzył Front Harzburski (Harzburger Front), sojusz przeciwko rządowi Heinricha Brüninga.
Seldte dążył do przewodnictwa w ruchu narodowosocjalistycznym i w tworzonym przez ten ruch rządzie. Zamierzał uczynić Hitlera ministrem pracy (Reichsarbeitsminister). W tym celu na początku roku 1933 bez powodzenia próbował utworzyć „Front Walki Schwarz-Weiß-Rot”.
W kwietniu roku 1933 wstąpił do partii NSDAP i przyłączył Stahlhelm do SA. W roku 1933 otrzymał stopień SA-Obergruppenführera, a następnie został krajowym komisarzem ds. ochotniczej służby pracy (Reichskommissar fur die Freiwilligen Arbeitsdienst). Pełnił tę funkcję do roku 1945. W marcu 1934 roku został liderem Niemieckiego Związku Wojowników Frontowych, organizacji, która wkrótce została rozwiązana. W 1935 poprosił o zwolnienie go z urzędów, jednak Hitler odmówił mu. Seldte pozostał na stanowisku, jednak bez większych wpływów do maja 1945, kiedy został członkiem prowizorycznego rządu niemieckiego jako minister pracy.
Seldte został aresztowany pod koniec wojny i zmarł w amerykańskim szpitalu wojskowym w Fürth, zanim przedstawiono mu akt oskarżenia.
W okresie reżimu nazistowskiego jego imieniem nazywano ulice w Magdeburgu, Leverkusen i Królewcu (Königsberg).

</doc>
<doc id="1388896" url="https://pl.wikipedia.org/wiki?curid=1388896" title="Jokūbas Šernas">
Jokūbas Šernas

Jokūbas Šernas (ur. 1888 w Birżach, zm. 1926 w Kownie) – litewski adwokat, dziennikarz, nauczyciel i bankier, jeden z dwudziestu sygnatariuszy Aktu Niepodległości z 1918 roku. 
Studiował prawo na Uniwersytecie w Petersburgu, który ukończył w 1914 roku. Po powrocie na Litwę pracował w Wilnie: uczył w lokalnym gimnazjum i redagował gazetę "Lietuvos žinios". Pomagał przy organizacji konferencji wileńskiej w 1917 roku, po czym wybrano go członkiem Taryby. 16 lutego 1918 roku sygnował Akt Niepodległości Litwy. 
Po odzyskaniu przez Litwę niepodległości pracował m.in. w ministerstwie spraw wewnętrznych, które pomagał organizować. Założył i stał na czele pisma "Savivaldybės" (lit. "Samorządność"), był mianowany przez rząd szefem Banku Handlowo-Przemysłowego w Kownie. 
Był ojcem aktora Jacques'a Sernasa (1925–2015). 

</doc>
<doc id="1388898" url="https://pl.wikipedia.org/wiki?curid=1388898" title="Argonaute (1958)">
Argonaute (1958)

Argonaute (S636) to francuski okręt podwodny typu "Aréthuse", czwarty okręt we Francuskiej Marynarce Wojennej noszący to imię.
Okręt został włączony do służby 23 października 1958 roku stając się okrętem flagowym eskadry okrętów podwodnych stacjonujących w bazie w Tulonie. Podczas swojej służby "Argonaute" spędził ponad 2000 dni na pełnym morzu, w tym ponad 32000 godzin pod wodą. Oficjalnie okręt został skreślony z listy 31 lipca 1982 roku.
W 1989 roku okręt został przeniesiony z Tulonu do portu w Hawrze. Następnie w 1991 roku został przetransportowany do Paryża, gdzie stał się częścią ekspozycji w muzeum Cité des Sciences et de l'Industrie. Okręt można zwiedzać codziennie z wyjątkiem poniedziałków i dni świątecznych.

</doc>
<doc id="1388899" url="https://pl.wikipedia.org/wiki?curid=1388899" title="Imperator (ujednoznacznienie)">
Imperator (ujednoznacznienie)



</doc>
<doc id="1388901" url="https://pl.wikipedia.org/wiki?curid=1388901" title="Asparanoix">
Asparanoix



</doc>
<doc id="1388902" url="https://pl.wikipedia.org/wiki?curid=1388902" title="Autostrada dei Fiori">
Autostrada dei Fiori

Autostrada dei Fiori S.p.A. (pl. "Autostrada Kwiatów") – koncesjonariusz włoskiej autostrady A10 na odcinku od granicy z Francją do Savony. Odcinek ten liczy ok. 113 kilometrów. Spółka powstała 30 lipca 1960 roku, a obecnie jest kontrolowana przez SIAS.

</doc>
<doc id="1388908" url="https://pl.wikipedia.org/wiki?curid=1388908" title="Obwód Włoszczowa Armii Krajowej">
Obwód Włoszczowa Armii Krajowej

Obwód Włoszczowa – jednostka terytorialna Związku Walki Zbrojnej, a następnie Armii Krajowej. 
Operowała na terenie powiatu włoszczowskiego i nosiła kryptonimy „Hetman”, „Wapno”, „Kaktus” i „Cyprian”.
Wraz z Obwodem Częstochowa AK i Obwodem Radomsko AK wchodził w skład Inspektoratu Częstochowskiego Okręgu Radom-Kielce ("Jodła").
Komendantem Obwodu Włoszczowa AK był kpt. "Jur". Od czerwca 1944 komendantem obwodu był kpt. Franciszek Pieniak.

</doc>
<doc id="1388909" url="https://pl.wikipedia.org/wiki?curid=1388909" title="Kronika zapowiedzianej śmierci">
Kronika zapowiedzianej śmierci

Kronika zapowiedzianej śmierci (hiszp. "Crónica de una muerte anunciada") – powieść Gabriela Garcíi Márqueza, opublikowana w języku hiszpańskim w 1981 roku.
Zarys fabuły.
Głównym bohaterem powieści jest Santiago Nasar, o którym od początku książki wiadomo, że ma zostać zabity. Mordercy - bracia Vicario - zgodnie z niepisanym prawem zemsty muszą stanąć w obronie honoru swojej siostry, która rzekomo straciła dziewictwo przez Nasara. Ludność miasteczka, w którym rozgrywa się akcja powieści, doskonale wie o planach bliźniaków Vicario, jednak nie reaguje, a tym samym pozwala na śmierć Nasara.
Ekranizacja.
W 1987 włoski reżyser Francesco Rosi zekranizował "Kronikę zapowiedzianej śmierci". Film uzyskał nominację do nagrody Złotej Palmy w konkursie głównym Międzynarodowego Festiwalu Filmowego w Cannes.

</doc>
<doc id="1388915" url="https://pl.wikipedia.org/wiki?curid=1388915" title="½">
½



</doc>
<doc id="1388919" url="https://pl.wikipedia.org/wiki?curid=1388919" title="Sachnówka">
Sachnówka

Sachnówka (ukr. Сахнівка) – wieś na Ukrainie, w obwodzie czerkaskim, w rejonie czerkaskim. Położona na lewym brzegu rzeki Rosi. Ludność 1479 osób.

</doc>
<doc id="1388920" url="https://pl.wikipedia.org/wiki?curid=1388920" title="Justinas Staugaitis">
Justinas Staugaitis

Justinas Staugaitis (ur. 14 listopada 1866 koło Szawli, zm. 8 lipca 1943 w Telszach) – litewski ksiądz rzymskokatolicki, biskup, działacz polityczny, jeden z sygnatariuszy Aktu Niepodległości Litwy z 1918 roku. 
Ukończył seminarium duchowne w Sejnach. W 1890 roku wyświęcono go na kapłana rzymskokatolickiego. Brał udział w ruchu tzw. "knygnešiai" - osób, które przemycały pisma religijne w języku litewskim zza pruskiej granicy. Założył w Mariampolu towarzystwo oświatowe "Žiburys" ("Światło"), działał tam społecznie, m.in. zakładając dom sierot i starców. Od 1909 do 1912 roku stał na czele lokalnego pisma "Vadovas" ("Przewodnik"). 
W 1917 roku został wybrany członkiem Taryby, w lutym 1918 roku sygnował Akt Niepodległości Litwy. W 1920 roku wybrano go jako reprezentanta chadecji do Sejmu Ustawodawczego, którego był marszałkiem i wicemarszałkiem. W 1926 roku papież mianował go biskupem Telszów. Staugaitis miał wpływ na powstanie w Telszach seminarium kształcącego duchownych rzymskokatolickich.

</doc>
<doc id="1388921" url="https://pl.wikipedia.org/wiki?curid=1388921" title="Obwód Częstochowa Armii Krajowej">
Obwód Częstochowa Armii Krajowej

Obwód Częstochowa - jednostka terytorialna Związku Walki Zbrojnej, a następnie Armii Krajowej. 
Operowała na terenie powiatu częstochowskiego i nosiła kryptonimy "Tkalnia", "Lilia", "Listopad" i "Bartosz".
Wraz z Obwodem Włoszczowa AK i Obwodem Radomsko AK wchodził w skład Inspektoratu Częstochowskiego Okręgu Radom-Kielce ("Jodła").

</doc>
<doc id="1388923" url="https://pl.wikipedia.org/wiki?curid=1388923" title="Obwód Iłża Armii Krajowej">
Obwód Iłża Armii Krajowej

Obwód Iłża - jednostka terytorialna Związku Walki Zbrojnej, a następnie Armii Krajowej. 
Operowała na terenie powiatu iłżeckiego i nosiła kryptonimy „Strzała“, „Lipy”, „Baszta”, „Cykoria” i „Konrad”.
Wraz z Obwodem Końskie AK wchodził w skład Inspektoratu Starachowickiego Okręgu Radom-Kielce ("Jodła").
Miejscem postoju dowództwa była miejscowość: Starachowice-Wierzbnik.
Komendanci obwodu.
Komendantami obwodu byli:
Zastępcami komendanta obwodu byli:

</doc>
<doc id="1388924" url="https://pl.wikipedia.org/wiki?curid=1388924" title="Ilona Bartosińska">
Ilona Bartosińska

Ilona Bartosińska, właśc. Ilona Bartosińska-Niemierowska (ur. 18 listopada 1945 w Łodzi) – polska aktorka teatralna, absolwentka Wydziału Aktorskiego łódzkiej PWSTiF (1969, dyplom 1971). W 1987 roku otrzymała Odznakę Honorową miasta Łodzi.
Życiorys.
Pracę w teatrze rozpoczęła w 1969 roku we Wrocławskim Teatrze Współczesnym im. Wiercińskiego, gdzie występowała do 1971 roku. Następnie związała się z łódzkim Teatrem Nowym, a potem – w 1978 roku – z Teatrem im. Bogusławskiego w Kaliszu. W latach 1981–1983 była aktorką Teatru Śląskiego im. S. Wyspiańskiego w Katowicach, później ponownie Teatru Nowego w Łodzi do 1985. Od 1985 do 2001 roku była etatową aktorką łódzkiego Teatru Powszechnego, z którym współpracuje do dzisiaj.

</doc>
<doc id="1388929" url="https://pl.wikipedia.org/wiki?curid=1388929" title="Edward Łęgowski">
Edward Łęgowski

Edward Łęgowski (ur. 14 stycznia 1947 w Mirowie) – polski lekkoatleta specjalizujący się w biegach długich. Podoficer Wojska Polskiego. Reprezentował barwy warszawskiej Legii.
Reprezentant Polski podczas Mistrzostw Europy w 1969 roku w Atenach (13 miejsce w biegu na 10 km) oraz w Rzymie w 1974 (23 miejsce w biegu na 10 km i 16 w maratonie. Wielokrotny mistrz Polski w biegach długodystansowych.
Ustanawiał rekordy Polski na dystansach 20 km (1:01:25.8, 13 kwietnia 1975), 25 km (1:18:28, 13 kwietnia 1974 oraz 1:17:44, 17 kwietnia 1976), 30 km (1:38:27, 21 marca 1976), a także maratonu (2:16:48.0, 16 czerwca 1974 oraz 2:13:26.0, 15 czerwca 1975). 

</doc>
<doc id="1388930" url="https://pl.wikipedia.org/wiki?curid=1388930" title="Obwód Końskie Armii Krajowej">
Obwód Końskie Armii Krajowej

Obwód Końskie - jednostka terytorialna Związku Walki Zbrojnej, a następnie Armii Krajowej. 
Operowała na terenie powiatu koneckiego i nosiła kryptonimy „Strzemię”, „Bezdroża”, „Dalia” i „Konrad”.
Wraz z Obwodem Iłża AK wchodził w skład Inspektoratu Starachowickiego Okręgu Radom-Kielce ("Jodła").
Komendanci.
Komendantami Obwodu Końskie ZWZ-AK byli:
Zastępcami komendanta Obwodu Końskie ZWZ-AK byli:

</doc>
<doc id="1388932" url="https://pl.wikipedia.org/wiki?curid=1388932" title="Obwód Sandomierz Armii Krajowej">
Obwód Sandomierz Armii Krajowej

Obwód Sandomierz – jednostka terytorialna Związku Walki Zbrojnej, a następnie Armii Krajowej.
Obejmował teren ówczesnego powiatu sandomierskiego. Oznaczony był kolejno kryptonimami „Ziarno”, „Wyżyny”, „Eukaliptus” i „Henryk”.
Wraz z Obwodem Opatów AK wchodził w skład Inspektoratu Sandomierz AK Okręgu Radom-Kielce ("Jodła").
W lecie 1944 w okresie akcji "Burza" Obwód Sandomierz AK wystawił 2 pułk piechoty Legionów AK w sile ok. 1 200 żołnierzy pod dowództwem majora Antoniego Wiktorowskiego.
Oddziały partyzanckie.
Na terenie obwodu działały oddziały partyzanckie:
Stosunki z oddziałami Batalionów Chłopskich.
Akt scaleniowy na terenie obwodu został podpisany dopiero 14 lipca 1944 roku. Nigdy jednak nie w szedł w życie. W lipcu 1944 BCh zmobilizowały na terenie Obwodu ok. 350 słabo uzbrojonych ludzi pod dowództwem "Wyrwy" (Jana Kurkiewicza). Jedyną realną siłę stanowił oddział "Lotna" liczący ok. 60 ludzi pod dowództwem "Salerny" (Mieczysława Wałka). Oddziały te współpracowały z AK w ostatniej dekadzie lipca 1944 r. Oddziały te odmówiły wykonania rozkazu marszu na zachód na koncentrację Okręgu Radom Kielce. Zostały rozwiązane po zajęciu terenu Obwodu przez Armię Czerwoną.

</doc>
<doc id="1388935" url="https://pl.wikipedia.org/wiki?curid=1388935" title="Obwód Opatów Armii Krajowej">
Obwód Opatów Armii Krajowej

Obwód Opatów – jednostka terytorialna Związku Walki Zbrojnej, a następnie Armii Krajowej. 
Operowała na terenie powiatu opatowskiego i nosiła kryptonimy „Strumień”, „Fiołek” i „Grzegorz”. Wraz z Obwodem Sandomierz AK wchodził w skład Inspektoratu Sandomierskiego Okręgu Radom-Kielce ("Jodła").
Struktura terenowa.
Obwód Opatów dzielił się na pięć podobwodów:
W połowie 1944 obwód liczył od 2500 do 3800 żołnierzy bez WSOP, sztabów i łączności w ok. 60 plutonach"). Na uzbrojenie składało się 3870 karabinów, 16 ciężkich karabinów maszynowych, 12 ręcznych karabinów maszynowych, kilkadziesiąt pistoletów maszynowych, ok. 250 pistoletów i rewolwerów, 4 granatniki, 2000 granatów").
Oddziały partyzanckie.
Od listopada 1943 na terenie podobwodu Ćmielów działał oddział partyzancki "Białe Barwy" pod dowództwem ppor. Konrada Suwalskiego "Mruk", zaś od lutego 1944 ppor. Władysława Pietrzykowskiego ps. "Topór". Od marca 1944 działa drugi oddział partyzancki "Rogacze" dowodzony przez pchor. Jana Gajewskiego ps. "Harpun". W maju 1944 oba oddziały połączono, zaś dowództwo objął por. Kazimierz Olchowik ps. "Zawisza", obejmując łącznie ok. 100 żołnierzy. W pierwszych dniach sierpnia oddział wszedł w skład 2 Pułku Piechoty Legionów AK, jako 5 kompania.
W czerwcu 1944 na terenie Podobwodu Ostrowiec otworzony został oddział dywersyjny "Krze IX" w składzie ok. 40 żołnierzy, pod dowództwem sierż. pchor. Franciszka Ryczana ps. "Zefir". Oddział, wraz ze zmobilizowaną 3 kompanią z Ćmielowa, rozbił 24 sierpnia kompanię własowców, zabijając ok. 60 żołnierzy. We wrześniu oddział "Zefira" utworzył 1 pluton I kompanii 1 batalionu 1 pułku piechoty Ziemi Iłżeckiej

</doc>
<doc id="1388938" url="https://pl.wikipedia.org/wiki?curid=1388938" title="Obwód Kielce Armii Krajowej">
Obwód Kielce Armii Krajowej

Obwód Kielce - jednostka terytorialna Związku Walki Zbrojnej, a następnie Armii Krajowej. 
Obejmowała teren powiatu kieleckiego. Nosiła kryptonimy „Stal”, „Wykopy”, „Lipiec”, „Geranium” i „Florian”.
Wraz z Obwodem Busko AK i Obwodem Jędrzejów AK wchodził w skład Inspektoratu D Kielce Okręgu Radom-Kielce ("Jodła").
Formowanie obwodu i zmiany organizacyjne.
W grudniu 1939 w Bodzentynie powstały pierwsze zawiązki organizacji. Kierował nimi Euzebiusz Domoradzki ps. „Grot”.
W 1940 praca konspiracyjna nabierała stopniowo rozmachu. ZWZ rozszerzał swe wpływy na cały powiat, wchłaniając drobne grupki, sformowane przez oficerów, podoficerów i przez osoby nie związane z wojskiem. W kwietniu 1940 rozpoczęto tworzenie Związku Odwetu, przeznaczonego do wykonywania bieżących zadań dywersyjnych. Najsilniejsze oddziały powstały w Kielcach i Suchedniowie. W maju 1940 liczyły one około 40 ludzi.
Komendanci obwodu.
Komendantami obwodu byli:

</doc>
<doc id="1388940" url="https://pl.wikipedia.org/wiki?curid=1388940" title="Andrzej Bartosz">
Andrzej Bartosz

Andrzej Marian Bartosz (ur. 23 maja 1948 w Tyszowcach) – polski dziennikarz i autor reportaży. Współzałożyciel oddziału NSZZ „Solidarność” w Białymstoku.
Życiorys.
W 1971 roku ukończył studia na Wydziale Filologicznym Uniwersytetu Wrocławskiego. Początkowo pracował jako nauczyciel, a następnie przez 30 lat był redaktorem Polskiego Radia Białystok.
Jest współautorem scenariusza powieści radiowej "W Jezioranach". Wraz z Andrzejem Mularczykiem otrzymał za to przedsięwzięcie Order Wdzięczności Społecznej – nagrodę wręczaną przez marszałków Sejmu i Senatu. W 1995 roku przyznano mu też Order 70-lecia Polskiego Radia. Odznaczony został także Złotym Mikrofonem.
Wraz z Wiesławem Janickim napisał scenariusz filmu "Smażalnia story", który został zrealizowany w 1984 roku (reż. Józef Gębski). Bartosz był też współautorem dialogów w filmie, współpracował z reżyserem, a ponadto wystąpił w produkcji tej w roli komisarza wojskowego.

</doc>
<doc id="1388943" url="https://pl.wikipedia.org/wiki?curid=1388943" title="Obwód Busko Armii Krajowej">
Obwód Busko Armii Krajowej

Obwód Busko – jednostka terytorialna Związku Walki Zbrojnej, a następnie Armii Krajowej.
Formowanie i zmiany organizacyjne.
Operował na terenie powiatu buskiego. W pierwszym roku okupacji niemieckiej powiększony został o 8 gmin powiatu pińczowskiego. W 1943 Obwód Busko przekazał gminę Opatowiec i część gminy Czarkowy Obwodowi Pińczów. 
Obwód nosił kryptonimy „Letnisko”, „Hiacynt", „Edmund”. Wraz z Obwodem Kielce i Obwodem Jędrzejów wchodził w skład Inspektoratu Kieleckiego Okręgu Radom-Kielce.

</doc>
<doc id="1388944" url="https://pl.wikipedia.org/wiki?curid=1388944" title="Robert Skrzypczak">
Robert Skrzypczak

Robert Skrzypczak (ur. 25 sierpnia 1964 w Głuchołazach) – polski duchowny rzymskokatolicki, duszpasterz akademicki w Warszawie.
Życiorys.
Święcenia kapłańskie otrzymał w roku 1996 po ukończeniu formacji w Archidiecezjalnym Seminarium Misyjnym Redemptoris Mater w Warszawie. Magister psychologii i doktor teologii. Stopień doktorski uzyskał w 2003 na KUL-u za pracę poświęconą dogmatyce pod kierunkiem ks. prof. Czesława Bartnika. W 2014 uzyskał stopień doktora habilitowanego nauk teologicznych w zakresie teologii dogmatycznej. Zajmuje się personalizmem włoskim. Wykłada teologię dogmatyczną na Papieskim Wydziale Teologicznym i w Wyższym Metropolitalnym Seminarium Duchownym w Warszawie. W czerwcu 2020 minister kultury i dziedzictwa narodowego Piotr Gliński powołał go w skład Rady Programowej Instytutu Dziedzictwa Myśli Narodowej im. Romana Dmowskiego i Ignacego Jana Paderewskiego.

</doc>
<doc id="1388952" url="https://pl.wikipedia.org/wiki?curid=1388952" title="Mistrzostwa Świata w Piłce Ręcznej Kobiet 1971">
Mistrzostwa Świata w Piłce Ręcznej Kobiet 1971

IV mistrzostwa świata w piłce ręcznej kobiet rozegrano w Holandii. Piłkarki ręczne z NRD wygrały wszystkie 5 meczów i 19 grudnia 1971 r. zyskały miano najlepszych na świecie.

</doc>
<doc id="1388956" url="https://pl.wikipedia.org/wiki?curid=1388956" title="Jean Henri Dunant">
Jean Henri Dunant



</doc>
<doc id="1388957" url="https://pl.wikipedia.org/wiki?curid=1388957" title="Cecylia Bajer-Paprotny">
Cecylia Bajer-Paprotny

Cecylia Bajer-Paprotny (ur. 20 marca 1950 w Pstrążnej, zm. 8 września 2019 w Rydułtowach) - polska lekkoatletka specjalizująca się w rzucie oszczepem. Reprezentowała barwy klubu Naprzód Rydułtowy.
Kariera.
Uczestniczka mistrzostw Europy juniorów w Lipsku w 1968 (2. miejsce) oraz mistrzostw Europy seniorów w Atenach w 1969 (z wynikiem 50,54 zajęła 8. miejsce) i 1971 (z wynikiem 50,50 zajęła 11. miejsce). Podopieczna trenera Edmunda Jaworskiego. Rekord życiowy: 56,88 (5 czerwca 1971, Gyula).

</doc>
<doc id="1388960" url="https://pl.wikipedia.org/wiki?curid=1388960" title="Wizja św. Eustachego (obraz Pisanella)">
Wizja św. Eustachego (obraz Pisanella)

Wizja św. Eustachego - obraz włoskiego malarza Pisanello, powstały na przestrzeni lat 1438-1442. Obecnie znajduje się w zbiorach National Gallery w Londynie. 
Obraz przedstawia świętego Eustachego przed jego nawróceniem. Eustachy był rzymskim żołnierzem i nosił imię Placydas. Epizod przedstawiony na obrazie został zaczerpnięty ze "Złotej legendy", zbioru żywotów świętych, autorstwa Jacopa da Voragine z XII wieku. Według legendy, Placydas podczas polowania ujrzał jelenia i puścił się w pogoń za nim. Jeleń uciekł na wysoką skałę. Między jego rogami Placydas zobaczył krucyfiks, który przemówił do niego: "Placydasie ! Dlaczego mnie ścigasz? Ukazałem ci się w postaci tego zwierzęcia, aby cię ocalić". Placydas miał po tym zdarzeniu przyjąć chrzest i przybrać imię Eustachy. Stał się przykładem nawrócenia. 
Pisanello namalował tę scenę przedstawiając arystokratycznego młodzieńca ze swojej epoki. Dwie główne postacie, młodzieniec i jeleń, pokazane są z profilu. Otaczający ich las przedstawiony jest z góry. Wokół centralnych postaci znajduje się wiele symbolicznych szczegółów, odnoszących się do nawrócenia Placydasa. Postać jelenia symbolizuje Chrystusa i jego zwycięstwo nad diabłem. Królik w tym przypadku symbolizował człowieka (młodzieńca), uciekającego przed szatańskimi pokusami i zwracającego się ku Bogu. Pokusy zła są symbolizowane przez charty i niedźwiedzia. Wymowa obrazu ma odwrócone znaczenie symboliczne: wydany na pastwę diabła Placydas zostaje uratowany dzięki interwencji Boga. 

</doc>
<doc id="1388961" url="https://pl.wikipedia.org/wiki?curid=1388961" title="Kielecki Korpus Armii Krajowej">
Kielecki Korpus Armii Krajowej

Kielecki Korpus Armii Krajowej – jeden z dwóch korpusów w strukturze organizacyjnej Armii Krajowej sformowanych latem 1944.
Zgodnie z założeniami planu „Burza” wyrażonymi w rozkazie z września 1942, oddziały partyzanckie miały zostać pogrupowane w oparciu o przedwojenne Ordre de Bataille WP.
W celu sprawnego dowodzenia odtworzonymi dywizjami i samodzielnymi pułkami z Okręgu Radom-Kielce AK powołano "Kielecki Korpus AK" (17 lipca - 26 sierpnia 1944). 
Stan osobowy Korpusu ok. 25 sierpnia wynosił 6430 żołnierzy i oficerów zgrupowanych w lasach koło Przysuchy:.
Dowództwo.
20 sierpnia dowództwo Korpusu stanowili:.

</doc>
<doc id="1388962" url="https://pl.wikipedia.org/wiki?curid=1388962" title="Choi Yong-soo">
Choi Yong-soo

Choi Yong-soo (ur. 10 września 1973 w Pusan) – piłkarz południowokoreański grający na pozycji napastnika.
Kariera klubowa.
W 1993 roku Choi ukończył Yonsei University. W 1994 roku podpisał profesjonalny kontrakt z klubem K-League, LG Cheetahs. Od czasu debiutu był podstawowym zawodnikiem klubu, a w pierwszych dwóch sezonach jednym z najlepszych strzelców, zdobywając odpowiednio 10 i 11 goli w lidze. Przez trzy sezony nie osiągnął jednak sukcesów, a w latach 1997–1998 występował w wojskowej drużynie Sangmoo Army. W 1999 roku znów został zawodnikiem Anyang LG. Grał tam przez kolejne dwa lata w 2000 roku po raz pierwszy w swojej karierze zostając mistrzem Korei Południowej.
W 2001 roku Choi wyjechał do Japonii. W tamtejszej J-League zadebiutował w barwach JEF United Ichihara. W 2001 i 2003 roku zajął z JEF United trzecie miejsce w lidze. Przez kolejne trzy sezony był jednym z najlepszych snajperów w J-League. Łącznie w tym okresie zdobył 54 bramki. W 2004 roku postanowił zmienić barwy klubowe i odszedł do innego japońskiego zespołu, Kyoto Purple Sanga. Grał tam tylko przez rok i zaliczył 20 trafień w lidze. Po sezonie odszedł do Júbilo Iwata z miasta Shizuoka, jednak w tym klubie nie był tak skuteczny i zdobył zaledwie jedną bramkę. W 2006 roku wrócił do Korei i przez jeden sezon był piłkarzem FC Seoul. Po rozegraniu dwóch meczów zakończył piłkarską karierę i został asystentem trenera w tym klubie.
Kariera reprezentacyjna.
W reprezentacji Korei Południowej Choi zadebiutował 4 lutego 1995 roku w przegranym 0:1 spotkaniu Carlsberg Cup z Jugosławią. W 1998 roku był w kadrze Koreańczyków na Mistrzostwa Świata we Francji. Na nich zagrał we dwóch meczach: przegranym 0:5 z Holandią i zremisowanym 1:1 z Belgią. Z kolei w 2002 roku został powołany przez Guusa Hiddinka do kadry na Mistrzostwa Świata 2002, których gospodarzem była Korea Południowa. Tam był rezerwowym zawodnikiem i wystąpił w jednym meczu, zremisowanym 1:1 z USA. Karierę reprezentacyjną zakończył w 2003 roku. Ogółem w drużynie narodowej zagrał 67 razy i strzelił 27 goli.

</doc>
<doc id="1388963" url="https://pl.wikipedia.org/wiki?curid=1388963" title="Kielecki Korpus AK">
Kielecki Korpus AK



</doc>
<doc id="1388964" url="https://pl.wikipedia.org/wiki?curid=1388964" title="MTR">
MTR

MTR (Mass Transit Railway) – system kolei w Hongkongu, który powstał w 1979 roku. Na system składa się 266,3 km torów i 98 stacji. 
Aktualnie MTR jest obsługiwany przez MTR Corporation Limited (MTRCL). Dzięki swojej wydajności jest głównym środkiem transportu publicznego w Hongkongu z około 4 mln pasażerów dziennie.

</doc>
<doc id="1388965" url="https://pl.wikipedia.org/wiki?curid=1388965" title="Warszawski Korpus Armii Krajowej">
Warszawski Korpus Armii Krajowej

Warszawski Korpus Armii Krajowej – korpus Armii Krajowej.
20 września 1944 roku komendant główny AK rozkazał przeorganizować oddziały powstańcze w stolicy w Warszawski Korpus AK. Wykonując rozkaz gen. Tadeusza Bora-Komorowskiego komendant Okręgu Warszawskiego AK 21 września 1944 roku wydał rozkaz organizacyjny nr 32 w sprawie organizacji Korpusu. 

</doc>
<doc id="1388966" url="https://pl.wikipedia.org/wiki?curid=1388966" title="Warszawski Korpus AK">
Warszawski Korpus AK



</doc>
<doc id="1388969" url="https://pl.wikipedia.org/wiki?curid=1388969" title="CARDS">
CARDS

CARDS (ang. – "Community Assistance for Reconstruction, Development and Stabilisation", pol. – "Program pomocy technicznej i finansowej dla państw Bałkanów Zachodnich") – program pomocowy uruchomiony w 2000 roku Dyrektywą Rady nr 2666/2000, trwający do roku 2007. Jego całkowity koszt wyniósł ok. 5 mld €.
W programie wzięły udział Albania, Bośnia i Hercegowina, Chorwacja, Federalna Republika Jugosławii oraz Macedonia Północna.

</doc>
<doc id="1388972" url="https://pl.wikipedia.org/wiki?curid=1388972" title="Secure by design">
Secure by design

Secure by design – program, którego naczelnym założeniem jest odpowiednie zaaranżowanie przestrzeni jeszcze w fazie projektu tak, aby była przestrzenią bezpieczną.Tam gdzie program został wdrożony liczba włamań zmniejszyła się o 30%, a subiektywne poczucie bezpieczeństwa wzrosło aż o 70%.
Geneza programu.
W 1996 roku powstała w Kanadzie, z inicjatywy środowisk akademickich, organizacja Crime Prevention through Environmental Design (CPTED, Zapobieganie Przestępczości Poprzez Odpowiednie Kształtowanie Otoczenia), rok później zawiązał się jej europejski oddział - The European Designing Out Crime Association (E-DOCA, Europejskie
Stowarzyszenie Projektowania Przeciw Przestępczości). Dziś ma ponad 300 filii w 30 krajach. Wszystkie chcą uczulić projektantów i mieszkańców na zalety projektowania osiedli pod kątem zapobiegania przestępczości. 
Secure by design w Polsce.
W Siechnicach pod Wrocławiem zrealizowano pierwsze w Polsce osiedle według reguł „bezpiecznej przestrzeni”. Decydującą rolę ma tutaj zwarta konstrukcja domów, brak naturalnych osłon, odpowiednia aranżacja małej architektury i zieleni.

</doc>
<doc id="1388975" url="https://pl.wikipedia.org/wiki?curid=1388975" title="Auto-Tune">
Auto-Tune

Auto-Tune – rodzaj procesora dźwięku, używanego do korekcji wysokości dźwięku instrumentów muzycznych i głosu ludzkiego, powszechnie stosowany w muzyce rozrywkowej. Program został stworzony przez przedsiębiorstwo Antares Audio Technologies.
Pierwszymi utworami, wydanymi z wykorzystaniem efektu Auto-Tune, były utwory wydane w 1998 roku: „Fragments of Life” Roy Vedas i „Believe” Cher. Inne przykłady to: „Blue (Da Ba Dee)” zespołu Eiffel 65 (1999) czy „Love Lockdown” Kanyego Westa (2008).
Tygodnik „Time” nazwał program Auto-Tune jednym z 50 najgorszych wynalazków w historii.

</doc>
<doc id="1388982" url="https://pl.wikipedia.org/wiki?curid=1388982" title="Leszek Maleszka">
Leszek Maleszka



</doc>
<doc id="1388987" url="https://pl.wikipedia.org/wiki?curid=1388987" title="Księstwo pszczyńskie">
Księstwo pszczyńskie

Księstwo pszczyńskie (niem. "Fürstentum Pleß") – jedno z dawnych księstw śląskich ze stolicą w Pszczynie, początkowo w granicach księstw: opolsko-raciborskiego (do 1281), raciborsko-rybnickiego (1281–1336), opawsko-raciborskiego (1336–1449), rybnickiego (1449–1480) i cieszyńskiego, od 1517 wolne państwo stanowe, rządzone przez książąt pszczyńskich i wolnych panów stanowych bez tytułu książęcego, którzy w Sejmie Śląskim zasiadali w kurii książęcej.
Od XII w. ziemia pszczyńska była w posiadaniu Piastów opolsko-raciborskich, od 1327 jako lenno królów czeskich. W 1336 przeszła we władanie opawskiej linii Przemyślidów. Niezależnymi władczyniami księstwa pszczyńskiego, wydzielonego z władztwa opawsko-raciborskiego, były Helena Korybutówna (w latach 1424–1449) i jej synowa Barbara Rokemberg (1452–1462). W 1480 władzę nad tym terytorium przejęli Piastowie cieszyńscy.
Po 1517 księstwo pszczyńskie jako wolne państwo stanowe, samodzielne pod względem administracyjnym i politycznym, rządzone było przez przedstawicieli rodów magnackich Turzonów i Promnitzów oraz dynastii askańskiej z linii Anhalt-Köthen i Hochbergów. Według stanu w 1740 w skład państwa pszczyńskiego wchodziły 4 miasta (Pszczyna, Bieruń Stary, Mikołów i Mysłowice) oraz 96 wsi. W 1742 terytorium znalazło się w granicach Królestwa Prus.
Do połowy XIX w. władcy pszczyńscy posiadali pełnię władzy politycznej, administracyjnej i sądowej w swoim państwie, natomiast w drugiej połowie stulecia w wyniku przemian polityczno-społecznych utracili ją, a wolne państwo stanowe przekształciło się w rodzaj koncernu przemysłowo-rolniczego. W 1922 księstwo pszczyńskie w wyniku plebiscytu zostało włączone do Rzeczypospolitej Polskiej. W latach 1939–1945 ziemie dawnego księstwa pszczyńskiego znalazły się w granicach III Rzeszy, a w 1945 – Polski.
Historia.
Początkowo ziemia pszczyńska była częścią Małopolski i kasztelanii oświęcimskiej. W 1178 książę krakowski Kazimierz II Sprawiedliwy podarował ją księciu raciborskiemu, Mieszkowi I Plątonogiemu, który przyłączył ją do swoich ziem. Leszek raciborski zdecydował się w 1327 do złożenia hołdu lennego Janowi Luksemburskiemu, królowi Czech (tytułującemu się również królem Polski). Następnie księstwo było rządzone przez czeskich Przemyślidów. Na lata 1424–1449 przypada panowanie księżnej Heleny Korybutówny, bratanicy polskiego króla Władysława Jagiełły, która otrzymała ziemię pszczyńską (wraz z Pszczyną, Mikołowem, Bieruniem i Mysłowicami) w dożywotnie użytkowanie od swojego męża Jana II Żelaznego.
Państwo stanowe.
W trakcie zamieszania politycznego związanego z zajęciem Śląska przez Macieja Korwina okręgiem pszczyńskim zawładnął Kazimierz II cieszyński. Aby ugruntować swoje panowanie w Pszczynie, książę Kazimierz zabiegał o prawne uregulowanie swojego władztwa, co uprawomocnił dokument króla Władysława Jagiellończyka wystawiony w Budzie 28 sierpnia 1500 roku. W 1517 książę Kazimierz II sprzedał państwo pszczyńskie żupanowi spiskiemu, Aleksemu Thurzonowi. W dokumencie sprzedaży, wystawionym w języku czeskim we Frysztacie 21 lutego 1517, wymieniono oprócz zamku i miasta Pszczyna oraz 3 "miasteczek" (Bieruń, Mysłowice, Mikołów) również 50 wsi należących wówczas do komory pszczyńskiej, mianowicie: Jankowice, Woszczyce, Międzyrzecze, Bojszowy, Brzozówka"v Wieze", Wola, Miedźna, Grzawa, Rudołtowice, Goczałkowice, Łąka, Wisła Wielka, Pawłowice, Zgoń, Brzeźce, Poręba, Stara Wieś, Czarków, Radostowice, Piasek, Studzionka, Szeroka, Krzyżowice, Warszowice, Kryry, Suszec, Kobiór, Wyry, Łaziska Dolne, Łaziska Górne, Smiłowice, Ligota, Stara Kuźnica, Zarzecze, Podlesie, Piotrowice, Tychy, Wilkowyje, Paprocany, Cielmice, Lędziny, Brzęczkowice, Brzezinka, Zabrzeg, Porąbka, Studzienice, Roździeń, Bogucice, Jaźwce, Dziećkowice.
Aleksy Thurzo sprzedał je następnie swemu bratu, baronowi Janowi Thurzo. Nowy pan pozbył się należących do dóbr pszczyńskich następujących osad: Mysłowic, Roździenia i Dziećkowic. Kupił je patrycjusz krakowski Stanisław Salomon z Benedyktowiczów. Resztę ziemi pszczyńskiej nabył tolerancyjny dla protestantyzmu biskup wrocławski Baltazar von Promnitz z Żar. Tak więc od roku 1548, za zgodą Ferdynanda I Habsburga (króla Czech i Węgier w latach 1526–1564), państwo pszczyńskie stało się dziedziczną własnością rodziny Promnitzów aż do roku 1765.
Za rządów bratanka biskupa Promnitza – barona Karola von Promnitza – wprowadzono oficjalnie luteranizm. Niekiedy, jak przyznają sami historycy protestanccy, działano w tej materii, uciekając się do przymusu, zwłaszcza po 1555 r., w którym ogłoszono w Augsburgu zasadę "cuius regio, eius religio" („czyja władza, tego religia”). W 1592 r. Abraham von Promnitz ogłosił tak zwany porządek kościelny dla ziemi pszczyńskiej, utwierdzający luteranizm na ziemi pszczyńskiej i jednocześnie regulujący warunki socjalne i organizacyjne luteran na tym terenie. W tym samym roku według sprawozdania z wizytacji kościelnej dekanatu pszczyńskiego większość kościołów znajdowała się w rękach protestantów.
Księstwo pszczyńskie w latach 1765–1847.
Do 1765 r. ziemia pszczyńska pozostawała państwem stanowym (niem. "Freie Standesherrschaft"). W wyniku wojny o sukcesję austriacką (1741–1761) większa część Dolnego i Górnego Śląska przypadła Prusom. Władzę w pszczyńskim państwie stanowym pozostawiono jednak w rękach lokalnych książąt. W 1765 Pszczynę odziedziczyli spokrewnieni z rodziną von Promnitz książęta Anhalt-Cöthen.
Książęta von Hochberg.
Ostatni z książąt Anhalt-Cöthen zmarł w 1847, przekazując księstwo swojemu krewnemu Janowi Henrykowi X, który zapoczątkował linię Hochbergów z Pszczyny (Hochberg von Pless). Od 1850 r. księstwo pszczyńskie stało się własnością dziedziczną tego rodu z nadania króla pruskiego. Syn Jana Henryka X – Jan Henryk XI – panował od roku 1855 do swej śmierci w 1907 r.
W latach 1907–1938 księciem pszczyńskim tytułował się Jan Henryk XV, ożeniony z brytyjską arystokratką Marią Teresą Oliwią Cornwallis-West (zwaną "Daisy"), z którą mieszkał na zamku Książ (niem. "Schloss Fürstenstein"). Przed I wojną światową Jan Henryk XV i "Daisy" prowadzili bardzo wystawny styl życia, na co pozwalała im olbrzymia fortuna von Hochbergów – dzięki posiadanym kopalniom, hutom, elektrowniom, cementowniom i domom handlowym, książęta von Hochberg należeli do najbogatszych i najpotężniejszych rodów w Niemczech. Księżna "Daisy" chętnie zajmowała się działalnością charytatywną. Ufundowała sierociniec, przychodnię dla pracujących matek i szkołę dla ubogich dziewcząt. Podczas I wojny światowej pomagała rannym żołnierzom w szpitalu polowym.
Pruski rząd dążył do germanizacji Polaków zamieszkujących księstwo pszczyńskie. . W plebiscycie 20 marca 1921 ponad 75% ludności opowiedziało się za przyłączeniem ziemi pszczyńskiej do odrodzonej II Rzeczypospolitej, choć w samej Pszczynie zwyciężyła opcja pozostania przy Niemczech. Od tego momentu księstwo pszczyńskie przestało istnieć. Mimo to von Hochbergowie nadal używali tytułu książąt pszczyńskich, pozostając w posiadaniu pszczyńskich dóbr rodzinnych wraz z zamkiem Książ aż do 1945. W 1922 Jan Henryk XV przyjął obywatelstwo polskie.
W 1923 r. księżna Daisy rozwiodła się z Janem Henrykiem XV, który ożenił się ponownie z młodą arystokratką hiszpańską, Klotyldą Silva y Candanamo w 1926. Po śmierci Jana Henryka XV, w 1938, dobra rodzinne przejął jego najstarszy syn Jan Henryk XVII, obywatel Polski, ostatni książę pszczyński. Po II wojnie światowej dobra książąt pszczyńskich zostały znacjonalizowane.

</doc>
<doc id="1388990" url="https://pl.wikipedia.org/wiki?curid=1388990" title="Homo Sovieticus">
Homo Sovieticus



</doc>
<doc id="1388993" url="https://pl.wikipedia.org/wiki?curid=1388993" title="Thomas Gordon">
Thomas Gordon

Thomas Gordon (ur. 11 marca 1918 w Paris, zm. 26 sierpnia 2002 w Solana Beach) – amerykański psycholog i psychoterapeuta, autor bestsellerowych poradników dla rodziców, nauczycieli, wychowawców, animatorów kształcenia dorosłych i liderów, menadżerów, w których prezentuje swoją koncepcję stosunków międzyludzkich "bez zwycięzców i bez pokonanych".
Życiorys.
Podczas II wojny światowej był dowódcą oficerów w Wojskowym Korpusie Spadochroniarzy. Na początku lat 40. studiował u Carla Rogersa na Uniwersytecie w Ohio State, następnie współpracował z nim w kreowaniu modelu nowoczesnego i efektywnego treningu przywódców, gdzie na prośbę w książce Carla Rogersa (Client-Centered Psychotherapy: Its Current Practice, Implications, and Theory) ukazał się jego rozdział zatytułowany Group-Centered Leadership and Administration. Pierwsza książka Gordona pt. (Przywództwo skoncentrowane na grupie: Sposób wyzwalania twórczego potencjału grup.) została wydana w Nowym Jorku w 1955 roku. Od 1962 pracował w Pasadenie w Kalifornii nad programem szkolenia dla rodziców w zakresie nabywania partnerskich umiejętności wychowywania własnych dzieci (Wychowanie bez porażek czyli Trening Skutecznego Rodzica), które przysporzyły mu międzynarodową sławę. W efekcie tego powstało w Stanach Zjednoczonych ponad 200 ośrodków szkoleń dla rodziców, które ukończyło kilkaset tysięcy rodziców oraz ruch społeczny – Effectiveness Training Association (później Gordon Training International). W Stanach Zjednoczonych oraz innych krajach powstawały i powstają nadal ośrodki kształcenia gordonowskiego, w których prowadzone są kursy dla wychowawców oraz kształceni są trenerzy do prowadzenia zajęć z tymi grupami (w Polsce jest nim Polskie Centrum Edukacji Gordona).
Poglądy.
Koncepcję Thomasa Gordona wychowanie bez porażek uznać należy za pedagogię, czyli odmienny paradygmat edukacyjny, ze względu na takie jej cechy:
Pedagogia ta opiera się ponadto na teorii równoważnych stosunków międzyludzkich, w tym także między dorosłymi (wychowawcy, nauczyciele) a dziećmi (wychowankowie, uczniowie). W takich relacjach każdy traktowany musi być podmiotowo, z poszanowaniem jego praw i potrzeb. Aby relacja przynosiła stronom pozytywne odczucia, a także by była skuteczna, konieczne jest nawiązanie przez wychowawców, dorosłych szczególnego rodzaju kontaktów, polegających przede wszystkim na odczytywaniu werbalnych i niewerbalnych sygnałów wysyłanych przez dzieci, a co za tym idzie dostarczanie im adekwatnej do potrzeb oferty.
Cele wychowania zaproponowane przez Gordona wywodzą się z jego sposobu postrzegania dziecka jako człowieka, ze wszystkimi ludzkimi cechami i reakcjami. Dziecko nie jest niczyją własnością i jako odrębna jednostka ma prawo do prywatności, samodzielnego rozwiązywania problemów, samodzielnego myślenia. Na tej podstawie celem wychowania, według Gordona jest powstanie jednostki:
Podsumowując można powiedzieć, że naczelnym celem wychowania jest szeroko rozumiany rozwój dziecka, który powinien wynikać z jego własnego potencjału, a nie dążenia do określonych wzorców czy ideałów. Potwierdzeniem tej tezy są słowa samego Gordona, by wychowanek stał się tym, czym stać się może, choćby to było bardzo różne od rodziców, albo od przedstawionych mu przez rodziców wzorów. To jest jego niezbywalne prawo.
Zadaniem wychowania jest więc zmiana dotychczasowych metod oddziaływań wychowawczych. Ma to związek z nieustannym rozwojem świata, poszerzaniem wiedzy i obalaniem istniejących mitów. Mity te dotyczą zarówno dzieci, jak i wychowawców.
Nie jest już prawdą to, że dziecko:
Mity dotyczą także wychowawców, zdaniem Gordona odnoszą się one do następujących kwestii.
Nie jest już prawdą to, że wychowawcy:
Stosowanie w kontaktach z dziećmi fałszywych przekonań, według Gordona, prowadzi często do powstania sytuacji konfliktowych. Są to sytuacje nieodłączne dla naszej egzystencji. Byłyby to faktycznie niezwykłe stosunki, gdyby w ciągu pewnego czasu potrzeby jednego człowieka nie znalazły się w konflikcie z potrzebami drugiego. Gdy dwoje jakichkolwiek ludzi (lub dwie grupy) koegzystuje, musi nieuchronnie dochodzić do konfliktu ponieważ ludzie są inni, myślą inaczej, mają różne potrzeby, zainteresowania, życzenia, które czasem są sprzeczne. Dlatego konflikt nie jest z konieczności zły – istnieje jako rzeczywistość we wszystkich stosunkach. Faktycznie relacje bez widocznego konfliktu mogą być mniej zdrowe, niż te, gdzie często dochodzi do konfliktów. (…) Konflikt jest chwilą prawdy relacji między rodzicami a dzieckiem – próbą zdrowia, kryzysem, który może was osłabić lub umocnić, rozstrzygającym wydarzeniem, które może przyniesie ze sobą trwałą nienawiść, narastającą wrogość, psychologiczne blizny. Konflikty mogą ludzi rozdzielać lub pociągać do ściślejszej oraz bardziej zażyłej zgody; zawierają ziarno zniszczenia i ziarno większej jedności; mogą prowadzić do zaciętej walki lub głębszego wzajemnego zrozumienia. Sposób uporania się z konfliktami jest może najbardziej decydującym czynnikiem dla stosunków między rodzicami i dzieckiem. Czynnikiem decydującym o powodzeniu procesu wychowania jest uzewnętrznianie konfliktów, traktowanie ich w sposób naturalny, rozwiązywane przez wychowawców w konstruktywny sposób są dla dziecka nauką radzenia sobie z konfliktami, z którymi dziecko spotka się w przyszłości.
W sposobie rozwiązywania konfliktów Gordon wyróżnia można trzy metody:
Proponowana przez Gordona metoda rozwiązywania konfliktów bez porażek składa się z sześciu faz:
Wobec stosowania dyscyplinujących sposobów wychowawczych, Gordon proponuje wykorzystywanie następujących alternatywnych oddziaływań:
Krytyka pedagogii Gordona.
Najważniejsze zarzuty wobec pedagogii Gordona można ująć w czterech punktach:

</doc>
<doc id="1388994" url="https://pl.wikipedia.org/wiki?curid=1388994" title="Kurt Schmitt">
Kurt Schmitt

Kurt Paul Schmitt (ur. 7 października 1886 w Heidelbergu, zm. 2 listopada 1950 w
Heidelbergu) – niemiecki ekonomista i Minister Gospodarki Rzeszy.
Ukończył studia na wydziale prawa w Monachium w roku 1911 i rozpoczął karierę w towarzystwie ubezpieczeniowym Allianz AG. W latach 1914–1917 uczestniczył w I wojnie światowej. Zakończył służbę wojskową ze stopniem kapitana. W roku 1917 został członkiem rady zarządzającej w firmie Allianz. Kierował spółką w latach 1921–1933 jako prezes zarządu. Przez te lata wypracował sobie opinię jednego z najbardziej uzdolnionych kierowników w sektorze
ubezpieczeniowym gospodarki w Republice Weimarskiej.
Kierownictwo towarzystwa Allianz, reprezentowane przez Kurta Schmitta i Eduarda Hilgarda,
współpracowało z ruchem nazistowskim jeszcze zanim osiągnął on duże poparcie społeczne. Już w październiku 1930 roku spółka nawiązała kontakty z Hermannem Göringiem, które przejawiały się przez jego uczestnictwo w obiadach wraz kierownictwem firmy oraz przez udzielanie prywatnych pożyczek. Heinrich Brüning i Franz von Papen bezskutecznie próbowali obsadzić Schmitta na stanowisku ministra.
Schmitt pełnił również funkcję Dyrektora Generalnego "Stuttgarter Verein-Versicherungs AG" w Stuttgarcie.
18 grudnia 1932 roku uczestniczył w spotkaniu Koła Przyjaciół Gospodarki ("Freundeskreis der Wirtschaft") lub Koła Dwunastu ("Zwölferkreis") w berlińskiej kawiarni „Kaiserhof”, podczas którego partia nazistowska zgodziła się udzielić mu poparcia. Od tej pory Schmitt utrzymywał bliskie relacje z przywództwem nazistów. 20 lutego 1933, wraz z Hermannen Göringiem wziął udział w spotkaniu niemieckich przemysłowców z Adolfem Hitlerem. Podczas tej konferencji
Schmitt zadeklarował udzielenie NSDAP dotacji w wysokości 10 000 marek na prowadzenie kampanii wyborczej. Na początku roku 1933 Schmitt wstąpił do partii nazistowskiej (numer legitymacji: 2 651 252). Ponadto w roku 1933 przejął stanowisko wiceprezesa berlińskiej kancelarii ds. przemysłu i wiceprezesa Izby Handlowej.
Schmitt był przekonany, że polityka narodowych socjalistów może doprowadzić do zwalczenia problemu bezrobocia pod warunkiem, że gospodarka będzie pod opieką ludzi takich jak on. Co więcej, uważał Hitlera za wielkiego męża stanu i wierzył, że z czasem poglądy i działania Führera staną się mniej radykalne. Schmitt przejawiał nieznaczne antysemickie nastawienie,
które Gerald D. Feldmann określił w następujący sposób: „"Schmitt podzielał pogląd, że Żydzi mieli zbyt wielu przedstawicieli wśród profesorów akademickich, a rola, jaką odgrywali w polityce, sądownictwie i w kulturze powinna zostać znacznie ograniczona, o ile nie zupełnie zredukowana. Uważał jednak, że Żydzi mają prawo do udziału w niemieckim życiu gospodarczym i podczas swojej kadencji na urzędzie Ministra Gospodarki Rzeszy kierował się maksymą, że „w gospodarce nie istnieje kwestia żydowska"”.
30 czerwca 1933 roku Schmitt został mianowany Ministrem Gospodarki Rzeszy. Zastąpił na tym stanowisku Alfreda Hugenberga. Przyjął także tytuł honorowego członka SS (nr 101 346). W sierpniu 1933 roku objął posadę Pełnomocnika Prus w Rządzie Rzeszy. W październiku tego samego roku został członkiem Pruskiej Rady Stanu. Uzyskał także akces do Niemieckiej Akademii Prawa.
13 marca 1934 Schmitt zdał sobie sprawę z nowego porządku w niemieckim sektorze przemysłowym gospodarki. Liderem ogółu organizacji związanych z przemysłem zdawał się być Philipp Kessler, lider Krajowej Federacji Przemysłu Elektrycznego. Gdy Schmitt ujawnił się z zamiarem przejęcia od Krajowej Federacji Przemysłu Niemieckiego przez państwo całkowitej kontroli nad przemysłem, spotkał się z ostrym sprzeciwem ze strony przemysłowców. Ponadto, Hjalmar Schacht podjął działania w kierunku usunięcia Schmitta z ministerstwa i przejęcia władzy nad niemiecką gospodarką. W trakcie przemówienia 28 czerwca 1934 roku Schmitt doznał zawału serca i stracił przytomność. Po tym zdarzeniu udał się na długotrwałą rekonwalescencję. 31 stycznia 1935 roku Hitler zatwierdził jego rezygnację z ministerialnej teki. 30 lipca 1934 został zastąpiony na tym stanowisku przez Hjalmara Schachta.
Po powrocie do życia zawodowego objął prezesurę w radzie nadzorczej AEG AG oraz spółki gazowej Deutsche Continental Gasgesellschaft w Dessau. W latach 1937–1945 piastował stanowisko prezesa w Münchener Rückversicherung AG. Do roku 1945 należał także do rady nadzorczej Allianz AG. Jako członek Koła Przyjaciół Reichsfuhrera SS, 15 września 1935 roku został awansowany przez Heinricha Himmlera do stopnia Brigadeführera-SS. Odkąd Schmitt pełnił funkcję prezesa rady nadzorczej w spółce AEG, corocznie wspierał Himmlera kwotą 12–15 tys. marek.
W latach 1945–1949 Schmitt został objęty procesem denazyfikacji, prowadzonym przez armię Stanów Zjednoczonych. Pozbawiono go wszystkich urzędów oraz zakazano mu wykonywania zawodu.
Odznaczenia.
W 1914 Schmitt został nagrodzony Żelaznym Krzyżem II klasy. Otrzymał także odznaczenie dla
rannych żołnierzy ("Verwundetenabzeichen"). Przez SS został obdarowany „Honorowym Mieczem
Reichsführera-SS” oraz „Pierścieniem Trupiej Czaszki SS” ("Totenkopfring der SS").

</doc>
<doc id="1388998" url="https://pl.wikipedia.org/wiki?curid=1388998" title="Mass Transit Railway">
Mass Transit Railway



</doc>
<doc id="1389001" url="https://pl.wikipedia.org/wiki?curid=1389001" title="Cha Du-ri">
Cha Du-ri

Cha Du-ri (ur. 25 lipca 1980 we Frankfurcie nad Menem) – piłkarz południowokoreański grający na pozycji prawego obrońcy lub pomocnika. Jest synem Cha Bum-kuna, byłego reprezentanta kraju i pierwszego w historii Koreańczyka w Bundeslidze.
Kariera klubowa.
Cha urodził się w niemieckim Frankfurcie nad Menem, gdy jego ojciec był zawodnikiem klubu Eintracht Frankfurt. Z czasem wyjechał do Korei Południowej i w 2002 roku ukończył Korea University mający siedzibę w stolicy kraju, Seulu. Latem tamtego roku wrócił do Niemiec i został piłkarzem Bayeru 04 Leverkusen. Nie zadebiutował jednak w jego barwach w Bundeslidze i w tym samym sezonie został wypożyczony do innego pierwszoligowca, Arminii Bielefeld. 11 września rozegrał w Arminii swój pierwszy ligowy mecz - klub z Bielefeld zremisował 1:1 na wyjeździe z 1. FC Kaiserslautern. 25 stycznia w spotkaniu z Werderem Brema najpierw zaliczył asystę przy golu Mamadou Diabanga, a w 80. minucie pokonał Pascala Borela i zaliczył pierwsze trafienie na niemieckich boiskach. Po sezonie spadł jednak z Arminią do drugiej ligi.
W 2003 roku Koreańczyk wrócił do Bayeru, ale jeszcze w letnim oknie transferowym wypożyczono go do Eintrachtu Frankfurt. 1 sierpnia zadebiutował w koszulce Eintrachtu w przegranym 1:3 wyjazdowym spotkaniu z Bayernem Monachium. Przez cały sezon był podstawowym zawodnikiem Eintrachtu i zdobył jednego gola (w wygranym 2:1 meczu z Herthą BSC Berlin, ale ponownie przeżył degradację do drugiej ligi. Latem 2004 za darmo przeszedł do Frankfurtu i przez rok występował 2. Bundeslidze. Strzelił 8 goli, w tym dwa w meczu z Eintrachtem Trier i przyczynił się do powrotu klubu z Frankfurtu do niemieckiej ekstraklasy. W sezonie 2005/2006 zdobył 5 bramek i pozostał z Eintrachtem w Bundeslidze.
Latem 2006 Cha podpisał dwuletni kontrakt z innym niemieckim klubem 1. FSV Mainz 05, do którego odszedł na zasadzie wolnego transferu. 19 sierpnia zaliczył swój pierwszy występ w tym klubie - klub z Moguncji zremisował 1:1 na wyjeździe z Borussią Dortmund. Przez cały sezon rozegrał zaledwie 12 spotkań, a Mainz spadło z ligi. W 2007 roku Du-ri został piłkarzem TuS Koblenz, grającego w 2. Bundeslidze (debiut: 12 sierpnia w przegranym 1:4 meczu z Mainz). Przez cały sezon grał w pierwszym składzie Koblenz i zdobył jedną bramkę.
W 2009 roku podpisał kontrakt z beniaminkiem Bundesligi - SC Freiburg.
3 lipca 2010 roku na zasadzie wolnego transferu przeszedł do Celticu.
W czerwcu 2012 podpisał dwuletni kontrakt z Fortuną Düsseldorf.
W marcu 2013 podpisał dwuletni kontrakt z FC Seoul.
Kariera reprezentacyjna.
W reprezentacji Korei Południowej Cha zadebiutował za kadencji selekcjonera Guusa Hiddinka, 8 listopada 2001 roku w przegranym 0:1 towarzyskim spotkaniu z Senegalem. Pierwszego gola w kadrze narodowej zdobył 1 kwietnia 2002 w wygranym 2:0 sparingu z Kostaryką. W tym samym roku został powołany przez Hiddinka do kadry na Mistrzostwa Świata 2002, których gospodarzem była Korea Południowa. Był podstawowym zawodnikiem Korei na tym turnieju i wystąpił w czterech spotkaniach: najpierw w grupowym z Polską (2:0), następnie w 1/8 finału z Włochami (2:1), półfinale z Niemcami oraz meczu o 3. miejsce z Turcją (2:3). Grał też na Mistrzostwach Świata w RPA w 2010 roku. Wystąpił we wszystkich 3 meczach grupowych, oraz w 1/8 finału przegranego z Urugwajem (1:2). Łącznie w barwach narodowych wystąpił 65 razy i strzelił 4 gole.
Życie prywatne.
22 grudnia 2008 wziął ślub z Shin Hye-Sung, córką potentata na rynku hotelarskim. W lutym 2010 urodziła im się córka, a w 2011 – syn. W kwietniu 2013 piłkarz złożył wniosek o rozwód.

</doc>
<doc id="1389002" url="https://pl.wikipedia.org/wiki?curid=1389002" title="Stadion Młodych">
Stadion Młodych

Stadion Młodych – dwutygodnik o tematyce sportowej wydawany przez Koło Wychowawców Fizycznych w Warszawie w latach 1935-1936. Gazeta kierowana była do młodzieży szkolnej. Autorami tekstów była młodzież z całej Polski. 

</doc>
<doc id="1389004" url="https://pl.wikipedia.org/wiki?curid=1389004" title="Sport Szkolny">
Sport Szkolny

Sport Szkolny – ilustrowany tygodnik (później wydawany jako dwutygodnik) przeznaczony dla młodzieży. Wydawany był w latach 1937 - 39 (ostatni numer ukazał się na rynku 19 czerwca). Nakład gazety wynosił ok. 10 tys. egzemplarzy. Zadaniem periodyka była popularyzacja sportu w szkołach. "Sport Szkolny" nie ukazywał się w czasie wakacji.

</doc>
<doc id="1389005" url="https://pl.wikipedia.org/wiki?curid=1389005" title="Computer algebra system">
Computer algebra system



</doc>
<doc id="1389009" url="https://pl.wikipedia.org/wiki?curid=1389009" title="Luca Tencati">
Luca Tencati

Luca Tencati (ur. 16 marca 1979 w Monticelli d’Ongina) – włoski siatkarz, grający na pozycji środkowego. Od sezonu 2010/2011 występował w drużynie Copra Morpho Piacenza.
Sukcesy klubowe.
Puchar CEV:
Mistrzostwo Włoch:
Superpuchar Włoch:
Liga Mistrzów:
Puchar Włoch:
Puchar Challenge:
Sukcesy reprezentacyjne.
Mistrzostwa Europy Kadetów:
Mistrzostwa Świata Kadetów:
Liga Światowa:
Mistrzostwa Europy:
Igrzyska Olimpijskie:
Puchar Wielkich Mistrzów:

</doc>
<doc id="1389012" url="https://pl.wikipedia.org/wiki?curid=1389012" title="Abastumani">
Abastumani

Abastumani (, także Abastuman) – miejscowość w Gruzji, osiedle leżące w południowo-zachodniej części państwa, w górach Małego Kaukazu. Położone jest na wysokości 1300 m n.p.m., liczy 937 mieszkańców (dane z 2014 roku). Jest to znany ośrodek turystyczno-uzdrowiskowy (popularny już od XIX wieku) bogaty w ciepłe źródła mineralne. Znajdują się tam liczne sanatoria, w których leczy się choroby dróg oddechowych, m.in. gruźlicę i astmę, a także niedokrwistość.
W pobliżu mieści się też obserwatorium astrofizyczne Gruzińskiej Akademii Nauk. Od nazwy miejscowej pochodzi nazwa planetoidy – (1390) Abastumani.

</doc>
<doc id="1389013" url="https://pl.wikipedia.org/wiki?curid=1389013" title="Władysław Tryliński (inżynier mechanik)">
Władysław Tryliński (inżynier mechanik)

Władysław Tryliński (ur. 31 stycznia 1907 w Wilnie, zm. 13 kwietnia 2000 w Warszawie) – polski inżynier mechanik, założyciel i wykładowca Wydziału Mechaniki Precyzyjnej Politechniki Warszawskiej.
Życiorys.
Był synem Beaty Pieczkowskiej i Władysława Trylińskiego (1878–1956), inżyniera komunikacji, współtwórcy pierwszego w Europie mostu spawanego, wynalazcy tzw. trylinki oraz bratem Beaty Trylińskiej (1908–1973), inżyniera architekta, zasłużonej w konserwacji warszawskich kościołów i budowli zabytkowych.
W 1925 zdał maturę w gimnazjum im. Stanisława Staszica w Warszawie. Ukończył studia na Politechnice Warszawskiej w 1931. W latach 1936–1938 kierował Wydziałem Sprzętu Lotniczego w Fabryce Karabinów w Warszawie. W 1938 był zastępcą kierownika Biura Projektów. W latach 1948–1951 kierował Działem Zegarowym w warszawskim Centralnym Biurze Konstrukcyjnym. Od 1951 do 1952 był głównym konstruktorem w Centralnym Zarządzie Przemysłowych Urządzeń Mechanicznych.
W latach 1952–1954 był kierownikiem biura konstrukcyjnego Zakładów Wytwórczych Aparatów Wysokiego Napięcia im. Dymitrowa w Warszawie. W 1960 uzyskał tytuł doktora. W 1961 założył na Politechnice Warszawskiej Wydział Mechaniki Precyzyjnej. Do 1970 był kierownikiem Katedry Konstrukcji Przyrządów Precyzyjnych i Optycznych. W 1966 uzyskał tytuł profesora nadzwyczajnego, a w 1973 profesora zwyczajnego. Już jako profesor do 1977 pracował w Instytucie Konstrukcji Przyrządów Precyzyjnych i Optycznych. Był też współtwórcą i przez wiele lat redaktorem czasopisma „Pomiary, Automatyka, Kontrola”.
Był członkiem (1953–1970), następnie przewodniczącym Sekcji Metrologii, Automatyki i Mechaniki Precyzyjnej SIMP, członkiem Rady Naukowej Przemysłowego Instytutu Automatyki i Pomiarów (1966–1980), w 1980 został jej kierownikiem.
Został pochowany na warszawskich Powązkach (kwatera 141-2-23/24).
Publikacje.
Jest autorem kilkudziesięciu artykułów naukowych z dziedziny mechaniki precyzyjnej, czterdziestu dwóch patentów, dwunastu opracowanych i wdrożonych do produkcji urządzeń, m.in. czytnika CT-1001 i dziurkarki taśmy perforowanej DZ-102 do elektronicznej maszyny cyfrowej. W 1972 brał udział w pracach komisji powołanej przez Obywatelski Komitet Odbudowy Zamku Królewskiego w związku z inicjatywą odbudowy zamkowego zegara.

</doc>
<doc id="1389016" url="https://pl.wikipedia.org/wiki?curid=1389016" title="Pokemon Emerald">
Pokemon Emerald



</doc>
<doc id="1389018" url="https://pl.wikipedia.org/wiki?curid=1389018" title="Rybożer brunatny">
Rybożer brunatny

Rybożer brunatny ("Icthyophaga humilis") – gatunek dużego ptaka drapieżnego z rodziny jastrzębiowatych (Accipitridae). Zamieszkuje Azję Południową i Południowo-Wschodnią.
Systematyka.
Dawniej często nazywany "I. nana", lecz nazwa "I. humilis" ma pierwszeństwo. Niektórzy autorzy umieszczają ten gatunek w rodzaju "Haliaeetus".
Wyróżniono dwa podgatunki "I. humilis":
Ekologia i zachowanie.
Zamieszkuje nadrzeczne lasy, okolice jezior i tereny podmokłe na nizinach i pogórzach do 2400 m n.p.m., ale zwykle poniżej 1000 m n.p.m.
Najczęściej przesiaduje na odsłoniętych martwych drzewach w pobliżu rzek lub na gałęziach pod koronami drzew nad zacienioną powierzchnią wody. Szybuje sporadycznie. Spotykany pojedynczo lub w parach.
Żywi się rybami, które chwyta z wody, skacząc z gałęzi lub czasami ze skały pośrodku strumienia.
Status.
Międzynarodowa Unia Ochrony Przyrody (IUCN) uznaje rybożera brunatnego za gatunek bliski zagrożenia (NT – "near threatened") nieprzerwanie od 1994 roku. Wstępnie ocenia się, że liczebność światowej populacji mieści się w przedziale 10–50 tysięcy dorosłych osobników, jednak wymaga to dalszych badań. Trend liczebności populacji uznaje się za spadkowy. Do spadków liczebności tego gatunku przyczyniają się: utrata siedlisk leśnych wzdłuż rzek, zamulenie wód, nadmierne połowy i coraz większe zakłócanie przez człowieka dróg wodnych.

</doc>
<doc id="1389019" url="https://pl.wikipedia.org/wiki?curid=1389019" title="Ichthyophaga humilis">
Ichthyophaga humilis



</doc>
<doc id="1389021" url="https://pl.wikipedia.org/wiki?curid=1389021" title="Komitet Sportowy Armii Zaprzyjaźnionych">
Komitet Sportowy Armii Zaprzyjaźnionych

Komitet Sportowy Armii Zaprzyjaźnionych (SKDA) – założona w 1958 roku instytucja patronująca sportowi żołnierskiemu w krajach socjalistycznych. Komitet organizował Spartakiady Armii Zaprzyjaźnionych (letnie i zimowe). W 1991 roku doszło do połączenia SKDA i CISM. Powstała organizacja przyjęła nazwę CISM (Conseil International du Sport Militaire). Polska była członkiem SKDA. Od 1991 roku stała się członkiem nowej organizacji CISM.

</doc>
<doc id="1389024" url="https://pl.wikipedia.org/wiki?curid=1389024" title="Petach Tikwa Kirjat Arje">
Petach Tikwa Kirjat Arje

Petach Tikwa Kirjat Arje (hebr.: תחנת הרכבת פתח תקווה קרית אריה) – jedna ze stacji kolejowych w mieście Petach Tikwa, w Izraelu. Jest obsługiwana przez Rakewet Jisra’el.
Stacja znajduje się w północno-zachodniej części miasta Petach Tikwa. Jest to nowy dworzec, oddany do eksploatacji 3 maja 2008. Dworzec jest umiejscowiony pod ziemią i jest przystosowany dla osób niepełnosprawnych.
Połączenia.
Pociągi z Petach Tikwa jadą do Lod, Tel Awiwu, Bene Berak, Kefar Sawy i Riszon le-Cijjon.

</doc>
<doc id="1389028" url="https://pl.wikipedia.org/wiki?curid=1389028" title="Besa Kavaje">
Besa Kavaje



</doc>
<doc id="1389029" url="https://pl.wikipedia.org/wiki?curid=1389029" title="Lacida">
Lacida

Lacida (albo LCD) – maszyna szyfrująca zaprojektowana przed II wojną światową przez polskie Biuro Szyfrów w celu użycia jej w okresie wojny przez polskich wyższych dowódców. Nazwa maszyny pochodziła od inicjałów jej twórców Karola Gwidona Langera, Maksymiliana Ciężkiego i Leonarda Stanisława Danilewicza lub jego brata Ludomira Danilewicza.
Lacida należała do grupy maszyn wirnikowych (Enigma, , ). Składała się z 3 zasadniczych części: przenośnej maszyny do pisania Remington (poddanej niewielkiej przeróbce), która umieszczona była na aluminiowej skrzynce zawierającej zespół elektromagnesów i przełącznik "szyfr-deszyfr" oraz ze skrzynki szyfrowej, tzw. "mieszacza" – zasadniczego elementu szyfrującego.
Skrzynka szyfrowa zawierała 8 bębenków szyfrujących:
– 3 ruchome (obracały się podczas szyfrowania/odszyfrowywania),
– 3 nieruchome z możliwością zmiany ich ustawienia przed rozpoczęciem szyfrowania/odszyfrowywania,
– 2 nieruchome ze stałym położeniem – tzw. bębenki wstępne, umieszczone na skrajnych pozycjach (każdy z nich był połączony niezależnie z klawiszami i elektromagnesami uruchamiającymi czcionki maszyny do pisania).
Konstrukcja skrzynki szyfrowej Lacidy zawierała szczegół, który czynił z niej wyjątkową w tamtych czasach konstrukcję – dwa bębenki spośród nieruchomych/przestawialnych miały różną liczbę styków wejściowych i wyjściowych. W związku z tym, mimo że w czasie szyfrowania używano tylko klawiszy z literami (cyfry zapisywano literami poprzedzając je odpowiednim znacznikiem) tekst zaszyfrowany zawierał również cyfry od 1 do 9 (cyfrze zero i literze O odpowiadał ten sam klawisz). W związku z tym przy odszyfrowywaniu używano również klawiszy z cyframi, a mimo to otrzymany tekst jawny zawierał tylko litery.
Prąd przepływał przez mechanizm szyfrujący Lacidy jednokierunkowo: bębenek wstępny – bębenki ruchome i nieruchome (umieszczone na przemian) – drugi bębenek wstępny. Przełącznik "szyfr-deszyfr" sprawiał, że ten bębenek wstępny, który w czasie szyfrowania był elementem wejściowym połączonym z klawiaturą, podczas rozszyfrowywania stawał się wyjściem mieszacza – przekazywał sygnał do elektromagnesów uruchamiających czcionki.
Konstrukcja i prototypy Lacidy powstały w latach 1929-1930. Wyłącznym konstruktorem części mechanicznej i elektrycznej był Ludomir Danilewicz. W lutym 1933 Wytwórnia Radiotechniczna AVA otrzymała zlecenie na produkcję seryjną i w tym samym roku zostały wyprodukowane pierwsze egzemplarze. Danilewicz pracował nadal w Oddziale II Sztabu Generalnego WP i kierował produkcją urządzeń specjalnych dla wojska w AVA.
Od roku 1938 do produkcji weszły "bomby kryptologiczne" – systemy sześciu maszyn Lacida służących do łamania szyfrów. Inne, wiarygodne źródła podają, że "bomba kryptologiczna" było to sześć odtworzonych przez polskich kryptologów kopii maszyn Enigma. Najbardziej wiarygodne źródło - ppłk dypl inż Tadeusz Lisicki, w opracowaniu konsultowanym z Marianem Rejewskim oraz Henrykiem Zygalskim podaje, że bombę kryptologiczną tworzył zestaw sześciu "sobowtórów Enigmy" (jej udoskonalonych kopii), wyprodukowany przez Wytwórnię Radiotechniczną AVA .

</doc>
<doc id="1389030" url="https://pl.wikipedia.org/wiki?curid=1389030" title="Roman Ślaski">
Roman Ślaski

Roman Ślaski (ur. 13 lutego 1886 w Wyżniance, zm. 30 kwietnia 1963 w Lublinie) – prezydent Lublina od 10 września 1939 do 1 sierpnia 1941 r., więzień polityczny w czasach carskich (1905 r.), podczas okupacji niemieckiej (od 1941 do 1943) i po wojnie (w latach 1944–1946).
Życiorys.
Był synem Stanisława Ślaskiego gospodarującego w majątku Wyżnianka (należącym do Zamoyskichi) i Zofii z Eysymonttów (z linii Leopolda Eysymontta, kapitana wojsk polskich).
W młodości związany był PPS. W 1905 r. został aresztowany przez władze carskie i osadzony na kilka miesięcy na Zamku Lubelskim. Potem przedostał się do Brukseli, gdzie w 1910 r. skończył studia ekonomiczne. Później (od 1916 r.) przebywał w Paryżu, gdzie poznał Romana Dmowskiego i związał się z Narodową Demokracją. W 1917 r. powrócił do Lublina, gdzie został naczelnikiem Wydziału Finansowego. Radca ministerialny w Ministerstwie Przemysłu i Handlu.
Po ewakuacji władz miasta postanowił pozostać w Lublinie i 9 września 1939 r. przejął obowiązki prezydenta, a następnego dnia został formalnie nominowany na to stanowisko przez wojewodę. 14 września po opuszczeniu miasta przez Armię „Lublin” zaangażował miejscową ludność do obrony, przyczynił się też (z pomocą Romana Pieczyraka) do uratowania przewiezionych z warszawskiej „Zachęty” obrazów Jana Matejki: "Bitwy pod Grunwaldem" i "Kazania Skargi".
Niemcy po wkroczeniu do miasta uznały jego nominację i zezwoliły na pracę Zarządu Miejskiego pod nadzorem komendanta wojskowego pułkownika von Klemmma. Ślaski utworzył wówczas Wydział Kwaterunkowy i Świadczeń Wojennych, a w październiku 1939 r. zorganizował konspiracyjny zespół radnych i ławników, ściśle współpracujący ze Służbą Zwycięstwa Polski, a następnie Związkiem Walki Zbrojnej i Armią Krajową.Podczas okupacji Roman Ślaski podejmował odważne decyzje, m.in. wydawał konspiratorom dokumenty tożsamości, ukrywał narażonych na aresztowania i zatrudniał osoby zagrożone wywózką na roboty do Rzeszy.
1 sierpnia 1941 r. został aresztowany, gdyż odmówił Niemcom wykonania spisu znaczących urzędników miejskich. Zwolniono go dopiero w marcu 1943 r. Więziony był na Zamku Lubelskim, gdzie bardzo podupadł na zdrowiu i przez resztę wojny leczył się.
Po wojnie, do 1948 r. z przerwami, pełnił funkcję naczelnika Wydziału Finansowego.
W tym okresie był też represjonowany przez Urząd Bezpieczeństwa i w latach 1944–1946 dwukrotnie więziony na Zamku Lubelskim oraz w areszcie przy ul. Spokojnej.
Później przez pewien czas wykładał nauki ekonomiczne na Katolickim Uniwersytecie Lubelskim.
Pochowany został w Lublinie na cmentarzu przy ul. Lipowej (sekcja 22b).
Upamiętnienie.
Jego imieniem nazwano jedną z ulic w Lublinie.

</doc>
<doc id="1389034" url="https://pl.wikipedia.org/wiki?curid=1389034" title="Petach Tikwa Segula">
Petach Tikwa Segula

Petach Tikwa Segula (hebr.: פתח תקווה סגולה) – jedna ze stacji kolejowych w mieście Petach Tikwa, w Izraelu. Jest obsługiwana przez Rakewet Jisra’el.
Stacja znajduje się w północnej części miasta Petach Tikwa, tuż przy centrum handlowym Yarkonim. Dworzec jest przystosowany dla osób niepełnosprawnych.
Połączenia.
Pociągi z Petach Tikwa jadą do Lod, Tel Awiwu, Bene Berak, Kefar Sawy i Riszon le-Cijjon.

</doc>
<doc id="1389035" url="https://pl.wikipedia.org/wiki?curid=1389035" title="Lista Pokémonów">
Lista Pokémonów

Poniżej przedstawiona jest kompletna lista Pokémonów, fikcyjnych stworzeń z serii o tym samym tytule. Ta lista obejmuje wszystkie z 807 gatunków, według kolejności w Narodowym Pokédeksie. Kolejność Pokémonów może być zmieniana w zależności od wielu różnych atrybutów. Lista zawiera ich angielską nazwę oraz kilka wariantów nazwy japońskiej.
Pokémony mogą być również podzielone na „generacje” gier na podstawie tego, w których zostały one wprowadzone. Pierwsze 151 Pokémonów, wprowadzonych w "Pokémon Red i Blue", mają numery Pokédeksu Kanto, które są takie same jak pierwsze 151 numerów Narodowego Pokédeksu. Kolejne 100 rozszerza listę do 251 Pokémonów, tworząc regionalny Pokédex Johto. Regionalny Pokédex Hoenn zawiera 67 pokémonów z poprzednich generacji, razem z 135 nowymi gatunkami, które zadebiutowały w grach "Pokémon Ruby i Sapphire", co daje łącznie 386 różnych Pokémonów. Czwarta generacja połączyła 81 (po raz pierwszy nie wszystkie) z 107 nowych stworów z "Pokémon Diamond i Pearl" z 70 starymi, ukształtowując regionalny Pokédex Sinnoh oraz ustanawiając łączną liczbę Pokémonów na 493. Pokédex Unova zawiera tylko pokémony V generacji, których jest 156. W szóstej generacji dołączyły tylko 72 nowe stwory, co w sumie daje ich 721. Generacja VII wprowadziła 86 nowych gatunków Pokémonów, tym samym zwiększając całkowitą ich liczbę do 807.
Pokémony mogą być również katalogowane według swoich numerów w urządzeniu „Ranger Browser”, podobnym do Pokédeksu, ale używanych przez Pokémon Rangerów z Fiore albo zebrane w „rodziny” Pokémonów. Każdy Pokémon z takiej „rodziny” albo ewoluował, albo może ewoluować w innego jej członka.

</doc>
<doc id="1389039" url="https://pl.wikipedia.org/wiki?curid=1389039" title="Jasper Francis Cropsey">
Jasper Francis Cropsey

Jasper Francis Cropsey (ur. 18 lutego 1823 na Staten Island, zm. 22 czerwca 1900 w Hastings-on-Hudson) – amerykański malarz pejzażysta, reprezentant Hudson River School.
Życiorys.
Malował techniką olejną, głównie amerykańskie krajobrazy. Największą popularność zdobył w Stanach Zjednoczonych i Anglii w latach 1845–1865. Podróżował po Europie, mieszkał w Anglii, odwiedził m.in. Francję i Włochy. Pod koniec życia został zapomniany i miał poważne kłopoty materialne, ponownie jego prace stały się popularne w latach 60. XX w.
W domu artysty działa Newington-Cropsey Fundation, która opiekuje się jego dorobkiem i prowadzi działalność edukacyjną.

</doc>
<doc id="1389040" url="https://pl.wikipedia.org/wiki?curid=1389040" title="Sona (język sztuczny)">
Sona (język sztuczny)

Język sona – język sztuczny stworzony przez Kennetha Searighta w 1935 r.
Powstanie i wpływy.
Searight stworzył język sona jako odpowiedź na europocentryzm rozpowszechnionych wtedy języków sztucznych jak esperanto i ido. Jednocześnie chciał uniknąć stworzenia języka "a priori", ponieważ znane wtedy języki tego rodzaju jak solresol czy ro były niepraktyczne.
Na język wpłynęły perski, turecki, arabski, rosyjski, chiński i japoński, a także angielski.
Morfologia i słowotwórstwo.
Sona obejmuje 375 słów podstawowych, w tym 360 rdzeni i 15 partykuł, z których można zbudować całe potrzebne słownictwo. Język jest, tak jak japoński, aglutynacyjny (zobacz niżej "rako") i wykazuje, jak japoński (i częściowo angielski), silną tendencję do izolacji, co widać w przykładzie z kotem i szczurem.
Przykłady.
 Ranjosi jolen (Ojcze nasz)
o paramie ha ci akahuma zia,
o hatu zi ha jo. 
o ranmatu inru ha ge o 
cutu dani ha 
po agama asi po akahuma. 
Don ha indiri mie diripana li mie, 
ge vonalo ha mie zeda 
asi mie vonalo zeda ana mie. 
Poua o tu ima ranma ge 
nine ge urone 
panri ge ire. Inyu ha.

</doc>
<doc id="1389041" url="https://pl.wikipedia.org/wiki?curid=1389041" title="Era paleofityczna">
Era paleofityczna

Era paleofityczna – era w dziejach rozwoju roślinności na Ziemi obejmująca interwał od środkowej części syluru po środkową część permu. 
Cechuje się dominacją na lądach roślin zarodnikowych, takich jak skrzypy, widłaki i paprocie. Od dewonu obecną są też coraz liczniejsze rośliny nagonasienne, zwłaszcza paprocie nasienne, później także kordaity i pierwsze iglaste ("Walchia, Lebachia"). 
Era paleofityczna znajduje się pomiędzy erą eofityczną a erą mezofityczną. 

</doc>
<doc id="1389042" url="https://pl.wikipedia.org/wiki?curid=1389042" title="Loglan">
Loglan

Loglan – język sztuczny stworzony w 1955 przez doktora Jamesa Cooke'a Browna. Powstał jako próba udowodnienia hipotezy Sapira-Whorfa, głoszącej, że język wpływa w pewnym stopniu na sposób myślenia.

</doc>
<doc id="1389043" url="https://pl.wikipedia.org/wiki?curid=1389043" title="Rosz ha-Ajin (stacja kolejowa)">
Rosz ha-Ajin (stacja kolejowa)

Rosz ha-Ajin (hebr.: ראש העין צפון) – stacja kolejowa w mieście Rosz ha-Ajin, w Izraelu. Jest obsługiwana przez Rakewet Jisra’el.
Stacja znajduje się w północno-wschodniej części miasta Rosz ha-Ajin, przy strefie przemysłowej Tel Afeq. Dworzec jest przystosowany dla osób niepełnosprawnych.
Połączenia.
Pociągi z Rosz ha-Ajin jadą do Lod, Tel Awiwu, Bene Berak, Petach Tikwa, Kefar Sawy i Riszon le-Cijjon.

</doc>
<doc id="1389044" url="https://pl.wikipedia.org/wiki?curid=1389044" title="Era mezofityczna">
Era mezofityczna

Era mezofityczna – era w dziejach rozwoju roślinności na Ziemi obejmująca interwał od środkowej części permu po koniec wczesnej kredy. 
Cechuje się dominacją na lądach roślin nagonasiennych zarówno iglastych, jak i liściastych takich jak paprocie nasienne, miłorzębowe, sagowce i benetyty. Stopniowo zmniejsza się udział roślin zarodnikowych (skrzypy, widłaki i paprocie), zwłaszcza ich form drzewiastych. 
Era mezofityczna znajduje się pomiędzy erą paleofityczną a erą kenofityczną. 

</doc>
<doc id="1389046" url="https://pl.wikipedia.org/wiki?curid=1389046" title="Era kenofityczna">
Era kenofityczna

Era kenofityczna – era w dziejach rozwoju roślinności na Ziemi obejmująca interwał od początku późnej kredy do dziś. 
Cechuje się dominacją na lądach roślin okrytonasiennych. Z roślin nagonasiennych liczne są iglaste, natomiast liściaste formy podupadają (miłorzębowe, sagowce) lub wymierają (paprocie nasienne, benetyty). Rośliny zarodnikowe (skrzypy, widłaki i paprocie) są reprezentowane podrzędnie. 
Era kenofityczna występuje po erze mezofitycznej. 

</doc>
<doc id="1389047" url="https://pl.wikipedia.org/wiki?curid=1389047" title="Mistrzostwa Świata w Piłce Ręcznej Kobiet 1973">
Mistrzostwa Świata w Piłce Ręcznej Kobiet 1973

V mistrzostwa świata w piłce ręcznej kobiet rozegrano w Jugosławii. Gospodynie turnieju przegrały tylko z Polkami i 15 grudnia 1973 odebrały złote medale.

</doc>
<doc id="1389050" url="https://pl.wikipedia.org/wiki?curid=1389050" title="Język ro">
Język ro

Ro – język sztuczny aprioryczny stworzony w 1904 przez amerykańskiego pastora Edwarda Powella Fostera i jego żonę. Język jest oparty na kategoryzacji, co czyni go późnym przykładem tzw. języków filozoficznych (taksonomicznych), gatunku sztucznych języków, którymi w XVII wieku zajmowali się m.in. Francis Lodwick, Thomas Urquhart, George Dalgarno, John Wilkins oraz Gottfried Leibniz. Na przykład wszystkie słowa na "bofo-" oznaczają kolory: "bofoc" – czerwony, "bofod" – pomarańczowy, "bofof" – żółty.
Foster zdziwił się faktem, że skład słowa nie daje żadnej informacji na temat jego znaczenia. Dlatego stworzył system, w którym słowa mają podpowiadać, jakie jest ich znaczenie. Napisał też, że ro nie ma rywalizować z innymi językami ani ich zastępować i nie jest przez nie inspirowany.
Na początku ro wspierało kilku wpływowych Amerykanów, m.in. Melvil Dewey, twórcy Klasyfikacji Dziesiętnej Deweya. Mimo tego, język nigdy nie odgrywał znaczącej roli. Główną wadą języków taksonomicznych jest fakt, że słowa o podobnym znaczeniu wyglądają i brzmią bardzo podobnie, a z kontekstu też nie wynika, które znaczenie jest prawidłowe.
Alfabet.
Alfabet ro używa 26 liter: a b c d e f g h i j k l m n o p q r s t u v w.
Samogłoski "a", "i", "o", "u" są wymawiane jak w języku włoskim czy niemieckim (lub polskim), spółgłoski w większości jak w języku angielskim ("b", "d", "f", "g", "h" // , "k", "l", "m", "n", "p", "r", "s", "t", "v", "w", "y" //, "z"), "c" jak "sz" //, "j" jak "ż" // , "q" jak angielskie "ng" //, x jak "ks", "gz" lub "ch" //, rzadkie "th" i "dh" jak angielskie "th" bezdźwięczne // i dźwięczne //.
Przykład.
Pierwsze wiersze z modlitwy Ojcze Nasz:

</doc>
<doc id="1389051" url="https://pl.wikipedia.org/wiki?curid=1389051" title="Hod ha-Szaron (stacja kolejowa)">
Hod ha-Szaron (stacja kolejowa)

Hod ha-Szaron (hebr.: הוד השרון) – stacja kolejowa w mieście Hod ha-Szaron, w Izraelu. Jest obsługiwana przez Rakewet Jisra’el.
Stacja znajduje się w północno-wschodniej części miasta Hod ha-Szaron, przy strefie przemysłowej Afeq. Dworzec jest przystosowany dla osób niepełnosprawnych.
Połączenia.
Pociągi z Hod ha-Szaron jadą do Lod, Tel Awiwu, Bene Berak, Petach Tikwa, Kefar Sawy i Riszon le-Cijjon.

</doc>
<doc id="1389053" url="https://pl.wikipedia.org/wiki?curid=1389053" title="Lista Pokémonów według narodowego numeru Pokédex">
Lista Pokémonów według narodowego numeru Pokédex



</doc>
<doc id="1389054" url="https://pl.wikipedia.org/wiki?curid=1389054" title="Era eofityczna">
Era eofityczna

Era eofityczna – era w dziejach rozwoju roślinności na Ziemi obejmująca interwał od pojawienia się pierwszych prokariotów (według różnych danych około 3–3,5 mld lat temu) do środkowej części syluru. 
Cechuje się dominacją prokariotów (zwłaszcza sinic), a później także Protophyta w wodach i brakiem organizmów lądowych, z wyjątkiem schyłku ery, gdy w ordowiku pojawiają się pierwsze lądowe grzyby, a w sylurze rośliny zarodnikowe i psylofity. 
Era eofityczna znajduje się pomiędzy erą afityczną a erą paleofityczną. 

</doc>
<doc id="1389055" url="https://pl.wikipedia.org/wiki?curid=1389055" title="Era afityczna">
Era afityczna

Era afityczna – najstarsza era w dziejach rozwoju roślinności na Ziemi, obejmująca interwał od powstania Ziemi do pojawienia się pierwszych Prokaryota (według różnych danych około 3–3,5 mld lat temu). 
Cechuje się brakiem wszelkich form organicznych. 
Era afityczna poprzedza erę eofityczną. 

</doc>
<doc id="1389056" url="https://pl.wikipedia.org/wiki?curid=1389056" title="Kenneth Hansen">
Kenneth Hansen

Kenneth Kruse Hansen (ur. 19 października 1987 w Herlev) – duński żużlowiec.

</doc>
<doc id="1389057" url="https://pl.wikipedia.org/wiki?curid=1389057" title="Winds of Plague">
Winds of Plague

Winds of Plague – amerykańska grupa deathcore'owa z Upland.
Początkowo zespół nosił nazwę "Bleak December", lecz członkowie postanowili ją zmienić na Winds of Plague w kwietniu roku 2005. Nazwa pochodzi z tekstu do utworu "Endless" grupy Unearth, który znajduje się na ich minialbumie noszącym również tytuł "Endless". Swój niepowtarzalny styl gry zawdzięczają połączeniu elementów deathcore'u oraz metalu symfonicznego z domieszką blackened death metalu.

</doc>
<doc id="1389060" url="https://pl.wikipedia.org/wiki?curid=1389060" title="Gubernatorzy Luizjany">
Gubernatorzy Luizjany

Gubernatorzy Luizjany - lista zawiera zarówno gubernatorów kolonialnych jak i stanowych.
Gubernatorzy kolonialni.
W latach 1699–1803 kontrola nad Luizjaną zmieniała się kilka razy pomiędzy Francją i Hiszpanią, które mianowały jej gubernatorów.
Gubernatorzy terytorialni i stanowi.
Po 1803 roku Luizjana została przyłączona do Stanów Zjednoczonych, początkowo jako terytorium, a następnie jako stan.
Gubernator terytorium Orleanu.
W okresie 1804–1812 teren obecnego stanu Luizjana należał do terytorium Orleanu. Istniejące w tym samym czasie terytorium Luizjany, pomimo nazwy, leżało bardziej na północ i na terenie innym niż obecny stan.
Gubernatorzy stanowi do wojny secesyjnej.
W 1812 roku Luizjana przystąpiła do Unii jako stan.

</doc>
<doc id="1389061" url="https://pl.wikipedia.org/wiki?curid=1389061" title="Takayuki Suzuki">
Takayuki Suzuki

 – japoński piłkarz grający na pozycji napastnika w Portland Timbers. Mierzy 182 cm wzrostu.
Kariera klubowa.
Suzuki pochodzi z Hitachi. Swoją zawodową karierę piłkarską rozpoczął w 1996 r. w Kashima Antlers. W debiutanckim sezonie tam spędzonym jego drużyna została mistrzem Japonii, jednak Takayuki wystąpił tylko w jednym spotkaniu. Przeszedł więc do brazylijskiego zespołu – CFZ, występującego wówczas w III lidze. Tam był podstawowym zawodnikiem swojej ekipy. Po jednym sezonie tam spędzonym powrócił do swojego wcześniejszego klubu. Nie zdołał tam jednak wywalczyć miejsca w wyjściowej jedenastce. Jego ekipa znów triumfowała w lidze, jednak Suzuki nie doczekał się tego sukcesu, ponieważ w tym samym sezonie przeszedł do innego japońskiego klubu – JEF United Ichihara. Zagrał tam w siedmiu ligowych spotkaniach, a jego drużyna zajęła dopiero 16. miejsce w tabeli.
Od sezonu 1999 zaczął grać w CFZ. W tym samym roku przeniósł się do klubu, którego jest wychowankiem. Wystąpił tam zaledwie w jednym spotkaniu. Ekipa "Antlers" zajęła 9. miejsce w lidze. W następnym sezonie zaczął występować w Kawasaki Frontale. Zagrał tam w 11 spotkaniach. Potem powrócił na Kashima Stadium. Zdołał w końcu wywalczyć tam miejsce w wyjściowym składzie. W czasie gry w tym zespole został dwa razy mistrzem Japonii. W sezonie 2001 występując w 26 spotkaniach i strzelając dwa gole, znacznie przyczynił się do triumfu swojego klubu w lidze. Rok po tym sukcesie przeniósł się do Racing Genk, które wówczas występowało w Eerste Klasse. Z tą drużyną doszedł do fazy grupowej Ligi Mistrzów, jednak jego ekipa zajęła w niej ostatnie miejsce. Na tym turnieju Takayuki wystąpił w 4 spotkaniach i zaliczył jedną asystę.
W roku 2003 powrócił do Kashimy. Zagrał tam jednak w 4 spotkaniach. W tym samym sezonie powrócił do Belgii, jednak nie do Racingu tylko do Heusden-Zolder. Był tam podstawowym zawodnikiem. Jego drużyna zajęła dopiero 17. miejsce w lidze. Suzuki powrócił więc do ekipy "Antlers". W 2005 przeszedł do Crvenej zvezdy Belgrad. W pierwszym sezonie tam spędzonym jego drużyna została mistrzem Serbii. Suzuki wystąpił wówczas w 6 spotkaniach. W następnym sezonie jego klub znów zajął pierwsze miejsce w lidze, jednak Takayuki nie doczekał końca sezonu i 19 stycznia 2007 r. przeniósł się do swojej ojczyzny do Yokohama F. Marinos. Nie zdołał wywalczyć tam miejsca w wyjściowym składzie. 28 marca 2008 podpisał roczny kontrakt z amerykańskim zespołem Portland Timbers. W tym klubie gra z numerem 30.
Kariera reprezentacyjna.
Takayuki Suzuki w reprezentacji swojego kraju zadebiutował w 2001 r. W tym samym roku został powołany przez selekcjonera Pchilippa Troussiera do kadry na Puchar Konfederacji. Na tym turnieju Japończycy dotarli do finału, w którym ulegli 1-0 Francji a sam Suzuki wystąpił w trzech z pięciu spotkań i dwa razy wpisał się na listę strzelców. Rok później został powołany przez tego samego selekcjonera na mundial, który wówczas odbywał się w jego ojczźnie i Korei Południowej. Na tych mistrzostwach Japonia dotarła do 1/8 finału, w którym to musiała uznać wyższość Turcji. Takayuki wówczas zagrał we wszystkich spotkaniach swej ekipy i strzelił jednego gola w zremisowanym 2-2 meczu z Belgią. W roku 2004 Zico powołał go do 26-osobowej kadry na Puchar Azji. Japonia wygrała ten turniej pokonując w finale 3-1 reprezentację Chin. Suzuki wystąpił wtedy we wszystkich spotkaniach. Rok później ten sam selekcjoner powołał go na następny Puchar Konfederacji. Japończycy nie zdołali wyjść z grupy a Takayuki zagrał w jednym spotkaniu. Wystąpił on także w 9 meczach eliminacji do mundialu 2006. Łącznie w barwach narodowych wystąpił 55 razy i strzelił 11 goli.

</doc>
<doc id="1389062" url="https://pl.wikipedia.org/wiki?curid=1389062" title="Robale (film)">
Robale (film)

Robale (ang. "Slither") jest to amerykańsko-kanadyjski film z gatunku science fiction, horroru i czarnej komedii z 2006 roku.
Fabuła.
Akcja filmu rozgrywa się w spokojnym miasteczku Wheelsy. Pewnego dnia, okazuje się, że coś zagnieździło się pod ziemią. Nikt niczego nie zauważył. Jednak kiedy młoda kobieta nagle znika, szeryf i grupa finansowana przez żonę Granta, odkrywają, że miasto zostało zaatakowane przez tajemniczy organizm, mający tylko za cel zniszczyć życie na ziemi.

</doc>
<doc id="1389068" url="https://pl.wikipedia.org/wiki?curid=1389068" title="Obwód Kowel-Miasto Armii Krajowej">
Obwód Kowel-Miasto Armii Krajowej

Obwód Kowel-Miasto - jednostka terytorialna Związku Walki Zbrojnej, a następnie Armii Krajowej. Operowała na terenie miasta Kowel i nosiła kryptonim "Klin".
Obwód Kowel-Miasto wchodził wraz z Obwodem Kowel-Teren AK i Obwodem Luboml AK w skład Inspektoratu Rejonowego Kowel Okręgu Wołyń ("Konopie").

</doc>
<doc id="1389070" url="https://pl.wikipedia.org/wiki?curid=1389070" title="Rock Loves Chopin">
Rock Loves Chopin

Rock Loves Chopin – album muzyczny typu crossover, stanowiący pokłosie przedsięwzięcia o tym samym tytule. Składa się nań jedenaście rockowych aranżacji utworów Chopina oraz dodatek – aranżacja "Sonaty Księżycowej" Ludwiga van Beethovena, w wykonaniu polskich muzyków rockowych oraz gościnnie – pianisty Janusza Olejniczaka. Pomysłodawcą przedsięwzięcia był dyrektor Stołecznej Estrady, Andrzej Matusiak, autorem aranżacji – Radek Chwieralski. 
Do płyty dołączono felieton Mirosława Pęczaka pt. "Chopin z gitarą", a także wypowiedzi pomysłodawcy albumu i muzyków. W nagraniach uczestniczyli (w kolejności alfabetycznej): Jan Borysewicz (gitara solowa), Radek Chwieralski (gitara, gitara rytmiczna, instrumenty klawiszowe, programowanie loopów), Grzegorz Grzyb (perkusja), Wojciech Horny (instrumenty klawiszowe, programowanie loopów), Patrycja Markowska (śpiew), Grzegorz Markowski (śpiew), Janusz Olejniczak (fortepian), Wojtek Pilichowski (gitara basowa), Anna Serafińska (śpiew), Vlodi Tafel (perkusja). 
Prapremiera odbyła się na Placu Zamkowym w Warszawie w dniu 17 maja 2008 roku . Oficjalny koncert premierowy nastąpił w czasie warszawskich Wianków (21 czerwca 2008 roku). Z kolei płyta pojawiła się w sklepach 19 czerwca 2008 roku .
Lista utworów.
Bonus:

</doc>
<doc id="1389071" url="https://pl.wikipedia.org/wiki?curid=1389071" title="Kefar Sawa (stacja kolejowa)">
Kefar Sawa (stacja kolejowa)

Kefar Sawa (hebr.: תחנת הרכבת כפר סבא) – stacja kolejowa w mieście Kefar Sawa, w Izraelu. Jest obsługiwana przez Rakewet Jisra’el.
Stacja znajduje się w południowej części miasta Kefar Sawa. Dworzec jest przystosowany dla osób niepełnosprawnych.
Połączenia.
Pociągi z Kefar Sawy jadą do Lod, Tel Awiwu, Bene Berak, Petach Tikwa i Riszon le-Cijjon.

</doc>
<doc id="1389072" url="https://pl.wikipedia.org/wiki?curid=1389072" title="Obwód Kowel-Teren Armii Krajowej">
Obwód Kowel-Teren Armii Krajowej

Obwód Kowel-Teren - jednostka terytorialna Związku Walki Zbrojnej, a następnie Armii Krajowej. Operowała na terenie powiatu kowelskiego, z wyjątkiem samego miasta Kowel.
Obwód Kowel-Teren wchodził wraz z Obwodem Kowel-Miasto AK i Obwodem Luboml AK w skład Inspektoratu Rejonowego Kowel Okręgu Wołyń ("Konopie").

</doc>
<doc id="1389078" url="https://pl.wikipedia.org/wiki?curid=1389078" title="Roman Śląski">
Roman Śląski



</doc>
<doc id="1389083" url="https://pl.wikipedia.org/wiki?curid=1389083" title="Sama Jedna">
Sama Jedna

Sama Jedna () – samotna turnia skalna w Pieninach tworząca lewe obramowanie Przełomu Leśnickiego Potoku uchodzącego w tym miejscu do Dunajca (przeciwległe obramowanie tworzy Wylizana). Była wymieniana w publikacjach już w 2 połowie XIX w. Znana jest również pod nazwami Samajedna lub Samojedna, flisacy przewożący turystów często nazywają ją Starą Panną.
Znajduje się na terenie Słowacji i wznosi się na wysokość ok. 535 m n.p.m. Do Dunajca i Leśnickiego Potoku opada bardzo stromą ścianą ok. 95-metrowej wysokości. Jej wierzchołek stanowi kilka skalnych czubów połączonych stromą, przepaścistą granią. Zbudowana jest z twardych wapieni rogowcowych. Wzdłuż jej stromych ścian prowadzą dwie drogi: Droga Pienińska ze Szczawnicy do Czerwonego Klasztoru oraz odchodząca od niej droga do Leśnicy.

</doc>
<doc id="1389085" url="https://pl.wikipedia.org/wiki?curid=1389085" title="Obwód Luboml Armii Krajowej">
Obwód Luboml Armii Krajowej

Obwód Luboml – jednostka terytorialna Związku Walki Zbrojnej, a następnie Armii Krajowej, której komendantem od jesieni 1942 mianowano porucznika Kazimierza Filipowicza. Operowała na terenie powiatu lubomlskiego i nosiła kryptonim „Kowadło”.
Obwód Luboml wchodził wraz z Obwodem Kowel-Miasto AK i Obwodem Kowel-Teren AK w skład Inspektoratu Rejonowego Kowel Okręgu Wołyń („Konopie”).

</doc>
<doc id="1389090" url="https://pl.wikipedia.org/wiki?curid=1389090" title="Obwód Łuck Armii Krajowej">
Obwód Łuck Armii Krajowej

Obwód Łuck - jednostka terytorialna Związku Walki Zbrojnej, a następnie Armii Krajowej. Operowała na terenie powiatu łuckiego i nosiła kryptonim "Łan".
Obwód Łuck wchodził wraz z Obwodem Kiwerce AK, Obwodem Horochów AK i Obwodem Włodzimierz Wołyński AK w skład Inspektoratu Rejonowego Łuck Okręgu Wołyń ("Konopie").

</doc>
<doc id="1389091" url="https://pl.wikipedia.org/wiki?curid=1389091" title="BRDM-2M96iK &quot;Szakal&quot;">
BRDM-2M96iK &quot;Szakal&quot;



</doc>
<doc id="1389096" url="https://pl.wikipedia.org/wiki?curid=1389096" title="1 Wschodniopruska Dywizja Piechoty">
1 Wschodniopruska Dywizja Piechoty



</doc>
<doc id="1389098" url="https://pl.wikipedia.org/wiki?curid=1389098" title="Ewa Kulesza">
Ewa Kulesza

Ewa Kulesza (ur. 12 kwietnia 1951 w Piotrkowie Trybunalskim) – polska prawnik, nauczyciel akademicki, w latach 1998–2006 generalny inspektor ochrony danych osobowych.
Życiorys.
Ukończyła studia na Wydziale Prawa i Administracji Uniwersytetu Łódzkiego. W 1984 uzyskała stopień doktora nauk prawnych. W 1975 została pracownikiem naukowym na UŁ. Na początku lat 80. współtworzyła na tej uczelni struktury „Solidarności”. Od 1986 pracowała w Trybunale Konstytucyjnym, w pierwszej połowie lat 90. kierowała Miejskim Ośrodkiem Pomocy Społecznej w Łodzi. Po utworzeniu rządu Jerzego Buzka była doradcą ministra pracy.
W 1998 powołano ją na urząd generalnego inspektora ochrony danych osobowych, pierwszego po utworzeniu tej instytucji. Po zakończeniu w 2006 drugiej czteroletniej kadencji powróciła do pracy naukowej, została adiunktem w Katedrze Prawa Ubezpieczeń Społecznych i Polityki Społecznej Uniwersytetu Łódzkiego.
Jest żoną Witolda Kuleszy.

</doc>
<doc id="1389099" url="https://pl.wikipedia.org/wiki?curid=1389099" title="Cmentarzysko słoni">
Cmentarzysko słoni

Cmentarzysko słoni – fikcyjne miejsce, do którego, według legendy, stare słonie instynktownie zmierzają, kiedy osiągną odpowiedni wiek, a następnie umierają tam samotnie, z dala od grupy.
Pochodzenie.
Istnieje kilka teorii na temat pochodzenia terminu. Jedna z nich mówi o ludziach, którzy znajdowali leżące w jednym miejscu szkielety słoni lub obserwowali stare słonie i szkielety słoni w tym samym miejscu, jak to sugeruje Kenneth Armitage. Inni, na przykład Enrico Brühl, twierdzą, że termin może pochodzić od miejsca, w którym znaleziono martwe słonie (dokładnie 27 szkieletów "Palaeoloxodon antiquus" w Saksonii-Anhalcie). Słonie te nie miały siekaczy, co wskazywałoby na to, że jakiś myśliwy zabił wiele słoni w jednym miejscu, bądź że padlinożercy usunęli ciosy słoni zmarłych śmiercią naturalną.
Inne teorie skupiają się na zachowaniu słoni – według jednej z nich, gdy te trąbowce głodują, wszystkie zbierają się w miejscu, gdzie znalezienie jedzenia jest łatwiejsze, po czym tam umierają. Rupert Sheldrake zauważył, że szkielety grup słoni są zwykle odnajdywane blisko stałych źródeł wody. Zasugerował, że słonie, gdy są niedożywione, instynktownie poszukują źródeł wody w nadziei na poprawienie swojego stanu zdrowia. Słonie, które nie utrzymują odpowiedniego poziomu cukru, zapadają w śpiączkę i umierają. Stare słonie, których zęby się zużyły, poszukują źródeł wody i w końcu umierają blisko nich.
W kulturze masowej.
Mit o cmentarzysku słoni został rozpowszechniony przez filmy takie jak "Trader Horn" z 1931 roku czy serię filmów o Tarzanie z Johnnym Weismullerem ("Tarzan the Ape Man", 1932), w których grupy chciwych odkrywców próbują dotrzeć do cmentarzyska słoni w celu pozyskania kości słoniowej.
Inne przykłady odwołań:

</doc>
<doc id="1389102" url="https://pl.wikipedia.org/wiki?curid=1389102" title="Charles Greeley Abbot">
Charles Greeley Abbot

Charles Greeley Abbot (ur. 31 maja 1872 w Wilton, New Hampshire, USA, zm. 17 grudnia 1973 w Riverdale) – amerykański astrofizyk i astronom, uznany za pierwszego naukowca, który podejrzewał, że promieniowanie Słońca może zmieniać się w czasie. Autor prac z zakresu aktynometrii. Specjalizował się w badaniach fizyki Słońca.
Życiorys.
Urodził się w Wilton (New Hampshire), był synem rolników Harrisa Abbota i Caroline Ann Greeley. Ukończył studia (fizyka i chemia) na Phillips Andover Academy (1891) oraz w Massachusetts Institute of Technology (1894), pisząc pracę magisterską z fizyki chemicznej pod kierunkiem A.A. Noyesa. Następnie starał się o pracę nauczyciela, lecz gdy nie udało mu się uzyskać posady, zdecydował się pozostać w M.I.T. na studia podyplomowe w 1895 r. i otrzymał tam tytuł magistra inżyniera, za pracę magisterską o ciśnieniu osmotycznym.
Kariera naukowa.
W roku 1895 jego nazwisko zasugerowano Samuelowi Pierpontowi Langleyowi, sekretarzowi Smithsonian Institution i dyrektorowi Obserwatorium Astrofizycznego. W ten sposób Abbot uzyskał posadę asystenta Langleya, nie wiedząc wówczas prawie nic o astronomii, kiedy przybył do Waszyngtonu w czerwcu 1895 r., aby pracować jako asystent obserwatora. Dwa lata później 1897 r. poślubił Lillian E. Moore.
Głównym celem waszyngtońskiego Smithsonian Astrophysical Observatory, stworzonego przez Langleya na początku lat 90. XIX wieku, było badanie ilości i charakteru promieniowania słonecznego. Langley opracował czułe urządzenia do pomiaru energii cieplnej otrzymywanej ze Słońca i wykorzystywał je do badań bolometrycznych, tzw. stałej słonecznej, a także do badań spektroskopowych, łącząc swoje detektory ze spektrometrami w celu odwzorowania widma słonecznego w podczerwieni. Po śmierci Langleya, Abbot został w 1906 r. drugim w historii dyrektorem Obserwatorium Astrofizycznego, a w 1928 r. został także piątym w historii sekretarzem Smithsonian Institution. Służył na obu stanowiskach do 1944 roku. Prowadził także prace badawcze nad widmem podczerwieni Słońca i gwiazd. 
Udało mu się jako pierwszemu z dużą dokładnością oznaczyć wartość stałej słonecznej. W 1909 r. stworzył pyrheliometr wodny (przyrząd służący do pomiaru natężenia radiancji słonecznej). W roku 1910 otrzymał Medal Henry’ego Drapera, przyznany przez National Academy of Sciences. W roku 1915 zdobył też Nagrodę Rumforda.
Jego wieloletnie badania nad promieniowaniem słonecznym doprowadziły do odkrycia (w 1953 r.) związku między zmianami zachodzącymi na Słońcu a pogodą na Ziemi, co z kolei umożliwiło prognozowanie globalnych zjawisk pogodowych z wyprzedzeniem nawet 50-letnim.
Upamiętnienie.
Jego imieniem nazwano krater Abbot na Księżycu.

</doc>
<doc id="1389103" url="https://pl.wikipedia.org/wiki?curid=1389103" title="Yoo Sang-chul">
Yoo Sang-chul

Yoo Sang-chul (ur. 18 października 1971 w Seulu, zm. 7 czerwca 2021 tamże) – południowokoreański piłkarz grający na pozycji ofensywnego pomocnika.
Kariera klubowa.
W latach 1990-1993 Yoo uczęszczał na Konkuk University w stolicy kraju Seulu. Występował wówczas w akademickiej drużynie piłki nożnej. W 1994 roku podpisał profesjonalny kontrakt z zespołem K-League, Ulsan Hyundai. Swój pierwszy sukces w klubie z miasta Ulsan osiągnął w 1995 roku, gdy zdobył z nim Adidas Cup. Natomiast w 1996 roku zdobył z nim swój pierwszy w karierze tytuł mistrza kraju i pierwszy w historii zespołu Ulsan Hyundai. W 1998 roku po raz drugi wygrał Adidas Cup, wystąpił w finale Pucharu Korei Południowej, przegranym 1:2 z Anyang LG Cheetahs oraz został wicemistrzem kraju.
W 1999 roku Sang-chul wyjechał do Japonii i podpisał kontrakt z klubem J-League, Yokohama F. Marinos. W Yokohamie był podstawowym zawodnikiem, a w 2000 roku z 17 golami stał się najlepszym strzelcem zespołu. Został mistrzem pierwszej fazy J-League, a w ostatecznym rozrachunku wicemistrzem Japonii. W 2001 roku Koreańczyk odszedł do Kashiwy Reysol. W klubie tym występował przez półtora roku, ale nie osiągnął większych sukcesów. W połowie 2002 roku Yoo wrócił do ojczyzny, do zespołu Ulsan Hyundai. W 2002 i 2003 roku dwukrotnie z rzędu Hyundai został wicemistrzem Korei. Jeszcze w 2003 roku ponownie został zawodnikiem Yokohamy dokańczając w niej sezon 2003. Został z nią zarówno mistrzem pierwszej, jak i drugiej fazy, a ostatecznie mistrzem 2003 roku J-League. W 2004 roku powtórzył ten sukces. W 2005 roku wrócił do Ulsan. Pod koniec sezonu klub wywalczył swoje drugie mistrzostwo w historii, a w 2006 wygrał A3 Champions Cup. W 2006 Yoo rozegrał tylko jeden mecz w rozgrywkach K-League i postanowił zakończyć piłkarską karierę. Liczył sobie wówczas 35 lat.
Kariera reprezentacyjna.
W reprezentacji Korei Południowej Yoo zadebiutował za kadencji selekcjonera Ho Kima, 5 marca 1994 roku w przegranym 0:1 towarzyskim spotkaniu z USA. Pierwszego gola w kadrze narodowej zdobył 11 października tego samego roku w wygranym 3:2 meczu z Japonią. W 1998 roku był w kadrze Korei na Mistrzostwa Świata we Francji. Tam zagrał w trzech spotkaniach grupowych: przegranych 1:3 z Meksykiem i 0:5 z Holandią, a także zremisowanym 1:1 z Belgią (w 70. minucie zdobył gola na 1:1). Z kolei w 2002 roku został powołany przez Guusa Hiddinka do kadry na Mistrzostwa Świata 2002, których gospodarzem była Korea Południowa. Był podstawowym zawodnikiem Korei na tym turnieju i wystąpił we wszystkich spotkaniach: najpierw w grupowych z Polską (2:0 i gol w 54. minucie spotkania na 2:0), USA (1:1) i Portugalią (1:0), następnie w 1/8 finału z Włochami (2:1), ćwierćfinale z Hiszpanią (0:0, karne 5:3), półfinale z Niemcami oraz meczu o 3. miejsce z Turcją (2:3). Ostatni mecz w reprezentacji rozegrał w 2004 roku. W kadrze narodowej zagrał 122 razy i zdobył 18 bramek.

</doc>
<doc id="1389105" url="https://pl.wikipedia.org/wiki?curid=1389105" title="Koń gorącokrwisty">
Koń gorącokrwisty

Konie gorącokrwiste – konie o dużej sprawności fizycznej, które mają cechy konia sportowego. Użytkowane są najczęściej w sportach konnych i na wyścigach. Są energiczne, przystosowane do pracy w szybkim ruchu. Mają żywy temperament i lekką budowę, co jest ich charakterystyczną cechą.
Konie gorącokrwiste hodowane są najczęściej z udziałem krwi koni angielskich lub arabskich – ras gorącokrwistych hodowanych w największej czystości. Kolejnym przykładem typowego konia gorącokrwistego jest koń angloarabski.
Pochodzenie.
Przyjmuje się, że konie gorącokrwiste pochodzą od koni orientalnych: turkmeńskich, perskich, syryjskich, arabskich i berberyjskich. Zostały one udomowione przez plemiona żyjące na stepach azjatyckich. Wskutek najazdów dokonywanych przez te ludy na wschodnie kraje znad Morza Śródziemnego oraz na Północną Afrykę hodowane przez nie konie rozpowszechniły się także w Hiszpanii, Francji, Anglii i innych krajach Europy. Były tam następnie kojarzone z miejscowymi końmi domowymi. 
Według jednej z hipotez, koń arabski uważany najczęściej za „rasę podstawową” koni, pochodzi od konia Przewalskiego oraz tarpana, które przetrwały epokę lodową. Kolejną dyskutowaną kwestią jest, czy współczesne konie gorącokrwiste pochodzą od jednej tylko rasy.

</doc>
<doc id="1389106" url="https://pl.wikipedia.org/wiki?curid=1389106" title="Obwód Kiwerce Armii Krajowej">
Obwód Kiwerce Armii Krajowej

Obwód Kiwerce – jednostka terytorialna Związku Walki Zbrojnej, a następnie Armii Krajowej. Operowała na terenie powiatu kiwereckiego i nosiła kryptonim "Łąka".
Obwód Kiwerce wchodził wraz z Obwodem Łuck AK, Obwodem Horochów AK i Obwodem Włodzimierz Wołyński AK w skład Inspektoratu Rejonowego Łuck Okręgu Wołyń ("Konopie").

</doc>
<doc id="1389109" url="https://pl.wikipedia.org/wiki?curid=1389109" title="Michał Serzycki">
Michał Serzycki

Michał Marcin Serzycki (ur. 3 lipca 1971 w Warszawie, zm. 3 września 2016) – polski prawnik, urzędnik państwowy i samorządowy, w latach 2006–2010 generalny inspektor ochrony danych osobowych.
Życiorys.
Ukończył studia prawnicze na Wydziale Prawa i Administracji Uniwersytetu Kardynała Stefana Wyszyńskiego w Warszawie oraz m.in. studia podyplomowe z zakresu zarządzania w administracji publicznej w Wyższej Szkole Przedsiębiorczości i Zarządzania im. Leona Koźmińskiego.
Pracę zawodową rozpoczął w Państwowym Funduszu Rehabilitacji Osób Niepełnosprawnych. W latach 2002–2006 był zastępcą burmistrza warszawskiej dzielnicy Wola.
W 2006 z rekomendacji Prawa i Sprawiedliwości został powołany na urząd generalnego inspektora ochrony danych osobowych. Funkcję tę pełnił przez czteroletnią kadencję. W 2010 wybrany z listy PiS do Rady m.st. Warszawy, a w 2014 uzyskał mandat radnego dzielnicy Wola. Pełnił funkcję dyrektora Zakładu Emerytalno-Rentowego MSW.
Pośmiertnie odznaczony Krzyżem Kawalerskim Orderu Odrodzenia Polski. Został pochowany w rodzinnym grobie w części katolickiej cmentarza prawosławnego na warszawskiej Woli.
W 2018 Edyta Bielak-Jomaa (ówcześnie generalny inspektor ochrony danych osobowych) ustanowiła Nagrodę im. Michała Serzyckiego.

</doc>
<doc id="1389113" url="https://pl.wikipedia.org/wiki?curid=1389113" title="I liga japońska w piłce nożnej">
I liga japońska w piłce nożnej



</doc>
<doc id="1389115" url="https://pl.wikipedia.org/wiki?curid=1389115" title="Hipolaktazja">
Hipolaktazja



</doc>
<doc id="1389119" url="https://pl.wikipedia.org/wiki?curid=1389119" title="Obwód Horochów Armii Krajowej">
Obwód Horochów Armii Krajowej

Obwód Horochów – jednostka terytorialna Związku Walki Zbrojnej, a następnie Armii Krajowej. Operowała na terenie powiatu horochowskiego.
Obwód Horochów wchodził wraz z Obwodem Łuck AK, Obwodem Kiwerce AK i Obwodem Włodzimierz Wołyński AK w skład Inspektoratu Rejonowego Łuck Okręgu Wołyń ("Konopie").

</doc>
<doc id="1389122" url="https://pl.wikipedia.org/wiki?curid=1389122" title="Tom Stoppard">
Tom Stoppard

Tom Stoppard, właśc. Tomáš Straussler (ur. 3 lipca 1937 w Zlínie) – brytyjski dramaturg i scenarzysta czeskiego pochodzenia, zdobywca Oskara za najlepszy scenariusz oraz Nagrody Tony dla najlepszego dramaturga.
Życiorys.
Urodził się w czeskim Zlínie jako Tomáš Straussler. Dzieciństwo spędził w Singapurze i Indiach. Jego matka ponownie wyszła za mąż za brytyjskiego oficera nazwiskiem Stoppard i osiedliła się w Anglii.
W wieku 17 lat Tom Stoppard zaczął pracę jako dziennikarz „Western Daily Press” w Bristolu. Był dwukrotnie żonaty, ma czterech synów.
W 2000 został odznaczony brytyjskim Orderem Zasługi ("Order of Merit").
Twórczość.
Za największy sukces dramatopisarski Stopparda uchodzi sztuka "Rosenkrantz i Guildenstern nie żyją" (1961). To rozbudowana historia drugoplanowych postaci z dramatu Szekspira "Hamlet". Tytułowe postacie to starzy przyjaciele księcia duńskiego, którzy mają za zadanie dowieźć go do Anglii. Ukazane przez Stopparda przygody tej dwójki urastają do rozmiarów tragikomedii o tematyce egzystencjalnej. W 1990 Stoppard wyreżyserował film pod tym samym tytułem z Garym Oldmanem i Timem Rothem w rolach głównych. Debiut reżyserski Stopparda został uhonorowany Złotym Lwem na 47. MFF w Wenecji.
W 1984 według sztuki Stopparda "Kwadratura koła", przedstawiającej wydarzenia w Polsce od czerwca 1980 do grudnia 1981, powstał film o tym samym tytule.

</doc>
<doc id="1389123" url="https://pl.wikipedia.org/wiki?curid=1389123" title="Obwód Włodzimierz Wołyński Armii Krajowej">
Obwód Włodzimierz Wołyński Armii Krajowej

Obwód Włodzimierz Wołyński kryp. "Ława" - jednostka terytorialna Związku Walki Zbrojnej, a następnie Armii Krajowej.
Obwód Włodzimierz Wołyński obejmował teren powiatu włodzimierskiego i razem z obwodami Łuck, Kiwerce i Horochów wchodził w skład Inspektoratu Rejonowego Łuck Okręgu Wołyń ("Konopie").

</doc>
<doc id="1389128" url="https://pl.wikipedia.org/wiki?curid=1389128" title="Obwód Równe Armii Krajowej">
Obwód Równe Armii Krajowej

Obwód AK Równe - jednostka terytorialna Związku Walki Zbrojnej, a następnie Armii Krajowej. Operowała na terenie powiatu równieńskiego i nosiła kryptonim "Błysk".
Obwód Równe wchodził wraz z Obwodem Zdołbunów AK i Obwodem Kostopol AK w skład Inspektoratu Rejonowego Równe Okręgu Wołyń ("Konopie").
Akcja Burza.
W styczniu 1944 na terenie Równego zorganizowano trzy kompanie konspiracyjne, każda po cztery plutony – razem 500 ludzi:
Na terenie powiatu rówieńskiego powstało poza tym 10 plutonów konspiracyjnych – razem 400 osób. Objęły one: Aleksandrię, Hoszczę, Klewań, Korzec, Lubomirkę, Międzyrzec, Tuczyn i Żytyń.

</doc>
<doc id="1389129" url="https://pl.wikipedia.org/wiki?curid=1389129" title="Parafia Wniebowzięcia Najświętszej Maryi Panny w Kałuszynie">
Parafia Wniebowzięcia Najświętszej Maryi Panny w Kałuszynie

Parafia Wniebowzięcia Najświętszej Maryi Panny w Kałuszynie – parafia rzymskokatolicka w dekanacie mińskim-Narodzenia NMP diecezji warszawsko-praskiej.
Historia parafii i kościoła w Kałuszynie.
W 1447 r. Stanisław, dziedzic zwany Kałuszyno wystawił w swej posiadłości położonej wśród lasów kościół z drzewa modrzewiowego. Kościół św. Stanisława Biskupa i Męczennika mógł pomieścić około 400 osób. W tym czasie miejscowość Kałuszyno należała do parafii Grębków, położonej w odległości ok. 9 km. Ponieważ do sakramentów św. wierni byli zobowiązani przystępować w swojej parafii, z drugiej strony ponieważ droga do kościoła w Grębkowie była długa i niebezpieczna – ze względu na dzikie zwierzęta, przeto dziedzic Stanisław wystąpił do władz kościelnych o ustanowienie parafii w Kałuszynie. Akt erekcyjny sporządzono i datowano w poniedziałek 24 grudnia 1472 roku, w Żbikowie. Akt podpisał składający na nim swoje pieczęcie, Andrzej IV Bniński, Biskup Poznański. Wiele lat upłynęło od czasu sporządzenia aktu erekcyjnego i należy przypuszczać, że i w historii parafii w Kałuszynie niejedno się wydarzyło.
W roku 1563 do parafii należało 11 wsi szlachty osiadłej i 16 wsi szlachty zagrodowej. Pierwszy kościół modrzewiowy, z fundacji Stanisława Kałuskiego, przetrwał przeszło cztery wieki, mimo że nie oszczędziły go burze dziejowe i częste pożary miasta (prawa miejskie Kałuszyna sprzed 1662 r., potwierdził król August II Mocny na sejmie grodzieńskim w 1718 r.).
Aż do roku 1718 Kałuszyn pozostawał wsią, gdyż według akt dawnych dopiero w tym roku dziedzic Kałuszyna, Orzecki uzyskał od króla Augusta II przywilej założenia miasta.
Pierwszy kościół przetrwał prawie cztery wieki, mimo że nie oszczędziły go burze dziejowe. Miasto było trzykrotnie terenem walk podczas powstania listopadowego.Ostatecznie odrestaurowany w roku 1873 kosztem Kazimierza Rudzińskiego, wojewody mazowieckiego, dziedzica Kałuszyna i jego następnych kolatorów.
W roku 1887 uchwałą parafialną postanowiono wybudować nowy, murowany kościół, ponieważ stary wymagał ciągłych remontów, a poza tym, ze względu na liczbę parafian, która wówczas wynosiła 5300 osób, był za szczupły. Nowy kościół mógł pomieścić 3000 osób. Wykonanie projektu powierzono architektowi Józefowi Dziekońskiemu, który w 1888 roku projekt wykonał. Przewidział on budowę w stylu wiślano-bałtyckim o wymiarach dł. 41,55 m, szer. 18,95 m i wys. w nawie głównej 13,85 m, a w bocznych 8,73 m.
W roku 1889 przystąpiono do budowy kościoła który ukończono w 1897 roku. Poświęcenie kościoła odbyło się w 27 października 1893 roku, konsekracji dokonał abp warszawski Teofil Chościak Popiel 14 sierpnia 1897. Świątynie wzniesiono pod wezwaniem Wniebowzięcia Najświętszej Marii Panny. Stary kościół rozebrano. Po 20 latach trzeba było dokonać pierwszego remontu, mianowicie wymiany zewnętrznej cegły, która zaczęła się łuszczyć. W 1600-tną rocznicę Edyktu Mediolańskiego (313–1913) zbudowano na pamiątkę figurę Pana Jezusa dźwigającego krzyż. Którą ustawiono naprzeciwko kościoła po drugiej stronie ulicy. W tym czasie miasto zamieszkiwało około 17000 osób, w tym 6379 katolików i 9934 żydów – resztę stanowili ewangelicy i mariawici. W 1931 roku ks. kard. Aleksander Kakowski, dekretem podpisanym 16 marca ustanowił parafię w Mrozach, do której dołączył kilka wiosek.
8 stycznia 1941 roku rabin Beniamin Michelson aktem darowizny przekazał działkę gruntu o powierzchni 1 morgi i 20 prętów na rozszerzenie cmentarza rzymskokatolickiego w Kałuszynie. Lata okupacji przyniosły całkowitą eksterminację Żydów, toteż, mimo że przed wojną stanowili oni 50% mieszkańców parafii, po wojnie nikt nie został. Kościół w Kałuszynie uniknął większych zniszczeń, najwięcej ucierpiał dach podziurawiony od pocisków.
Gruntowny remont kościoła został przeprowadzony w latach 1954–1956, gdy proboszczem był ks. Zygmunt Dejciński. W 1956 roku umieszczono nowy dzwon „Zygmunt” na pamiątkę ślubów Jana Kazimierza. Przeprowadzono również radiofonizację Kościoła oraz zmieniono istniejąca prowizoryczną instalację elektryczną na stałą. W roku 1967 założono w kościele kolorowe witraże w miejsce zwykłego szkła. W 1972 roku parafia w Kałuszynie przeżywała jubileusz 500-lecia swego powołania. Z tej okazji jubileuszową mszę świętą sprawował Sługa Boży ks. kard. Stefan Wyszyński wygłaszając płomienne kazanie. W latach 1985–1989 pod kierunkiem Czesława Bednarczyka przeprowadzono kolejny duży remont kościoła i budynków parafialnych, m.in. wymieniono pokrycie dachu na blachę miedzianą, dokonano remontu elewacji i malowania wnętrza kościoła.
W 1994 r. ówczesny proboszcz ks. Tadeusz Regucki rozpoczął budowę Kaplicy pw. Matki Boskiej Częstochowskiej w Nowych Groszkach, którą ukończono wiosną 1995 roku. Poświęcenia kaplicy dokonał ks. bp Kazimierz Romaniuk w maju 1995 roku. W lipcu tegoż roku przybył nowy proboszcz ks. kan. Władysław Szymański, który przeprowadził wiele prac remontowych w Kościele i na zewnątrz. Zakupił nowe ławki dębowe, ustawił nowy dębowy ołtarz soborowy, przeprowadził renowację i pozłacanie, ołtarzy, wyremontował i uzupełnił wyposażenie zakrystii, zainstalował ogrzewanie promiennikowe oraz nowe dębowe drzwi. Na zewnątrz kościoła położył kostkę i zamontował kolektory oraz studzienki retencyjne celem odprowadzenia wód dachowych z kościoła. Przeprowadził kapitalny remont plebanii tak wewnątrz, jak i na zewnątrz. Wyremontował też część domu parafialnego, porządkując teren wokół niego, wymieniając okna, doprowadził bieżącą wodę oraz elewacji nadał nowy wygląd. W kaplicy w Nowych Groszkach: położył nową terakotę na betonową posadzkę, zbudował ołtarz główny umieszczając tam za zgodą ks. biskupa ordynariusza na stałe Najświętszy Sakrament, ogrodził teren wokół kaplicy oraz wybudował nowy ołtarz pw. Miłosierdzia Bożego, który w 2001 roku poświęcił.

</doc>
<doc id="1389131" url="https://pl.wikipedia.org/wiki?curid=1389131" title="Giuseppe Cavanna">
Giuseppe Cavanna

Giuseppe Cavana (ur. 18 września 1905 w Vercelli, zm. 3 listopada 1976 tamże) - włoski piłkarz, bramkarz.
Rozpoczął karierę w 1924 w Pro Vercelli. Przez pięć lat rozegrał tam 65 meczów, po czym zmienił klub na SSC Napoli. Po 151 rozegranych spotkaniach w 1936 przeniósł się do Benevento Calcio. Po roku gry powrócił do Pro Vercelli, gdzie rozegrał 40 meczów i w 1939 zakończył karierę.
Rozegrał 6 spotkań w reprezentacji Włoch B. Był rezerwowym bramkarzem reprezentacji Włoch na mundialu 1934, ale nie wystąpił na boisku.

</doc>
<doc id="1389133" url="https://pl.wikipedia.org/wiki?curid=1389133" title="Obwód Zdołbunów Armii Krajowej">
Obwód Zdołbunów Armii Krajowej

Obwód Zdołbunów – jednostka terytorialna Związku Walki Zbrojnej, a następnie Armii Krajowej. Operowała na terenie powiatu zdołbunowskiego i nosiła kryptonim "Brzeg".
Obwód Zdołbunów wchodził wraz z Obwodem Równe AK i Obwodem Kostopol AK w skład Inspektoratu Rejonowego Równe Okręgu Wołyń ("Konopie").

</doc>
<doc id="1389136" url="https://pl.wikipedia.org/wiki?curid=1389136" title="Obwód Kostopol Armii Krajowej">
Obwód Kostopol Armii Krajowej

Obwód Kostopol - jednostka terytorialna Związku Walki Zbrojnej, a następnie Armii Krajowej. Operowała na terenie powiatu kostopolskiego i nosiła kryptonim "Bór".
Obwód Kostopol wchodził wraz z Obwodem Równe AK i Obwodem Zdołbunów AK w skład Inspektoratu Rejonowego Równe Okręgu Wołyń ("Konopie").

</doc>
<doc id="1389139" url="https://pl.wikipedia.org/wiki?curid=1389139" title="Obwód Dubno Armii Krajowej">
Obwód Dubno Armii Krajowej

Obwód Dubno – jednostka terytorialna Związku Walki Zbrojnej, a następnie Armii Krajowej.
Obwód Dubno wchodził wraz z Obwodem Krzemieniec AK w skład Inspektoratu Rejonowego Dubno Okręgu Wołyń ("Konopie").

</doc>
<doc id="1389140" url="https://pl.wikipedia.org/wiki?curid=1389140" title="Weksylia">
Weksylia

Weksylia (weksyloidy) – znaki rozpoznawcze, protoflagi używane w różnych kulturach w wielu rejonach świata.
Historia.
Pierwsze takie znaki pojawiły się w czasach prehistorycznych. Charakteryzowały się specyficznym wyglądem. Był to długi pręt, początkowo drewniany, później metalowy. Miejsce płótna zajmowały różnego rodzaju skóry, futra, pióra itp. Wokół tego typu znaków gromadzili się żołnierze wyruszający na bitwy i podboje. Rzymianie przejęli od Persów zwyczaj używania weksyloidów, na których obecne były wizerunki orła i dzika. Najważniejsze znaczenie zyskał weksyloid z orłem, który stał się znakiem legionów.
Pierwsze weksylia jakie pojawiły się w Europie Zachodniej w VIII wieku to proporce, charakteryzujące się prostokątnymi płatami, z wyciętymi ostrymi językami, mocowane do drzewca. Następnie zaczęły upowszechniać się herby. W XIII wieku pojawił się kolejny rodzaj weksyliów – chorągwie.
Chorągwie były znakami rozróżniającymi walczące strony oraz stanowiące punkt odniesienia dla wojsk. Za ich pośrednictwem wydawano rozkazy, np. rozwinięcie płatu było sygnałem rozpoczęcia natarcia. Z tego też powodu, utrata chorągwi – kradzież czy zniszczenie – w trakcie bitwy miały katastrofalne następstwa. Gestem triumfu było rzucenie chorągwi przeciwnika pod nogi wodza.
Współcześnie, funkcję chorągwi przejęły sztandary. Nie mają one już znaczenia militarnego, ale nadal są obdarzane szczególną opieką przez posiadające je jednostki. Utrata sztandaru wiąże się ze skreśleniem jednostki z rejestru. Oprócz sztandarów wojskowych, występują także sztandary szkolne, organizacyjne, oraz należące do różnych instytucji rządowych i pozarządowych. Innymi współczesnymi weksyliami są proporce należące do jednostek harcerskich.

</doc>
<doc id="1389142" url="https://pl.wikipedia.org/wiki?curid=1389142" title="Obwód Krzemieniec Armii Krajowej">
Obwód Krzemieniec Armii Krajowej

Obwód Krzemieniec - jednostka terytorialna Związku Walki Zbrojnej, a następnie Armii Krajowej. Operowała na terenie powiatu krzemienieckiego i nosiła kryptonim "Dzwon".
Obwód Krzemieniec wchodził wraz z Obwodem Dubno AK w skład Inspektoratu Rejonowego Dubno Okręgu Wołyń ("Konopie").

</doc>
<doc id="1389145" url="https://pl.wikipedia.org/wiki?curid=1389145" title="Stoh">
Stoh

 

</doc>
<doc id="1389147" url="https://pl.wikipedia.org/wiki?curid=1389147" title="Obwód Sarny Armii Krajowej">
Obwód Sarny Armii Krajowej

Obwód Sarny – jednostka terytorialna Związku Walki Zbrojnej, a następnie Armii Krajowej. Operowała na terenie powiatu Sarny.
Obwód Sarny był samodzielny, tzn. nie podlegał żadnemu z czterech inspektoratów Okręgu Wołyń ("Konopie"), a jedynie bezpośrednio komendanturze tegoż Okręgu.

</doc>
<doc id="1389149" url="https://pl.wikipedia.org/wiki?curid=1389149" title="Droga I/65 (Słowacja)">
Droga I/65 (Słowacja)

Droga krajowa 65 (słow. "Cesta I/65") – droga krajowa I kategorii na Słowacji. Arteria łączy Nitrę z leżącym między Małą, a Wielką Fatrą miastem Martin. Trasa jest jednojezdniowa. Na odcinku kilkunastu kilometrów - w rejonie miast Nová Baňa i Žarnovica biegnie wspólnym śladem z drogą ekspresową R1. Między Nitrą, a skrzyżowaniem z drogą nr 9 krajowa 65 jest fragmentem tras europejskich E58 i E571.

</doc>
<doc id="1389155" url="https://pl.wikipedia.org/wiki?curid=1389155" title="Europejski Cel Operacyjny">
Europejski Cel Operacyjny

Europejski Cel Operacyjny, zwany też Europejski Cel Zasadniczy, Helsiński Cel Operacyjny, (Europejski) Główny Cel, "(Helsinki Headline Goal, European Headline Goal)". Plan powstały podczas szczytu helsińskiego Rady Europejskiej z 1999 roku utworzenia do 2003 roku unijnych sił szybkiego reagowania w liczbie 60 000. Siły te miały być samowystarczalne, czyli zostaną skompletowane z elementów wszystkich rodzajów Wojsk (wojska lądowe, lotnictwo, marynarka wojenna) i będą dysponować wspólnym zapleczem logistycznym. Formalne założenia planu zostały spełnione 22 listopada 2004 roku. Następstwem tego było ustanowienie Nowego Europejskiego Celu Operacyjnego 2010.

</doc>
<doc id="1389156" url="https://pl.wikipedia.org/wiki?curid=1389156" title="Lampa oliwna">
Lampa oliwna



</doc>
<doc id="1389158" url="https://pl.wikipedia.org/wiki?curid=1389158" title="Stóg (Góry Czywczyńskie)">
Stóg (Góry Czywczyńskie)

Stóg (dawniej: "Stoh"; ukr.: "Stih", rum. "Stogu") − szczyt w Górach Czywczyńskich (Karpaty Beskidzko-Marmaroskie) wznoszący się na wysokość 1653 m n.p.m. Położony na granicy ukraińsko-rumuńskiej. Od zachodu sąsiaduje z Popem Iwanem, leżącym już w Czarnohorze, od którego oddzielony jest Przełęczą Szybeńską.
Historia.
Granica państwowa.
Do 1772 przez Stóg przebiegała granica między Koroną Królestwa Polskiego a Królestwem Węgier. Przed II wojną światową szczyt pierwotnie stanowił trójstyk granic Polski, Czechosłowacji i Rumunii. Na szczycie znajduje się słup (znak graniczny nr I/1) zwany "Tripleksem" – solidny walec wykonany z granitu, ozdobiony 3 godłami (obecnie niezupełnie czytelnymi) i datami (CS-R) 1920 oraz (P) 1923. Biegnąca stąd granica polsko-czechosłowacka wyznaczona była słupami kamiennymi, granica polsko-rumuńska – żeliwnymi. Później (1939 r.) trójstyk granic z granicą polsko-węgierską i granicą polsko-rumuńską, które istniały do 28 września 1939 r. a formalnie do 31 grudnia 1945.

</doc>
<doc id="1389164" url="https://pl.wikipedia.org/wiki?curid=1389164" title="Obwód Szczuczyn Armii Krajowej">
Obwód Szczuczyn Armii Krajowej

Obwód Szczuczyn – jednostka terytorialna Związku Walki Zbrojnej, a następnie Armii Krajowej. 
Operowała na terenie powiatu szczuczyńskiego. Nosiła kryptonim "Łąka".
W 1944 podlegał bezpośrednio komendzie Okręgu Nowogródek.
Komendantem Obwodu był ppor. Kazimierz Krzywicki ps. "Wiesław".

</doc>
<doc id="1389171" url="https://pl.wikipedia.org/wiki?curid=1389171" title="Obwód Lida Armii Krajowej">
Obwód Lida Armii Krajowej

Obwód Lida – jednostka terytorialna Związku Walki Zbrojnej, a następnie Armii Krajowej. 
Operowała na terenie powiatu lidzkiego. Nosiła kryptonim "Bór".
W 1944 podlegał bezpośrednio komendzie Okręgu Nowogródek.
Komendantem Obwodu był Olgierd Kuszelewski ps. "Sulima".

</doc>
<doc id="1389172" url="https://pl.wikipedia.org/wiki?curid=1389172" title="Citroën Fukang">
Citroën Fukang



</doc>
<doc id="1389175" url="https://pl.wikipedia.org/wiki?curid=1389175" title="Citroen Fukang">
Citroen Fukang



</doc>
<doc id="1389177" url="https://pl.wikipedia.org/wiki?curid=1389177" title="Fukang">
Fukang

Fukang (chiń. 阜康, pinyin: "Fùkāng Shì," ujg. فۇكاڭ, "Fukang Xəⱨiri") – miasto w północno-zachodnich Chinach, w Sinciangu. W 2004 roku miasto zamieszkiwało ok. 160 tys. osób.

</doc>
<doc id="1389178" url="https://pl.wikipedia.org/wiki?curid=1389178" title="Obwód Wołożyn Armii Krajowej">
Obwód Wołożyn Armii Krajowej

Obwód Wołożyn – jednostka terytorialna Związku Walki Zbrojnej, a następnie Armii Krajowej. Operowała na terenie powiatu wołożyńskiego i nosiła kryptonim "Brzoza".
Obwód Wołożyn wchodził wraz z Obwodem Szczuczyn i Obwodem Lida w skład Inspektoratu Rejonowego Północnego Okręgu Nowogródek.
Komendantem Obwodu był kpt. Stanisław Dedelis ps. "Pal".

</doc>
<doc id="1389184" url="https://pl.wikipedia.org/wiki?curid=1389184" title="Rok św. Pawła">
Rok św. Pawła

Rok św. Pawła – okres w Kościele katolickim trwający od 29 czerwca 2008 r. do 29 czerwca 2009 r., ogłoszony przez papieża Benedykta XVI 28 czerwca 2007 r. z okazji dwutysiąclecia narodzenia Apostoła Narodów – św. Pawła.
Jubileusz rozpoczął się otwarciem Bramy św. Pawła w bazylice większej św. Pawła za Murami w Rzymie, a zakończyło go zamknięcie tych samych Świętych Drzwi. Szczególnym znakiem tego Roku Jubileuszowego były lampy oliwne symbolizujące duchowy kontakt z Bogiem, wystawione przed bazyliką św. Pawła oraz kilku miastach Turcji, w Efezie, Tarsie oraz na Malcie, tj. w miejscach szczególnie ważnych dla św. Pawła.
W czasie Roku św. Pawła możliwe było uzyskanie odpustu zupełnego za siebie lub za zmarłego na zasadach ogólnych (tj. m.in. po spowiedzi, Komunii i modlitwie w intencjach papieża). Odpust można było uzyskać:

</doc>
<doc id="1389186" url="https://pl.wikipedia.org/wiki?curid=1389186" title="Zgrupowanie Stołpeckie">
Zgrupowanie Stołpeckie



</doc>
<doc id="1389187" url="https://pl.wikipedia.org/wiki?curid=1389187" title="Rok Jubileuszowy 2008">
Rok Jubileuszowy 2008



</doc>
<doc id="1389188" url="https://pl.wikipedia.org/wiki?curid=1389188" title="Rok Pauliński">
Rok Pauliński



</doc>
<doc id="1389190" url="https://pl.wikipedia.org/wiki?curid=1389190" title="Ciechanowczyk">
Ciechanowczyk

Ciechanowczyk – wieś (do 31.12.2012 część miasta Ciechanowiec) w Polsce położona w województwie podlaskim, w powiecie wysokomazowieckim, w gminie Ciechanowiec.
Wierni kościoła rzymskokatolickiego należą do parafii Trójcy Przenajświętszej w Ciechanowcu.

</doc>
<doc id="1389191" url="https://pl.wikipedia.org/wiki?curid=1389191" title="Obwód Nowogródek Armii Krajowej">
Obwód Nowogródek Armii Krajowej

Obwód Nowogródek – jednostka terytorialna Związku Walki Zbrojnej, a następnie Armii Krajowej. 
Operowała na terenie powiatu nowogródzkiego. Nosiła kryptonim "Stawy".
W 1944 podlegał bezpośrednio komendzie Okręgu Nowogródek.
Komendantem Obwodu był Ludwik Nienartowski ps. "Miedzianka".

</doc>
<doc id="1389192" url="https://pl.wikipedia.org/wiki?curid=1389192" title="Shigella dysenteriae">
Shigella dysenteriae

Shigella dysenteriae – Gram-ujemna pałeczka i względnie beztlenowa, niezdolna do ruchu. Podobieństwa morfologiczne, genetyczne oraz fizjologiczne wskazują na pokrewieństwo z enteroinwazyjnymi bakteriami "Escherichia coli". Najczęściej zakażenie tą bakterią następuje drogą fekalno-oralną przez skażony pokarm i wodę lub przez kontakt bezpośredni, w tym kontakt seksualny. Zakażenie wywołuje rozwolnienie i bóle brzucha.
Morfologia i fizjologia.
Wraz z bakterią "E. coli" zalicza się do enterobakterii. W rozróżnianiu tych dwóch bakterii używany jest fakt, iż Shigella nie jest w stanie rozkładać laktozy, nie posiada również dekarboksylazy potrzebnej do rozkładu lizyny. Można je również rozróżnić metodami serologicznymi.
Czynniki determinujące chorobotwórczość.
Za chorobotwórczość "S. dysenteriae" odpowiedzialne są:
Patogeneza i objawy kliniczne.
Shigella jest czynnikiem etiologicznym czerwonki bakteryjnej (shigellosis). Zakażenie jest ograniczone do błony śluzowej i podśluzówki okrężnicy.
Objawami klinicznymi są biegunki z kurczowymi bólami brzucha oraz oddawaniem małych ilości krwawego stolca. Może rozwinąć się również zespół hemolityczno-mocznicowy, prowadzący do niewydolności nerek.

</doc>
<doc id="1389194" url="https://pl.wikipedia.org/wiki?curid=1389194" title="Andre Berto">
Andre Berto

Andre Berto (ur. 7 września 1983 w Miami) – amerykański bokser, były mistrz świata federacji IBF oraz WBC w kategorii półśredniej (do 147 funtów).
Kariera amatorska.
W 2003 roku zdobył brązowy medal w wadze półśredniej na mistrzostwach świata w Bangkoku. Rok później nie zdołał się zakwalifikować do reprezentacji olimpijskiej Stanów Zjednoczonych i na Igrzyskach Olimpijskich w Atenach reprezentował Haiti, ponieważ z tego kraju pochodzą jego rodzice. W Atenach odpadł już w pierwszej rundzie, przegrywając z Francuzem Xavierem Noëlem. Ogółem jako amator stoczył ponad 200 walk.
Kariera zawodowa.
Na zawodowstwo przeszedł w grudniu 2004. Do końca 2006 roku stoczył szesnaście zwycięskich pojedynków. W lutym 2007 pokonał przez techniczny nokaut już w pierwszej rundzie Norberto Bravo, występującego w "The Contender". Wcześniej jego rywal dwukrotnie leżał na deskach. Trzy miesiące później, w siódmej rundzie, także przez techniczny nokaut pokonał Martinusa Claya. Kolejną walkę stoczył 27 lipca, a jego rywalem był Cosme Rivera. Berto pokonał Meksykanina jednogłośną decyzją sędziów na punkty, mimo że w szóstej rundzie leżał na deskach (pierwszy raz w karierze). W ostatnim pojedynku w 2007, 29 września pokonał przez techniczny nokaut w jedenastej rundzie Davida Estradę.
9 lutego 2008 pokonał Michela Trabanta, który po zakończeniu szóstej rundy poinformował sędziego, że nie chce kontynuować walki. 21 czerwca, w pojedynku o wakujący tytuł mistrza świata WBC (po rezygnacji Floyda Mayweathera Jr.), pokonał przez techniczny nokaut w siódmej rundzie Miguela Angela Rodrigueza i zdobył pas mistrzowski.
27 września 2008, w pierwszej obronie swojego tytułu, pokonał zdecydowanie na punkty Steve’a Forbesa. Także na punkty, ale po bardziej wyrównanej walce, zakończył się jego następny pojedynek, 17 stycznia 2009 z Luizem Collazo. W maju tego samego roku pokonał na punkty Juana Urango, który chcąc walczyć z Berto zmienił kategorię wagową na wyższą.
30 stycznia 2010 miał stoczyć walkę z Shane’em Mosleyem, wycofał się jednak z pojedynku, ponieważ podczas trzęsienia ziemi na Haiti w dniu 12 stycznia 2010 ucierpieli członkowie jego rodziny. Na ring powrócił 10 kwietnia 2010, pokonując przez techniczny nokaut w ósmej rundzie Carlosa Quintanę. Część zysku z gali bokserskiej została przeznaczona na ofiary trzęsienia ziemi na Haiti. 27 listopada 2010 Andre berto ponownie bronił pasa WBC, jego przeciwnikiem był Freddy Hernandez. Berto pokonał go przez TKO już w pierwszej rundzie. 16 kwietnia 2011 doznał pierwszej porażki na zawodowych ringach, jego przeciwnikiem był Victor Ortiz, Andre przegrał jednogłośnie na punkty tracąc pas WBC. 3 września 2011 zmierzył się z mistrzem federacji IBF Dejanem Zavecem, którego pokonał piątej rundzie, gdy lekarz ringowy przerwał walkę z powodu rozcięć twarzy słoweńskiego mistrza.
12 września 2015 w Las Vegas przegrał na punkty 111:117, 110:118 i 108:120 z broniącym tytuły WBC i WBA wagi półśredniej Floydem Mayweatherem Jr (49-0, 26 KO).
4 lipca 2015 w Nowym Jorku pokonał niejednogłośną decyzją sędziów (114:113 Alexander i dwukrotnie 115:112 Berto) Devona Alexandra (27-5-1, 14 KO).

</doc>
<doc id="1389195" url="https://pl.wikipedia.org/wiki?curid=1389195" title="Okupacja aliancka">
Okupacja aliancka



</doc>
<doc id="1389197" url="https://pl.wikipedia.org/wiki?curid=1389197" title="Obwód Stołpce Armii Krajowej">
Obwód Stołpce Armii Krajowej

Obwód Stołpce – jednostka terytorialna Związku Walki Zbrojnej, a następnie Armii Krajowej. 
Operowała na terenie powiatu stołpeckiego. Nosiła kryptonim "Słup".
W 1944 podlegał komendantowi Inspektoratu „C” Południe (Baranowicze) Okręgu Nowogródek AK.
Komendantem Obwodu był ppor. Aleksander Warakomski ps. "Świr".

</doc>
<doc id="1389198" url="https://pl.wikipedia.org/wiki?curid=1389198" title="Andrzej Czudek">
Andrzej Czudek

Andrzej Czudek (ur. 5 stycznia 1901 w Marklowicach, zm. 16 września 1968 w Oberhausen) – leśnik, przyrodnik, nauczyciel, urzędnik administracji państwowej i działacz ochrony przyrody.
Życiorys.
Syn Jana Czudka i Katarzyny z domu Matloch. Ukończył w Cieszynie szkołę powszechną, a następnie Wyższą Szkołę Realną. Jeszcze w czasie nauki służył jako ochotnik w 10 pułku piechoty Ziemi Śląskiej (od 22 stycznia do 29 maja 1919 r.) i wziął udział w pierwszym powstaniu śląskim, a w latach 1920–1921 czynnie zajmował się pracą plebiscytową. W 1920 r. zdał egzamin dojrzałości, po czym podjął studia w Wydziale Leśnym Akademii Ziemiańskiej (Hochschule für Bodenkultur) w Wiedniu, gdzie należał do Stowarzyszenia Akademików Polaków „Ognisko”. Po dwóch latach postanowił kontynuować studia na polskiej uczelni i przeniósł się na Wydział Lasowy Politechniki Lwowskiej. W trakcie studiów we Lwowie należał do Stowarzyszenia Polaków-Ślązaków „Znicz”.
Po uzyskaniu w 1925 r. absolutorium podjął pracę nauczyciela w gimnazjum im. Stanisława Staszica w Rudzie, gdzie krótko pełnił też funkcję dyrektora szkoły. W 1926 r. wraz z innymi nauczycielami szkoły założył (z pomocą profesora Władysława Szafera) Komitet Ochrony Przyrody na obszar Górnego Śląska, a później w tymże gimnazjum założył drużynę harcerską. W 1929 r. opublikował (nakładem Państwowej Rady Ochrony Przyrody) bardzo ważną w jego całym dorobku pracę pt. „Osobliwości i zabytki przyrody województwa śląskiego”. Był to pierwszy w historii Polski systematyczny wykaz godnych ochrony gatunków, obiektów przyrodniczych i obszarów na Górnym Śląsku.
Jak większość ówczesnych mieszkańców Śląska Cieszyńskiego, Andrzej Czudek z urodzenia i wychowania był ewangelikiem. Żeniąc się w 1926 r. w Kętach z katoliczką, Anielą Kaletą, przeszedł na wiarę katolicką. Czudkowie mieli pięcioro dzieci Anielę, Hannę, Danutę oraz bliźniaków Andrzeja i Henryka – część z nich była chrzczona „podwójnie” – ewangelicko i katolicko.
W 1929 r. zdał na Politechnice Lwowskiej egzamin dyplomowy uzyskując tytuł inżyniera leśnictwa i z dniem 16 grudnia tegoż roku podjął pracę w biurze Konserwatora Okręgowego przy Śląskim Urzędzie Wojewódzkim, gdzie prowadził referat ochrony przyrody. Od 1 stycznia 1932 r. był członkiem Państwowej Rady Ochrony Przyrody, a w połowie tegoż roku zdał z bardzo dobrym wynikiem egzamin urzędniczy pierwszej kategorii w państwowej służbie administracyjnej. Na wniosek dr Mariana Koczwary tematem części pisemnej tego egzaminu była „Ochrona przyrody na Śląsku od czasów stworzenia Urzędu Konserwatorskiego”. W tym czasie Czudek był również członkiem polskiego oddziału działającego do dziś Międzynarodowego Towarzystwa Ochrony Żubra oraz jednym z projektodawców rezerwatu przyrody na Baraniej Górze w Beskidzie Śląskim.
Od 1933 r. uczestniczył jako protokolant w posiedzeniach Rady Muzealnej Muzeum Śląskiego. W 1938 r. awansował w tej instytucji na stanowisko asystenta, a 1 stycznia 1939 r. został mianowany kustoszem Muzeum Śląskiego. W tym samym roku obronił na Uniwersytecie Jagiellońskim w Krakowie pracę doktorską, której tematem był wpływ zanieczyszczeń środowiska na florę Śląska.
Po wybuchu II wojny światowej jako Ślązak podpisał niemiecką listę narodowościową (tzw. Volkslistę). Okres okupacji spędził w Niepołomicach, pracując jako leśniczy i nadleśniczy tamtejszych lasów, a następnie w Krakowie, pełniąc funkcję naczelnika wydziału lasów w Urzędzie Generalnego Gubernatora. W tym czasie, wykorzystując swe stanowisko, starał się chronić w miarę możliwości podległe mu lasy od rabunkowej gospodarki czasu wojny. Ratował również ludzi zagrożonych przez hitlerowską administrację, w tym wielu Żydów.
Po 1945 r. żył w Polsce w stałym zagrożeniu jako przedwojenny sanacyjny urzędnik i jednocześnie pracownik okupacyjnej administracji niemieckiej. W 1948 r., dzięki pomocy przedwojennych kolegów przyrodników i ludzi, którym pomagał w czasie wojny, wyjechał do Austrii, a następnie do Szwajcarii, by w końcu osiąść w Bawarii w Niemczech. Pracował tam jako leśnik, prowadząc jednocześnie działalność naukową i wydawniczą. Zmarł nie widząc już nigdy Polski ani pozostawionej tu rodziny.

</doc>
<doc id="1389201" url="https://pl.wikipedia.org/wiki?curid=1389201" title="Santa Cruz del Norte">
Santa Cruz del Norte

Santa Cruz del Norte – miasto oraz gmina na Kubie leżące w prowincji Mayabeque (do 2010 prowincja Hawana). Miasto jest położone pomiędzy stolicą Kuby, Hawaną a miastem Matanzas.
Łączna populacja gminy wynosi 32 576 mieszkańców, dane te pochodzą ze spisu powszechnego jaki odbył się w 2004 roku. Powierzchnia miasta wynosi 376 km² a gęstość zaludnienia wynosi 86,6 os/km².
Gmina dzieli się na trzy dzielnice: Boca de Jaruco, Jibacoa oraz Arcos de Canasí.
Historia oraz gospodarka.
Miasto zostało założone w 1800 roku jako niewielka osada rybacka. W ciągu następnych lat osada znacznie się rozrosła osiągając status miasta. W 1931 roku Santa Cruz del Norte otrzymało status gminy.
Santa Cruz del Norte jest najbardziej znane z siedziby oraz destylarni słynnego kubańskiego rumu marki Havana Club. Destylarnia zakładu jest częstym miejscem odwiedzanym przez zorganizowane grupy turystów.

</doc>
<doc id="1389204" url="https://pl.wikipedia.org/wiki?curid=1389204" title="Obwód Słonim Armii Krajowej">
Obwód Słonim Armii Krajowej

Obwód Słonim – jednostka terytorialna Związku Walki Zbrojnej, a następnie Armii Krajowej. 
Operowała na terenie powiatu słonimskiego. Nosił kryptonim "Piaski".
Obwód Słonim wchodził wraz z Obwodem Baranowicze i Obwodem Nieśwież w skład Inspektoratu Rejonowego Południowego Okręgu Nowogródek.

</doc>
<doc id="1389205" url="https://pl.wikipedia.org/wiki?curid=1389205" title="Rok Jubileuszowy św. Pawła">
Rok Jubileuszowy św. Pawła



</doc>
<doc id="1389206" url="https://pl.wikipedia.org/wiki?curid=1389206" title="Obwód Baranowicze Armii Krajowej">
Obwód Baranowicze Armii Krajowej

Obwód Baranowicze – jednostka terytorialna Związku Walki Zbrojnej, a następnie Armii Krajowej. 
Operowała na terenie powiatu baranowickiego. Nosiła kryptonim "Puszcza".
Obwód Baranowicze wchodził wraz z Obwodem Słonim i Obwodem Nieśwież w skład Inspektoratu Rejonowego Południowego Okręgu Nowogródek.
Komendantem Obwodu był kpt. Andrzej Wierzbicki ps. "Józef".

</doc>
<doc id="1389207" url="https://pl.wikipedia.org/wiki?curid=1389207" title="Evergreen Marine">
Evergreen Marine

Evergreen Marine Corporation (LSE: EGMD) – armator zajmujący się kontenerowym transportem morskim. Jego siedziba znajduje się w Tajpej na Tajwanie. Założony został w 1968 roku.
Działalność firmy obejmuje również produkcje statków, kontenerów, zarządzanie portami, inżynieria oraz nieruchomości. Przedsiębiorstwo to jest częścią Grupy Evergreen, w skład której wchodzą m.in. inne firmy transportowe. 
Na przestrzeni 40 lat działalności armator ten przejął Uniglory Marine Corp. z Tajwanu oraz połączył się z Hatsu Marine Ltd. z Wielkiej Brytanii i Italia Marittima S.p.A. z Włoch. W 2007 roku Hatsu, Italia Maritima oraz Evergreen przyjęły wspólną markę: "Evergreen Line".
23 marca 2021 roku o godzinie 07:40 czasu wschodnioeuropejskiego (UTC+2) obsługiwany przez przedsiębiorstwo kontenerowiec "Ever Given" osiadł na mieliźnie w Kanale Sueskim w Egipcie, powodując blokadę całego kanału z obu stron. 29 marca statek został ściągnięty z mielizny i przywrócony do stanu pływającego. Wkrótce żegluga w Kanale została wznowiona.

</doc>
<doc id="1389209" url="https://pl.wikipedia.org/wiki?curid=1389209" title="Obwód Nieśwież Armii Krajowej">
Obwód Nieśwież Armii Krajowej

Obwód Nieśwież – jednostka terytorialna Związku Walki Zbrojnej, a następnie Armii Krajowej. 
Operowała na terenie powiatu nieświeskiego. Nosiła kryptonim "Strażnica".
Obwód Nieśwież wchodził wraz z Obwodem Słonim i Obwodem Baranowicze w skład Inspektoratu Rejonowego Południowego Okręgu Nowogródek.
Komendantem Obwodu był por. Stanisław Winter ps. "Stanley".

</doc>
<doc id="1389213" url="https://pl.wikipedia.org/wiki?curid=1389213" title="Hans Habe">
Hans Habe

Hans Habe, właśc. Janos Békessy (ur. 12 lutego 1911 w Budapeszcie, zm. 29 września 1977 w Locarno) – austriacki, amerykański i niemiecki pisarz i dziennikarz. Używał pseudonimów literackich: Hans Habe, Antonio Corte, Frank Richard, Frederick Gert, John Richler, Hans Wolfgang i Robert Pilchowski.
Życiorys.
Rodzina i młodość.
Urodził się w Budapeszcie, w ówczesnym Królestwie Węgier wchodzącym w skład Austro-Węgier, w rodzinie Żydów węgierskich. Jego rodzice Imre Békessy i Bianca Marton byli pochodzenia żydowskiego, lecz przeszli na chrześcijaństwo. Po I wojnie światowej rodzina przeniosła się do Wiednia, gdzie jego ojciec pisał w latach 1923–1926 w tabloidzie "Die Stunde" (Godzina). W latach 1921–1929 Janos Békessy uczył się w gimnazjum Franciszka Józefa. Następnie studiował prawo i literaturę niemiecką w Heidelbergu, powrócił jednak wkrótce do Wiednia z powodu narastającego antysemityzmu w Niemczech.
Dziennikarstwo przed wojną.
W 1930 Janos Békessy rozpoczął pracę jako reporter w gazecie "Wiener Sonn- und Montagspost", a w 1931 został redaktorem gazety "Österreichische Abendzeitung" (Austriackie Popołudniowa Gazeta), będąc w wieku 20 lat jednym z najmłodszych redaktorów prasy. W tym okresie ożenił się z Margit Bloch. Na początku 1934 przeniósł się do gazety "Wiener Morgen" (Wiedeński Poranek).
W latach 1935–1939 był korespondentem zagranicznym gazety "Prager Tagblatt" (Dziennik Praski), przebywając głównie w Genewie, gdzie zajmował się kwestiami związanymi z Ligą Narodów. Uczestniczył m.in. w konferencji w Évian w lipcu 1938, zajmującej się problemem żydowskich uchodźców z hitlerowskich Niemiec, którą konferencję opisał w powieści "Misja" (1965). W tym czasie ożenił się drugi raz z Eriką Levy, dziedziczką koncernu Tungsram.
II wojna światowa.
Po przyłączeniu Austrii przez Niemcy (Anschluss), Bekessy został pozbawiony obywatelstwa, a jego książki zakazane przez hitlerowskie władze. Wyemigrował wówczas do Francji, gdzie wstąpił do Legii Cudzoziemskiej. W 1940 trafił do niewoli, lecz następnie uciekł z obozu w Drancy i z pomocą francuskich przyjaciół zdołał przedostać się do USA, gdzie następnie uzyskał obywatelstwo amerykańskie. Ożenił się tam po raz trzeci z Eleanor Post Hutton, w 1942, z którą miał syna Anthony'ego Niklasa Habe. W 1942 został powołany do armii amerykańskiej. Szkolił się w zakresie walki psychologicznej w Military Intelligence Training Center w Camp Ritchie w stanie Maryland, po czym wyruszył w marcu 1943 na front do Afryki Północnej w składzie 1 Kompanii Ruchomej Propagandy Radiowej ("1st Mobile Radio Broadcasting Company"). Brał udział w desancie we Włoszech we wrześniu 1943 (operacja "Avalanche"). W 1944 został instruktorem walki psychologicznej w Camp Sharpe koło Gettysburga w USA. Jesienią 1944 wybrał grupę niemieckich pisarzy i dziennikarzy w celu przygotowania do publikowania w nowych gazetach w powojennych Niemczech.
Dziennikarstwo w powojennych Niemczech.
W 1945 Habe przeniósł się do Niemiec wraz z amerykańską armią okupacyjną. Do listopada 1945 utworzył 18 tytułów prasowych w amerykańskiej strefie okupacyjnej, po czym został redaktorem "Neue Zeitung" (Nowa Gazeta) w Monachium. W tym czasie po raz kolejny ożenił się, z aktorką Ali Ghito, a w 1948 po raz piąty, z aktorką Eloise Hardt, z którą miał córkę Marinę Elizabeth (ur. 1951, zm. 1968). W 1949 przeniósł się do gazety "Münchner Illustrierte" (Monachijska Ilustrowana), a w 1951 do "Echo der Woche" (Echo Tygodnia). W latach 1952–1953 redagował kolumnę "Outside America" (Poza Ameryką) w amerykańskiej "Los Angeles Daily News". Po zakończeniu ukazywania się "Echo der Woche" w 1953 osiedlił się w Ascona w Szwajcarii i zajął się głównie powieściopisarstwem. W 1954 ożenił się po raz szósty, z węgierską aktorką Licci Balla.

</doc>
<doc id="1389217" url="https://pl.wikipedia.org/wiki?curid=1389217" title="Promień Mosty">
Promień Mosty

Ludowy Uczniowski Klub Sportowy Promień Mosty - polski klub sportowy z siedzibą w Mostach. Klub posiada sekcję piłki nożnej. Drużyna występuje w lidze okręgowej. W latach 2003-2008 w klubie funkcjonowała również sekcja piłki nożnej kobiet.
Historia klubu.
Lokalne życie sportowe, mające początkowo charakter niesformalizowany, nabrało nowych form z chwilą utworzenia w 1950 klubu sportowego "Promień Mosty". Założycielem klubu był Stanisław Sobczak, ówczesny dyrektor PGR, przy wsparciu Mariana Kolasińskiego, Czesława Trzcińskiego, Bronisława Sekleckiego, Józefa Karpińskiego, Józefa Surmy i Stanisława Zgodzińskiego. W latach 1955-1956 wybudowano boisko sportowe na zapleczu Państwowego Domu Dziecka, które istnieje do dziś.
W 1974 powołano Ludowy Zespół Sportowy "Promień" Mosty z sekcją piłki nożnej. Do ożywienia klubu przyczynili się: Czesław Kijowski, Czesław Ciepiela, Bronisław Seklecki, Józef Karpiński, Bronisław Wojcieszak, Edward Góralczyk, Piotr Maksym i Mieczysław Łukasik. W licznych sukcesach klubu swój udział miał m.in. trener Adam Grabowski. Prowadzono wówczas sekcję wędkarską, brydżową oraz sportu i rekreacji.
Klub wznowił działalność 28 lutego 2002 roku. Obecnie prowadzone są sekcje piłki nożnej seniorów, juniorów, trampkarzy i orlików.
Drużyna kobiet występowała w II lidze w sezonach 2003/04 - 2007/08. Najlepszy rezultat osiągnęła w sezonie 2004/05, kiedy to zajęła 5 miejsce na drugim szczeblu rozgrywkowym. Brała również udział w rozgrywkach Pucharu Polski. Wychowankiem klubu jest m.in. Aleksandra Sikora.

</doc>
