<doc id="1391631" url="https://pl.wikipedia.org/wiki?curid=1391631" title="Mistrzostwa Świata w Futsalu 2004">
Mistrzostwa Świata w Futsalu 2004

5. Mistrzostwa Świata w Futsalu odbyły się na Tajwanie w dniach 21 listopada - 5 grudnia 2004 roku. Mistrzem po raz drugi została Hiszpania.
Hale:
Zespoły.
Afryka: Egipt
Azja: Australia, Chińskie Tajpej, Iran, Japonia, Tajlandia
Europa: Czechy, Ukraina, Włochy, Hiszpania, Portugalia
Ameryka Północna: Kuba, USA
Ameryka Południowa: Argentyna, Brazylia, Paragwaj
Grupa A.
 Hiszpania
 Ukraina
 Egipt
 Chińskie Tajpej
21 listopada 0 - 12 National Taiwan University
Gehad Sayed (EGY) 7', Wael Abdel Mawla (EGY) 8', Wael Abdel Mawla (EGY) 13', Ayman Ibrahim (EGY) 17', M. Abdel Hakim Mohamed (EGY) 20', Gehad Sayed (EGY) 20', Ayman Ibrahim (EGY) 23', Tseng Tai-lin (TPE) 24' samobójczy, Khaled Mahmoud (EGY) 32', Mohamed Abdelhamid (EGY) 34', Wael Abdel Mawla (EGY) 35', Gehad Sayed (EGY) 39' karny
21 listopada 2 - 0 National Taiwan University
Marcelo (ESP) 5', Andreu (ESP) 9'
23 listopada 0 - 10 National Taiwan University
Alberto Cogorro (ESP) 6', Fran Serrejón (ESP) 13', Julio (ESP) 17', Javi Rodríguez (ESP) 22' karny, Javi Rodríguez (ESP) 25', Torras (ESP) 25', Javi Rodríguez (ESP) 30', Alberto Cogorro (ESP) 32', Marcelo (ESP) 37', Limones (ESP) 39'
23 listopada 4 - 5 National Taiwan University
Wael Abdel Mawla (EGY) 4', Wael Abdel Mawla (EGY) 18', Gehad Sayed (EGY) 21', Serhij Koridze (UKR) 26', Gehad Sayed (EGY) 29' samobójczy, Artem Kowaliow (UKR) 34', Ramis Mansurow (UKR) 35', Wael Abdel Mawla (EGY) 38', Serhij Koridze (UKR) 38'
25 listopada 7 - 2 National Taiwan University
Ramis Mansurow (UKR) 7', Serhij Koridze (UKR) 10', Ołeh Szajtanow (UKR) 14', Chen Chia-ho (TPE) 14', Ołeh Szajtanow (UKR) 18', Ramis Mansurow (UKR) 20', Chang Chien-ying (TPE) 25', Witalij Brunko (UKR) 38', Serhij Koridze (UKR) 38' karny
25 listopada 0 - 7 National Taiwan University
Marcelo (ESP) 3', Kike (ESP) 5', Andreu (ESP) 10', Alberto Cogorro (ESP) 13', Fran Serrejón (ESP) 16', Marcelo (ESP) 21', Andreu (ESP) 23'
Grupa B.
 Brazylia
 Czechy
 Tajlandia
 Australia
22 listopada 0 - 10 National Taiwan University
Falcão (BRA) 8', Schumacher (BRA) 12', Vander (BRA) 13', Simi (BRA) 18', Indio (BRA) 21', Falcão (BRA) 25', Fininho (BRA) 28', Indio (BRA) 30', Neto (BRA) 35', Neto (BRA) 39'
22 listopada 2 - 1 National Taiwan University
Prasert INNUI (THA) 15' karny, Jaroslav Kamenický (CZE) 34', Michal Mareš (CZE) 35'
24 listopada 0 - 5 National Taiwan University
Josef Havel (CZE) 15', Michal Mareš (CZE) 34', Martin Dlouhý (CZE) 35', Michal Mareš (CZE) 36', Michal Mareš (CZE) 39'
24 listopada 9 - 1 National Taiwan University
Schumacher (BRA) 3', Falcão (BRA) 16', Manoel Tobias (BRA) 24', Indio (BRA) 26', Indio (BRA) 30', Simi (BRA) 35', Falcão (BRA) 36', Lertchai ISSARASUWIPAKORN (THA) 37', Simi (BRA) 37', Simi (BRA) 39'
26 listopada 3 - 2 National Taiwan University
Anucha MUNJARERN (THA) 24', Adrian VIZZARI (AUS) 25', Pattaya PIEMKUM (THA) 37', Yutthana POLSAK (THA) 40' karny, Ben SINGLETON (AUS) 40'
26 listopada 4 - 1 National Taiwan University
Michal Mareš (CZE) 3', Indio (BRA) 15', Falcão (BRA) 20', Neto (BRA) 27', Vander (BRA) 38'
Grupa C.
 Włochy
 USA
 Paragwaj
 Japonia
21 listopada 6 - 3 Linkou Gymnasium
Johnny Torres (USA) 11', Adriano Foglia (ITA) 13', Edgar Bertoni (ITA) 18', Todd DUSOSKY (USA) 26', GRANA (ITA) 27', Adriano Foglia (ITA) 28', Pat MORRIS (USA) 30', Pellegrini (ITA) 35', Edgar Bertoni (ITA) 39'
21 listopada 4 - 5 Linkou Gymnasium
Kenichiro Kogure (JPN) 8', René Villalba (PAR) 11', Yoshifumi Maeda (JPN) 17' karny, Rikarudo Higa (JPN) 17', Walter Villalba (PAR) 19', José Rotella (PAR) 31', Kenichiro Kogure (JPN) 34', Walter Villalba (PAR) 37', Oscar Velázquez (PAR) 38'
23 listopada 5 - 0 Linkou Gymnasium
Sandro Zanetti (ITA) 3', Andre Vicentini (ITA) 7', Montovaneli (ITA) 31', Fabiano (ITA) 33', Montovaneli (ITA) 40'
23 listopada 3 - 1 Linkou Gymnasium
Pat WHITE (USA) 8', Lee TSCHANTRET (USA) 33', Carlos Alberto Villalba (PAR) 37', Johnny Torres (USA) 38'
25 listopada 2 - 4 Linkou Gymnasium
Walter Villalba (PAR) 13', Sandro Zanetti (ITA) 17', Vinicius Bacaro (ITA) 20', Carlos Chilavert (PAR) 28', Morgado (ITA) 31', Sandro Zanetti (ITA) 36'
25 listopada 1 - 1 Linkou Gymnasium
Andy GUASTAFERRO (USA) 14', Kenichiro Kogure (JPN) 39'
Grupa D.
 Argentyna
 Portugalia
 Iran
 Kuba
22 listopada 0 - 4 Linkou Gymnasium
Luís Silva (POR) 10', Leo (POR) 14', Joel Queirós (POR) 27', Zezito (POR) 38'
22 listopada 0 - 3 Linkou Gymnasium
Hernán Garcías (ARG) 30', Leandro Planas (ARG) 32', Leandro Planas (ARG) 34'
24 listopada 8 - 3 Linkou Gymnasium
Vahid Shamsaee (IRN) 2', Mohammad Reza Heidarian (IRN) 8', Mohammad Reza Heidarian (IRN) 16', Kazem Mohammadi (IRN) 17', Pillin Guerra (CUB) 23', Boris Saname (CUB) 33', Mahmoud Lotfi (IRN) 35', Farhad Fakhim (IRN) 37', Vahid Shamsaee (IRN) 39', Vahid Shamsaee (IRN) 40', Mohammad Reza Heidarian (IRN) 40' samobójczy
24 listopada 0 - 1 Linkou Gymnasium
Esteban González (ARG) 19'
26 listopada 6 - 1 Linkou Gymnasium
Carlos Sánchez (ARG) 10' karny, Vahid Shamsaee (IRN) 16', Hernán Garcías (ARG) 33', Esteban González (ARG) 35', Fernando Wilhelm (ARG) 36' karny, Fernando Wilhelm (ARG) 36' karny, Fernando Wilhelm (ARG) 39' karny
26 listopada 5 - 0 Linkou Gymnasium
Joel Queirós (POR) 7', Ivan (POR) 11', Majo (POR) 26', Joel Queirós (POR) 31', André (POR) 39' karny
Grupa E.
 Włochy
 Hiszpania
 Portugalia
 Czechy
28 listopada 2 - 0 Linkou Gymnasium
Javi Rodríguez (ESP) 23', Javi Rodríguez (ESP) 32'
28 listopada 0 - 0 Linkou Gymnasium
29 listopada 2 - 3 Linkou Gymnasium
Javi Rodríguez (ESP) 1', Luis Amado (ESP) 8' samobójczy, Fabiano (ITA) 19', Orol (ESP) 20' samobójczy, Marcelo (ESP) 30'
29 listopada 4 - 8 Linkou Gymnasium
Joel Queirós (POR) 4', Vít Blažej (CZE) 7', Joel Queirós (POR) 10', Roman Musial (CZE) 14', Martin Dlouhý (CZE) 16', Ivan (POR) 20', André (POR) 22', Gonçalo (POR) 23', Leo (POR) 33', Gonçalo (POR) 34', Vít Blažej (CZE) 38', Joel Queirós (POR) 39' karny
1 grudnia 3 - 1 Linkou Gymnasium
Joel Queirós (POR) 6', Marcelo (ESP) 6', Fran Serrejón (ESP) 12', Marcelo (ESP) 30'
1 grudnia 0 - 3 Linkou Gymnasium
GRANA (ITA) 8', Edgar Bertoni (ITA) 12', Sandro Zanetti (ITA) 30'
Grupa F.
 Brazylia
 Argentyna
 Ukraina
 USA
28 listopada 6 - 0 National Taiwan University
Falcão (BRA) 7', Indio (BRA) 14', Falcão (BRA) 21', Falcão (BRA) 24', Indio (BRA) 25', Ołeksandr Kosenko (UKR) 28' samobójczy
28 listopada 2 - 1 National Taiwan University
Diego Giustozzi (ARG) 5', Fernando Wilhelm (ARG) 20' karny, Johnny Torres (USA) 40'
29 listopada 2 - 1 National Taiwan University
Simi (BRA) 2', Simi (BRA) 6', Hernán Garcías (ARG) 17'
29 listopada 3 - 1 National Taiwan University
Serhij Sytin (UKR) 19', Johnny Torres (USA) 20', Serhij Sytin (UKR) 24', Witalij Nesteruk (UKR) 40'
1 grudnia 8 - 5 National Taiwan University
Falcão (BRA) 5', Fininho (BRA) 9', Manoel Tobias (BRA) 11', Steve Butcher (USA) 12', Falcão (BRA) 25', Pablo (BRA) 26', John Ball (USA) 32', Pat White (USA) 34', Schumacher (BRA) 37', Johnny Torres (USA) 38', Indio (BRA) 39', Jamar Beasley (USA) 39', Indio (BRA) 40'
1 grudnia 0 - 0 National Taiwan University
Półfinały.
3 grudnia 2 - 2 po dogr. karne 4 - 5 Tajpej / National Taiwan University
Andreu (ESP) 23', Pablo (BRA) 26', Marcelo (ESP) 35', Simi (BRA) 35'
3 grudnia 7 - 4 Tajpej / National Taiwan University
Vinicius Bacaro (ITA) 2', Fabiano (ITA) 9', Vinicius Bacaro (ITA) 12', Carlos Sánchez (ARG) 28', Andre Vicentini (ITA) 32', Marcelo Giménez (ARG) 34', Adriano Foglia (ITA) 34', Vinicius Bacaro (ITA) 35' karny, Fernando Wilhelm (ARG) 35' karny, Diego Giustozzi (ARG) 38' samobójczy, Marcelo Giménez (ARG) 40'
Mecz o 3. miejsce.
5 grudnia 7 - 4 Tajpej / National Taiwan University
Falcão (BRA) 1', Falcão (BRA) 6', Carlos Sánchez (ARG) 9', Falcão (BRA) 12', Schumacher (BRA) 17', Euler (BRA) 18', Indio (BRA) 19', Carlos Sánchez (ARG) 23', Diego Giustozzi (ARG) 29', Diego Giustozzi (ARG) 30', Schumacher (BRA) 36'
Finał.
Składy:
 Hiszpania
1 Luis Amado (bramkarz),
2 Julio (kapitan),
5 Orol,
7 Javi Rodríguez,
14 Marcelo,
12 Rafa (bramkarz),
13 Paco Sedano (bramkarz),
3 Torras,
4 Fran Serrejón,
6 Pipe,
8 Kike,
9 Andreu,
10 Limones,
11 Alberto Cogorro,
Trener: Javier Lozano (ESP)
 Włochy
12 Alexandre Feller (bramkarz)
4 Montovaneli,
5 Salvatore Zaffiro (kapitan),
6 Edgar Bertoni,
13 Sandro Zanetti,
15 Marco Ripesi (bramkarz),
2 GRANA,
3 Pellegrini,
7 Vinicius Bacaro,
8 Andre Vicentini,
9 Fabiano,
10 Adriano Foglia,
11 Morgado,
14 Rodrigo Bertoni,
Trener: Alessandro Nuccorini (ITA)
Najlepsi strzelcy.
 Falcão 13 goli
 Marcelo 9 goli
 Joel Queirós 7 goli
 Simi 7 goli
 Wael Abdel Mawla 6 goli
Nagrody.
Złota Piłka: Falcão
Złoty But: Falcão
Fair Play: Brazylia

</doc>
<doc id="1391633" url="https://pl.wikipedia.org/wiki?curid=1391633" title="Polona Hercog">
Polona Hercog

Polona Hercog (ur. 20 stycznia 1991 w Mariborze) – słoweńska tenisistka.
Kariera tenisowa.
Polona Hercog i Jessica Moore są mistrzyniami gry podwójnej dziewcząt podczas wielkoszlemowych French Open 2008 i Wimbledonu 2008. W Paryżu pokonały Lesley Kerkhove i Arantxę Rus, a w Londynie wygrały z Isabellą Holland i Sally Peers.
W 2010 roku osiągnęła finał zawodów rangi WTA Tour w Acapulco. W ostatnim meczu uległa Venus Williams 6:2, 2:6, 3:6. Na początku lipca 2011 odniosła pierwsze zwycięstwo turniejowe w grze pojedynczej – w finale w Båstad pokonała Johannę Larsson 6:4, 7:5. Tydzień później przegrała wynikiem 3:6, 2:6 z Anabel Mediną Garrigues w meczu mistrzowskim rozgrywek w Palermo. W następnym sezonie obroniła tytuł z Båstad. W finale zwyciężyła z Mathilde Johansson 0:6, 6:4, 7:5.
W grze podwójnej swój pierwszy finał rozgrywek WTA Tour osiągnęła w Stambule w 2008 roku. Razem z Mariną Erakovic przegrały z parą Jill Craybas–Wolha Hawarcowa 1:6, 2:6. W lutym 2010 roku wspólnie z Barborą Záhlavovą-Strýcovą pokonały Sarę Errani i Robertę Vinci 2:6, 6:1, 10–2 w meczu finałowym w Acapulco. We wrześniu tego roku triumfowała w parze z Julią Görges w zawodach w Seulu, pokonując 6:3, 6:4 debel Natalie Grandin–Vladimíra Uhlířová.
Słowenka zwyciężyła w osiemnastu turniejach rangi ITF w grze pojedynczej oraz pięciu w grze podwójnej.

</doc>
<doc id="1391635" url="https://pl.wikipedia.org/wiki?curid=1391635" title="Fontanna Neptuna">
Fontanna Neptuna



</doc>
<doc id="1391636" url="https://pl.wikipedia.org/wiki?curid=1391636" title="Erica Fischer">
Erica Fischer

Erica Fischer (ur. w 1943 r. w St Albans w Anglii) – pisarka, dziennikarka, tłumaczka i feministka mieszkająca w Niemczech znana z powieści Aimée &amp; Jaguar zekranizowanej w 1999 r. pod tym samym tytułem.
Życiorys.
Jest urodzoną w Wielkiej Brytanii córką Austriaka i polskiej Żydówki. Jej matka Irena do końca lat 20. XX w. mieszkała w Warszawie, w domu rodzinnym przy ul. Chłodnej 20. Wyjechała na studia do Wiednia i tam poznała swojego przyszłego męża. Po przyłączeniu Austrii do III Rzeszy w 1938 r. obydwoje postanowili wyjechać do Wielkiej Brytanii, gdzie pięć lat później urodziła się Erica. Dziadkowie ze strony matki pozostali w Polsce, co przypłacili życiem ginąc w obozie zagłady w Treblince.
Po wojnie rodzina Eriki Fischer wróciła do Wiednia. Erica ukończyła tam studia i stała się jedną z założycielek austriackiego feminizmu. W 1988 r. przeprowadziła się do Niemiec, najpierw do Kolonii, potem do Berlina, gdzie obecnie mieszka i pracuje, a który uważa za "najlepsze miejsce do życia". Zajmuje się tu zbieraniem informacji o swojej rodzinie, pisze książki o losach Żydów, często o kilku pokoleniach tej samej rodziny. Jedną z takich historii była "Aimée &amp; Jaguar. Historia pewnej miłości, Berlin 1943", która przyniosła jej największy rozgłos. Zaangażowana była również w antyfaszyzm i antykolonializm.
Utrzymuje częste kontakty z Polską i Polakami. O języku polskim mówi jako o języku swojego wczesnego dzieciństwa.

</doc>
<doc id="1391647" url="https://pl.wikipedia.org/wiki?curid=1391647" title="Świątynia Paśupatinath w Katmandu">
Świątynia Paśupatinath w Katmandu

Świątynia Paśupatinath w Katmandu (hindi पशुपतिनाथ मन्दिर, trl. "paśupatināth mandir", ang. Pashupathinath Mandir, też "Pashupatinath Temple") – hinduistyczna świątynia uważana jest za najświętszą świątynię Śiwy (Paśupatiego) w Nepalu. Hinduistyczne święto Śiwaratri ("Noc Śiwy") jest najważniejszą uroczystością obchodzoną w świątyni. Tylko wyznawcom hinduizmu pozwala się na wejście do świątyni. Odwiedzającym, którzy nie są hinduistami, pozwala się patrzeć na świątynię z drugiego brzegu rzeki Bagmati.
Lokalizacja.
Kompleks świątynny usytuowany jest na brzegu rzeki Bagmati we wschodniej części Katmandu, stolicy Nepalu.
Wzdłuż brzegów rzeki Bagmati, koło świątyni leży „Arja Ghat”, miejsce najpowszechniej używane do kremacji zmarłych w Nepalu w dolinie Katmandu. Na zachód od świątyni znajduje się Vasukinath.
Wokół świątyni znajduje się też duży plac. Handlarze sprzedają turystom pamiątki, ale także płótno, farby i przedmioty o znaczeniu religijnym.
Architektura.
Budowa świątyni ma kształt stupy. Dwa dachy zbudowane są z miedzi i pokryte złotem. Świątynia ma cztery główne wejścia, wszystkie pokryte srebrnymi dachami. Przy zachodnich drzwiach stoi posąg ozłoconego Świętego Byka Nandina. Wykonany jest on z czarnego kamienia a jego wysokość, jak i obwód to około 1,8 m.
Kapłani.
Kapłani zwani są "Bhattami", a Naczelny Kapłan to "Mul", "Bhatt" lub "Raval". Naczelny Kapłan odpowiada tylko przed królem Nepalu i regularnie relacjonuje mu sprawy związane ze świątynią.
Kapłani w tej świątyni pochodzą zawsze z Indii południowych. Niektóre źródła podają, że tę tradycję rozpoczął Adi Śankara w VI wieku n.e., aby zaprzestać składaniu ofiar z ludzi, które odbywały się w tej świątyni. Według innej interpretacji indyjscy kapłani pracują w świątyni Paśupatinath, ponieważ kiedy król umiera, cała populacja Nepalu powinna zaprzestać rozbudowanych praktyk religijnych i wejść w okres żałoby. Jako że należy wiecznie czcić Śiwę, sprowadzono hindusów, aby sprawowali tam praktyki. Jednym z lepiej znanych kapłanów był Raval Padmanabha Shastri Adiga (1927–2005). Rozpoczął karierę jako kapłan w 1955 i w 1967 został Kapłanem Naczelnym. Rozpoczął ruch na rzecz używania funduszy świątynnych do celów ogólnego rozwoju okolicy. Zaprzestał sprawowania funkcji kapłańskich w 1993 i powrócił do swego rodzinnego miasta – Udupi.

</doc>
<doc id="1391648" url="https://pl.wikipedia.org/wiki?curid=1391648" title="Emmanuel-Theodose de la Tour d'Auvergne de Bouillon">
Emmanuel-Theodose de la Tour d'Auvergne de Bouillon



</doc>
<doc id="1391650" url="https://pl.wikipedia.org/wiki?curid=1391650" title="Fontanna Neptuna (Schönbrunn)">
Fontanna Neptuna (Schönbrunn)

Fontanna Neptuna w Schönbrunn – fontanna mieszcząca się w ogrodzie francuskim przy Pałacu Schönbrunn. Została wzniesiona na życzenie Marii Teresy Habsburg w 1780 r.
Budowa tej fontanny rozpoczęła się już w 1776 r., kiedy wykopano basen według pierwotnych planów, jednak okazało się, że nie ma możliwości dostarczenia tak ogromnej ilości wody. Doprowadziło to do konieczności zmiany planów, część basenu musiała zostać zasypana. To opóźniło prace do 1780 r. Autorem projektu tego wykonanego z cegły, pokrytego wapieniem obiektu jest Johann Ferdinand Hetzendorf von Hohenberg; figury z białego, włoskiego marmuru wykonał Johann Christian Wilhelm Beyer.
Fontanna jest usytuowana w głównej osi pomiędzy pałacem i glorietą; zamyka główny ogród znajdujący się bezpośrednio przy pałacu. Figury, większe niż postacie ludzkie, akcentują dodatkowo przejście na wzgórze znajdujące się tuż za fontanną.
Fontanna składa się z dużego basenu, który kończy łukowaty mur oporowy. W środku znajduje się ozdobna skalna grota, a nad nią bóg morza Neptun stojący w muszli, wsparty o trójząb.
Po jego prawej stronie klęczy nereida Tetyda błagająca o życzliwość Neptuna w czasie morskiej podróży jej syna Achillesa do Troi. Po lewej stronie u stóp Neptuna siedzi nimfa z rogiem obfitości symbolizująca bogactwo mórz.

</doc>
<doc id="1391653" url="https://pl.wikipedia.org/wiki?curid=1391653" title="Ablacja deszczowa">
Ablacja deszczowa



</doc>
<doc id="1391659" url="https://pl.wikipedia.org/wiki?curid=1391659" title="Adelajda Kazimierzówna">
Adelajda Kazimierzówna

Adelajda Kazimierzówna (ur. zapewne pod koniec lat 70. lub na początku lat 80. XII w., zm. 8 grudnia 1211) – księżniczka małopolska z dynastii Piastów.
Córka księcia krakowskiego i zwierzchniego księcia Polski, księcia sandomierskiego i mazowieckiego Kazimierza II Sprawiedliwego i Heleny, córki Konrada II znojemskiego z dynastii Przemyślidów.
Na podstawie inskrypcji na płycie nagrobnej w kościele dominikanów pw. św. Jakuba w Sandomierzu i dwóch przekazów Jana Długosza historycy ustalali pochodzenie i fakty z życia Adelajdy. Do czasów współczesnych w literaturze dominował pogląd zgodny ze źródłami w kwestii jej filiacji i roku śmierci. Według niego Adelajda była zmarłą w 1211 córką Kazimierza II Sprawiedliwego, jednakże nie erygowała klasztoru dominikanów w Sandomierzu, lecz była tamtejszą mniszką. W XIX w. pojawiła się teoria głosząca, że Piastówna była córką Kazimierza I kujawskiego, która wstąpiła do klasztoru dominikanów sandomierskich i zmarła w 1291. Pogląd ten przyjęty przez większość badaczy został zakwestionowany. Nowsza literatura uznała Adelajdę za córkę Kazimierza Sprawiedliwego, fundatorkę sandomierskiego kościoła, w którym po śmierci w 1211 została pochowana.
Życiorys.
Jan Długosz przekazał, że Adelajda była córką Kazimierza Sprawiedliwego. Nie wiadomo, kiedy się urodziła. Fakt, iż nie wyszła za mąż ani nie wstąpiła do żadnego klasztoru, przemawia za domniemaniem, że zmarły w 1194 ojciec nie zdążył zadecydować o jej przyszłości. Data urodzenia: pod koniec lat 70. lub na początku lat 80. XII w. jest tylko przypuszczalna. Umownie wśród potomstwa Kazimierza Sprawiedliwego i Heleny znojemskiej Piastówna jest umieszczana na piątym miejscu, po Odonie, a przed Leszkiem Białym i Konradem I mazowieckim.
Geneza jej imienia nie jest jasna. W literaturze istnieją trzy domysły. Kazimierzówna mogła otrzymać imię po Adelajdzie, matce Salomei z Bergu a babce Kazimierza Sprawiedliwego, aczkolwiek odległość chronologiczna między śmiercią hrabiny Bergu a narodzinami Kazimierzówny jest znaczna. Wątpliwe też, aby babka wpisała się w pamięć osieroconego przez matkę w wieku 6 lat księcia. Gdyby rodzice Kazimierza Sprawiedliwego, Bolesław Krzywousty i Salomea z Bergu, mieli córkę o imieniu Adelajda, zmarłą w młodym wieku, niepoświadczoną przez źródła, której grób znajdowałby się w kraju, to właśnie po niej Kazimierzówna mogłaby otrzymać miano. Wreszcie jej imię mogło nawiązywać do Adelajdy Zbysławy, córki księcia wrocławskiego Bolesława Wysokiego, z którym Kazimierz Sprawiedliwy był przez kilka lat w sojuszu. W tym przypadku Piastówna musiałaby się urodzić między 1177 a 1184.
Adelajda była fundatorką kościoła pw. św. Jakuba w Sandomierzu, przy którym w 1226 biskup krakowski Iwo Odrowąż osadził dominikanów. Miała być także mniszką w klasztorze cysterek w Trzebnicy za rządów jego pierwszej opatki Petrissy.
Zmarła 8 grudnia 1211. Została pochowana w erygowanym przez siebie kościele.
Pod koniec XIV lub na początku XV w. ufundowano gotycką płytę nagrobną. Znajduje się na niej wyrzeźbiona wypukło postać kobiety ubranej w długą suknię i płaszcz, z głową opartą na poduszce, z rękoma złożonymi do modlitwy, wokół której zamieszczono inskrypcję w języku łacińskim: „hic iacet domicella adleais filia ducis kazimiri fundatrix ilius convet' et obit anno domini milesimo ccxi”. Tytuł fundatorki klasztoru na nagrobku, skąd wiedzę zaczerpnął Długosz, tłumaczy się pozostawieniem grobu Piastówny w przejętym przez dominikanów kościele i wynikłym z tego powodu błędem w źródle.
Pogląd o kujawskim pochodzeniu.
W XIX w. pojawiła się w literaturze niezgodna z zachowanymi źródłami teoria dotycząca Adelajdy. Przyjęto, że pochowana w sandomierskim kościele dominikanów Kazimierzówna musiała być tamtejszą mniszką. Jako że konwent został powołany w 1226, stwierdzono, że nie mogła ona umrzeć w 1211. Uznano za mało prawdopodobną tezę, iż była córką Kazimierza Sprawiedliwego, ponieważ wówczas zdecydowałaby się na wstąpienie do klasztoru dopiero w wieku około 40 lat lub poprzednio żyła w innej regule zakonnej. Wobec wątpliwości przemawiających przeciw ojcostwu księcia krakowskiego część badaczy uznała Adelajdę za córkę Kazimierza I kujawskiego.
Ustalono, że urodzona krótko przed 7 kwietnia 1249 Adelajda pochodziła z drugiego małżeństwa księcia kujawskiego z Konstancją, córką księcia krakowskiego i śląskiego Henryka II Pobożnego. Po 1278 wstąpiła do zakonu dominikanów w Sandomierzu, znajdującego się na ziemiach jej rodzonego brata Leszka Czarnego. Tytuł fundatorki miał utrwalić się dzięki nadaniom na rzecz konwentu poczynionym przez nią samą lub dzięki jej wstawiennictwu przez Leszka. Zmarła 8 grudnia 1291, a rok 1211 na nagrobku tłumaczono pomyłką rzeźbiarza.
Ta akceptowana przez historyków wykładnia została zakwestionowana. Podano w wątpliwość interpretację przekazu Długosza, jakoby Adelajda była mniszką w klasztorze dominikanów, uzasadniając, że kobieta nie mogła być zakonnicą w męskim zgromadzeniu i że kronikarz wcale nie wspomniał o jej zakonnej profesji.
Kwestionując ten pogląd, wskazano także na brak bezpośredniego oparcia w ówczesnych źródłach przyjętych dat życia jak i filiacji. Adelajda nie mogła być córką Kazimierza I kujawskiego. Gdyby pochodziła z małżeństwa z Konstancją, zostałaby wymieniona w napisanej w 1300 (najpóźniej w 1301) "Genealogii św. Jadwigi", w której wspominani są Kazimierzowice: Leszek Czarny i Ziemomysł inowrocławski wraz z potomstwem. Na niekorzyść tej filiacji świadczy fakt, iż wpływ na powstanie "Genealogii" miał franciszkanin wrocławski Henryk z Breny, siostrzeniec Kazimierza I, który nie pominąłby w opracowaniu swojej siostry ciotecznej. Ponadto w czasie pisania "Genealogii" opatką trzebnickiego klasztoru, będącego sanktuarium św. Jadwigi, była Konstancja, córka Ziemomysła Kazimierzowica. Gdyby natomiast Adelajda była córką księcia kujawskiego z małżeństwa z Eufrozyną opolską, wówczas co prawda nie byłaby wymieniona w "Genealogii św. Jadwigi", ale zamiast do Sandomierza zostałaby oddana do któregoś z miejscowych klasztorów na Kujawach, gdzie znajdowałaby się pod opieką rodzonych braci.
Bibliografia.
Źródła
Opracowania

</doc>
<doc id="1391660" url="https://pl.wikipedia.org/wiki?curid=1391660" title="Roja">
Roja

Roja („Róża”) – kollywoodzki thriller z 1992 roku wyreżyserowany przez Mani Ratnama, autora "Yuva", "Guru". Pierwsza część „Trylogii” – po niej "Bombay" i "Dil Se". Debiut muzyczny A.R. Rahmana. Muzyka do filmu zalicza się (według magazynu „Time” z 2005 roku) do 10 najlepszych filmowych kompozycji muzycznych w Indiach. Film uznany przez krytyków za jeden z najlepszych filmów indyjskich w latach 90. Dubbing w hindi, malajalam, marathi i telugu. Niedawno w związku z rosnącym lękiem przed terroryzmem powtórnie wyemitowano film poza granicami Indii.
To historia tamilskiego małżeństwa, które przyjechawszy do Kaszmiru przeżywa dramat. Mąż zostaje porwany przez separatystycznych muzułmanów, a jego żona nie znając języka, polityki, sytuacji walczy o uwolnienie ukochanej osoby. To opowieść o tym, że nasze życie nie należy „ani do nas ani do innych ludzi”, to wezwanie do pojednania się w Indiach, potępienie bratobójczej wojny w Kaszmirze.
Fabuła.
Rishi, informatyk z Ćennaju, jedzie wraz z matka do tamilskiej wioski, aby tam dopełnić zaaranżowanego małżeństwa. Pierwszy raz w życiu widzi przed sobą dziewczynę, która ma z nim wkrótce dzielić jego przyszłe życie. Z trudem próbuje zachęcać do rozmowy milczącą Laxmi. Gdy wreszcie decyduje się ona mu odpowiedzieć, Rishi słyszy słowa: "powiedz rodzicom, że mnie nie chcesz. Kocham innego. Pomóż mi". Zdezorientowany, nie wie, jak się zachować. Odrzucenie dziewczyny jest afrontem dla rodziny, stawia pod znakiem zapytania jej szanse na wyjście kiedykolwiek za mąż. Nie wiedząc co zrobić, Rishi wskazuje na siostrę Laxmi, mówiąc, że woli poślubić ją. Roja jest oburzona. Daremnie modliła się do Boga o akceptację siostry przez wybranego mężczyznę. Czuje żal do Boga i do Rishi, którego decyzja wznieciła niesnaski w rodzinie. Ten punkt wyjścia staje się początkiem kryzysu w świeżo poślubionym małżeństwie. Roja unika bliskości, nie ufa Rishi. Dopiero szczera rozmowa między siostrami pozwala na otwarcie się wobec przeznaczonego jej mężczyzny. Między coraz lepiej rozumiejącymi się małżonkami wzrasta czułość i wynikająca z niej namiętność. Są ze sobą coraz bardziej szczęśliwi. Dlatego Roja nie wyobraża sobie, że mąż sam bez niej pojedzie w podróż służbową do Kaszmiru. Rishi zostaje tam wysłany z zadaniem rozkodowania wiadomości przekazywanych przez terrorystów. Kaszmir okazuje się dla szczęśliwej pary odkryciem. Cieszą się z widoku Himalajów, z nieznanego im w Tamilnadu śniegu, ze swojej miłości. Ale ich szczęście zostaje brutalnie przerwane. Na oczach Roji, u stóp w świątyni, w której przed chwilą dziękowała Bogu za ich miłość, Rishi zostaje porwany przez terrorystów. Dla Roji zaczyna się dramatyczna walka o uwolnienie męża...
Muzyka i piosenki.
Autorem muzyki jest debiutujący tu tamilski kompozytor filmowy A.R. Rahman, który skomponował też muzykę do takich filmów jak: "Rangeela", "Kisna", "Swades", "Yuva", "Water", "Rebeliant", "Rang De Basanti", "Guru", "Dil Se", "Saathiya", "Lagaan", "Taal", "Zubeidaa", "Earth", "Tehzeeb", "The Legend of Bhagat Singh", "Bombay", "Kannathil Muthamittal", "Boys".

</doc>
<doc id="1391661" url="https://pl.wikipedia.org/wiki?curid=1391661" title="Jeroen Krabbé">
Jeroen Krabbé

Jeroen Aart Krabbé (ur. 5 grudnia 1944 w Amsterdamie) – holenderski aktor i reżyser filmowy.
Życiorys.
Wczesne lata.
Urodził się w Amsterdamie w artystycznej rodzinie jako syn Margreet Reiss, tłumaczki i scenarzystki filmowej, i Maartena Krabbé’a, malarza. Jego starszy brat Tim (ur. 3 kwietnia 1943) to pisarz i dziennikarz, a dziadek i przyrodni brat Mirko jest malarzem.
Kariera.
Jego debiutem kinowym była niewielki udział w komedii "Rowerem na księżyc" ("Bicycling to the Moon", 1963). Był ekranowym partnerem Rutgera Hauera w telewizyjnej wersji sztuki Edmonda Rostanda "Cyrano de Bergerac" (1975), dramacie filmu wojennym Paula Verhoevena i jego miniserialowej wersji "Żołnierz Orański" ("Soldaat van Oranje", 1977). W kultowym dreszczowcu Paula Verhoevena "Czwarty człowiek" ("De Vierde man", 1983) wcielił się w postać Gerarda Reve’a, biseksualnego pisarza-alkoholika, który wikła się w romans z tajemniczą uwodzicielką. Zagrał potem w filmach amerykańskich: komedii "Jumpin’ Jack Flash" (1986) z Whoopi Goldberg, sensacyjnym "Bez litości" ("No Mercy", 1986) z Richardem Gere i Kim Basinger, piętnastym filmie z cyklu przygód Jamesa Bonda "W obliczu śmierci" ("The Living Daylights", 1987) w roli generała Georgija Koskowa, kultowym, niskobudżetowym filmie akcji "Punisher" ("The Punisher", 1989) u boku Dolpha Lundgrena, melodramacie "Książę przypływów" ("The Prince of Tides", 1991) z Barbrą Streisand i Nickiem Nolte oraz "Ścigany" ("The Fugitive", 1993) z Harrisonem Fordem. 
W kontrowersyjnym dramacie wojennym "Dla zapomnianego żołnierza" ("Voor een verloren soldaat", 1992, dystr. w USA w 1993) zagrał postać Jeroena Bomana, choreografa i nauczyciela baletu, wspominającego swój romantyczny i tragiczny związek miłosny z kanadyjskim żołnierzem, który miał miejsce w okresie II wojny światowej, gdy Jeroen miał dwanaście lat.
Można go było dostrzec na małym ekranie w sequelu Aaron Spelling Productions "" ("Dynasty: The Reunion", 1991) jako czarny charakter Jeremy Van Dorn oraz telefilmie biblijnym NBC "Jezus" ("Jesus", 1999) w roli Szatana.
W 1999 został odznaczony Orderem Lwa Niderlandzkiego.
Życie prywatne.
W 1964 poślubił Hermę. Mają trzech synów: Martijna (ur. 26 marca 1968), Jaspera (ur. 1970) i Jacoba (ur. 1983).

</doc>
<doc id="1391666" url="https://pl.wikipedia.org/wiki?curid=1391666" title="Bukowina Obidowska">
Bukowina Obidowska

Bukowina Obidowska (1040 m n.p.m.) – góra w Gorcach, w zachodniej części grzbietu opadającego z Miejskiego Wierchu w kierunku Klikuszowej. Północne i zachodnie stoki opadają do doliny Lepietnicy, południowe do doliny Czarnego Dunajca. W południowo-zachodnim kierunku do miejscowości Klikuszowa opada z jej szczytu długi grzbiet, w górnej części noszący nazwę Matyjowa, w dolnej Czarny Dział. Bukowina Obidowska wznosi się nad trzema miejscowościami: Obidowa (w dolinie Lepietnicy), Klikuszowa (stoki zachodnie) i Nowy Targ (stoki południowe). W jej stoki wcina się kilku potoków, są to: Białoniowski Potok, Węgrów Potok, Łazienowski Potok, Klikuszówka, Zadział i Robów.
Bukowina Obidowska jest w większości porośnięta lasem, ale znaczna część dolnych jej stoków to tereny otwarte – pola uprawne i zabudowania otaczających ją miejscowości. Również na jej grzbiecie i stokach jest wiele polan, niektóre mają na mapie własne nazwy, są to polany: Matyjówka, Polana Łapsowa Wyżna, Dziaciowa, Rożnowa. Z polan tych rozciągają się panoramy widokowe, na niektórych znajdują się kapliczki. Poniżej szczytu znajduje się węzeł szlaków turystycznych.
Dawniej na szczycie istniała drewniana wieża pomiarowa. W rumoszu kamiennym pod nią znaleziono kamień ze starymi znakami granicznymi. Ciekawa flora. M.in. stwierdzono tutaj występowanie widlicza Isslera – bardzo rzadkiej rośliny, w Polsce znanej tylko z kilkunastu stanowisk.

</doc>
<doc id="1391673" url="https://pl.wikipedia.org/wiki?curid=1391673" title="Choroba Bergera">
Choroba Bergera



</doc>
<doc id="1391679" url="https://pl.wikipedia.org/wiki?curid=1391679" title="Arantxa Rus">
Arantxa Rus

Arantxa Rus (ur. 13 grudnia 1990 w Delfcie) – holenderska tenisistka.
Kariera tenisowa.
W 2008 zwyciężyła w turnieju gry pojedynczej dziewcząt podczas wielkoszlemowego Australian Open, w finale pokonując Jessicę Moore z Australii.
W 2011 sensacyjnie pokonała Kim Clijsters w II rundzie French Open 2011 w trzech setach, broniąc dwie piłki meczowe w drugim secie.
W zawodach cyklu WTA Tour Holenderka wygrała cztery turnieje w grze podwójnej z sześciu rozegranych finałów. Osiągnęła też trzy finały singlowe i jeden deblowy w rozgrywkach cyklu WTA 125.
Historia występów wielkoszlemowych.
Występy w grze mieszanej.
Arantxa Rus nigdy nie startowała w rozgrywkach gry mieszanej podczas turniejów wielkoszlemowych.

</doc>
<doc id="1391682" url="https://pl.wikipedia.org/wiki?curid=1391682" title="Rostarzewo (przystanek kolejowy)">
Rostarzewo (przystanek kolejowy)

Rostarzewo (niem. "Rothenburg (Obra)") – przystanek kolejowy w Rostarzewie, w gminie Rakoniewice, w województwie wielkopolskim, przez który przebiega linia kolejowa nr 357. Na przystanku zatrzymują się pociągi kursujące pomiędzy Wolsztynem a Poznaniem.
W roku 2017 przystanek obsługiwał 50–99 pasażerów na dobę.

</doc>
<doc id="1391684" url="https://pl.wikipedia.org/wiki?curid=1391684" title="Cmentarz Łostowicki">
Cmentarz Łostowicki

Cmentarz Łostowicki – cmentarz komunalny o powierzchni ponad 50 ha, położony w południowej części Gdańska, na obszarze Piekliska w dzielnicach administracyjnych Ujeścisko-Łostowice i Siedlce. Największy cmentarz w mieście.
Cmentarz Łostowicki jest w tej chwili jedynym cmentarzem otwartym do bieżącego chowania zmarłych w Gdańsku. Nadzór nad nekropolią sprawuje Gdański Zarząd Dróg i Zieleni. Zajęte jest już 95% powierzchni cmentarza na tradycyjne pochówki. Obecna nazwa cmentarza „"Cmentarz Łostowice"” jest błędna, ponieważ cmentarz ten nigdy nie leżał na terenie Łostowic, a leży przy ul. Łostowickiej.
Historia.
Początki tej największej gdańskiej nekropolii sięgają założonego około 1906 roku cmentarza przy siedleckim kościele św. Franciszka z Asyżu (zbudowanym w latach 1904–1906). Najstarsza część – cmentarz św. Franciszka ("Franziskus Friedhof"), wraz z zachowanymi historycznymi nagrobkami, znajduje się od strony ul. Kartuskiej, naprzeciw dworu Krzyżowniki.
Przed II wojną światową ulica, przy której znajdował się cmentarz, nosiła nazwę (niem.) "Wonneberger Weg". Po II wojnie światowej zmieniono nazwę na ulicę Łostowicką, od której zaczęto nazywać cmentarz. Cmentarz został przekazany do użytku w 1979 roku.
11 listopada 1998 roku odsłonięto pomnik „Pieta Sybiraków”, zwany też „pomnikiem Matki Polki” lub „Pomnikiem Ofiar Golgoty Wschodu” (zob. Światowy Dzień Sybiraka). Usytuowany jest przy głównej alei cmentarza, w „Kwaterze Sybiraków”. Pomnik powstał dzięki staraniom Związku Sybiraków i Rodziny Katyńskiej.
W 2008 roku na cmentarzu powstała pierwsza na Pomorzu zbiorowa mogiła przeznaczona na pochówki dzieci nienarodzonych.
W latach 2021-2022 powiększono cmentarz o 1,8 ha od strony al. Armii Krajowej i ul. Cedrowej, co przyniosło ponad 2100 dodatkowych miejsc pochówku (8 kwater). We wrześniu 2021 w 68. kwaterze cmentarza, przy głównej alei za pomnikiem Ponarskim, odsłonięto ok. 2,5-metrowy głaz z napisem "Pamięci Polonii Gdańskiej, Kaszubów i Pomorzan / Walczących o Niepodległą oraz ginących w miejscach kaźni i na polach bitew / W latach 1939-1945 / Mieszkanki i Mieszkańcy Gdańska i Pomorza / 2020".

</doc>
<doc id="1391685" url="https://pl.wikipedia.org/wiki?curid=1391685" title="Feminists for Life">
Feminists for Life

Feminists for Life of America (FFL) – amerykańska organizacja pro-life typu non-profit.
Zwolenniczki i członkinie FFL określające się feministkami uważają, że przerywanie ciąży stanowi morderstwo (a więc narusza prawa osób nienarodzonych, w tym również płci żeńskiej), a jego dopuszczalność jest sprzeczna z dobrem kobiet. Twierdzą, że dopuszczalność aborcji stanowi wymówkę dla państwa i społeczeństwa w stosunku do pomocy udzielanej matkom oraz że dopuszczalność aborcji stawia kobietę przed krzywdzącym wyborem pomiędzy życiem własnego dziecka a planami zawodowymi. Podkreślają szkodliwość aborcji dla zdrowia kobiety. FFL powołuje się na niektóre sprzeciwiające się aborcji sufrażystki (Susan B. Anthony). 
FFL jest silnie krytykowana przez inne organizacje feministyczne.
Do FFL należy m.in. Sarah Palin.

</doc>
<doc id="1391689" url="https://pl.wikipedia.org/wiki?curid=1391689" title="Jak za starych czasów">
Jak za starych czasów



</doc>
<doc id="1391691" url="https://pl.wikipedia.org/wiki?curid=1391691" title="Fluffernutter">
Fluffernutter

Fluffernutter – kanapka składająca się z masła orzechowego oraz kremu z pianek cukrowych. Jego nazwa prawdopodobnie pochodzi od słów "fluff" i "nut". Popularna w północno-wschodnich regionach Stanów Zjednoczonych. Znak towarowy zastrzeżony przez Durkee-Mower Inc.

</doc>
<doc id="1391695" url="https://pl.wikipedia.org/wiki?curid=1391695" title="Melanie Oudin">
Melanie Oudin

Melanie Oudin (ur. 23 września 1991 w Marietcie) – amerykańska tenisistka pochodzenia francuskiego, mistrzyni US Open 2011 w grze mieszanej, ćwierćfinalistka US Open 2009 w grze pojedynczej, reprezentantka Stanów Zjednoczonych w Pucharze Federacji. Tenisistka praworęczna z oburęcznym backhandem.
Kariera tenisowa.
Melanie Oudin rozpoczęła treningi tenisowe w wieku siedmiu lat, kiedy to babcia podarowała jej i jej siostrze bliźniaczce Katherine rakiety tenisowe. W rozgrywkach juniorskich osiągnęła półfinał US Open 2008, który przegrała z Gabrielą Paz oraz ćwierćfinał French Open 2008, gdzie uległa Elenie Bogdan. Według notowań z 7 kwietnia 2008 zajmowała drugie miejsce w oficjalnej klasyfikacji juniorskiej Międzynarodowej Federacji Tenisowej.
W tym samym roku otrzymała status profesjonalnej tenisistki. W marcu odnotowała swój pierwszy występ w turnieju WTA, otrzymując dziką kartę od organizatorów zmagań w Indian Wells. W swoim pierwszym oficjalnym pojedynku pokonała Maret Ani 7:5, 6:2, a potem przegrała z Francescą Schiavone. W sierpniu po raz pierwszy wystąpiła w imprezie wielkoszlemowej – w US Open, odpadając w pierwszej rundzie. Swój debiutancki ćwierćfinał w gronie seniorek zdobyła w październiku w Quebec, eliminując tam między innymi Sybille Bammer.
W czerwcu 2009 jako kwalifikantka awansowała do czwartej rundy wielkoszlemowego Wimbledonu, przegrywając 4:6, 5:7 z Agnieszką Radwańską. We wcześniejszych meczach pokonała Bammer, Jarosławę Szwiedową i Jelenę Janković. Rezultat ten, będący najlepszym w jej dotychczasowej karierze, zapewnił Oudin miejsce w gronie stu najlepszych tenisistek globu według rankingów WTA. W sierpniu Amerykanka ponownie zadziwiła światową publiczność, znajdując się w ćwierćfinale US Open. Wygrała kolejno z czterema Rosjankami: Anastasiją Pawluczenkową, Jeleną Diemientjewą, Mariją Szarapową i Nadieżdą Pietrową, zatrzymując się dopiero na późniejszej wicemistrzyni, Caroline Wozniacki. W efekcie awansowała na 44. miejsce listy WTA. W listopadzie wystąpiła w finale Pucharze Federacji, w którym Amerykanki podejmowały Włoszki, ale przegrała spotkania ze Schiavone i Flavią Pennettą. W tym sezonie otrzymała Nagrodę WTA dla Debiutantki Roku.
W lutym 2010 osiągnęła półfinał halowych zawodów w Paryżu, a tydzień później również ćwierćfinał w Memphis. W gronie ośmiu najlepszych uczestniczek turnieju znalazła się także w Ponte Vedra Beach i Charleston; ten drugi rezultat zapewnił jej kolejną najwyższą lokatę w światowych notowaniach – miejsce 31. Po tym wyczynie spotkała Oudin jednak seria porażek, przerwana dopiero wrześniowym ćwierćfinałem w Quebec. Jesienią ponownie wystąpiła w finale Pucharu Federacji, po raz drugi przeciwko Włoszkom, tam Melanie ograła Schiavone i było to jedyne zwycięstwo jej ekipy w tej konfrontacji. Zimą osiągnęła również swój pierwszy profesjonalny półfinał w grze podwójnej, stało się to w Memphis, a jej partnerką była Shenay Perry.
9 września 2011 w parze z rodakiem Jackiem Sock wygrała turniej gry mieszanej US Open, zdobywając swoje pierwsze mistrzostwo wielkoszlemowe w karierze. W starciu finałowym Amerykanie pokonali Giselę Dulko i Eduardo Schwanka z Argentyny 7:6(4), 4:6, 10-8. Tym samym po raz trzeci z rzędu konkurencję mikstów w Nowym Jorku zwyciężył duet gospodarzy (w 2009 triumfowali Carly Gullickson i Travis Parrott, a w 2010 Liezel Huber i Bob Bryan).
W czerwcu 2012 roku zwyciężyła w pierwszym turnieju singlowym rangi WTA International. W Birmingham pokonała Jelenę Janković 6:4, 6:2. W Québecu osiągnęła ćwierćfinał gry pojedynczej.
18 sierpnia 2017 poinformowała o zakończeniu kariery sportowej.
Życie prywatne.
Rodzina Melanie Oudin ma pochodzenie francuskie. Jej rodzice to John i Leslie Oudin. Tenisistka ma siostrę bliźniaczkę, Katherine i młodszą siostrę Christinę. Podstawową edukację odebrała w domu w przeciwieństwie do siostry bliźniaczki, która uczęszczała do publicznej szkoły. Katherine Oudin również jest tenisistką, która występowała w gronie juniorów, jednak ma mniejsze osiągnięcia niż Melanie. Tenisowym wzorem Amerykanki jest Justine Henin za to, że udowodniła, iż nie trzeba być wysokim, by wygrywać (Oudin ma 168 cm wzrostu).

</doc>
<doc id="1391702" url="https://pl.wikipedia.org/wiki?curid=1391702" title="Hans Koch (strażnik)">
Hans Koch (strażnik)



</doc>
<doc id="1391713" url="https://pl.wikipedia.org/wiki?curid=1391713" title="Afera szpiegowska w Formule 1">
Afera szpiegowska w Formule 1

Afera szpiegowska w Formule 1 (zwana też Stepneygate lub Spygate) – niezgodne z prawem działania mające charakter afery, jaki miały miejsce w Formule 1 w 2007 roku.
Początek afery.
Sprawa została wykryta w czerwcu 2007 roku. Jeden z szefów McLarena, Mike Coughlan, otrzymywał informacje techniczne od Ferrari. Osobą najbardziej zamieszaną w sprawę związaną z Ferrari był były kierownik techniczny tego teamu Nigel Stepney, który został oskarżony o przekazywanie tajnych informacji McLarenowi. W wyniku przeprowadzonego dochodzenia odkryto w domu Coughlana 780-stronicowy dokument zawierający szczegóły techniczne samochodów Ferrari.
Przed Grand Prix Monako na zbiornikach z paliwem Ferrari znaleziono niezidentyfikowany biały proszek. Zespół poprowadził dochodzenie i odkrył podobną substancję w kieszeni spodni Nigela Stepneya. Ten tłumaczył się, że proszek został mu podrzucony, gdy brał prysznic, a prawdziwy sabotażysta nadal jest w Ferrari. Zespół wytoczył proces przeciwko swojemu pracownikowi, aż w końcu 3 lipca zwolnił go.
Stanowisko McLarena.
McLaren również przeprowadził wewnętrzne dochodzenie i 4 lipca wydał następujące oświadczenie:
Sprawą zajęła się Fédération Internationale de l’Automobile. Organizacja ta skupiła się jedynie na dwóch regulaminach – sportowym i technicznym, bowiem aspekty prawne miały rozstrzygnąć sądy we Włoszech i Wielkiej Brytanii.
6 lipca Ron Dennis, szef i współwłaściciel McLaren Group, zapewnił, że sprawa dotyczy tylko i wyłącznie Mike'a Coughlana, a żadne intelektualne własności należące do innych nie zostały wykorzystane przy budowie bolidu MP4-22; zapewnił też o pełnej współpracy z FIA i Ferrari, aby wyjaśnić całą sprawę. Brytyjczyk był przekonany, że Międzynarodowa Federacja Samochodowa nic nie znajdzie i oczyści zespół McLaren ze stawianych zarzutów.
W sprawie nieoczekiwanie pojawił się zespół Honda Racing F1, ponieważ Stepney i Coughlan chcieli przejść do tego zespołu. Ślad ten został sprawdzony, ale nie stał się głównym wątkiem śledztwa FIA.
Dochodzenie FIA.
10 lipca odbyło się przesłuchanie Coughlana. Okazało się, że o całej sprawie wiedział także dyrektor zarządzający McLarenem – Jonathan Neale. W ten sposób można było podważyć teorię, że tylko Coughlan wiedział o tajnych dokumentach Ferrari; pojawiła się jednak wątpliwość, czy Neale wiedział o całej sprawie przed wybuchem afery, czy dowiedział się o dokumentach później.
12 lipca FIA wezwała przedstawicieli McLarena na nadzwyczajne przesłuchanie przed Światową Radą Sportów Motorowych, które zaplanowano na 26 lipca w Paryżu w celu wyjaśnienia zarzutów, jakie zostały postawione zespołowi. Oświadczenie FIA w sprawie wezwania McLarena na posiedzenie Światowej Rady Sportów Motorowych brzmiało:
Wypowiedzi Dennisa i Ecclestone'a.
Po Grand Prix Wielkiej Brytanii Ron Dennis powiedział:
Szef Formuły 1, Bernie Ecclestone zaczął bronić McLarena, nazywając całą sprawę nonsensem:
Wyrok.
W rozprawie, która odbyła się 26 lipca w Paryżu, zespół McLaren został uznany za winnego złamania artykułu 151c Międzynarodowego Kodeksu Sportowego, ale żadna kara nie została mu wymierzona, gdyż FIA uznała, że dowody są niewystarczające.
Wyrok ten zbulwersował m.in. Flavio Briatore ("Nie wiem co się stało. Dlaczego Międzynarodowa Rada Sportów Motorowych stwierdziła, że nie ma mocnych dowodów? Dlaczego McLaren nie został ukarany za posiadanie dokumentów Ferrari?") czy prezydenta Włoskiej Federacji Samochodowej, Luigi Macaluso, który postanowił napisać do Maxa Mosleya list wyrażający niezrozumienie dla wyroku, w odpowiedzi na co Mosley oznajmił, że sprawę przekaże do Międzynarodowego Sądu Apelacyjnego FIA, gdzie odbędzie się wysłuchanie zainteresowanych stron. Co zrozumiałe, z wyrokiem nie zgadzało się w szczególności Ferrari, które rozważało pozwanie McLarena do sądu.
Wznowienie śledztwa i kara.
W odpowiedzi na te głosy niezadowolenia 30 lipca FIA postanowiła wznowić śledztwo. Ferrari zostało "uspokojone" dopiero oświadczeniem Mosleya:
7 sierpnia kolejny raz przemówił Flavio Briatore. Powiedział on, że widzi brak doświadczenia zespołów dotychczas jeżdżących na oponach Michelin, a przed sezonem przechodzących na nową specyfikację opon Bridgestone (Michelin po sezonie 2006 wycofało się z Formuły 1) i że mając dokumenty Ferrari, zapoznałby się z rozkładem masy i pojemnością zbiornika. Zaatakował też Rona Dennisa, mówiąc:
Dodatkowo skrytykował Dennisa za brak zdecydowanej reakcji na zachowanie Coughlana. Briatore uważał, że Dennis powinien zwolnić ze skutkiem natychmiastowym swojego głównego projektanta, a nie tylko go zawiesić:
6 września Międzynarodowa Federacja Samochodowa poinformowała, że ma nowe dowody w aferze szpiegowskiej, ale nie ujawniła, jakie są to dowody. Jednocześnie poinformowała władze teamu McLaren-Mercedes o tym, że podejrzewa jego kierowców o udział w aferze szpiegowskiej. Chodziło o Pedro de la Rosę i Fernando Alonso – wyszły na jaw informacje, że przed rozpoczęciem sezonu wymieniali się oni za pomocą e-maili, SMSów czy rozmów telefonicznych uwagami dotyczącymi danych technicznych Ferrari.
Na 13 września wyznaczono posiedzenie FIA w celu ponownego przeanalizowania dowodów.
13 września do Paryża przybyły zainteresowane strony. McLarena reprezentowali Ron Dennis, Jonathan Neale, Norbert Haug, Lewis Hamilton i Pedro de la Rosa, a Ferrari – Jean Todt i Ross Brawn. Obrady rozpoczęły się o godzinie 9:30. Około 17:30 pojawiła się informacja mówiąca o wykluczeniu McLarena z sezonu 2007 i 2008, co byłoby najsurowszą karą dla zespołu Formuły 1 w historii (jak dotąd najsurowszą karą było wykluczenie z sezonu 1984 Tyrrella za stosowanie niedozwolonego balastu). Jednak po paru minutach pojawiły się wątpliwości i nie było to takie pewne. Około 19:00 dotarła oficjalna informacja o karze wymierzonej zespołowi McLaren – 100 milionów dolarów grzywny i odebranie wszystkich punktów w klasyfikacji konstruktorów w sezonie 2007. FIA postawiła kierowcom warunek – będą mogli nadal rywalizować o mistrzostwo świata kierowców, ale będą musieli współpracować z FIA celem wyjaśnienia całej sytuacji.
1 listopada Max Mosley ostrzegł McLarena, że jeśli w ich przyszłorocznym bolidzie zostaną znalezione ślady pomysłów wykradzionych z Ferrari, zespół może rozpocząć sezon z ujemnym bilansem punktowym. W tym celu w grudniu postanowiono poddać bolidy szczegółowym badaniom przez grupę niezależnych ekspertów.
McLaren kontra Renault F1.
W późniejszym okresie McLaren pozwał zespół Renault F1 za wykradanie ich własności intelektualnej. W centrum afery znalazł się były pracownik McLarena, Phil Mackareth, który wyniósł dane McLarena na 11 dyskietkach. Po przeprowadzeniu dochodzenia 6 grudnia 2007 FIA wydała werdykt:
W związku z tym werdyktem Renault wyraziło zadowolenie.
8 grudnia Max Mosley przyznał, że istnieją wątpliwości, jakoby bolid na sezon 2008 – McLaren MP4-23 – był całkowicie legalny.
13 grudnia wyszedł na jaw list (datowany na 5 grudnia), w którym McLaren przeprosił Ferrari, FIA i kibiców.
Ferrari przyjęło przeprosiny McLarena, ale ogłosiło, że nie wycofa spraw z sądów.
14 grudnia eksperci FIA, którzy przeprowadzili inspekcję przyszłorocznego bolidu McLarena, ogłosili, że zespół ten od samego początku planował użyć informacji wykradzionych z Ferrari przez Nigela Stepneya i Mike’a Coughlana (w ujawnionym raporcie utajniono nazwiska i nazwy konkretnych elementów bolidu):
18 grudnia 2007 FIA oficjalnie zakończyła aferę szpiegowską, głównie poprzez wspomniany już wcześniej list McLarena z przeprosinami. Mimo to Ferrari zapowiedziało ponownie, że nie wycofa spraw z brytyjskich i włoskich sądów.
Komentarze.
Po aferze szpiegowskiej pojawiły się różne komentarze. Mario Andretti stwierdził, że afera ta nie zaszkodzi Formule 1 i nie będzie mieć wpływu na jej popularność ("Niewielu ludzi w ogóle wie, o co w tym wszystkim chodzi. Może się wydawać, że afera negatywnie wpłynęła na wiarygodność F1, ale tak naprawdę przede wszystkim przyciągnęła ogromną uwagę, co przecież nie jest wcale takie złe." [...] "Zarówno McLaren jak i FIA są wystarczająco sprytne, aby wylizać rany i iść dalej. W końcu mamy za sobą fascynujące mistrzostwa, co było zasługą między innymi Lewisa Hamiltona"). Juan Pablo Montoya stwierdził, że McLaren będzie odczuwał skutki afery w sezonie 2008 ("Zobaczymy, co się stanie z McLarenem. Wszystko, co będą robić, będzie dokładnie analizowane. Na każdym kroku będą musieli się dokładnie zastanowić, czy to co robią, nie jest inspirowane dokumentacją Ferrari. Będzie bardzo ciekawie"). Podobnie stwierdził Niki Lauda ("McLaren zamiast pracować nad nowym bolidem, wciąż musiał myśleć o dochodzeniu FIA i z pewnością poświęcił kilka ciekawych pomysłów") czy Damon Hill ("McLaren w dalszym ciągu będzie pod ogromną presją, a to, podobnie jak w poprzednim sezonie, może mieć wpływ na wynik mistrzostw"). Odmienne zdanie na ten temat miał natomiast Martin Whitmarsh z McLarena ("Zamroziliśmy rozwój nowego bolidu w trzech obszarach, aby uniknąć wątpliwości i pytań, czy czasem afera szpiegowska nie miała wpływu na wyniki w 2008. Cieszymy się, że afera nie miała wpływu na przygotowanie zeszłorocznego i tegorocznego bolidu, ale jesteśmy świadomi, że w naszym interesie jest, aby pewne pytania nie pojawiły się ponownie").

</doc>
<doc id="1391714" url="https://pl.wikipedia.org/wiki?curid=1391714" title="Stepneygate">
Stepneygate



</doc>
<doc id="1391715" url="https://pl.wikipedia.org/wiki?curid=1391715" title="Spygate">
Spygate



</doc>
<doc id="1391717" url="https://pl.wikipedia.org/wiki?curid=1391717" title="Valezka">
Valezka

Valezka, właśc. Valezka Klett (ur. 31 października 1981 we Frankfurcie nad Menem) – niemiecka piosenkarka, szczególnie w stylach hip-hop i R&amp;B.
Młodość.
Valezka jest najstarsza spośród czwórki rodzeństwa. Jej matka jest Niemką z obywatelstwem amerykańskim, ojca nigdy nie widziała. Uczęszczała do Liceum we Frankfurcie, a zakończyła go ze średnim wykształceniem.

</doc>
<doc id="1391720" url="https://pl.wikipedia.org/wiki?curid=1391720" title="David Edgar (piłkarz)">
David Edgar (piłkarz)

David Edward Edgar (ur. 19 maja 1987 w Kitchener) – kanadyjski piłkarz, grający na pozycji obrońcy, zawodnik Forge FC. Reprezentant reprezentacji Kanady.
Życiorys.
Kariera klubowa.
Edgar był w 2003 roku piłkarzem młodzieżowej drużyny Newcastle United. Od 2005 roku jest piłkarzem podstawowej drużyny tego klubu z Premier League. W sezonie 2006/2007 rozegrał trzy spotkania i zdobył jedną bramkę, natomiast w następnym sezonie 2007/2008 Edgar zagrał pięć razy, lecz nie strzelił żadnej bramki.
W lipcu 2009 roku przeszedł do angielskiego klubu Burnley F.C. W marcu 2010 roku został wypożyczony do Swansea City z Football League Championship. W latach 2014–2016 był zawodnikiem Birmingham City, skąd wypożyczony był do Huddersfield Town (2015) i Sheffield United (2015-2016) z Football League One. Następnie był zawodnikiem klubów: Vancouver Whitecaps FC (2016) z Major League Soccer, amerykańskiego Nashville SC (2018) z United Soccer League, Ottawa Fury FC (2018) i Hartlepool United (2019) z National League.
2 sierpnia 2019 podpisał kontrakt z kanadyjskim klubem Forge FC z Canadian Premier League,umowa do 30 listopada 2020; bez odstępnego.
Kariera reprezentacyjna.
W 2003 roku Edgar rozegrał dwa mecze dla reprezentacji Kanady do lat 17, a później 24 spotkania dla reprezentacji do lat 20 (2003–2008).
W seniorskiej reprezentacji Kanady zadebiutował 9 lutego 2011 na stadionie AEL FC Arena (Larisa, Grecja) w przegranym 0:1 meczu towarzyskim z reprezentacją Grecji.

</doc>
<doc id="1391722" url="https://pl.wikipedia.org/wiki?curid=1391722" title="George Westinghouse">
George Westinghouse

George Westinghouse (ur. 6 października 1846, zm. 12 marca 1914) – amerykański przedsiębiorca, inżynier i wynalazca. Wynalazł między innymi kolejowy hamulec na sprężone powietrze. Jako współwłaściciel Westinghouse Electric Corporation, pomógł Nikoli Tesli zbudować pierwszą elektrownię prądu przemiennego i linię przesyłową, która zasiliła oparte na świetlówkach oświetlenie wszystkich stacji kolejowych na północnym wschodzie USA.
W 1911 r. został wyróżniony Medalem Edisona za "Wybitne osiągnięcia w wynalazkach i rozwoju systemów i urządzeń prądu przemiennego".

</doc>
<doc id="1391723" url="https://pl.wikipedia.org/wiki?curid=1391723" title="Zoubeir Baya">
Zoubeir Baya

Zoubeir Baya, właśc. Zoubeir Beya (arab. زبير بية; ur. 15 maja 1971 roku w M'saken) – tunezyjski piłkarz występujący na pozycji pomocnika.
Kariera klubowa.
Zoubeir Baya zawodową karierę rozpoczynał w 1991 roku w Étoile Sportive du Sahel. W debiutanckim sezonie wystąpił w 20 ligowych pojedynkach i strzelił pięć bramek. Razem z zespołem tunezyjski zawodnik odnosił wiele sukcesów. Sięgnął między innymi po mistrzostwo i puchar kraju oraz dwa razy po Afrykański Puchar Konfederacji. W trakcie sześciu sezonów spędzonych w Étoile Sportive du Sahel Baya rozegrał 127 spotkań i zdobył 34 gole. Był jednym z najlepszych piłkarzy w lidze, co latem 1997 roku zaowocowało transferem zagranicę. Baya trafił do niemieckiego SC Freiburg, gdzie od razu wywalczył sobie miejsce w podstawowej jedenastce. Z ekipą „Breisgau-Brasilianer” Tunezyjczyk zajął drugie miejsce w rozgrywkach drugiej ligi i awansował do Bundesligi. W barwach drużyny z Fryburga Baya wystąpił w 114 meczach, w których 21 razy wpisał się na listę strzelców. Sezon 2001/02 tunezyjski pomocnik spędził w Beşiktaşu JK. W kolejnych rozgrywkach reprezentował barwy katarskiego Al-Arabi, jednak po krótkim okresie treningów w tym zespole powrócił do Étoile Sportive du Sahel. Ostatnie lata swojej kariery Baya spędził w klubie ze swojego rodzinnego miasta – CS Msaken.
Kariera reprezentacyjna.
W reprezentacji swojego kraju Baya zadebiutował 4 września 1994 roku w wygranym 3:1 spotkaniu przeciwko Gwinei Bissau. W 1998 roku znalazł się w 22-osobowej kadrze Henryka Kasperczaka na mistrzostwa świata. Na francuskich boiskach drużyna Tunezji zajęła ostatnie miejsce w swojej grupie, a sam Baya wystąpił we wszystkich trzech meczach. Tunezyjczyk został także powołany na kolejny mundial. Podopieczni Ammara Souayaha nie zdołali przebrnąć przez fazę grupową i odpadli z turnieju. Po mistrzostwach Baya zakończył reprezentacyjną karierę. Dla drużyny narodowej strzelił osiemnaście bramek i zaliczył łącznie 81 występów.

</doc>
<doc id="1391724" url="https://pl.wikipedia.org/wiki?curid=1391724" title="Zoubeir Beya">
Zoubeir Beya



</doc>
<doc id="1391725" url="https://pl.wikipedia.org/wiki?curid=1391725" title="Alan O’Brien">
Alan O’Brien

Alan O’Brien (ur. 20 lutego 1985 w Dublinie) – irlandzki piłkarz, grający na pozycji lewego pomocnika w Yeovil Town.
O’Brien grał przez trzy lata w młodzieżowej drużynie Newcastle United. W latach 2004–2007 grał dla pierwszej drużyny tego klubu, ale zaliczył tylko pięć występów. Był również w 2005 roku wypożyczony do Carlisle United, gdzie również zagrał pięciokrotnie, ale strzelił jedną bramkę. W 2007 roku został sprzedany do Hibernian, a w 2009 roku został graczem Swindon Town.
O’Brien ma na swoim koncie pięć występów w reprezentacji Irlandii. Wcześniej grał w drużynach młodzieżowych reprezentacji m.in. do lat 14, 15, 16 i 19.

</doc>
<doc id="1391726" url="https://pl.wikipedia.org/wiki?curid=1391726" title="Świadkowie Jehowy na Węgrzech">
Świadkowie Jehowy na Węgrzech

Świadkowie Jehowy na Węgrzech – społeczność wyznaniowa na Węgrzech, należąca do ogólnoświatowej wspólnoty Świadków Jehowy, licząca w 2022 roku 21 180 głosicieli, należących do 288 zborów. W 2022 roku na dorocznej uroczystości Wieczerzy Pańskiej zgromadziły się 39 452 osoby. Działalność miejscowych głosicieli koordynuje Biuro Oddziału w Budapeszcie.
Historia.
Początki.
W 1898 roku pewien nauczyciel, który przyjął wierzenia Badaczy Pisma Świętego, powrócił z Kanady do rodzinnych Węgier, rozpoczynając w tym kraju działalność kaznodziejską. W 1903 roku w trakcie podróży po Europie Charles Taze Russell w Zurychu spotkał dwóch współwyznawców z Węgier. W roku 1905 niemiecka edycja „Strażnicy Syjońskiej” opublikowała kilka listów z Węgier, co wskazuje, że w tym czasie docierała tam literatura biblijna. W 1908 do miasta Hajdúböszörmény na wschodzie kraju wróciła ze Stanów Zjednoczonych współwyznawczyni Andrásné Benedek. Działalność ewangelizacyjną wśród Węgrów w Stanach Zjednoczonych prowadzono jeszcze przed I wojną światową. W roku 1909 wydawano po węgiersku traktaty z serii „Kazalnica Ludowa”, które rozprowadzono w Stanach Zjednoczonych, Kanadzie i Meksyku.
W 1911 roku Károly Szabó i József Kiss, zachęceni przez Charlesa T. Russella do wyjazdu w rodzinne strony by prowadzić działalność ewangelizacyjną, powrócili ze Stanów Zjednoczonych do miejscowości Marosvásárhely (obecne Târgu Mureș w Rumunii) w Siedmiogrodzie. Szabó po dotarciu na miejsce odwiedzał swoich krewnych i przedstawiał im dobrą nowiną. Pierwszą osobą, która pozytywnie zareagowała na jego starania i przyjęła chrzest, była Zsuzsanna Enyedi. Po okresie współpracy z Szabó József Kiss osiadł w rodzinnym miasteczku Abara (obecne Oborín na Słowacji), gdzie dalej głosił dobrą nowinę.
W 1911 Charles T. Russell odbył po Europie podróż z wykładami, w trakcie której odwiedził około 10 krajów; w Budapeszcie w trakcie posługi skierowanej do Żydów miał wygłosić przemówienie pt. „Syjonizm w proroctwie”. Jednak J.L. Magnes, rabin z Nowego Jorku, który zaciekle sprzeciwiał się działalności C.T. Russella, wpłynął na budapeszteńskich Żydów, aby uniemożliwili zorganizowanie tego wykładu. W tym czasie na terenie Węgier istniały 42 małe grupy w różnych rejonach kraju. 11 i 12 maja zorganizowano niewielkie zgromadzenie, na które przybyło około 100 osób. Pojawili się pierwsi zainteresowani w Budapeszcie, a grupa studium Biblii spotykała się w mieszkaniu rodziny Horváth. W mieszkaniu tym przejściowo urządzono biuro.
Do 1914 grupy studium powstały w Budapeszcie, Hajdúböszörmény, Bagamér i Balmazújváros na wschodzie Węgier oraz Nagyvisnyó na północy kraju, a także w Marosvásárhely i w Kolozsvárze (dzisiejszy Cluj-Napoka – Kluż-Napoka w Rumunii). W roku 1914 korzystając z usług prywatnej drukarni „Oglinda” (Zwierciadło) w Tîrgu Mureş zaczęto drukować czasopismo „Strażnica i Zwiastun Obecności Chrystusa” ("Az Őrtorony és Krisztus jelenlétének hírnöke") w języku węgierskim. Było to 16-stronicowe wydanie miesięczne. W 1919 powrócili ze Stanów Zjednoczonych rodzeni bracia József i Bálint Soósowie, ochrzczeni rok wcześniej, którzy utworzyli kolejne zbory – w mieście Tiszaeszlár oraz w okolicznych wioskach.
W trakcie I wojny światowej za odmowę pełnienia służby wojskowej György Kiss został skazany na karę śmierci. Wyrok ten zamieniono mu na dożywotnie więzienie, a po wojnie uchylono. W 1916 roku aresztowano Károlyego Szabó oraz Józsefa Kissa i skazano na 5 lat więzienia za „szerzenie nauk odmiennych od oficjalnie przyjętych”. Jako „niebezpieczni przestępcy” przez 18 miesięcy byli przetrzymywani w więzieniu o zaostrzonym rygorze w miejscowości Aiud. Obaj z więzienia pisali zachęcające listy do współwyznawców z różnych zborów i grup. W wyniku rewolucji z 1919 roku zostali zwolnieni z więzienia, po czym zajęli się organizowaniem zborów i utrzymywaniem między nimi kontaktu.
Biuro Oddziału w Klużu.
W 1920 roku do Klużu w Rumunii skierowano Jacoba B. Simę (zm. 1946), by zreorganizował działalność ewangelizacyjną na Węgrzech i w Rumunii. Spotkał się on z Károlyem Szabó i Józsefem Kissem i wspólnie szukali lokalu pod biuro. Ze względu na trudności lokalowe prowizoryczne biuro urządzono w mieszkaniu współwyznawcy w Klużu (Cluj). Od kwietnia 1920 roku rumuńskie Biuro Oddziału przez pewien czas nadzorowało działalność kaznodziejską w Rumunii łącznie z Mołdawią, w Albanii, Bułgarii, Jugosławii i na Węgrzech.
Gdy w 1924 roku w Klużu wystawiono na sprzedaż drukarnię przy ulicy Reginy Marii 36, Biuro Oddziału za zgodą Biura Głównego zakupiło tę parcelę wraz z dwoma znajdującymi się na niej budynkami. W marcu 1924 roku rozpoczęto prace remontowe. By unowocześnić drukarnię, zakupiono trzy linotypy, dwie maszyny płaskie, jedną maszynę rotacyjną, jedną falcerkę oraz poligraficzną maszynę do złoceń co gwarantowało wysoki poziom usług drukarskich. Zakład ten zatrudniał 40 osób, pracujących na trzy zmiany, nad którymi nadzór sprawował jeden z ośmiu członków rodziny Betel. Literaturę drukowano w języku węgierskim i rumuńskim. W drukarni tej drukowano czasopisma „Strażnica i Zwiastun Obecności Chrystusa” i „Złoty Wiek” (obecnie „Przebudźcie się!”). W tym samym miesiącu w Klużu zarejestrowano „Towarzystwo Biblijne i Traktatowe – Strażnica”.
Jeszcze przed I wojną światową w Stanach Zjednoczonych prowadzono działalność ewangelizacyjną wśród Węgrów. W roku 1909 wydawano po węgiersku traktaty „Kazalnica Ludowa”, których 38 tysięcy rozprowadzono w Stanach Zjednoczonych, Kanadzie i Meksyku. W następnych latach w języku węgierskim wydano „Wykłady Pisma Świętego”, scenariusz do „Fotodramy stworzenia”, a później również czasopisma „Strażnica” i „Złoty Wiek” oraz książkę „Miliony obecnie żyjących nigdy nie umrą”. Towarzystwo Strażnica nadawało również programy radiowe w tym języku. W roku 1930 pięć rozgłośni radiowych nadało 27 audycji.
Rozwój działalności.
W 1922 roku na uroczystości Wieczerzy Pańskiej na Węgrzech zebrało się 160 osób. W tym samym roku wydrukowano 200 tysięcy egzemplarzy rezolucji „"Wezwanie do przywódców świata"”, a węgierscy głosiciele otrzymali oficjalną zgodę na rozpowszechnienie jej w ciągu jednego dnia. Pocztą dotarła ona do większości instytucji i wyższych urzędników. György Kiss podróżował po kraju w charakterze pielgrzyma, odwiedzając zbory i wygłaszając przemówienia biblijne. W trakcie tej działalności często bywał aresztowany i maltretowany, ale trudno było go skazać, gdyż znał prawo i umiejętnie bronił się przed bezpodstawnymi zarzutami. 20 lipca 1931 roku miał dotrzeć do zboru w Debreczynie, lecz w drodze został zamordowany przez przeciwników religijnych.
Wśród osób, które przyjęły wierzenia Badaczy Pisma Świętego i powróciły ze Stanów Zjednoczonych, by prowadzić działalność ewangelizacyjną w rodzinnych Węgrzech był János Varga. Najpierw udał się do Hajdúszoboszló na wschodzie kraju, a następnie usługiwał jako pielgrzym. Natomiast József Toldy pojechał do Nagyvisnyó na północy Węgier i tam prowadził działalność kaznodziejską. W zachodniej części Węgier János Dóber, który został ochrzczony w roku 1910, założył grupę współwyznawców w Zalaudvarnok, gorliwie działającą w okolicznych miasteczkach i wioskach. Działalność prowadziło 67 członków wyznania w 10 miastach.
Okres sprzeciwu.
Jednocześnie w miarę rozwoju działalności ewangelizacyjnej wzmagał się też sprzeciw. W 1924 roku na skutek brutalnego traktowania przez policję Károly Szabó powrócił do Stanów Zjednoczonych, by nadzorować głoszenie dobrej nowiny wśród tamtejszych Węgrów. W 1925 roku władze cofnęły zezwolenie na rozpowszechnianie publikacji Towarzystwa Strażnica. Aby móc w Klużu wydawać „Strażnicę”, co jakiś czas zmieniono tytuł węgierskiego wydania „Strażnicy”. Najpierw ukazywała się pod nazwą „Keresztyén zarándok” ("Pielgrzym chrześcijański"), a potem „Evangélium” ("Ewangelia"). A w końcu „Strażnica” była wydawana w niemieckim Biurze Oddziału w Magdeburgu pod tytułem „Mindazok folyóiratja akik Krisztus vérében hisznek” ("Pismo Wierzących w Krew Chrystusa").
W 1928 roku Jacob B. Sima odsunął się od zborów, na skutek czego Towarzystwo Strażnica utraciło Biuro Oddziału w Klużu wraz ze znajdującą się w nim drukarnią. Nadzór nad działalnością na Węgrzech objęło niemieckie Biuro Oddziału w Magdeburgu. Skierowało ono do Budapesztu Lajosa Szabó, który nadzorował działalność ewangelizacyjną oraz tłumaczenie „Strażnicy”, której druk przeniesiono do Magdeburga.
W 1932 wydano broszury „Królestwo – nadzieja świata” oraz „Wyjaśnienie”, które tłumaczyły, dlaczego Badacze Pisma Świętego przyjęli biblijną nazwę „Świadkowie Jehowy”. Broszurę „Królestwo – nadzieja świata” wykorzystano do akcji informacyjnej w stolicy Węgier, w trakcie której, w przeciągu pięciu dni, 90 współwyznawców z Niemiec rozprowadziło około 125 tysięcy broszur oraz 200 tysięcy traktatów. Po dojściu do władzy Hitlera w Niemczech i rozpoczętych tam prześladowaniach Świadków Jehowy, niektórzy z nich przenieśli się właśnie na Węgry . Był wśród nich Martin Pötzinger, późniejszy członek Ciała Kierowniczego.
Wraz z Lajosem Szabó współdziałali Gerhard Zennig prześladowany przez węgierską policję oraz przysłany przez niemieckie Biuro Oddziału Heinrich Dewenger. Wkrótce jednak na Węgrzech zaczął się umacniać faszyzm, skutkiem czego niemieccy współwyznawcy musieli opuścić kraj. Dla Świadków Jehowy rozpoczął się czas prześladowań. Zdarzały się wypadki pobicia przez policję i skazywanie na długoletnie więzienie. Zebrania religijne zaczęto organizować potajemnie, w małych grupach.
Zakaz działalności i II wojna światowa.
Gdy wprowadzono zakaz głoszenia, Świadkowie Jehowy w działalności kaznodziejskiej posługiwali się gramofonami, z których odtwarzali wykłady Josepha F. Rutherforda w języku węgierskim. W roku 1937 w całym kraju zaczęły się konfiskaty literatury biblijnej, zdarzały się również przypadki pobić. Duchowni rozpoczęli w prasie oszczerczą kampanię przeciw Świadkom Jehowy. W miejscowości Kisvárda grupę głosicieli zabrano do ratusza. Następnie po kolei wprowadzano ich do osobnego pomieszczenia, gdzie byli brutalnie bici i torturowani. 2 grudnia 1939 roku faszystowski rząd zamknął miejscowe biuro, a 13 grudnia działalność Świadków Jehowy na Węgrzech zdelegalizowano.
W 1938 roku nadzór nad działalnością na Węgrzech oraz tłumaczenie literatury biblijnej powierzono Andrásowi Barthcie (zm. 1979), który przez pięć lat do jego zamknięcia pracował w niemieckim Biurze Oddziału w Magdeburgu, a następnie usługiwał w Czechosłowacji. W roku 1940 zastąpił go János Konrád, usługujący wcześniej jako sługa strefy (nadzorca obwodu), a András Bartha zajmował się tłumaczeniem literatury. W tym okresie władze na Węgrzech utworzyły dwa obozy dla internowanych, do których trafiały osoby mające stanowić zagrożenie dla bezpieczeństwa – przestępcy kryminalni, komuniści i Świadkowie Jehowy. Natomiast w Budapeszcie główny komendant policji utworzył brygadę śledczą, mającą zdemaskować „przywódców” Świadków Jehowy oraz prześledzić zasady działania i zagraniczne kontakty tej nielegalnej organizacji. W 1940 roku do więzienia w Budapeszcie przy ulicy Margit Boulevard 85 przeniesiono Świadków Jehowy z zajętej przez Węgry południowej Słowacji i z południowego Zakarpacia, których więziono na zamku pod Mukaczewem z powodu odmowy pełnienia służby wojskowej.
Po zajęciu w 1940 roku Siedmiogrodu utworzono w Klużu kolejny obóz, w którym panowały bardzo ciężkie warunki. Wywieziono tam setki Świadków Jehowy w różnym wieku bez względu na płeć. Świadkowie Jehowy mogli opuścić obóz po złożeniu oświadczenia o wyrzeczeniu się wiary. W pobliżu miejscowości Nagykanizsa urządzono obóz, w którym przetrzymywano małżeństwa. Ich dziećmi zajmowali się współwyznawcy przebywający jeszcze na wolności. Sytuacja Świadków Jehowy dodatkowo pogorszyła się gdy 27 czerwca 1941 roku Węgry przystąpiły do wojny ze Związkiem Radzieckim co dla mężczyzn wiązało się z odmową pełnienia służby wojskowej.
W listopadzie 1941 roku, spodziewając się aresztowania, János Konrád zorganizował spotkanie wszystkich sług strefy, na którym na swojego następcę tymczasowo wyznaczył Józsefa Klinyecza. Konrád został aresztowany 15 grudnia i był poddawany torturom aby wydał nazwiska sług strefy i pionierów. Ponieważ nikogo nie wydał został skazany na dwa miesiące więzienia. Po zakończeniu kary od razu został przewieziony do obozu koncentracyjnego w Kistarcsie. W 1942 roku środkowoeuropejskie biuro w Szwajcarii jako sługę kraju wyznaczyło Dénesa Faluvégiego, który po I wojnie światowej organizował działalność w Rumunii. Doszło do sytuacji gdy zbory odwiedzali dwaj słudzy strefy, jeden wysyłany przez Klinyecza a drugi przez Faluvégiego.
Obozy i więzienia.
W sierpniu 1942 roku władze postanowiły zlikwidować działalność Świadków Jehowy na Węgrzech. W tym celu zorganizowano dziesięć miejsc, do których sprowadzano wszystkich Świadków Jehowy, a także osoby zainteresowane. Osoby zgromadzone w tych obozach były wyjątkowo brutalnie torturowane. W stajni na torze wyścigów konnych w miejscowości Alag przetrzymywano głosicieli z Budapesztu. „Przesłuchania” trwały do końca listopada, po czym urządzono proces 64 oskarżonych. Andrása Barthę, Dénesa Faluvégiego i Jánosa Konráda skazano na śmierć przez powieszenie, Andrása Pillinga skazano na dożywotnie więzienie a innych na kary od dwóch do piętnastu lat więzienia. Miesiąc później kary śmierci zamieniono na dożywotnie więzienie. Wszystkich skazanych mężczyzn przewieziono do więzienia w Vácu na północy Węgier.
Skazane kobiety z mniejszymi wyrokami osadzono w więzieniu kontrwywiadu w Budapeszcie na ulicy Conti. Natomiast te, które miały wyroki co najmniej trzech lat więzienia, przeniesiono do więzienia kobiecego, mieszczącego się w klasztorze w wiosce Márianosztra, gdzie nadzór sprawowały zakonnice. W więzieniu tym panowały ustalone przez nie zasady. Za odmowę udziału w nabożeństwach wtrącano do lochu na 24 godziny. Więźniarki będące Świadkami Jehowy nie otrzymywały paczek ani korespondencji, nie mogły też przyjmować odwiedzających. Po jakimś czasie nacisk jednak zelżał. Następnie zostały przeniesione do starego więzienia w miasteczku Komárom nad Dunajem, a potem do czeskiego miasta Tábor, gdzie zostały wyzwolone.
W czerwcu 1943 roku wszystkich uwięzionych mężczyzn, którzy nie skończyli 49 lat przewieziono do miasta Jászberény na prowincji, gdzie nakazano im podjąć służbę wojskową. W grupie tej znalazło się 50 rumuńskich Świadków Jehowy i ponad 100 węgierskich. Całą tę grupę barkami w dół Dunaju wysłano do obozu koncentracyjnego w Borze w Serbii, gdzie znajdowała się jedna z największych w Europie kopalń rud miedzi. W obozie tym mimo ciężkiej pracy i warunków zazwyczaj nie nakazywano Świadkom Jehowy niczego niezgodnego z ich sumieniem. Dwóch Świadków Jehowy zginęło w wypadkach przy pracy, a jeden poważnie zachorował i zmarł. Komendantem obozu był podpułkownik András Balogh, po rozpoczęciu okupacji Węgier przez Niemcy zastąpiony przez profaszystowskiego komendanta Ede Marányiego, który wprowadził ostry reżim na wzór obozów koncentracyjnych. Po jedenastu miesiącach pobytu w obozie, we wrześniu 1944 roku obóz został ewakuowany. W kwietniu 1945 roku, po dotarciu do miasta Szombathely więźniowie zostali wyzwoleni i małymi grupami udali się do domów.
Inni Świadkowie Jehowy trafili do innych obozów i więzień na terenie całych Węgier. Dwie osoby pochodzenia żydowskiego skierowano do obozu koncentracyjnego w Oświęcimiu. Wielu uwięzionych Świadków Jehowy przewieziono do Niemiec. Większość z nich po wojnie wróciła do domów. Wśród osób, które zginęły był Dénes Faluvégi. Pod koniec wojny za odmowę pełnienia służby wojskowej rozstrzelano Bertalana Szabó (1921–1945), Antala Hőnischa (1911–1945) oraz Jánosa Zsondora (1923–1945), których postawę 7 marca 2002 roku upamiętniono tablicą pamiątkową w mieście Körmend na zachodzie Węgier. Z tego samego powodu w miasteczku Sárvár powieszono Lajosa Deliego. W sumie w latach 1940–1945 z powodu odmowy pełnienia służby wojskowej zabito 16 Świadków Jehowy, a 26 straciło życie na skutek brutalnego traktowania. 11 grudnia 2015 roku w Muzeum Holocaustu w Budapeszcie odsłonięto tablicę upamiętniającą czterech Świadków Jehowy – Lajosa Deliego, Antala Hönischa, Bertalana Szabό i Jánosa Zsondo, którzy za odmowę służby wojskowej, zostali straceni w marcu 1944 roku.
Okres powojenny.
Od roku 1942 do końca wojny Świadkowie Jehowy nie mogli prowadzić zorganizowanej działalności ewangelizacyjnej. Pod koniec 1945 roku w działalności kaznodziejskiej uczestniczyło 590 głosicieli. Zaczęto organizować duże zebrania. Wykładu publicznego w Sárospataku wysłuchało ponad 500 osób. W październiku 1946 roku odbyło się w Nyíregyházie krajowe zgromadzenie, z którego skorzystało ponad 600 osób. W tym też roku liczba Świadków Jehowy wyniosła 837 osób. 
W 1947 roku w budapesztańskiej hali sportowej zorganizowano ogólnokrajowy kongres pod hasłem „Rozrost wszystkich narodów”. Dla osób udających się na kongres wynajęto od Węgierskich kolei państwowych specjalny pociąg, oznakowany napisem "Zgromadzenie Świadków Jehowy", na który obowiązywała 50-procentowa zniżka cen biletów. W kongresie uczestniczyło około 1200 osób.
W tym samym roku w stolicy zakupiono dom, który stał się siedzibą "Biura Oddziału Towarzystwa Strażnica na Węgrzech", które ponownie otwarto 7 lutego 1947 roku.
Nowa fala represji.
W 1950 roku rozpoczęła się nowa fala represji wobec Świadków Jehowy, tym razem ze strony rządów komunistycznych. Świadków Jehowy zaczęto określać mianem „najemników amerykańskiego imperializmu”. W ciągu roku dokonano 302 aresztowań. Wykłady publiczne można było wygłaszać tylko podczas pogrzebów, co w tym roku zdarzyło się 72 razy. Pomimo tych trudności liczba uczestniczących w działalności ewangelizacyjnej w kraju wyniosła 1910 osób. 13 listopada tajni agenci służby bezpieczeństwa wtargnęli do siedziby węgierskiego Biura Oddziału i przeprowadzili rewizję. Aresztowano sługę oddziału, Jánosa Konráda, tłumacza Andrása Barthę, nadzorcę obwodu Jánosa Lakó oraz czterech pracowników biura, a samo biuro zostało zamknięte.
Aresztowanym postawiono zarzut: „Współprzewodzenia organizacji, której działalność godziła w podstawy społeczeństwa i państwa oraz zdradę”. Rozprawa odbyła się 2 lutego 1951 roku. Wyrok został ustalony jeszcze przed rozprawą, sędzia Jónás skazał siedem osób na kary od 5 do 10 lat więzienia. Zostali oni osadzeni w więzieniu w Vácu.
Wiosną 1953 roku niemal każdy pełniący funkcję w zborze był osadzony w więzieniu. Utworzono nowy komitet w skład którego weszło trzech nadzorców obwodu: Zoltán Hubicsák, József Csobán i György Podlovics. W listopadzie 1953 członkowie komitetu zostali aresztowani lecz po 10 dniach wypuszczono ich na wolność. Uwolnienie wiązało się ze zmuszeniem przez służbę bezpieczeństwa Józsefa Csobána do współpracy, co wyszło na jaw dużo później. Jednak w komitecie nastąpiła reorganizacja i József Csobán został nadzorcą okręgu, a w komitecie w jego miejsce usługiwał Mihály Paulinyi. Do głównych zadań komitetu należało tłumaczenie artykułów ze „Strażnicy”, które następnie przekazywano nadzorcom obwodów, a oni je powielali i po jednym egzemplarzu dostarczano do zborów.
Artykuły te docierały również do zamkniętych obozów pracy, w tym m.in. do obozu w Tólápa na północy kraju, gdzie znajdowała się kopalnia węgla. W pewnym okresie przymusową pracę wykonywało tam 265 Świadków Jehowy. Latem 1955 roku około 100 więźniów z tego obozu zwolniono na sześć tygodni do domów, po czym kazano im stawić się w Szentendre. Wówczas grupie tej podstępnie obiecano odzyskanie wolności po przepracowaniu 2–3 miesięcy przy budowach dróg i obiektów wojskowych. Gdy podstęp został ujawniony wszyscy więźniowie odrzucili propozycję. Celem wszystkich działań wymierzonych przeciw Świadkom Jehowy było zmuszenie ich do podejmowania służby wojskowej oraz przyłączenie związku wyznaniowego do Związku Wolnych Kościołów. Uwięzionym członkom pierwszego komitetu obiecywano uwolnienie z obozów i zalegalizowanie działalności pod warunkiem odstąpienia od działalności ewangelizacyjnej oraz oficjalne wydawanie „Strażnicy” pod warunkiem udostępnienia dwóch stron czasopisma na propagandę komunistyczną.
W trakcie rewolucji na Węgrzech w 1956 roku uwięzieni Świadkowie Jehowy na krótko odzyskali wolność. W następnych miesiącach władze komunistyczne starały się umieścić w więzieniach wszystkich, którzy znajdowali się w więzieniach w trakcie wybuchu rewolucji. W 1959 roku po 12 latach spędzonych w więzieniach wypuszczono Jánosa Konráda, w marcu 1960 roku Andrása Barthę. Od 1956 roku tłumaczem literatury na język węgierski był Endre Szanyi.
Poprawa sytuacji Świadków Jehowy.
Od lat 70. XX wieku austriackie Biuro Oddziału zaczęło organizować potajemne dostarczanie publikacji biblijnych, organizowanie potajemnych spotkań i umacnianie węgierskich współwyznawców pod względem organizacyjnym. W latach 70 i 80. gdy obowiązywał zakaz zgromadzania się, Świadkowie Jehowy zebrania zborowe organizowali w lasach. Były one przeprowadzane od wiosny do jesieni. Zbory budapeszteńskie urządzały te leśne zgromadzenia na wzgórzach otaczających stolicę. W podobny sposób organizowano większe zgromadzenia. W 1984 roku na jednym z takich zgromadzeń zjawiła się policja. W trakcie rozmowy policjant poradził by Świadkowie Jehowy zgłosili się do władz o zezwolenie na organizowanie zebrań.
23 października 1984 roku członkowie Komitetu Kraju Völgyes i Oravetz spotkali się z urzędnikami Ministerstwa Spraw Wewnętrznych. W wyniku tego spotkania zbory w całym kraju zaczęły składać wnioski o udzielenie zgody na urządzanie zebrań religijnych i nieraz ją uzyskiwały, a od roku 1986 zgromadzenia odbywały się już za wiedzą władz.
Po raz pierwszy na większych zgromadzeniach węgierscy Świadkowie Jehowy byli obecni w roku 1963 na kongresach pod hasłem „Wiecznotrwała dobra nowina” w Austrii. W latach 1978–1988 ograniczona liczba delegatów uczestniczyła w zgromadzeniach okręgowych w Austrii, gdzie program był tłumaczony na język węgierski. W 1986 roku po raz pierwszy odbyło się oficjalne zgromadzenie pod hasłem „Pokój Boży”, zorganizowane za zgodą władz w budapeszteńskim Parku Młodzieży Kamaraerdő. W zgromadzeniu tym uczestniczyło przeszło 4000 osób.
Prawna rejestracja i rozwój działalności.
W 1987 roku w oficjalnych rozmowach dotyczących rejestracji, Świadków Jehowy reprezentowali Milton G. Henschel i Teodor Jaracz z Ciała Kierowniczego oraz Willi Pohl z Biura Oddziału w Niemczech. 27 czerwca 1989 roku zniesiono zakaz działalności Świadków Jehowy na Węgrzech, a 3 lipca 1990 roku prawnie zarejestrowano "Magyarországi Jehova Tanúi Egyház". Byli oni ostatnim związkiem wyznaniowym zarejestrowanym przez "Urząd do Spraw Wyznań" przed jego zniesieniem. W tym czasie działalność kaznodziejską prowadziło 9626 osób. Po niemal 40 latach zakazu zorganizowano pierwsze zgromadzenia okręgowe. 9073 osoby przybyły do budapeszteńskiej hali sportowej na zgromadzenie okręgowe pod hasłem „Prawdziwa pobożność”. W 1990 zorganizowano zgromadzenia okręgowe pod hasłem „Czysta mowa” w Budapeszcie, Debreczynie, Miszkolcu i Peczu. Rok później na budapeszteńskim Népstadionie, największym tego typu obiekcie w kraju, odbył się pierwszy w tym kraju kongres międzynarodowy pod hasłem „Lud miłujący wolność”, na którym w spotkało się 40 601 osób (w tym delegaci z 35 krajów, również współwyznawcy z Polski). W kongresie tym uczestniczyli czterej członkowie Ciała Kierowniczego: John E. Barr, Milton G. Henschel, Teodor Jaracz i Karl F. Klein.
W latach 1956–1978 węgierska „Strażnica” była dostępna jedynie w maszynopisie. Od tego roku do końca roku 1989 była odbijana na powielaczu. Od stycznia 1990 roku zaczęła się ukazywać edycja kolorowa wydawana techniką czterobarwną. Równocześnie zaczęło się ukazywać czasopismo „Przebudźcie się!”.
25 lipca 1991 roku absolwent Kursu Usługiwania László Sárközy wraz z żoną Karen pełniący wcześniej służbę w Kanadzie powrócił do rodzinnego kraju jako pierwszy misjonarz wyszkolony przez Towarzystwo Strażnica. Pięć tygodni później na Węgry przyjechało czterech absolwentów Kursu Usługiwania z Niemiec, a na początku października przybyli pochodzący ze Stanów Zjednoczonych absolwenci Szkoły Gilead, Martin i Bonnie Skokanowie. W roku 1995 grupa ta powiększyła się do 14 osób. Natomiast István Mihálffy po ukończeniu Kursu Usługiwania został skierowany na Ukrainę, gdzie rozpoczął usługiwanie w charakterze nadzorcy obwodu węgierskojęzycznego. W 1994 roku na Kurs Służby Pionierskiej, który w latach 80. odbywał się tylko w okrojonej formie, zaproszono wszystkich pionierów w kraju. Skorzystało z niego 401 osób.
31 lipca 1993 oddano do użytku Biuro Oddziału położone na przedmieściach Budapesztu. W uroczystości uczestniczył członek Ciała Kierowniczego Lyman A. Swingle. Rodzina Betel liczyła ponad 40 osób. We wrześniu 1994 roku powołano na Węgrzech Komitet Oddziału podlegający bezpośrednio pod Biuro Główne. W roku 1993 powołano Regionalne Komitety Budowlane, które pomagały zborom w budowach własnych Sal Królestwa. Pierwsza Sala wybudowana metodą szybkościową powstała w miejscowości Érd. Do końca roku 1995 wybudowano 23 Sale, a 70 innych było w budowie. Powołano również Komitety Łączności ze Szpitalami, które w tym czasie działały w Budapeszcie, Debreczynie, Miszkolcu, Szegedzie, Peczu i Tatabanyi.
W 1995 roku działalność kaznodziejską na Węgrzech prowadziło 16 907 głosicieli, należących do 219 zborów i 12 obwodów. W lipcu 1996 w Budapeszcie przeprowadzono kongres międzynarodowy pod hasłem „Posłańcy pokoju Bożego”, w miejsce kongresu, który pod wpływem duchownych prawosławnych został odwołany w Bukareszcie w Rumunii. W kongresie uczestniczyły 23 893 osoby, a wśród nich 3341 delegatów z 11 krajów. Program tłumaczono też dla około 100 osób niesłyszących przybyłych na kongres. 510 osób zostało ochrzczonych. Łącznie z dwoma kongresami zorganizowanymi w innych miejscach kraju liczba obecnych wyniosła 36 326 osób.
W 2003 zakończono dwuletnie prace przy wznoszeniu nowej siedziby Biura Oddziału w Budapeszcie. W przebudowie dawnych obiektów wojskowych uczestniczyło 13 741 ochotników ze wszystkich 251 zborów. 10 maja na uroczystość otwarcia nowego biura przybyło 554 gości z 22 krajów. Członek Ciała Kierowniczego Guy H. Pierce wygłosił przemówienie pt.: „"Jehowa stale daje wzrost"”. W Budapeszcie odbył się też kolejny kongres międzynarodowy pod hasłem „Oddajcie chwałę Bogu”. W tym samym roku wydano w języku węgierskim Pismo Święte w Przekładzie Nowego Świata (Chrześcijańskie Pisma Greckie w tym przekładzie wydano w języku węgierskim w roku 2000).
W 2007 w kraju działało 22 832 głosicieli, a na uroczystości Pamiątki zebrały się 44 954 osoby. W 2011 roku zanotowano liczbę 23 850 głosicieli. 27 lutego 2012 parlament Węgier rozszerzył listę oficjalnych wyznań, umieszczając na niej także Świadków Jehowy. Ten status prawny umożliwił związkowi wyznaniowemu korzystanie z ulg podatkowych, przyjmowanie darowizn oraz udzielanie wsparcia duchowego osobom przebywającym w więzieniach i szpitalach.
12 kwietnia 2013 w budapeszteńskim Muzeum Holocaustu odbyła się wystawa „Pamięć prześladowanych mniejszości” na której przedstawiono obrazy Lajosa Gerencsera, Świadka Jehowy, który przeżył Holocaust. W czerwcu 2013 roku na prośbę węgierskiego Ministerstwa Zasobów Ludzkich ponad 900 Świadków Jehowy z 72 zborów wzięło udział w umacnianiu brzegów rzecznych wzdłuż Dunaju.
W sierpniu 2017 roku delegacja Świadków Jehowy z Węgier uczestniczyła w kongresie specjalnym pod hasłem „Nie poddawaj się!” w rumuńskim mieście Kluż-Napoka. 25 listopada 2017 roku w Sali Zgromadzeń w Budapeszcie członek Ciała Kierowniczego Mark Sanderson ogłosił wydanie w języku węgierskim zrewidowanej edycji „Pisma Świętego w Przekładzie Nowego Świata”. Z transmisji programu skorzystało ponad 33 000 węgierskojęzycznych Świadków Jehowy zgromadzonych w Salach Królestwach na Węgrzech, w Rumunii, na Słowacji i na Ukrainie. W latach 2003–2017 wydrukowano 402 069 egzemplarzy „Pisma Świętego w Przekładzie Nowego Świata” w języku węgierskim.
W lipcu 2018 roku w ukraińskim Lwowie odbył się kongres specjalny pod hasłem „Bądź odważny!” z udziałem delegacji z Węgier, a w 2019 roku w kongresach międzynarodowych pod hasłem „Miłość nigdy nie zawodzi!” w Johannesburgu, Madrycie i Warszawie.
Od 24 lutego 2022 roku rozpoczęto organizowanie pomocy dla Świadków Jehowy z Ukrainy, uchodźców – ofiar inwazji Rosji.
Zebrania odbywają się w językach: węgierskim, węgierskim migowym, angielskim, chińskim, hiszpańskim, romani (lowari, Węgry), niemieckim, wietnamskim, rosyjskim i rumuńskim. Węgierskie Biuro Oddziału nadzoruje tłumaczenie literatury biblijnej na język węgierski i romani (lowari) oraz na węgierski język migowy. Wspiera również zbory węgierskojęzyczne na Słowacji i na Ukrainie.

</doc>
<doc id="1391728" url="https://pl.wikipedia.org/wiki?curid=1391728" title="Dąbrowa Łazy (przystanek kolejowy)">
Dąbrowa Łazy (przystanek kolejowy)

Dąbrowa-Łazy – nieczynny przystanek kolejowy we wsi Dąbrowa-Łazy, w gminie Szepietowo, w powiecie wysokomazowieckim, w województwie podlaskim, w Polsce. Składa się z 2 niskich naprzeciwległych peronów bocznych o długości 204 metrów. Perony znajdują się ok. 150 metrów na wschód od drogi powiatowej nr 2081B oraz przejazdu kolejowo-drogowego kategorii „D”. W pobliżu przejazdu stoi murowana dróżniczówka pochodząca z początku XX w.. 
Połączenia.
Do 2009 roku przystanek obsługiwały pociągi osobowe Przewozów Regionalnych relacji Białystok – Małkinia – Białystok. Od 23 lutego 2009 przystanek pozostaje nieobsługiwany, gdyż pociągi osobowe jadące z Białegostoku skrócono do stacji Szepietowo. Połączenia regionalne skrócono, gdyż ich dotychczasowa krańcowa stacja Małkinia leży na terenie województwa mazowieckiego, a marszałkowie województw podlaskiego i mazowieckiego nie porozumieli się w kwestii finansowania połączeń na styku swych województw oraz z powodu decyzji Podlaskiego Zakładu Przewozów Regionalnych o zaprzestaniu obsługi na terenie województwa mazowieckiego. Leżąca już na terenie województwa podlaskiego stacja Czyżew nie posiada natomiast technicznych możliwości na obrót pociągu od strony Białegostoku. Jako rekompensatę tych połączeń do obsługi przystanku skierowano wówczas autobusy zastępcze na trasie Szepietowo – Czyżew.
Modernizacja.
26 czerwca 2020 roku PKP Polskie Linie Kolejowe podpisały umowę na modernizację odcinka linii kolejowej nr 6 Czyżew – Białystok prowadzoną w ramach projektu Rail Baltica. Prace mają potrwać do 2023 roku. Według tejże umowy przystanek Dąbrowa-Łazy ma być również poddany modernizacji, co świadczy o planach włączenia jego do eksploatacji po 2023 roku.

</doc>
<doc id="1391729" url="https://pl.wikipedia.org/wiki?curid=1391729" title="Molly Shannon">
Molly Shannon

Molly Helen Shannon (urodzona 16 września 1964 w Shaker Heights) − amerykańska aktorka i scenarzystka.

</doc>
<doc id="1391731" url="https://pl.wikipedia.org/wiki?curid=1391731" title="Roman Bäcker">
Roman Bäcker

Roman Bäcker (ur. 13 grudnia 1955 w Solcu Kujawskim) – polski prawnik, politolog i historyk, profesor nauk humanistycznych, działacz opozycyjny w okresie PRL, publicysta.
Życiorys.
Wykształcenie i działalność naukowa.
W 1974 został absolwentem I Liceum Ogólnokształcącego im. Jana Kasprowicza w Inowrocławiu. W 1978 ukończył studia historyczne na Uniwersytecie Mikołaja Kopernika, pisząc pracę magisterską pod kierunkiem Janusza Małłka. W 1987 uzyskał w Instytucie Państwa i Prawa Polskiej Akademii Nauk stopień doktora nauk prawnych. Tematem rozprawy doktorskiej był "Klasowy a ogólnospołeczny charakter państwa w ujęciu Karola Marksa i Fryderyka Engelsa", a jej promotorem Mariusz Gulczyński. W 2001 na Wydziale Nauk Społecznych Uniwersytetu im. Adama Mickiewicza uzyskał stopień doktora habilitowanego na podstawie rozprawy "Międzywojenny eurazjatyzm. Od intelektualnej kontrakulturacji do totalitaryzmu". 23 lipca 2008 otrzymał tytuł profesora nauk humanistycznych.
Od ukończenia studiów jest związany zawodowo z macierzystą uczelnią. W latach 1978–1990 był pracownikiem naukowo-dydaktycznym w Zakładzie Nauk Politycznych UMK. Później pracował w Katedrze Socjologii, a od 1995 Instytucie Socjologii, a następnie w Katedrze Politologii. Od 2006 pełnił funkcję dyrektora Instytutu Politologii. Został kierownikiem Katedry Teorii Polityki na Wydziale Politologii i Studiów Międzynarodowych. 1 września 2009 objął stanowisko dziekana tego wydziału. Został wybrany także na kolejną kadencję na lata 2012–2016.
W pierwszej połowie lat 90. prowadził wykłady na sesjach plenarnych Polskiego Uniwersytetu Ludowego w Mińsku. Wykładał również w Wyższej Szkole Dziennikarskiej im. Melchiora Wańkowicza w Warsawie, w Wyższej Szkole Komunikowania, Politologii i Stosunków Międzynarodowych w Warszawie, na Wydziale Humanistycznym Wyższej Szkoły Humanistyczno-Ekonomicznej we Włocławku oraz na Wydziale Zamiejscowym w Człuchowie Wyższej Szkoły Pedagogicznej TWP. Pod jego kierunkiem stopień naukowy doktora w 2007 uzyskał Bartłomiej Michalak.
W latach 2007–2010 był wiceprezesem, a następnie objął funkcję prezesa Polskiego Towarzystwa Nauk Politycznych. Jest też członkiem Polskiego Towarzystwa Socjologicznego. Zasiada w Komitecie Nauk Politycznych Polskiej Akademii Nauk.
W pracy naukowej zajmuje się m.in. teorią i socjologią polityki, zjawiskami totalitaryzmu, przekształceniami rosyjskiego systemu politycznego, współczesną rosyjską myślą polityczną, problematyką państwa w polskiej myśli socjalistycznej okresu międzywojennego, globalizacją i antyglobalizacją.
Działalność społeczna i polityczna.
W latach 1977–1981 był członkiem Polskiej Zjednoczonej Partii Robotniczej. Od 1980 był jednym z organizatorów i twórców programu Komisji Konsultacyjno-Porozumiewawczej Podstawowych Organizacji Partyjnych (tzw. struktur poziomych w PZPR). W latach 1980–1986 współpracował z pismem „Colloquia Communia”. W 1981 zakładał na UMK Klub Myśli Politycznej Nierzeczywistość. Po wprowadzeniu stanu wojennego podjął współpracę z podziemnymi strukturami NSZZ „Solidarność”. Działał w toruńskim Komitecie Obrony Więzionych za Przekonania. Brał udział w kolportowaniu wydawnictw podziemnych, wygłaszał prelekcje w ramach podziemnych wszechnic, a także w kościołach w regionie kujawsko-pomorskim. W 1984 współtworzył w Toruniu Społeczne Stowarzyszenie Praw Człowieka. W latach 1986–1988 uczestniczył w pracach Klubu Myśli Politycznej „Dziekania”. Od 1987 wraz z Wojciechem Polakiem wydawał podziemne pismo publicystyczne „Chrześcijański Ruch Społeczny”. Był też redaktorem podziemnych pism toruńskich – „Gazety Gospodarczej” i „Przeglądu Pomorskiego”. W 1988 współtworzył Klub Społeczny Zrzeszenia Kaszubsko-Pomorskiego oraz Pomorskie Towarzystwo Gospodarcze. Wspierał odradzające się od początku 1988 struktury Niezależnego Zrzeszenia Studentów na UMK. Podczas wyborów do tzw. Sejmu kontraktowego w 1989 był przedstawicielem toruńskiego Komitetu Obywatelskiego w Wojewódzkiej Komisji Wyborczej.

</doc>
<doc id="1391732" url="https://pl.wikipedia.org/wiki?curid=1391732" title="Bitwa pod Łagowem (1287)">
Bitwa pod Łagowem (1287)

Bitwa pod Łagowem (1287) – bitwa stoczona zimą 1287 pomiędzy wojskami księcia krakowskiego Leszka Czarnego a wojskami mongolsko–ruskimi pod dowództwem Telebogi podczas III najazdu mongolskiego na Polskę w XIII wieku.
Na początku grudnia 1287 roku północna armia wojsk mongolskich pod dowództwem Telebogi wkroczyła pokonując zamarznięty San i Wisłę do ziemi sandomierskiej. Nie podejmując próby zdobycia dobrze umocnionego Sandomierza Teleboga rozpuścił swoje zagony po całej ziemi sandomierskiej. Działania wojsk tatarskich cechowała nerwowość i pośpiech. Nie ma żadnych przekazów świadczących o zdobyciu przez Tatarów jakiegoś ważnego umocnionego miejsca. Wiadomo, że Teleboga podszedł pod Łysą Górę. Z tą fazą działań wojsk tatarskich wiąże się przekaz, że bliżej nieokreślone wojska polskie pod dowództwem Leszka Czarnego uderzyły na najeźdźców w rejonie Łagowa w Górach Świętokrzyskich, zadając im dotkliwą klęskę. Według historyków nie można odrzucać tej relacji. Podczas pierwszej fazy najazdu do 20 grudnia 1287 roku książę krakowski przebywał poza Wawelem i z dużą dozą prawdopodobieństwa można przyjąć, że organizował i kierował obroną kraju. Później, po otrzymaniu informacji o wtargnięciu do Małopolski kolejnej, południowej armii wojsk mongolskich pod dowództwem Nogaja, Leszek Czarny wycofał się z ziemi sandomierskiej do Krakowa, szykując obronę stolicy Polski. 

</doc>
<doc id="1391733" url="https://pl.wikipedia.org/wiki?curid=1391733" title="Brad Sherwood">
Brad Sherwood

Bradley Ramone Sherwood (ur. 24 listopada 1964 w Chicago) – amerykański aktor, komik i prezenter. Pracował w branży rozrywkowej również jako scenarzysta i producent.
Sherwood dorastał w Santa Fe w stanie Nowy Meksyk, zaczął występować na scenie już w wieku ośmiu lat. Uczęszczał do Santa Fe Preparatory School i ukończył Santa Fe High School. Ukończył studia aktorskie na Wright State University i w krótkim czasie znalazł pracę w Hollywood. Jego pierwszą prawdziwą rolą był komediowy skecz The Newz. Jednocześnie zaliczył kilka gościnnych występów w serialu L.A. Law. Kilkakrotnie wystąpił w talk show The Tonight Show. Występuje regularnie na kanale VH1 jako komentator.
Od 1992 Sherwood był wielokrotnie zapraszany do programu improwizatorskiego Whose Line Is It Anyway?. Po zakończeniu produkcji Whose Line, Sherwood skupił się na występach typu stand-up występując między innymi w Jane White Is Sick And Twisted w 2002. Prowadził również amerykańskie wersje teleturniejów Randka w ciemno (1997-98), The Big Moment (1999) i To Tell the Truth (2000).
Wspólnie z Colinem Mochrie występują w Stanach Zjednoczonych i Kanadzie, przedstawiając klasyczne gry improwizatorskie pochodzące z programu Whose Line.
8 marca 2007 Sherwood i Mochrie poprowadzili program Press Correspondents' Dinner with the President, w którym m.in. zachęcili doradcę prezydenta George'a Busha, Karla Rove, do rapowania.

</doc>
<doc id="1391734" url="https://pl.wikipedia.org/wiki?curid=1391734" title="Port lotniczy Lahaur">
Port lotniczy Lahaur

Port lotniczy Lahaur (IATA: LHE, ICAO: OPLA) – międzynarodowy port lotniczy położony 15 km od Lahauru, w prowincji Pendżab. Jest drugim co do wielkości portem lotniczym w Pakistanie.

</doc>
<doc id="1391735" url="https://pl.wikipedia.org/wiki?curid=1391735" title="Yu Dabao">
Yu Dabao

Yu Dabao (; ur. 18 kwietnia 1988 w Qingdao) - chiński piłkarz, grający na pozycji napastnika w Beijing Guo’an.
Dabao początkowo grał w juniorskich klubach. Najpierw w latach 2004-2006 dla chińskiego Qingdao Hailifeng, a później dla Benifca Junior A.
Yu Dabao od 2007 roku jest piłkarzem podstawowej drużyny Benfiki. Rok później został wypożyczony do CD Aves, w którym rozegrał 9 spotkań i strzelił jedną bramkę. Był też wypożyczany do Olivais Moscavide i CD Mafra. W 2010 roku wrócił do Chin i został zawodnikiem Tianjin Teda. W 2012 roku został zawodnikiem Dalian A’erbin. W 2015 przeszedł do Beijing Guo’an.
Podczas sezonu 2005/2006 Dabao grał dla reprezentacji Chin do lat 17 i rozegrał w niej 23 mecze oraz strzelił siedemnaście bramek. W 2010 roku zadebiutował w dorosłej reprezentacji, 18 grudnia w meczu z Estonią (3:0).

</doc>
<doc id="1391737" url="https://pl.wikipedia.org/wiki?curid=1391737" title="Kick Gurry">
Kick Gurry

Christopher „Kick” Gurry (ur. 25 maja 1978 w Melbourne) − australijski aktor filmowy i telewizyjny.
Życiorys.
Urodził się w Melbourne w Australii. Swój przydomek „Kick” przyjął, kiedy jego młodszy brat nie mógł wypowiedzieć imienia Christopher i powiedział „Kicker”. Kiedy dotarł do liceum skrócono go do „Kick”. Studiował w Wesley College w Melbourne i brał udział w filmach, w tym "Szukasz Alibrandi" ("Looking for Alibrandi", 1999), "Garage Days" (2002), "Speed Racer" (2008) i "Na skraju jutra" (2014).

</doc>
<doc id="1391739" url="https://pl.wikipedia.org/wiki?curid=1391739" title="Toi et Moi">
Toi et Moi

Toi et Moi – dwunasty singel Namie Amuro. Wytwórnia avex trax wydała go 7 lipca 1999. Singel był na #3 pozycji w rankingu Oricon. Przez jedenaście tygodni sprzedano 272 110 kopii płyty. "Toi et Moi" jest na #85 miejscu najlepiej sprzedających się singli w 1999. Utwór "Toi et Moi" znalazł się na ścieżce dźwiękowej do filmu .

</doc>
<doc id="1391742" url="https://pl.wikipedia.org/wiki?curid=1391742" title="Wrona wielkodzioba">
Wrona wielkodzioba

Wrona wielkodzioba ("Corvus macrorhynchos") – gatunek dużego ptaka z rodziny krukowatych (Corvidae). Występuje we wschodniej, południowo-wschodniej i południowej Azji. Gatunek synantropijny. Tworzy liczne stada.
Systematyka.
Gatunek opisany przez Johanna Georga Waglera na podstawie holotypu pozyskanego z Jawy. Wyróżniono następujące podgatunki "C. macrorhynchos":
Wrona filipińska ("C. philippinus"), zamieszkująca Filipiny, jest przez część autorów uznawana za podgatunek wrony wielkodziobej, ale autorzy "Kompletnej listy ptaków świata" klasyfikują ją jako osobny gatunek. Z kolei Międzynarodowy Komitet Ornitologiczny za odrębne gatunki uznaje wronę indochińską ("levaillantii") i hinduską ("culminatus").
Opis.
Długość ciała 46–59 cm; masa ciała 450–1000 g.
Wielkość ciała i jego proporcje uzależnione są od regionu, w którym występują. W północno-wschodniej części zasięgu, w Japonii, na Kurylach i wyspie Sachalin, są one większe niż czarnowrony, podczas gdy odmiana indyjska występująca na południowym zachodzie zasięgu ich występowania jest mniejsza od czarnowronów. Wszystkie odmiany mają relatywnie długie dzioby z dość grubymi nasadami, co powoduje, że wyglądają solidnie, upodabniając wrony wielkodziobe do kruków. Wszystkie odmiany mają ciemnoszare upierzenie poniżej tyłu głowy, na szyi, powyżej skrzydeł oraz na dolnych częściach ciała. Ich skrzydła, ogon, głowa i podgardle mają czarny połyskujący kolor. Tonacja kolorystyczna jest uzależniona od regionu występowania, przy czym odmiany najciemniejsze występują przy formie indyjskiej.
Zasięg występowania i środowisko.
Ich zasięg występowania jest duży i rozciąga się od północno-wschodniej Azji do Afganistanu i Pakistanu na zachodzie, a na południu do Indii oraz do Półwyspu Malajskiego i Indonezji na południowym wschodzie.
Zasiedlają one głównie lasy, parki i ogrody, zadrzewione regiony uprawne.
Zachowania.
Dieta.
Bardzo zróżnicowana, pożywienie pobierają zarówno z ziemi jak i z drzew. Są wszystkożerne – żywią się zarówno żywymi, jak i martwymi roślinami oraz zwierzętami. Gatunek synantropijny – zasiedlający również przestrzeń miejską. W Japonii uważane za szkodniki, gdyż żerując na wysypiskach i śmietnikach przenoszą odpadki do innych części miast.
Rozmnażanie.
W Indiach okres rozrodczy trwa od marca do maja, ale na południu rozpoczyna się już w połowie grudnia. Gniazda budowane są z gałęzi, zwykle wysoko na drzewach, przy czym preferowane są drzewa iglaste, np. jodła lub sosna. Budowane są z drobnych gałązek, korzeni, włókien roślinnych, wełny, jak również z odpadków (głównie fragmentów ubrań). Niekiedy gniazda budowane są częściowo lub w całości z drutów.
W jednym lęgu składają cztery lub pięć jaj, rzadziej sześć lub siedem. Jaja są owalne, z widocznym zwężeniem na jednym końcu. Faktura jest twarda i delikatna, połyskująca. Ma odcień niebiesko-zielony, jest nakrapiana i pokryta czerwono-brązowymi, szarymi oraz brunatnymi plamami. Rozmiar jaja wynosi średnio około 3,7 na 2,7 cm. Okres inkubacji jaj wynosi 17–19 dni. Pisklęta po ok. 35 dniach są w pełni upierzone.
Głos.
Wrony wielkodziobe mają podobny głos do wron siwych, ale głębszy i zwykle bardziej rezonujący. Zwykle jest on opisywany jako dźwięk "kaaa-kaaa-kaaa". Jednakże są one w stanie porozumiewać się przy pomocy znacznie bogatszej gamy dźwięków, które mogą być również opisane jako "kau kau" oraz inne, które łatwo jest pomylić z odgłosami wydawanymi przez dzięcioły.
Status.
IUCN uznaje wronę wielkodziobą za gatunek najmniejszej troski (LC, "Least Concern"). Trend liczebności populacji jest oceniany jako stabilny.

</doc>
<doc id="1391744" url="https://pl.wikipedia.org/wiki?curid=1391744" title="Edwin Klebs">
Edwin Klebs

Edwin Klebs (ur. 6 lutego 1834 w Królewcu, zm. 23 października 1913 w Bernie) – niemiecki patolog. Klebs był asystentem Rudolfa Virchowa w jego Instytucie Patologicznym w Berlinie w latach 1861–1866. Znany jest głównie za swoje prace nad chorobami zakaźnymi.
W 1883 wykazał, że czynnikiem etiologicznym błonicy jest "Corynebacterium diphtheriae". Bakteria ta znana była kiedyś jako bakteria Klebsa-Löfflera.
Rodzaj "Klebsiella" nazwany jest na jego cześć.

</doc>
<doc id="1391749" url="https://pl.wikipedia.org/wiki?curid=1391749" title="Gomelavia">
Gomelavia

Gomelavia – białoruska linia lotnicza z siedzibą w Homlu. Głównym węzłem był port lotniczy Homel.

</doc>
<doc id="1391751" url="https://pl.wikipedia.org/wiki?curid=1391751" title="Gorący temat (serial telewizyjny)">
Gorący temat (serial telewizyjny)

Gorący temat – polski serial sensacyjny w reżyserii Zbigniewa Trzcińskiego oraz Krzysztofa Langa. Serial kręcono we Wrocławiu. 
Fabuła.
Serial opowiada o życiu i pracy dziennikarza Wrocławskiego Ośrodka Telewizyjnego. Piotr Wierzejski, dziennikarz śledczy, tropi struktury powiązań i sposoby działania pewnej "ośmiornicy". W demaskowaniu przestępczych poczynań tej podziemnej organizacji wspomaga go szef i przyjaciel, Adam Gromski. Inspiratorką ich poczynań jest prokurator Barbara Dereń, była żona Gromskiego, choć czasem wyżej stawia karierę od triumfu sprawiedliwości. 

</doc>
<doc id="1391755" url="https://pl.wikipedia.org/wiki?curid=1391755" title="Hydrodynamika podziemna">
Hydrodynamika podziemna

Hydrodynamika podziemna, synonim: Reodynamika podziemna (ang. "underground hydrodynamics") – dział mechaniki płynów zajmujący się powolnymi przepływami płynów lepkich (cieczy i gazów, a także ich mieszanin) w ośrodkach porowatych, ośrodkach szczelinowych oraz ośrodkach szczelinowo-porowych.
Chociaż ośrodki takie spotyka się zarówno w środowisku naturalnym, jak i w rozmaitych dziedzinach techniki, najszerszy zakres zastosowań hydrodynamiki podziemnej dotyczy zagadnień przepływu w gruntach, podziemnych złożach wody, a także złożach ropy naftowej i gazu ziemnego. Stąd też pochodzi nazwa hydrodynamiki podziemnej jako obszernego działu mechaniki płynów.
Rodzaje przepływu.
Przyjmuje się, że wymienione wyżej ośrodki zdolne są zarówno do magazynowania, jak i transportu płynów. Przepływ w nich odbywać się może w dwóch zasadniczych reżimach:
W tym drugim przypadku obszar ośrodka porowatego lub szczelinowego wypełniony cieczą oddzielony jest od pozostałej jego części powierzchnią freatyczną, zwaną też powierzchnią swobodnego lustra wody.
Czasami zdarza się, że przepływ w jednym podobszarze całego obszaru przepływu ma charakter swobodny, a w innym – ciśnieniowy.
Przepływy w reżimie swobodnym spotyka się najczęściej w płytkich gruntach. Natomiast przepływy w reżimie ciśnieniowym występują powszechnie podczas eksploatacji złóż ropy naftowej, gazu ziemnego oraz głęboko zalegających wód podziemnych.
Przyjmuje się, że całość dyssypacji energii towarzyszącej przepływom w ośrodkach porowatych, szczelinowych i szczelinowo-porowych związana jest z tarciem wewnętrznym między sąsiadującymi ze sobą warstwami płynu, przejawiającym się w postaci lepkości płynu.
Sposoby opisu przepływu płynu.
W hydrodynamice podziemnej stosuje się alternatywnie dwa zasadnicze sposoby podejścia do opisu transportu płynu w ośrodkach porowatych lub szczelinowych:
Podejście mikrostrukturalne polega na analizie przepływu w kanałach porowych w zależności od ich kształtu, długości, przekroju, krętości i innych paramertów geometrycznych, często z uwzględnieniem dodatkowych parametrów odnoszących się do granicy faz między przestrzenią porową (szczelinową) a szkieletem skały, zwanym też matrycą, jak np. napięcie powierzchniowe, powierzchnia właściwa.
Podejście fenomenologiczne nie rozpatruje mikrostruktury ośrodka porowatego (szczelinowego), lecz opisuje jego własności przy pomocy uśrednionych parametrów fenomenologicznych, jak porowatość (ang. "porosity"), przepuszczalność (ang. "permeability"), nasycenie (ang. "saturation"). Podejście to traktuje ośrodek porowaty (szczelinowy) jako ośrodek ciągły, przyjmując, że w objętości infinetyzymalnej ośrodka mieści się wiele porów.
Z punktu widzenia zastosowań podejście fenomenologiczne okazało się być znacznie bardziej efektywne od podejścia mikrostrukturalnego.
Fenomenologiczna koncepcja opisu ruchu płynu w ośrodku porowatym.
W fenomenologicznej koncepcji opisu ruchu płynu w ośrodkach porowatych operuje się jedynie wielkościami uśrednionymi w obrębie objętości infinitezymalnej. Podstawowymi parametrami dynamicznymi ruchu płynu są tutaj ciśnienie formula_1 oraz wektor prędkości przepływu płynu. Wyróżnia się przy tym dwie prędkości:
Obydwa te parametry posiadają ten sam wymiar (w układzie SI jest to m/s), lecz ich definicje są odmienne. Prędkość adwekcji formula_4 stanowi średnią prędkość ruchu cząstek płynu w kanałach porowych. Natomiast prędkość filtracji formula_5 związana jest z natężeniem przepływu w ośrodku porowatym formula_6
Natężeniem przepływu płynu w ośrodku porowatym formula_7 jest strumień wektora prędkości filtacji formula_8 przez zorientowaną powierzchnię formula_9 w obrębie ośrodka porowatego:
Tę samą wartość natężenia przepływu płynu w ośrodku porowatym formula_7 stanowi strumień wektora prędkości adwekcji formula_12 przez zorientowaną powierzchnię przekroju kanałów porowych formula_13 a nie powierzchnię formula_9 w obrębie całego ośrodka porowatego:
Między prędkością filtracji formula_5 a prędkością adwekcji formula_4 zachodzi związek:
gdzie formula_19 jest porowatością ośrodka porowatego. Wektory prędkości filtracji formula_8 i prędkości adwekcji formula_12 są do siebie zawsze równoległe i mają identyczne zwroty, a różnią się jedynie długością. Zachodzi przy tym następująca zależność wektorowa będąca prostym uogólnieniem podanej wyżej zależności skalarnej:
W ujęciu fenomenologicznym podstawowymi równaniami opisującymi przepływ w ośrodku porowatym są:
Ponadto w zagadnieniach związanych z przepływem w reżimie swobodnym fundamentalną rolę odgrywają:
Rozwiązania powyższych równań, w prostszych przypadkach analityczne, a w bardziej skomplikowanych numeryczne, umożliwiają rozwiązywanie konkretnych problemów praktycznych (np. dopływ do pojedynczego odwiertu, dopływ do grupy odwiertów, współpraca odwiertu zatłaczającego z eksploatacyjnym, symulacja przebiegu eksploatacji złóż ropy naftowej, gazu ziemnego i wód podziemnych, zmiana kształtu powierzchni freatycznej przy spiętrzaniu wód lub pracach melioracyjnych).
Hydrodynamika podziemna, zwłaszcza w ujęciu fenomenologicznym, powiązana jest ściśle z dziedziną typowo inżynierską – inżynierią złożową (ang. "reservoir engineering"). Jej najbardziej zaawansowany fragment, tzw. numeryczna inżynieria złożowa (ang. "numerical reservoir engineering") traktowany jest najczęściej jako dział hydrodynamiki podziemnej.

</doc>
<doc id="1391760" url="https://pl.wikipedia.org/wiki?curid=1391760" title="Augusto Porozo">
Augusto Porozo

Augusto Jesús Porozo Caicedo (ur. 13 kwietnia 1974 w Guayaquil) – piłkarz ekwadorski grający na pozycji obrońcy.
Kariera klubowa.
Porozo urodził się w mieście Guayaquil. Karierę piłkarską rozpoczął w tamtejszym klubie Emelec Guayaquil. W 1993 roku zadebiutował w jego barwach w ekwadorskiej Serie A. W tym samym sezonie jako rezerwowy wywalczył tytuł mistrza kraju. Rok później był już podstawowym zawodnikiem zespołu i obronił z Emelekiem mistrzostwo Ekwadoru. Natomiast w latach 1996 i 1998 był drugi w lidze, a w 2001 i 2002 zdobywał kolejne mistrzostwa kraju. W 2001 roku dodatkowo wystąpił w finale Copa Merconorte, który wygrał kolumbijski Millonarios FC. W 2005 roku opuścił Emelec i przeniósł się do lokalnego rywala, Barcelony. Grał tam przez rok i w 2006 roku znów zmienił barwy klubowe, tym razem przechodząc do stołecznego Aucas Quito. Rok 2007 Augusto rozpoczął w barwach peruwiańskiej Alianzy Lima, ale już pół sezonu wrócił do Ekwadoru i zakończył go w barwach El CD El Nacional.
Kariera reprezentacyjna.
W reprezentacji Ekwadoru Porozo zadebiutował w 1999 roku. W 2002 roku został powołany przez selekcjonera Hernána Darío Gómeza do kadry na Mistrzostwa Świata 2002. Tam był podstawowym bramkarzem drużyny i wystąpił we wszystkich trzech meczach grupowych: przegranych 0:2 z Włochami i 1:2 z Meksykiem oraz wygranym 1:0 z Chorwacją. Ostatni mecz w reprezentacji rozegrał w 2004 roku. Łącznie w drużynie Ekwadoru wystąpił 38 razy i zdobył jednego gola.

</doc>
<doc id="1391766" url="https://pl.wikipedia.org/wiki?curid=1391766" title="Wiewiórolotki">
Wiewiórolotki

Wiewiórolotki (Anomalurinae) – podrodzina ssaków z rodziny wiewiórolotkowatych (Anomaluridae).
Zasięg występowania.
Podrodzina obejmuje gatunki występujące w zachodniej i środkowej Afryce.
Podział systematyczny.
Do podrodziny należy jeden występujący współcześnie rodzaj:
Opisano również rodzaj wymarły:

</doc>
<doc id="1391772" url="https://pl.wikipedia.org/wiki?curid=1391772" title="Królestwo Finlandii (1918)">
Królestwo Finlandii (1918)



</doc>
<doc id="1391774" url="https://pl.wikipedia.org/wiki?curid=1391774" title="Rijad As-Sulh">
Rijad As-Sulh



</doc>
<doc id="1391777" url="https://pl.wikipedia.org/wiki?curid=1391777" title="Świadkowie Jehowy w Kosowie">
Świadkowie Jehowy w Kosowie

Świadkowie Jehowy w Kosowie – społeczność wyznaniowa w Kosowie, należąca do ogólnoświatowej wspólnoty Świadków Jehowy, licząca w 2022 roku 244 głosicieli, należących do 8 zborów. Na dorocznej uroczystości Wieczerzy Pańskiej w 2022 roku zgromadziło się 491 osób. Działalność miejscowych głosicieli od 2000 roku koordynuje albańskie Biuro Oddziału w Tiranie.
Historia.
Początki.
Działalność kaznodziejską na terenie Kosowa rozpoczęły Jolanda Kocjančič i Minka Karlovšek ze Słowenii. Do 2000 roku działalność w Kosowie nadzorowało biuro w Belgradzie.
W 1975 roku grupy wyznawców z Prisztiny zorganizowały małe zgromadzenia.
Po rozpadzie Jugosławii.
Pod koniec lat 90. XX wieku grupa 30 wyznawców pochodzenia serbskiego i albańskiego spotykała się w domu współwyznawcy w Prisztinie. W roku 1998 grupa ta wynajęła obiekt, w którym urządzono Salę Królestwa. Wiosną następnego roku nasiliły się konflikty narodowościowe i doszło do starć na skutek których wiele osób musiało uciekać do sąsiednich krajów. Rok później wśród Albańczyków, szukających schronienia w Albanii, znalazło się 14 kosowskich Świadków Jehowy z ośmiorgiem dzieci. Albańscy współwyznawcy pomogli im przetrwać najtrudniejszy okres.
W 2000 roku nadzór nad działalnością kosowskich głosicieli przejęło albańskie Biuro Oddziału. 20 maja 2003 zalegalizowano działalność 90 kosowskich głosicieli i przyjęto statut ich organizacji. Wiosną w Prisztinie zorganizowano jednodniowe zgromadzenie specjalne, na którym było 252 obecnych. Znalazły się wśród nich osoby pochodzenia albańskiego, romskiego, niemieckiego, serbskiego i włoskiego. 3 osoby zostały ochrzczone.
W 2005 roku w Kosowie działało 137 głosicieli, należących do 4 zborów i 6 grup. Dwa lata później zanotowano liczbę 155 głosicieli, a na uroczystości "Pamiątki" zebrało się 536 osób. W 2008 roku 6 zborów w Kosowie spotykało się w wynajmowanych salach.
Po ogłoszeniu niepodległości.
W 2009 roku do kraju przybyła nowa grupa misjonarzy Szkoły Gilead.
W 2010 roku utworzono piąty zbór, w roku 2014 – szósty, a w roku 2015 powstał siódmy zbór.
W 2018 roku zorganizowano specjalną kampanię ewangelizacyjną, w której wzięło udział ponad 600 głosicieli z kilku krajów.
8 grudnia 2019 roku w Salach Królestwa została przeprowadzona transmisja ze specjalnego programu z albańskiej Tirany, w którym ogłoszono wydanie zrewidowanego "Pisma Świętego w Przekładzie Nowego Świata".
Wśród pionierów z zagranicy, przybyłych wspierać działalność ewangelizacyjną, są również pionierzy z Polski.
Zebrania zborowe odbywają się w języku albańskim, angielskim, serbskim i romani (Serbia).
Statystyki.
Liczba głosicieli (w tym pionierów).
Dane na podstawie oficjalnych raportów o działalności:

</doc>
<doc id="1391778" url="https://pl.wikipedia.org/wiki?curid=1391778" title="Georg Wichmann">
Georg Wichmann

Georg Wichmann (ur. 1876, zm. 1944) – malarz pejzażysta, uczeń Akademii Berlińskiej, związany z terenem Dolnego Śląska i Sudetów. Współzałożyciel Stowarzyszenia Artystów św. Łukasza.
Życiorys.
Urodzony w Lwówku Śląskim, dzieciństwo spędził na Pomorzu Gdańskim. Studiował w Akademii Berlińskiej u Antona von Wernera. W 1897 r. przeniósł się do wrocławskiej Szkoły Sztuki, do Eduarda Kaempffera i C.E. Morgensterna, a rok później do Leopolda von Kalckreutha w Karlsruhe. W latach 1901-1903 pracował jako konserwator w galeriach hr. von Pückler w Szydłowcu Śląskim i hr. von Praschma w Niemodlinie. Od 1903 r. przebywał w Karkonoszach, oprócz okresu służby wojskowej podczas I wojny światowej. W 1924 r. przeprowadził się na stałe do Szklarskiej Poręby i zamieszkał w nowo wybudowanym domu przy dzisiejszym Wzgórzu Paderewskiego 5, w pobliżu „Młyna św. Łukasza”. Aktywny i płodny malarz – pejzażysta. Był zwolennikiem impresjonizmu, z upodobaniem tworząc górskie krajobrazy. Georg Wichmann zmarł w 1944 r. i pochowany został na cmentarzu ewangelickim w Szklarskiej Porębie Dolnej. Obrazy Georga Wichmanna zachowały się w zbiorach Muzeum Narodowego we Wrocławiu, Muzeum Karkonoskiego w Jeleniej Górze, Haus Schlesien w Königswinter, Stiftung Kulturwerk Schlesien, Würzburg, Heimatstube Bad Harzburg oraz u kolekcjonerów prywatnych w Polsce i Niemczech.

</doc>
<doc id="1391781" url="https://pl.wikipedia.org/wiki?curid=1391781" title="Nowy dzień">
Nowy dzień



</doc>
<doc id="1391785" url="https://pl.wikipedia.org/wiki?curid=1391785" title="Drugie życia tchnienie">
Drugie życia tchnienie

Drugie życia tchnienie – drugi album zespołu V.E.T.O., nagrany w Warszawie i wydany 11 lutego 2001 roku.

</doc>
<doc id="1391791" url="https://pl.wikipedia.org/wiki?curid=1391791" title="Deska lożowa">
Deska lożowa

Deska lożowa – określenie referatu wygłaszanego podczas posiedzenia loży wolnomularskiej przez wolnomularza w stopniu mistrza. Deski dzielą się na symboliczne (dotyczące symboliki wolnomularskiej) oraz zwykłe (dotyczące kwestii filozoficznych, historycznych, kulturalnych itp.). Są dyskutowane przez członków loży, a nawet publikowane, np. w Internecie (o ile nie dotykają spraw objętych tajemnicą wolnomularską). Deski są uważane przez masonów za część tzw. architektury danej loży, czyli jej intelektualnego dorobku. Są również istotne dla awansowania wygłaszających je masonów na kolejne stopnie wtajemniczenia.
Przy wyborze tematyki deski tematami tabu są religia i polityka. Dawne loże wileńskie opracowały swego czasu regulamin, ograniczający tematykę desek do: użyteczności wolnomularstwa, historii, sztuk wyzwolonych, fizyki, chemii, anatomii, tolerancji religijnej, "zbytku", handlu, sztuki wojennej, gospodarki oraz moralności.
Najstarsza zachowana deska lożowa pochodzi z 1599 roku i jest przechowywana w Loży nr 1 w Edynburgu.

</doc>
<doc id="1391794" url="https://pl.wikipedia.org/wiki?curid=1391794" title="Habib Pacha Es-Saad">
Habib Pacha Es-Saad



</doc>
<doc id="1391796" url="https://pl.wikipedia.org/wiki?curid=1391796" title="Guhyasamaja Tantra">
Guhyasamaja Tantra



</doc>
<doc id="1391798" url="https://pl.wikipedia.org/wiki?curid=1391798" title="Byron Kelleher">
Byron Kelleher

Byron Terrance Kelleher (ur. 3 grudnia 1976 w Dunedin) – rugbysta nowozelandzki, reprezentant kraju. Ma 175 cm wzrostu i waży 95 kg.
W reprezentacji Nowej Zelandii w rugby rozegrał ponad 50 spotkań. Od 2007 roku gra we francuskim zespole Stade Toulousain.

</doc>
<doc id="1391799" url="https://pl.wikipedia.org/wiki?curid=1391799" title="Alfonso Obregón">
Alfonso Obregón

Alfonso Andrés Obregón Cancino (ur. 12 maja 1972 w Portoviejo) – piłkarz ekwadorski grający na pozycji środkowego pomocnika.
Kariera klubowa.
Karierę piłkarską Obregón rozpoczął w klubie Deportivo del Valle. W 1990 roku zadebiutował w jego barwach w lidze, a w 1991 roku odszedł do stołecznego Espoli Quito. W klubie tym grał do 1997 roku, ale nie osiągnął większych sukcesów. W 1998 roku odszedł do lokalnego rywala, LDU Quito, a w 1998 roku wywalczył swój pierwszy w karierze tytuł mistrza Ekwadoru. W 1999 roku powtórzył to osiągnięcie, a w 2001 roku wypożyczono go do Delfínu Manta. Tam spędził tylko rok i w sezonie 2002 ponownie został zawodnikiem LDU. W 2003 roku zdobył kolejne mistrzostwo kraju, w 2005 roku został mistrzem fazy Clausura. W 2007 roku LDU znów wywalczył prymat w kraju. W 2008 roku Alfonso dotarł z LDU do finału Copa Libertadores po drodze pokonując m.in. takie zespoły jak: Estudiantes de La Plata, San Lorenzo de Almagro i Club América.
Kariera reprezentacyjna.
W reprezentacji Ekwadoru Obregón zadebiutował w 1995 roku. W 2002 roku został powołany przez selekcjonera Hernána Darío Gómeza do kadry na Mistrzostwa Świata 2002. Tam był podstawowym bramkarzem drużyny i wystąpił we wszystkich trzech meczach grupowych: przegranych 0:2 z Włochami i 1:2 z Meksykiem oraz wygranym 1:0 z Chorwacją. W swojej karierze zagrał także na Copa América 2001 i Copa América 2004. Ostatni mecz w reprezentacji rozegrał w 2004 roku. Łącznie w drużynie Ekwadoru wystąpił 58 razy.

</doc>
<doc id="1391803" url="https://pl.wikipedia.org/wiki?curid=1391803" title="Alfred Roller">
Alfred Roller

Alfred Roller (ur. 2 października 1864 w Brnie, zm. 21 czerwca 1935 w Wiedniu) – austriacki malarz, grafik i scenograf, tworzący w stylu secesji. Profesor Akademii Sztuk Pięknych w Wiedniu, dyrektor ds. technicznych opery dworskiej.

</doc>
<doc id="1391805" url="https://pl.wikipedia.org/wiki?curid=1391805" title="Słoneczna włócznia">
Słoneczna włócznia

Słoneczna włócznia – polski serial fantastyczny w reżyserii Jerzego Łukaszewicza. Serial liczy 13 odcinków. Zdjęcia do serialu trwały od 27 lipca do 30 listopada 1999, realizowano je w takich miejscach jak: Warszawa, Wrocław, Polanica-Zdrój, Kotlina Kłodzka, Gdynia, Toruń, Słowacja, Otmuchów.
Opis fabuły.
Bohaterem serialu jest 12-letni Max, jego ojciec, Mateusz, jest naukowcem, fizykiem – teraz uczestniczy w wyprawie ekipy archeologów prowadzących prace wykopaliskowe w Andach. Max, wykraczający swą wiedzą poza przeciętność, nie jest lubiany przez swych szkolnych kolegów, tym bardziej że jest nowym uczniem w klasie. Jedynym jego przyjacielem jest Matylda, równie szalona jak Max...

</doc>
<doc id="1391808" url="https://pl.wikipedia.org/wiki?curid=1391808" title="Ladislav Šaloun">
Ladislav Šaloun

Ladislav Šaloun, też Saloun (ur. 1 sierpnia 1870 w Pradze, zm. 18 października 1946 tamże) – czeski rzeźbiarz, tworzący w stylu secesji. 

</doc>
<doc id="1391810" url="https://pl.wikipedia.org/wiki?curid=1391810" title="Otta">
Otta

Otta − miasto w Norwegii, w gminie Sel, w prowincji Innlandet. W roku 2016 mieszkało w nim 1737 mieszkańców..
Otta położona jest u stóp gór Rondane, w który utworzono w 1962 pierwszy norweski park narodowy. Miejscowość jest punktem wypadowym w góry oraz centrum turystycznym i narciarskim.

</doc>
<doc id="1391815" url="https://pl.wikipedia.org/wiki?curid=1391815" title="Fiodor Schechtel">
Fiodor Schechtel

Fiodor Osipowicz Schechtel ("Franz Albert Schechtel"; ros. Фёдор Осипович Шехтель, ur. 7 sierpnia 1860 w Petersburgu, zm. 7 lipca 1926 w Moskwie – rosyjski architekt, tworzący w stylu secesji. 
Jego nazwisko nosi planetoida (3967) Shekhtelia.

</doc>
<doc id="1391816" url="https://pl.wikipedia.org/wiki?curid=1391816" title="Parszywa dwunastka">
Parszywa dwunastka

Parszywa dwunastka (ang. "The Dirty Dozen") – amerykańsko-brytyjski film wojenny z 1967 roku w reżyserii Roberta Aldricha, zrealizowany na podstawie powieści .
Opis fabuły.
Wielka Brytania, 1944 rok. Amerykański major John Reisman (Lee Marvin) ma przygotować do samobójczej misji oddział dwunastu żołnierzy, wybranych spośród aresztantów oczekujących na egzekucję lub skazanych na długoletnie więzienie. Celem ataku ma być zamek we Francji, gdzie przyjeżdżają na urlop wysocy rangą oficerowie niemieccy. W razie powodzenia akcji żołnierzy ma objąć amnestia. Major rozpoczyna intensywny trening dwunastki straceńców, ludzi o różnych temperamentach i charakterach, niechętnych rozkazom i zakazom. Zdobywa jednak ich szacunek.
Nagrody.
Film otrzymał cztery nominacje do Oscara w kategoriach: najlepszy aktor drugoplanowy, najlepszy dźwięk, najlepszy montaż oraz najlepsze efekty dźwiękowe. Za tę ostatnią zdobył statuetkę. Ponadto aktor John Cassavetes zdobył nominację do Złotego Globu.

</doc>
<doc id="1391817" url="https://pl.wikipedia.org/wiki?curid=1391817" title="San Jose Clash">
San Jose Clash



</doc>
<doc id="1391819" url="https://pl.wikipedia.org/wiki?curid=1391819" title="Gustave Serrurier-Bovy">
Gustave Serrurier-Bovy

Gustave Serrurier-Bovy (ur. w 1856 w Liège, zm. w 1910 w Antwerpii) – belgijski artysta, tworzący w stylu secesji.
Projektował głównie meble i wnętrza.

</doc>
<doc id="1391822" url="https://pl.wikipedia.org/wiki?curid=1391822" title="Maulaj Abd Allah">
Maulaj Abd Allah

Maulaj Abd Allah (ur. 30 lipca 1935 w Rabacie, zm. 20 grudnia 1983 tamże) – książę marokański z dynastii Alawitów, syn króla Muhammada V, brat króla Hassana II.
9 listopada 1961 roku poślubił Lamję as-Sulh, córkę Rijada as-Sulha, pierwszego premiera Libanu. Był ojcem dwóch synów – Maulaja Hiszama i Maulaja Isma’ila. Został pochowany w Mauzoleum Muhammada V w Rabacie.

</doc>
<doc id="1391829" url="https://pl.wikipedia.org/wiki?curid=1391829" title="Jane Avril">
Jane Avril

Jane Avril (ur. 31 maja 1868, zm. 16 stycznia 1943) – francuska tancerka kankana. Sławę zyskała m.in. dzięki obrazom oraz plakatom z jej wizerunkiem wykonanym przez Henriego de Toulouse-Lautreca.
Jane Avril urodziła się w Belleville (obecnie znajdującej się w 20. dzielnicy Paryża), w 1868 roku jako Jeanne Beaudon. W dzieciństwie emocjonalnie przeżywała nieobecność ojca, który nie odegrał w jej życiu znaczącej roli. Matka alkoholiczka często znęcała się fizycznie nad małą Jeanne. Przemoc domowa spowodowała, że dziewczynka uciekła z domu, jednakże została złapana przez funkcjonariuszy policji i osadzona w szpitalu Salpêtrière. Wówczas zaopiekował się nią doktor Jean-Martin Charcot. Pod jego opieką młoda Jeanne opanowała swoje napady histerii oraz rozpoczęła pierwsze występy taneczne dla personelu szpitala. Opuściła szpital w wieku 16 lat i przeprowadziła się do dzielnicy łacińskiej, gdzie zamieszkiwała ówczesna elita artystyczna Paryża. 
Za dnia Jeanne podejmowała się praktycznie każdej pracy, w nocy natomiast rozwijała karierę tancerki w jednym z paryskich klubów. W 1888 roku poznała pisarza René Boylesve, przyjęła wówczas pseudonim artystyczny Jane Avril oraz rozpoczęła karierę pełnoetatowej tancerki. W 1889 roku Avril zaczęła występować w kabarecie Moulin Rouge. Występując w kabarecie poznała Henriego de Toulouse-Lautreca, stając się jego inspiracją – stworzył on wiele plakatów z jej podobizną.
W 1895 roku właściciele Moulin Rouge zaproponowali Avril intratny kontrakt pieniężny, w myśl którego miała zastąpić Louise Weber, najsłynniejszą paryską tancerkę ówczesnych lat, występującą pod pseudonimem „La Goulue”. Jane Avril, mimo że prezentowała inny styl występów niż Weber, szybko stała się popularna, zostając jedną z najpopularniejszych artystek występujących na deskach Moulin Rouge. W tym samym czasie urodziła swoje pierwsze dziecko, lecz wkrótce po jego narodzinach wróciła do tańca.
W wieku 42 lat Avril poznała i poślubiła niemieckiego artystę Maurice'a Biaisa. Para wkrótce kupiła dom i przeprowadziła się do Jouy-en-Josas, na przedmieściach Paryża. Wkrótce po ślubie Biais zaczął opuszczać dom, co wpłynęło negatywnie na stan psychiczny Avril, która żyła w ciągłym stresie. Wraz ze śmiercią męża, Jane stanęła na progu ubóstwa, żyjąc z niewielkich oszczędności, które jej zostały. 
Jane Avril zmarła w domu starców w 1943 roku w wieku 75 lat, pochowano ją na cmentarzu Père-Lachaise.
Postać Jane Avril została wykorzystana w filmie "Moulin Rouge" z 1952 roku, w rolę Avril wcieliła się wówczas Zsa Zsa Gabor, a także w książce Pera Olova Enquista "Opowieść o Blanche i Marie", która jest także poświęcona m.in. Marii Skłodowskiej-Curie oraz Blanche Wittman.

</doc>
<doc id="1391830" url="https://pl.wikipedia.org/wiki?curid=1391830" title="Giuseppe Sommaruga">
Giuseppe Sommaruga

Giuseppe Sommaruga (ur. 11 lipca 1867 w Mediolanie, zm. 27 marca 1917) – włoski architekt, tworzący w stylu secesji.
Był uczniem Camilla Boita i Luki Beltramiego. Do jego dzieł należą Palazzo Castiglioni w Mediolanie, 1901 – 1903

</doc>
<doc id="1391832" url="https://pl.wikipedia.org/wiki?curid=1391832" title="Amaury Bischoff">
Amaury Bischoff

Amaury Bischoff (ur. 31 marca 1987 w Colmar) – portugalski piłkarz francuskiego pochodzenia występujący na pozycji pomocnika we francuskim klubie SR Colmar.
Dzieciństwo.
Matka Bischoffa pochodziła z Portugalii, natomiast ojciec z Alzacji we Francji. Z początku postanowił reprezentować barwy młodzieżowej reprezentacji Francji, lecz w 2007 zmienił swój wybór i włączono go do kadry młodzieżowej reprezentacji Portugalii.
Kariera klubowa.
Wczesna kariera.
Bischoff rozpoczął swą karierę w SR Colmar. Później trafił do młodzieży RC Strasbourg, z którego przeniósł się do drugiego zespołu Werderu Brema w 2005 roku. Gdy zaczął się dobrze prezentować włączono go do treningów z pierwszym zespołem. W pierwszym składzie zadebiutował w spotkaniu Pucharu UEFA przeciwko Celcie Vigo 14 marca 2007, kiedy zastąpił Brazylijczyka Diego w 74. minucie. Werder wygrał wtedy na własnym stadionie 2–0. Był to jego jedyny występ w pierwszym zespole.
Arsenal.
1 lipca 2008 Bischoff postanowił nie przedłużyć wygasającego kontraktu i poszukać sobie nowego klubu. Później Bischoff złożył oświadczenie, iż jego transfer do Arsenalu jest przesądzony. Potwierdzenie tej informacji nastąpiło 30 lipca, gdy menadżer Arsène Wenger przyznał, że podpisanie umowy z utalentowanym zawodnikiem było zagraniem hazardowym z uwagi na jego liczne kontuzje.
Bischoff zadebiutował w stroju Arsenalu 6 października 2008 w spotkaniu rezerw przeciwko Stoke City, natomiast jego debiut w pierwszym zespole przypadł na wygrane 3–0 spotkanie Pucharu Ligi Angielskiej przeciwko Wigan Athletic 11 listopada. 2 maja 2009, Bischoff zmienił Theo Walcotta w wygranym spotkaniu z Portsmouth i był to jego pierwszy i jedyny występ dla klubu w rozgrywkach Premier League.
Académica.
30 czerwca 2009 został zwolniony z kontraktu, ponieważ nie potrafił przebić się do pierwszej jedenastki. 26 sierpnia 2009 Académica Coimbra ogłosiła podpisanie z Bischoffem dwuletniego kontraktu.
Aves.
Na początku 2010 roku Bischoff został wypożyczony do portugalskiego drugoligowca CD Aves.
Kariera reprezentacyjna.
Bischoff rozpoczął swą reprezentacyjną karierę w reprezentacji Francji do lat 18. Jednakże 14 maja 2007 zmienił swój wybór i przeniósł się do reprezentacji Portugalii do lat 18.
10 lutego 2009, w swoim debiucie w reprezentacji Portugalii U-21, otworzył wynik w wygranym 3–1 towarzyskim spotkaniu z reprezentacji Szwajcarii U-21.

</doc>
<doc id="1391835" url="https://pl.wikipedia.org/wiki?curid=1391835" title="Death by Metal">
Death by Metal

Death by Metal – pierwsze demo zespołu Death wydane w 1984.

</doc>
<doc id="1391836" url="https://pl.wikipedia.org/wiki?curid=1391836" title="Maulaj Hiszam">
Maulaj Hiszam

Maulaj Hiszam (ur. 1964 w Rabacie) - książę marokański z dynastii Alawitów, syn księcia Maulaja Abdullaha, brat stryjeczny obecnego króla Muhammada VI. Jest obecnie trzeci w linii sukcesji do marokańskiego tronu, po synu króla Maulaju Hassanie i bracie króla Maulaju Raszidzie. 
Jego matka Lalla Lamija as-Sulh jest córką pierwszego libańskiego premiera Rijada as-Sulha i siostrą księżnej Mony as-Sulh - byłej małżonki saudyjskiego księcia Talala ibn Abd al-Aziza as-Sauda.
Maulaj Hiszam nazywany jest "Czerwonym Księciem" ze względu na swoje lewicowe poglądy.
W styczniu 2023 r. Hicham Moulay został wydalony z Tunezji, kiedy przyjechał tam na konferencję zorganizowaną przez arabskie wydanie francuskiego miesięcznika "Le Monde Diplomatique"..

</doc>
<doc id="1391838" url="https://pl.wikipedia.org/wiki?curid=1391838" title="Eagle Vision">
Eagle Vision

Eagle Vision – samochód osobowy klasy wyższej produkowany pod amerykańską marką Eagle w latach 1992 – 1997.
Historia i opis modelu.
W 1992 roku Chrysler zaprezentował trójkę dużych, bliźniaczych sedanów, wśród których poza modelami Chrysler Concorde i Dodge Intrepid znalazła się też konstrukcja pod marką Eagle - model Vision. Samochód pozycjonowano jako przystępniejszą cenowo alternatywę dla pozostałych modeli, odróżniając go wizualnie innym wyglądem pasa przedniego, a także tylnego. Charakterystycznym elementem pozostała podwójna atrapa chłodnicy.
Europa.
W 1992 roku podjęto decyzję o sprzedawaniu Eagle Vision także na rynku europejskim jako Chrysler Vision. Poza dostosowaniem oświetlenia na lokalne potrzeby, samochód odróżniał się jedynie innymi emblematami producenta i nieznacznie bogatszym wyposażeniem.

</doc>
<doc id="1391839" url="https://pl.wikipedia.org/wiki?curid=1391839" title="Chrysler Vision">
Chrysler Vision



</doc>
<doc id="1391845" url="https://pl.wikipedia.org/wiki?curid=1391845" title="AS Cannes VB">
AS Cannes VB

AS Cannes Volley-Ball (pełna nazwa: Association Sportive Cannes Volley-Ball) – męski klub siatkarski z Francji. Klub powstał w 1942 roku z siedzibą w mieście Cannes. "ASC" występuje w najwyższej klasie rozgrywek siatkarskich we Francji, lidze Pro A.

</doc>
<doc id="1391846" url="https://pl.wikipedia.org/wiki?curid=1391846" title="Stanislav Sucharda">
Stanislav Sucharda

Stanislav Sucharda (ur. 12 listopada 1866 w Nová Paka, zm. 5 maja 1916 w Pradze) – czeski rzeźbiarz, tworzący w stylu secesji.
Życiorys.
W latach 1886–1892 studiował w Wyższej Szkole Rzemiosła Artystycznego w Pradze pod kierunkiem Josefa Václava Myslbeka. Po ukończeniu studiów został profesorem tej uczelni, początkowo wykładając modelowanie, a od 1899 rzeźbę. W latach 1915–1916 uczył medalierstwa w Akademii Sztuk Pięknych w Pradze.
Był jednym z członków założycieli pisma „Volné směry” (1896) i przez wiele lat przewodniczącym wiodącej czeskiej grupy modernistycznej – Związku Artystów Mánes (Spolek výtvarných umělců Mánes).
Twórczość.
Najbardziej znanym jego dziełem jest znajdujący się w Pradze wielofigurowy pomnik czeskiego historyka Františka Palackiego, otoczony grupami alegorycznymi, symbolizującymi dwie fazy przeszłości narodu (1898–1912). W pomniku tym widać wyraźne wpływy Rodina, którego Sucharda naśladował. Oprócz rzeźb ozdobnych i monumentalnych projektował także mniejsze dzieła, koncentrując się na szczegółowych płaskorzeźbach na tablicach i medalionach.
Opisano go jako impresjonistę z powodu szerokiego użycia światła, ale jego tematy są w dużej mierze symboliczne. Oprócz motywów baśniowych w jego dorobku ok. 60 tablic znajdują się także portrety intymne. W późniejszym okresie życia był także pod wpływem ekspresjonizmu.

</doc>
<doc id="1391851" url="https://pl.wikipedia.org/wiki?curid=1391851" title="Live in L.A. (Death &amp; Raw)">
Live in L.A. (Death &amp; Raw)

Live in L.A. (Death &amp; Raw) – album koncertowy grupy Death. Został nagrany 5 grudnia 1998 w Los Angeles (zgodnie z tytułem albumu) i wydany 16 października 2001 przez Nuclear Blast. Album został pierwotnie wydany w celu zebrania pieniędzy na operację Chucka Schuldinera.

</doc>
<doc id="1391853" url="https://pl.wikipedia.org/wiki?curid=1391853" title="Jean-François Exiga">
Jean-François Exiga

Jean-François Exiga (ur. 9 marca 1982 roku w Ajaccio) – francuski siatkarz; reprezentant Francji, grający na pozycji libero. Obecnie występuje w drużynie GFC Ajaccio VB. Do kadry narodowej po raz pierwszy został powołany w 2005 roku.
Sukcesy klubowe.
Puchar Francji:
Mistrzostwo Francji:
Mistrzostwo Włoch:
Superpuchar Francji:
Sukcesy reprezentacyjne.
Liga Światowa:
Mistrzostwa Europy:

</doc>
<doc id="1391855" url="https://pl.wikipedia.org/wiki?curid=1391855" title="XStream">
XStream

XStream – biblioteka programistyczna dla języka programowania Java służąca do zapisywania obiektów w postaci XML oraz przeprowadzania odwrotnej operacji. XStream wykorzystuje mechanizm refleksji w celu zidentyfikowania pól, które mają być zapisane.
W porównaniu z innymi podejściami do konwersji między obiektami i XML biblioteka XStream jest bardzo prosta - nie wymaga definiowania XML Schema tak jak na przykład XMLBeans czy Java Architecture for XML Binding.
XStream jest biblioteką open source udostępnianą na licencji BSD. Inicjatorem projektu napisania tej biblioteki jest Joe Walnes.
Linki zewnętrzne.
Strona domowa projektu XStream 

</doc>
<doc id="1391857" url="https://pl.wikipedia.org/wiki?curid=1391857" title="Cmentarz Północny w Warszawie">
Cmentarz Północny w Warszawie



</doc>
<doc id="1391861" url="https://pl.wikipedia.org/wiki?curid=1391861" title="Cmentarz Południowy w Warszawie">
Cmentarz Południowy w Warszawie



</doc>
<doc id="1391862" url="https://pl.wikipedia.org/wiki?curid=1391862" title="Zbrodnie nienawiści">
Zbrodnie nienawiści



</doc>
<doc id="1391864" url="https://pl.wikipedia.org/wiki?curid=1391864" title="Wybitność">
Wybitność



</doc>
<doc id="1391865" url="https://pl.wikipedia.org/wiki?curid=1391865" title="Bogusława Olechnowicz">
Bogusława Olechnowicz

Bogusława Olechnowicz-Dzierżak (ur. 22 listopada 1962 w Słupsku) – polska judoczka, uczestniczka Igrzysk Olimpijskich w Seulu i Barcelonie, mistrzyni Polski i Europy w judo.
Życiorys.
W 1979 r. ukończyła Zasadniczą Szkołę Ogrodniczą w Słupsku, zaś w 1985 r. Średnie Studium Społeczno-Prawne. Od 1978 r. judoczka (162 cm, 61 kg) Gryfa Słupsk (trener Wiesław Hałaburda). Była jedną z najlepszych polskich zawodniczek, cechowała ją silna osobowość, mocna psychika i zdecydowane dążenie do celu.
Była siedmiokrotną mistrzynią Polski: 5 razy w kategorii 61 kg (w latach 1985-1988 i 1991) i 2 razy w kategorii open (1985, 1988). Była pierwszą polską zawodniczką, która zdobyła medal w judo na Mistrzostwach Europy. W sumie trzykrotnie wywalczyła złoty medal na Mistrzostwach Europy (1985, 1987, 1992), zdobyła też brązowy medal Mistrzostw Świata w 1987 r. W 1988 r. uczestniczyła w Akademickich Mistrzostwach Świata w Tbilisi, z których przywiozła dwa brązowe medale (w swojej kategorii wagowej oraz drużynowo). Dwukrotnie brała udział w Igrzyskach Olimpijskich: w 1988 r. w Seulu jako przedstawicielka dyscypliny pokazowej zdobyła brązowy medal, natomiast cztery lata później w Barcelonie odpadła już w pierwszej rundzie po porażce z Brytyjką D. Bell. Karierę zawodniczą zakończyła w 1992 r.
Po zakończeniu kariery sportowej pracowała w Straży Miejskiej jako strażnik, obecnie zatrudniona jest w Szkole Policji w Słupsku jako wykładowca taktyki i techniki interwencji. W międzyczasie skończyła studia licencjackie, magisterskie i podyplomowe (jest magistrem administracji, oficerem i pedagogiem). Ma męża i dwójkę dzieci (synów).

</doc>
<doc id="1391868" url="https://pl.wikipedia.org/wiki?curid=1391868" title="Parafia Ewangelicko-Augsburska Świętej Trójcy w Lublinie">
Parafia Ewangelicko-Augsburska Świętej Trójcy w Lublinie

Parafia Ewangelicko-Augsburska św. Trójcy w Lublinie – czwarta co do wielkości parafia luterańska w diecezji warszawskiej Kościoła Ewangelicko-Augsburskiego w RP. W 2021 liczyła 230 wiernych.
Proboszczem zboru jest ks. Grzegorz Brudny.
Historia.
W 1650 lubelscy luteranie byli zmuszeni do przeniesienia zboru do Piask Wielkich (zwanych Luterskimi). Oficjalnie parafia lubelska św. Trójcy została założona w 1784 dzięki zgodzie króla Stanisława Augusta Poniatowskiego. W latach 1888-1939 jej proboszczem był ks. dr Aleksander Schoeneich. Od 1937 należała do diecezji lubelskiej, na której czele stanął dr Schoeneich.
Działalność.
Nabożeństwa zboru odbywają się w zabytkowym, luterańskim kościele Św. Trójcy każdej niedzieli o godz. 10.00. W pierwszą niedzielę miesiąca nabożeństwo połączone jest ze spowiedzią powszechną oraz Sakramentem Ołtarza. Przed nabożeństwem, oraz po jego zakończeniu, można zakupić Pismo Święte, literaturę religijną oraz prasę ewangelicką. Po nabożeństwie istnieje możliwość kontynuowania społeczności
Oprócz nabożeństw niedzielnych, zbór organizuje także spotkania biblijne, podczas których czytana i analizowana jest Biblia. Odbywają się one w każdy czwartek roku szkolnego o godz. 17.00 w sali parafialnej. Spotkania prowadzi pastor.
Przy parafii działa lubelski oddział Polskiego Towarzystwa Ewangelickiego. Zbór zaangażowany jest także w lokalną działalność międzywyznaniową. Ekumeniczne nabożeństwa odprawiane są m.in. z okazji Tygodnia Modlitwy o Jedność Chrześcijan (styczeń) oraz Światowego Dnia Modlitwy (marzec). Podczas majowego długiego weekendu (1–3 maja), Kościół luterański jest jednym z miejsc obchodów festynu staropolskiego "Convivium Lublinensis". Podczas festynu odbywają się m.in. nabożeństwa ekumeniczne oraz koncerty muzyki poważnej.
Miejscowy zbór zaangażowany jest także w życie muzyczne. W lubelskim Kościele luterańskim systematycznie odbywają się koncerty i występy chórów, zespołów i solistów z różnych krajów i gatunków muzycznych (m.in. muzyka poważna, negro spirituals, współczesna muzyka chrześcijańska itp.). Wstęp na wszystkie tego typu imprezy jest wolny.
Przy lubelskiej parafii luterańskiej działa oddział Diakonii Kościoła Ewangelicko-Augsburskiego w RP. Prowadzi on Diakonijną Wypożyczalnię Sprzętu Pielęgnacyjno-Rehabilitacyjnego. Siedziba diakonii znajduje się przy plebanii zborowej.
Kościół Św. Trójcy.
Kościół ewangelicki w Lublinie wzniesiono w latach 1785–1788 według projektu Augusta Zyhlerta. Jest to skromna, jednonawowa budowla w stylu klasycystycznym z niewielką wieżą. Barokowe elementy wyposażenia: ołtarz i ambonę przeniesiono z Piask.
Cmentarze.
Do parafii przynależą dwa cmentarze: mały (przykościelny) oraz większy (część zespołu cmentarzy przy ul. Lipowej).
Filiał w Kuzawce nad Bugiem.
Parafia św. Trójcy w Lublinie posiada filiał w Kuzawce. Nabożeństwa odbywają się tam raz w miesiącu w prywatnym budynku „Zelentówka”, na skutek zniszczenia miejscowego kościoła ewangelickiego w pożarze podczas II wojny światowej. W nabożeństwach w Kuzawce w 2021 brało udział każdorazowo około 20 osób.

</doc>
<doc id="1391869" url="https://pl.wikipedia.org/wiki?curid=1391869" title="Fur TV">
Fur TV

Fur TV – serial komediowy emitowany przez MTV ONE w Wielkiej Brytanii. Głównymi bohaterami są 3 muppety. Ze względu na język oraz fabułę, serial jest tylko dla dorosłych. Futrzaki przedstawiają życie dorosłych jako ciągłe picie alkoholu lub uprawianie seksu.
Postacie drugoplanowe.
W większości odcinków występują także ludzie grający między innymi dziewczyny Lapeño, członków zespołu Stinkhole, oraz fanów.

</doc>
<doc id="1391878" url="https://pl.wikipedia.org/wiki?curid=1391878" title="Cmentarz żydowski w Miasteczku Śląskim">
Cmentarz żydowski w Miasteczku Śląskim

Cmentarz żydowski w Miasteczku Śląskim – kirkut z 1879 lub 1880 roku, znajdujący się na małym wzniesieniu w pobliżu ul. Niepodległości. Do czasów współczesnych zachowały się fragmenty ogrodzenia i nieliczne nagrobki.
Nekropolia od 2013 roku figuruje w Gminnej Ewidencji Zabytków miasta Miasteczko Śląskie.

</doc>
<doc id="1391879" url="https://pl.wikipedia.org/wiki?curid=1391879" title="Buried Silence">
Buried Silence

Buried Silence – trzeci album projektu Ice Ages, wydany w 2008 roku przez wytwórnię Napalm Records.
Autorem większości tekstów jest Grigorii Petrenko (Grom), natomiast tekst utworu "Essential Loss" napisał Lorenz Graf. 

</doc>
<doc id="1391882" url="https://pl.wikipedia.org/wiki?curid=1391882" title="Antanas Gravrogkas">
Antanas Gravrogkas

Antanas Julijonas Gravrogkas, właśc. "Antoni Julijan Gravrogc" (ur. 18 maja 1880 w Szadowie, zm. 1 kwietnia 1958 w Kownie) - litewski inżynier-mechanik, działacz społeczny i polityczny, burmistrz Kowna (1932-33). 
Pochodził z rodziny szlacheckiej. Początkową naukę pobierał w Telszach, później uczęszczał do gimnazjum w Mitawie (1892-93) i Szawlach, które ukończył w 1899 roku. Od 1900 roku studiował w Petersburgu matematykę, później kształcił się w Petersburskim Instytucie Technologicznym (1903-10), gdzie zaangażował się w działalność litewskiej socjaldemokracji. 
Po ukończeniu studiów pracował w fabryce w Jekaterynosławiu, a później (1916-19) w Smoleńsku. W 1920 roku wrócił na Litwę, podejmując pracę na kolei. Od 1922 roku pracował jako wykładowca na Uniwersytecie Litewskim, po jego rozwiązaniu w 1950 roku nauczał w Kowieńskim Instytucie Politechnicznym. 
Udzielał się społecznie i politycznie: przez długi czas był wiceprzewodniczącym "Šaulių sąjunga", od 1932 do 1933 roku sprawował urząd burmistrza Kowna. 
Pisywał do gazet litewskich, m.in. "Varpas", "Skardas", "Naujoji Gadynė", "Viltis", "Lietuvos Aidas". 

</doc>
<doc id="1391885" url="https://pl.wikipedia.org/wiki?curid=1391885" title="Cmentarz żydowski w Toszku">
Cmentarz żydowski w Toszku

Cmentarz żydowski w Toszku – został założony w I połowie XIX wieku i znajduje się przy ulicy Wielowiejskiej. Ma powierzchnię 0,2 ha. Został zniszczony podczas II wojny światowej. Do naszych czasów zachowało się osiem stojących macew.

</doc>
<doc id="1391886" url="https://pl.wikipedia.org/wiki?curid=1391886" title="This Killing Emptiness">
This Killing Emptiness

This Killing Emptiness – drugi album projektu Ice Ages, wydany w 2000 roku przez wytwórnię Napalm Records. 
Teksty utworów: "Far Gone Light", "I Come for You", tytułowego "This Killing Emptiness" oraz "The Denial" napisał Grigorii Petrenko (Grom). Autorem pozostałych jest Richard Lederer.
Jako okładka albumu został wykorzystany obraz Zdzisława Beksińskiego.

</doc>
<doc id="1391887" url="https://pl.wikipedia.org/wiki?curid=1391887" title="Jason Rullo">
Jason Rullo

Jason Rullo (ur. 17 lipca 1972 w Hackensack w stanie New Jersey) – amerykański perkusista. Jest on członkiem progresywnometalowego zespołu Symphony X z którym nagrał wszystkie płyty. W 2003 roku nagrał z amerykańską supergrupą Redemption składającą się z członków Prymary i Fates Warning płytę Redemption. Udziela lekcji gry na perkusji w Big Beat Studios w New Jersey.

</doc>
<doc id="1391888" url="https://pl.wikipedia.org/wiki?curid=1391888" title="Franz Schlegelberger">
Franz Schlegelberger

Louis Rudolph Franz Schlegelberger (ur. 23 października 1876, zm. 14 grudnia 1970) – sekretarz stanu w Ministerstwie Sprawiedliwości Rzeszy; minister sprawiedliwości w okresie III Rzeszy. Był głównym oskarżonym podczas procesu prawników, toczącego się przed amerykańskimi trybunałami wojskowymi w Norymberdze.
Młodość i początki kariery.
Schlegelberger urodził się w protestanckiej rodzinie kupieckiej w Królewcu. Jego ojciec trudnił się handlem zbożem. Jego przodkowie (a wśród nich Balthasar Schlögelberger) przeprowadzili się w latach 1731–1732 z Salzburga do Prus Wschodnich.
Schlegelberger uczęszczał do gimnazjum na starym mieście w Królewcu. Egzamin kończący szkołę zdał w roku 1894.
W roku 1894 rozpoczął studia prawnicze w Królewcu, a w latach 1895–1896 kontynuował je w Berlinie. W roku 1897 Schlegelberger zdał państwowy egzamin prawniczy z bardzo dobrym wynikiem.
1 grudnia 1899 roku na Uniwersytecie w Królewcu – lub jak wynika z akt zgromadzonych podczas procesu – na Uniwersytecie w Lipsku – uzyskał tytuł doktora prawa.
9 grudnia 1901 Schlegelberger zdał państwowy egzamin prawniczy z oceną dobrą. 21 grudnia 1901 został asesorem w sądzie rejonowym w Królewcu, a 17 marca 1902 – sędzią pomocniczym w sądzie okręgowym w Królewcu. 16 września 1904 roku uzyskał posadę sędziego w Sądzie Okręgowym w Lyck (obecnie Ełk). Na początku maja 1908 roku przeniósł się do Sądu Okręgowego w Berlinie i jeszcze w tym samym roku uzyskał nominację na sędziego pomocniczego w berlińskim sądzie apelacyjnym ("Kammergericht"). W roku 1914 wstąpił do Rady Sądu Apelacyjnego w Berlinie ("Kammergerichtsrat"), w której uczestniczył do roku 1918.
1 kwietnia 1918 roku Schlegelberger rozpoczął współpracę z Ministerstwem Sprawiedliwości Rzeszy. 1 października tego samego roku przyjęto go do Tajnego Sądu Rządowego i Rady Wykonawczej. W roku 1927 został dyrektorem ministerialnym w Ministerstwie Sprawiedliwości
Rzeszy.
Od roku 1922 Schlegelberger wykładał prawo na Uniwersytecie w Berlinie i był profesorem honorowym tej uczelni.
10 października 1931 roku Schlegelberger uzyskał stanowisko sekretarza stanu w Ministerstwie Sprawiedliwości Rzeszy, podległym Franzowi Gürtnerowi i utrzymał tę posadę aż do śmierci Gürtnera w roku 1941. Na polecenie Hitlera, 30 stycznia 1938 roku Schlegelberger wstąpił do partii NSDAP.
W partii nazistowskiej.
W swoich licznych pracach Schlegelberger pisał o konieczności wprowadzenia nowej waluty narodowej w Niemczech, by zatrzymać hiperinflację.
Po śmierci Franza Gürtnera w roku 1941, Schlegelberger został tymczasowym Ministrem Sprawiedliwości Rzeszy na lata 1941 i 1942. Później zastąpił go Otto Georg Thierack. W czasie jego urzędowania liczba wyroków śmierci wzrosła gwałtownie. Wydał między innymi akt pozwalający na wykonywanie egzekucji na Polakach, którzy dopuściliby się zrywania niemieckich plakatów ("Polenstrafrechtsverordnung").
Stosunek Schlegelberga do pełnionej funkcji oddaje jego list do Ministra Rzeszy i Szefa Kancelarii Rzeszy Hansa Heinricha Lammersa:
Jednak, żeby oszczędzić część osób będących w połowie pochodzenia żydowskiego, w liście z 5 kwietnia 1942 zasugerował Hansowi Lammersowi, by dano im wybór pomiędzy „ewakuacją” i sterylizacją:
Odchodząc ze stanowiska Ministra Sprawiedliwości Rzeszy 24 sierpnia 1942, Schlegelberger otrzymał od Hitlera świadczenie wysokości 100 000 marek. W roku 1944 Hitler zezwolił mu na nabycie dworku, co świadczyło o przychylności, z jaką Führer odnosił się do byłego ministra (w owym czasie tylko eksperci w dziedzinie rolnictwa byli uprawnieni do zakupu takich majątków). Fakt ten wykorzystano w procesie norymberskim przeciwko Schlegenbergowi, wskazywał on bowiem na dobre stosunki między nim a Hitlerem.
Po wojnie.
Podczas procesu prawników w Norymberdze Schlegelberger zaliczał się do grona głównych oskarżonych. Został skazany na dożywocie za współudział w przygotowaniu zbrodni wojennych i zbrodni przeciwko ludzkości.
W roku 1950 74-letni Schlegelberger został zwolniony z więzienia z powodów zdrowotnych. Przez kolejne lata pobierał emeryturę w wysokości 2894 marek (dla porównania: średnia miesięczna płaca w Niemczech wynosiła w tym czasie 535 marek). Schlegelberger aż do swojej śmierci zamieszkiwał we Flensburgu.

</doc>
<doc id="1391890" url="https://pl.wikipedia.org/wiki?curid=1391890" title="Hradčany">
Hradčany



</doc>
<doc id="1391892" url="https://pl.wikipedia.org/wiki?curid=1391892" title="Kowieńska Szkoła Wojskowa">
Kowieńska Szkoła Wojskowa

Kowieńska Szkoła Wojskowa, lit. "Kauno karo mokykla", od 1929 roku "Pirmojo Lietuvos Prezidento karo mokykla" – państwowa szkoła wojskowa kształcąca kadry dla litewskiego wojska narodowego w latach 1919-1940. 

</doc>
<doc id="1391893" url="https://pl.wikipedia.org/wiki?curid=1391893" title="Hradcany">
Hradcany



</doc>
<doc id="1391894" url="https://pl.wikipedia.org/wiki?curid=1391894" title="Strike the Ground">
Strike the Ground

Strike the Ground – pierwszy album projektu Ice Ages, wydany w 1997 roku przez wytwórnię M.O.S. Records.
Autorem tekstów jest Raymond Wells z Pazuzu.

</doc>
<doc id="1391895" url="https://pl.wikipedia.org/wiki?curid=1391895" title="Noppawan Lertcheewakarn">
Noppawan Lertcheewakarn

Noppawan Lertcheewakarn (ur. 18 listopada 1991 w Chiang Mai) – tajska tenisistka, medalistka Letniej Uniwersjady 2013.
Kariera tenisowa.
Oprócz gry w turniejach juniorskich, Lertcheewakarn ma także na koncie występy w imprezach cyklu ITF. Jej dotychczasowymi triumfami są wygrane w pięciu turniejach cyklu ITF w grze pojedynczej i ośmiu w grze podwójnej. W turniejach w Bangkoku i Dżakarcie przegrywała w finałach. Turnieje gry podwójnej natomiast wygrywała w Dżakarcie i Manili, w obu przypadkach w parze z Varatchayą Wongteanchai.
W 2011 roku osiągnęła finał zawodów deblowych kategorii WTA International Series w Kuala Lumpur. Razem z Jessicą Moore uległy parze Dinara Safina–Galina Woskobojewa wynikiem 5:7, 6:2, 5–10. W następnym sezonie wspólnie z Julją Gluszko awansowały do finału turnieju WTA Challenger Tour w Pune, lecz w meczu mistrzowskim przegrały 0:6, 6:4, 8–10 z Niną Bratczikową i Oksaną Kalasznikową.

</doc>
<doc id="1391898" url="https://pl.wikipedia.org/wiki?curid=1391898" title="Cmentarz żydowski w Białej">
Cmentarz żydowski w Białej

Cmentarz żydowski w Białej – kirkut w Białej, znajdujący się na zachodnim stoku wzgórza zwanego Kopcem (), przy ulicy Parkowej. Zajmuje powierzchnię 0,546 ha, na której dokonano około 3 tysiące pochówków.
Historia.
Cmentarz powstał ok. 1621–1622.
Do 1914 roku należał do gminy w Białej, w latach 1914–1943 zajmował się nim kahał w Prudniku, a od 23 lutego 1943 – Zrzeszenie Żydów w Niemczech.
Cmentarz zajmuje powierzchnię 0,546 ha i posiada nieregularny układ nagrobków. Ostatni pogrzeb odbył się w 1938. Przetrwało ok. 921 stel nagrobnych (w całości i w kawałkach), słupy stanowiące fragment ogrodzenia, fundamenty domu przedpogrzebowego, fundamenty domu grabarza (powstałego w 1826 r.) oraz brama cmentarna z XVII–XVIII wieku.
W 2002 w ramach programu „Antyschematy”, młodzież polska, ukraińska i niemiecka uporządkowała obszar nekropolii.

</doc>
<doc id="1391902" url="https://pl.wikipedia.org/wiki?curid=1391902" title="Cmentarz żydowski w Niezdrowicach">
Cmentarz żydowski w Niezdrowicach

Cmentarz żydowski nieopodal Niezdrowic – kirkut założony w 1822, znajduje się nieopodal wsi Niezdrowice. Jest położony w lesie, położonym przy drodze prowadzącej do Kędzierzyna-Koźla (ok. 750 metrów od drogi). 
Był miejscem pochówku Żydów zamieszkałych m.in. w Ujeździe. Zniszczony podczas II wojny światowej (na 0,5 ha przetrwały ok. 32 macewy, z których część jest przewrócona). W 2011 r. na kirkucie znajdowało się 57 macew, zdecydowana większość wykonana z piaskowca. Na macewach znajdują się inskrypcje w jęz. niemieckim i hebrajskim. Najstarszy zachowany nagrobek pochodzi z 1822 r. i kryje szczątki Havy B. Mose.
Cmentarz wpisany jest do rejestru zabytków województwa opolskiego (decyzja nr 240/90 z 2.1990).

</doc>
<doc id="1391905" url="https://pl.wikipedia.org/wiki?curid=1391905" title="TestNG">
TestNG

TestNG jest biblioteką programistyczną służącą do pisania testów dla języka programowania Java. Jej autorem jest Cédric Beust. TestNG został napisany, aby stworzyć alternatywę dla narzędzia JUnit 3.x. 
Biblioteka obsługuje różne rodzaje testów m.in. testy jednostkowe, testy integracyjne, testy funkcjonalne.
Twórcy TestNG jako główne cechy charakterystyczne swojej biblioteki podają:
TestNG jest oprogramowaniem open-source udostępnianym na licencji Apache.

</doc>
<doc id="1391907" url="https://pl.wikipedia.org/wiki?curid=1391907" title="Proteinoza pęcherzyków płucnych">
Proteinoza pęcherzyków płucnych

Proteinoza pęcherzyków płucnych (łac. "proteinosis alveolorum", ang. pulmonary alveolar proteinosis, PAP) – bardzo rzadka choroba o nieznanej etiologii, polegająca na upośledzeniu wymiany gazów w płucach wywołanej gromadzeniem się w pęcherzykach płucnych substancji podobnej do surfaktantu.
Prawdopodobnie w mechanizmie patogenetycznym choroby biorą udział uszkodzone makrofagi, co powoduje zaburzenie usuwania surfaktantu z pęcherzyków płucnych. Poza postacią pierwotną opisywano wrodzone przypadki choroby, a także postać wtórną w przebiegu nowotworów układu krwiotwórczego i chłonnego oraz zakażeń "Nocardia", "Histoplasma", cytomegalowirusem.
Badania dodatkowe.
W badaniach laboratoryjnych stwierdza się podwyższoną aktywność LDH w surowicy krwi. W surowicy można także wykazać obecność przeciwciał przeciw GM-CSF. W badaniu RTG i HRCT płuc stwierdza się tzw. "obraz mlecznej szyby", ponadto w tym drugim badaniu widoczny jest tzw. "obraz kamienia brukowego". Popłuczyny oskrzelowo-płucne mają wygląd mleczny. W badaniu cytologicznym popłuczyn stwierdza się dużą ilość białka, tłuszczów oraz wypełnione nimi makrofagi.
Leczenie i rokowanie.
Podstawowym elementem leczenia jest wypłukiwanie z płuc zalegającego w nich materiału za pomocą płynu wlewanego przez specjalną rurkę. Prowadzone są też badania nad wykorzystaniem w terapii GM-CSF. Nieleczona choroba prowadzi do niewydolności oddechowej. Leczenie poprawia rokowanie.

</doc>
<doc id="1391913" url="https://pl.wikipedia.org/wiki?curid=1391913" title="Petras Jurgaitis">
Petras Jurgaitis

Petras Jurgaitis (ur. 14 lutego 1894 w Stipinai koło Joniszek, zm. 19 marca 1959 w Cleveland) – litewski wojskowy, działacz polityczny i samorządowiec, burmistrz Birżów na Żmudzi.
W 1915 roku ukończył moskiewską szkołę wojskową ("„proporszczyków”"), po czym brał udział w I wojnie światowej. W 1919 roku powrócił na Litwę, gdzie początkowo dowodził batalionem, a później pułkiem – walczył z radzieckimi i polskimi wojskami okupującymi kraj, dostał się do niewoli polskiej, jednak udało mu się uciec.
W 1922 roku ukończył wyższe kursy wojskowe, później kształcił się w Kowieńskiej Szkole Wojskowej, na czele której stanął w latach 1928-30. W latach trzydziestych władze państwowe skierowały go na tor samorządowy: od 1936 do 1940 roku pełnił urząd burmistrza Birżów. Po aneksji Litwy przez ZSRR w został zesłany na Syberię.
Po II wojnie światowej przebywał początkowo w Niemczech, później przeprowadził się do USA, gdzie zmarł.

</doc>
<doc id="1391916" url="https://pl.wikipedia.org/wiki?curid=1391916" title="Cmentarz żydowski w Miejscu">
Cmentarz żydowski w Miejscu

Cmentarz żydowski w Miejscu – został założony w 1787. Ma powierzchnię 0,07 ha. Doznał zniszczeń w trakcie działań wojennych w 1945 roku oraz w okresie PRL. Do naszych czasów zachowało się kilkadziesiąt nagrobków.
Cmentarz wpisany jest do rejestru zabytków województwa opolskiego (decyzja nr 239/90 z 5.02.1990).

</doc>
<doc id="1391920" url="https://pl.wikipedia.org/wiki?curid=1391920" title="Przełęcz Świętego Gotarda">
Przełęcz Świętego Gotarda

Przełęcz Świętego Gotarda (wł. "Passo del San Gottardo", niem. "Sankt Gotthardpass", fr. "Col du Saint-Gothard") – jedna z najbardziej znanych przełęczy alpejskich. Położona w południowo-wschodniej Szwajcarii, w Alpach Lepontyjskich, łączy doliny rzek Ticino i Reuss. Jest jedną z najniżej położonych przełęczy w Alpach, znajduje się na wysokości 2108 metrów n.p.m., dzięki czemu da się ją pokonać o każdej porze roku.
Historia.
Podejście północne.
Pozycję jednego z głównych szlaków komunikacyjnych przez Alpy uzyskała stosunkowo niedawno. Rzymianie nie korzystali z tej przełęczy z powodu niekorzystnego ukształtowania terenu od strony rzeki Reuss. Około pięciu kilometrów na północ od miasteczka Andermatt natura wyrzeźbiła stromy skalisty wąwóz zwany Schollenen. Zaczyna się on urwiskami z litej skały. Przełęcz zaczęto wykorzystywać dopiero po wybudowaniu „Diabelskiego Mostu” (Teufelsbrücke) nad bramą wąwozu po 1200 roku n.e. W tamtych czasach był to wyczyn porównywalny z budową katedr gotyckich. Na najbardziej stromym odcinku przełęczy wykuto skalne stopnie zwane "scaliones" lub "Schollen" oraz zamontowano drewniane platformy w miejscach przewieszek. Bez wątpienia, w czasie kiedy schronisko na szczycie przełęczy otrzymało imię św. Gotarda (biskupa Hildesheim) w roku 1300, był to już regularny szlak komunikacyjny.
Podejście południowe.
Na całej 90-kilometrowej trasie z Altdorf nad Jeziorem Czterech Kantonów do Biasca u wejścia do doliny Valle Leventina. Równie trudne było podejście południowe, wiodło ono wąską, krętą ścieżką przez dolinę Valle Tremola. Przed przekształceniem jej w drogę w 1830 roku mogli się tamtędy poruszać tylko piesi, juczne muły i lektyki. Trasę tę powozem udało się pokonać tylko angielskiemu kolekcjonerowi minerałów Charlesowi Greville'owi w 1775 roku, gdy opłacił przewodników, by przenieśli mu powóz na ramionach.
Zastosowanie militarne.
Po otwarciu przełęczy nabrała ona strategicznego znaczenia. Umożliwiała bowiem szybkie przemieszczenie wojsk z Niemiec do Lombardii i z powrotem, co zostało wykorzystane podczas kilku wojen. Najsłynniejszy był przemarsz wojska rosyjskiego w 1799 roku pod dowództwem generała Suworowa w czasie kampanii włoskiej.
Kolej.
Kolejnym wielkim przełomem w istnieniu przełęczy była budowa linii kolejowej. Było to wydarzenie równie doniosłe co budowa mostu Teufelsbrücke. Otwarto ją w 1882 roku. Na tę trasę składa się 80 tuneli na odcinku zwanym "Pfaffensprung" (wjazd i wyjazd tych spiralnych tuneli jest na różnych wysokościach) oraz jednego 15-kilometrowego głównego pod wierzchołkiem góry. Projektantem tego (na ówczesne czasy) cudu techniki był Louis Favre, który nie doczekał się końca budowy, umierając na atak serca w jednym z tuneli w 1879 roku.
1 czerwca 2016 został oddany do użytku tunel Gotthard-Basistunnel w Alpach Szwajcarskich o długości 57 km, który jest najdłuższym wybudowanym tunelem na świecie.
Samochody.
16,5 kilometra – taką długość ma samochodowy tunel. Wyjazd północny jest w Göschenen (kanton Uri) 1080 metrów n.p.m., a południowy w Airolo (kanton Ticino) 1146 metrów n.p.m. Budowę rozpoczęto 5 maja 1970 roku, a zakończono 5 września 1980 roku. Tunel jest otwarty cały rok i skraca przeprawę przez Alpy do kilkunastu minut.

</doc>
<doc id="1391923" url="https://pl.wikipedia.org/wiki?curid=1391923" title="System zarządzania dokumentami">
System zarządzania dokumentami

System zarządzania dokumentami (ang. "Document Management System" lub "Electronic Document Management" (EDM)) – narzędzie informatyczne pozwalające na przetwarzanie wszelkich form dokumentów powstających w organizacjach. Przetwarzanie dotyczy zarówno dokumentów wewnętrznych dotyczących współpracy różnych obszarów funkcjonalnych organizacji, jak również dokumentów napływających z otoczenia (np. zamówienia od klientów, faktury, listy i inne). W zakresie zarządzania wiedzą techniki te w szczególny sposób wspomagają obszar gromadzenia i organizowania zasobów wiedzy.
Na szczególną uwagę w zakresie zarządzania dokumentami zasługuje wzrost popularności narzędzi OCR ("Optical Character Recognition") przetwarzających dokumenty z formy papierowej (graficznej) w formę tekstową, dającą się w prosty sposób indeksować i zapisywać we wszelkiego rodzaju komputerowych bazach danych.
Funkcje informatycznych systemów zarządzania dokumentami.
Każdy dokument posiada metrykę określającą informacje ogólne dokumentu. Dane znajdujące się w metryce mogą być definiowane przez użytkownika systemu.
Niektóre systemy zarządzania są zintegrowane z systemami workflow, gdzie każda z osób pracuje nad dokumentem na swoim poziomie kompetencji, a następnie przekazuje go kolejnym pracownikom.

</doc>
<doc id="1391924" url="https://pl.wikipedia.org/wiki?curid=1391924" title="Zarządzanie dokumentami">
Zarządzanie dokumentami



</doc>
<doc id="1391925" url="https://pl.wikipedia.org/wiki?curid=1391925" title="Rozliczenia międzyokresowe">
Rozliczenia międzyokresowe

Rozliczenia międzyokresowe – termin w rachunkowości określający koszty związane z zawarciem udokumentowanej transakcji w jednym okresie a dotyczące innego okresu lub wielu okresów.
Rozliczenia międzyokresowe kosztów.
Rozliczenia międzyokresowe kosztów dzieli się na:
Przykład rozliczeń międzyokresowych kosztów.
Przedsiębiorstwo wykupuje prenumeratę czasopisma fachowego na okres od listopada jednego roku do października następnego roku. Faktura w wysokości 1200 zł otrzymana jest w momencie podpisania umowy prenumeraty. Faktura księgowana jest na rozliczenia międzyokresowe czynne i w każdym kolejnym miesiącu 1/12 otrzymanej faktury księgowana jest w koszty okresu.
Rozliczenia międzyokresowe przychodów.
Zgodnie z Ustawą o rachunkowości, rozliczenia międzyokresowe przychodów dokonywane są z zachowaniem zasady ostrożności, obejmują w szczególności:

</doc>
<doc id="1391927" url="https://pl.wikipedia.org/wiki?curid=1391927" title="Rybożer białosterny">
Rybożer białosterny

Rybożer białosterny ("Icthyophaga ichthyaetus") – gatunek dużego ptaka z rodziny jastrzębiowatych (Accipitridae). Zamieszkuje Azję Południową i Południowo-Wschodnią. Bliski zagrożenia wyginięciem.
Systematyka.
Niektórzy autorzy umieszczają ten gatunek w rodzaju "Haliaeetus". Nie wyróżnia się podgatunków. Niekiedy wydzielano populację ze Sri Lanki do podgatunku "plumbeiceps", jednak nie jest on obecnie akceptowany.
Morfologia.
Rybożer białosterny mierzy od 70 do 75 cm. Dorosłe osobniki mają ciemnobrązowe upierzenie skrzydeł, karku oraz większej części brzucha. Jedynie głowa jest szara, a dolna część brzucha biała. Brak jest wyraźnego dymorfizmu płciowego, ale młode osobniki mają nieco jaśniejsze upierzenie wokół głowy.
Zasięg występowania.
Rybożer białosterny występuje od Indii, Sri Lanki i Nepalu przez Indochiny i Półwysep Malajski po Wielkie Wyspy Sundajskie (na wschodzie po Celebes) oraz północne i wschodnie Filipiny. Nie migruje, jedynie osobniki młodociane opuszczają swe rodzinne tereny i rozpraszają się.
Ekologia i zachowanie.
Jest ptakiem leśnym. Występuje w pobliżu wolno płynących rzek i strumieni, jezior, zbiorników wodnych, bagien, estuariów i lagun pływowych, zwykle na nizinach, ale lokalnie do 1525 m n.p.m.
Buduje gniazdo na drzewach w pobliżu wody. Składa od dwóch do czterech jaj (zwykle dwa).
Żywi się rybami, które chwyta spod powierzchni wody, skacząc z gałęzi lub pikując z powietrza. Populacja znad jeziora Tonle Sap w Kambodży oprócz ryb żywi się też wężami wodnymi.
Status.
Międzynarodowa Unia Ochrony Przyrody (IUCN) uznaje rybożera białosternego za gatunek bliski zagrożenia (NT – "near threatened") nieprzerwanie od 1994 roku. Ocenia się, że liczebność światowej populacji mieści się w przedziale 10–100 tysięcy dorosłych osobników. Trend liczebności populacji uznaje się za spadkowy. Najpoważniejszymi zagrożeniami dla tego gatunku są: utrata dziewiczych terenów podmokłych, przełowienie, zamulenie i zanieczyszczenie wód oraz prześladowania ze strony ludzi.

</doc>
<doc id="1391928" url="https://pl.wikipedia.org/wiki?curid=1391928" title="Juozas Vokietaitis">
Juozas Vokietaitis

Juozas Vokietaitis (ur. 30 września 1872 koło Mariampola, zm. 15 grudnia 1931 w Kownie) - litewski chórzysta i organista, pedagog i działacz samorządowy.
Życiorys.
W 1890 roku ukończył seminarium nauczycielskie w Wejwerach, po czym nauczał w szkołach języka litewskiego. W latach 1907–1914 prowadził w Kownie kursy muzyczne. Po wybuchu I wojny światowej przeprowadził się do Woroneża, gdzie nauczał w lokalnym gimnazjum litewskim oraz prowadził chór. 
Po powrocie na Litwę prowadził kowieńskie towarzystwo „Saulės”, od 1919 do 1931 roku pełnił urząd dyrektora departamentu w ministerstwie oświaty. 
Na krótko przed swoją śmiercią objął funkcję burmistrza Kowna. 

</doc>
<doc id="1391929" url="https://pl.wikipedia.org/wiki?curid=1391929" title="Ichthyophaga ichthyaetus">
Ichthyophaga ichthyaetus



</doc>
<doc id="1391930" url="https://pl.wikipedia.org/wiki?curid=1391930" title="Messalianie">
Messalianie

Messalianie, inaczej "euchici", obydwa słowa (pierwsze syryjskie, drugie greckie) mają to samo znaczenie: „ludzie modlitwy”. Wyznawcy radykalnego mistycyzmu, wyrażający protest przeciw istniejącemu porządkowi społecznemu i hierarchicznemu Kościołowi. Na ich potrzeby została stworzona doktryna chrześcijańska zwana messalianizmem. Według niej „chrześcijanie powinni gardzić pracą i sakramentami, ponieważ są to środki nieskuteczne dla osiągnięcia doświadczenia łaski, a widzenie Boga można osiągnąć tylko przez ascezę”. Doktryna ta powstała w IV wieku na terenie Palestyny i Syrii. Kościół katolicki miał negatywny stosunek do messalian. Potępiał ich na synodach i przez sobór w Efezie (431 r.), a w konsekwencji doprowadził do ich wytępienia. Choć jeszcze w VI wieku spotykano messalian na terenach objętych działaniem kościoła nestoriańskiego.

</doc>
<doc id="1391931" url="https://pl.wikipedia.org/wiki?curid=1391931" title="Linia kolejowa Moskwa – Petersburg">
Linia kolejowa Moskwa – Petersburg

Linia kolejowa Moskwa – Sankt Petersburg (ros. Октябрьская железная дорога, początkowo Николаевская железная дорога od imienia cara Mikołaja I) – linia kolejowa o łącznej długości 649,7 km łączy dwa największe miasta Rosji. 
Linia jest najważniejszą arterią komunikacyjną w północno-zachodniej Rosji, obsługiwana przez Koleje Rosyjskie.
Od 1995 roku prędkość na linii wyniosła 200 kilometrów na godzinę dla regularnych połączeń pasażerskich; podróż z Moskwy do Petersburga trwała około 4h 30 min.
Po modernizacji z lat 2004-2009 prędkość regularnych połączeń została podniesiona. Od grudnia 2009 roku zmodernizowaną linią zaczął kursować pociąg Siemens Velaro z prędkością 250 km/h. W 2019 roku, linia pozwalała na rozwinięcie 250 km/h na długości 9 km torów; 220 km/h na długości 110 km; prędkość maksymalna na reszcie trasy wynosi przeważnie 200 km/h.
27 listopada 2009 miała miejsce katastrofa kolejowa Newskiego Ekspresu.

</doc>
<doc id="1391933" url="https://pl.wikipedia.org/wiki?curid=1391933" title="Johanna Konta">
Johanna Konta

Johanna Konta (ur. 17 maja 1991 w Sydney) – brytyjska tenisistka pochodzenia węgierskiego.
Kariera tenisowa.
W 2012 roku Konta otrzymała obywatelstwo brytyjskie, wcześniej reprezentowała Australię. Przez długi czas nie mogła się przebić do pierwszej setki rankingu, ale w drugiej połowie 2015 roku zaczęła osiągać ćwierćfinały w turniejach coraz wyższej rangi: Nottingham, następnie w Eastbourne, a w końcu w Wuhanie; wygrała także trzy mecze w turnieju głównym w Nowym Jorku.
2016.
Podczas Australian Open w pierwszej rundzie pokonała Venus Williams, a następnie doszła do półfinału zawodów. W Miami osiągnęła ćwierćfinał, a w Eastbourne – półfinał.
Pierwszy tytuł w cyklu WTA Tour zdobyła w zawodach rangi WTA Premier w Stanford, gdzie ponownie pokonała Venus Williams wynikiem 7:5, 5:7, 6:2. Następnie dotarła do ćwierćfinałów w Montrealu i na igrzyskach olimpijskich.
Po ćwierćfinale osiągniętym w Wuhanie, w Pekinie dotarła do finału, w którym przegrała z Agnieszką Radwańską 4:6, 2:6. W Zhuhai udało jej się wyjść z fazy grupowej, co pozwoliło na zakończenie sezonu w czołowej dziesiątce rankingu WTA.
2017.
W 2017 wygrała w finale w Sydney z Agnieszką Radwańską 6:4, 6:2. W Melbourne doszła do ćwierćfinału, pokonując po drodze Caroline Wozniacki. W Miami zdobyła tytuł, pokonując kolejno Simonę Halep, Venus Williams i w pojedynku finałowym Wozniacki wynikiem 6:4, 6:3.
Na kortach ziemnych wygrała dwa mecze, natomiast na trawie osiągnęła finał w Nottingham (porażka z Donną Vekić 6:2, 6:7(3), 5:7) i pokonała w Eastbourne liderkę światowego rankingu Angelique Kerber. Pod koniec tego meczu przewróciła się i spotkanie półfinałowe oddała walkowerem. Na Wimbledonie pokonała w ćwierćfinale Halep i jako pierwsza od czterech dekad reprezentantka gospodarzy weszła do najlepszej czwórki. W meczu o finał lepsza okazała się Venus Williams.
W okresie gry na kortach Ameryki Północnej jej największym sukcesem był przegrany z Halep ćwierćfinał w Cincinnati.

</doc>
<doc id="1391936" url="https://pl.wikipedia.org/wiki?curid=1391936" title="Artane, Dublin">
Artane, Dublin



</doc>
<doc id="1391943" url="https://pl.wikipedia.org/wiki?curid=1391943" title="Chłodzenie ablacyjne">
Chłodzenie ablacyjne

Chłodzenie ablacyjne, ablacja – "w lotnictwie": rodzaj obniżania temperatury powierzchni bardzo szybkich statków poruszających się w gęstych warstwach atmosfery. Daje możliwość przekroczenia bariery cieplnej pojazdom kosmicznym, które powracają na Ziemię.
Proces ten oparty jest na odparowywaniu lub sublimacji tzw. warstwy ablacyjnej, która tworzona jest przez specjalne materiały przeznaczone do odparowywania, zwane ablatorami (są to np. termoodporne polimery wzmacniane włóknami nieorganicznymi, a także żywice epoksydowe lub lit). Materiały te odparowują podczas wnikania w górne warstwy atmosfery.
Chłodzenie ablacyjne polega na skierowaniu na warstwę ablacyjną strumienia gazu o dużej prędkości i wysokiej temperaturze, przez co warstwa ablacyjna zmienia się w warstwę koksu o niskiej przewodności cieplnej o porowatej fakturze.

</doc>
<doc id="1391944" url="https://pl.wikipedia.org/wiki?curid=1391944" title="Sobór w Efezie">
Sobór w Efezie



</doc>
<doc id="1391948" url="https://pl.wikipedia.org/wiki?curid=1391948" title="Pavel Starý">
Pavel Starý

Pavel Starý (ur. 3 marca 1976) – czeski siatkarz, grający na pozycji środkowego w czeskim klubie Kocouři VAVEX Příbram, z którym spadł do II ligi.

</doc>
<doc id="1391950" url="https://pl.wikipedia.org/wiki?curid=1391950" title="Karolis Reisonas">
Karolis Reisonas

Karolis Reisonas, łot. Kārlis Reisons (ur. 26 kwietnia 1894 w Pabaži koło Saulkrasti, zm. 17 lipca 1981 w Adelaide) – litewski architekt łotewskiego pochodzenia. 
Ukończył gimnazjum realne w Rydze, później studiował architekturę w Petersburgu. W 1921 roku powrócił na Łotwę, jednak po niedługim czasie wyjechał do Szawli, gdzie w latach 1922-30 pełnił urząd głównego architekta miasta. 
Po przeprowadzce do Kowna w 1930 roku objął funkcję architekta i inżyniera miejskiego. Po włączeniu Litwy do ZSRR wyjechał do Niemiec, jednak po wybuchu wojny radziecko-niemieckiej powrócił do kraju obejmując stanowisko burmistrza Poniewieża. W 1944 roku ponownie wyemigrował do Niemiec, po 1949 roku znalazł się w Australii, gdzie dożył końca swych dni pracując w miejskim wydziale architektury w Adelaide. 
Wśród budynków kowieńskich zaprojektowanych przez Reisonasa znajdują się m.in. Muzeum Wojskowe im. Witolda Wielkiego (wraz z Vladimirem Dubeneckim i Kazysem Kriščiukaitisem), Pomnik Wolności, budynek rektoratu seminarium duchownego w Kownie, kościół ewangelicko-reformowany, budynek "Pienocentrasu" przy al. Wolności (wraz z Vytautasem Landsbergisem-Žemkalnisem) oraz ukończony w 2005 roku Kościół Zmartwychwstania Pańskiego.
Poza Kownem zaprojektował m.in. willę Venclauskisa w Szawlach oraz szpitale w Taurogach i Jurborku.

</doc>
<doc id="1391952" url="https://pl.wikipedia.org/wiki?curid=1391952" title="Jessica Moore">
Jessica Moore

Jessica Moore (ur. 16 sierpnia 1990 w Perth) – australijska tenisistka.
Przebieg kariery.
W 2007 roku otrzymała dziką kartę do turnieju głównego Australian Open, jednak przegrała w pierwszej rundzie ze Swietłaną Kuzniecową 2:6, 0:6. W maju osiągnęła finał gry podwójnej turnieju ITF w Bournemouth, w którym w parze z Alenką Hubacek wygrały z Melanie Klaffner i Nicole Riner. W czerwcu osiągnęła finał turnieju z cyklu ITF w Davos, który przegrała ze Stephanie Vögt. W sierpniu wygrała swój pierwszy seniorski turniej ITF, w Ilkley, pokonując w finale Lizaan Du Plessis. Następnie otrzymała „dziką kartę” od organizatorów US Open, co i tym razem skończyło się porażką w pierwszej rundzie – tym razem z Lucie Šafařovą (3:6, 2:6). W październiku, w finale turnieju w Traralgon, pokonała Sandy Gumulyę, wygrywając drugi turniej w karierze. W tym samym miesiącu wraz z Alison Bai dotarły do finału imprezy w Rockhampton, przegrywając z Courtney Nagle i Robin Stephenson.
W 2008 roku również zagrała w turnieju głównym Australian Open dzięki dzikiej karcie, jednak tym razem po wygranej z Julie Ditty awansowała do drugiej rundy, w której przegrała z Szachar Pe’er. W maju wraz z Melanie Klaffner wygrały turniej deblistek w Galatinie, w którego finale pokonały Marię-Fernandę Alves i Marię Irigoyen. Miesiąc później w parze z Nicole Clerico przegrały finał imprezy w Campobasso z parą Maria Irigoyen/Roxane Vaisemberg.
W sezonie 2011 razem z Noppawan Lertcheewakarn osiągnęły finał zawodów deblowych w Kuala Lumpur, w którym uległy parze Dinara Safina–Galina Woskobojewa wynikiem 5:7, 6:2, 5–10.
W 2020 roku poinformowała o zakończeniu kariery zawodowej.

</doc>
<doc id="1391953" url="https://pl.wikipedia.org/wiki?curid=1391953" title="Jan Żukowski">
Jan Żukowski



</doc>
<doc id="1391954" url="https://pl.wikipedia.org/wiki?curid=1391954" title="Filip Křesťan">
Filip Křesťan

Filip Křesťan (wym. ; ur. 15 grudnia 1987 w Przybramiu) – czeski siatkarz, grający na pozycji atakującego. Od sezonu 2017/2018 występuje w drużynie VK Jihostroj Czeskie Budziejowice.
Sukcesy klubowe.
Mistrzostwo Czech: 
Puchar Czech: 

</doc>
<doc id="1391956" url="https://pl.wikipedia.org/wiki?curid=1391956" title="Uchatki">
Uchatki



</doc>
<doc id="1391957" url="https://pl.wikipedia.org/wiki?curid=1391957" title="Wyspa Świętego Pawła (Ocean Indyjski)">
Wyspa Świętego Pawła (Ocean Indyjski)

Wyspa Świętego Pawła (fr. "Île Saint-Paul") – wyspa na południowym Oceanie Indyjskim, należąca do Francji i będąca częścią Francuskich Terytoriów Południowych i Antarktycznych (TAAF). Znajduje się około 85 km na południe od większej Wyspy Amsterdam, z którą wspólnie tworzą dystrykt Wyspy Świętego Pawła i Amsterdam (fr. "Saint-Paul-et-Amsterdam").
Wyspa o powierzchni 8 km2 ma niecałe 5 km długości i stanowi skalisty szczyt wygasłego wulkanu, który ostatni raz wybuchł w 1793 roku. W najwyższym punkcie ściana kaldery (zapadniętego stożka) wznosi się na 268 m n.p.m. Klimat na wyspie jest umiarkowany, morski, ze stale wiejącym wiatrem zachodnim.
Stanowi ona ważne miejsce lęgowe kotika subantarktycznego i wielu ptaków morskich. Podobnie jak na wielu innych wyspach, występują tu zawleczone przez człowieka szkodniki – szczury, powodujące duże szkody w ekosystemie. Wyspa nie jest zamieszkana przez ludzi.

</doc>
<doc id="1391959" url="https://pl.wikipedia.org/wiki?curid=1391959" title="Kolej jednoszynowa w Moskwie">
Kolej jednoszynowa w Moskwie

Moskiewska kolej jednoszynowa (, trl. "Moskowskij monoriels") – system kolei jednoszynowej w stolicy Rosji o długości 4,7 km, w Północno-wschodnim okręgu administracyjnym. Na trasie znajduje się stacja przesiadkowa do stacji metra Timiriaziewskaja, a w pobliżu stacji Wystawocznyj centr znajduje się stacja WDNCh. Od 2013 jest możliwe kontynuowanie podróży na tym samym bilecie. Do 2015 był to odrębny system, działający pod nazwą "Московская монорельсовая транспортная система (ММТС)", od grudnia 2015 jest wliczany w skład metra moskiewskiego jako linia 13.
Budowa linii rozpoczęła się w 1998, a oddana do użytku w dniu 30 listopada 2004. Obecnie przejazd kosztuje 28 rubli, a więc tyle samo ile w metrze moskiewskim. 

</doc>
<doc id="1391960" url="https://pl.wikipedia.org/wiki?curid=1391960" title="Petr Havrlík">
Petr Havrlík

Petr Havrlík (ur. 12 kwietnia 1978) – czeski siatkarz, grający na pozycji środkowego w czeskim klubie Kocouři VAVEX Příbram, z którym spadł do II ligi.

</doc>
<doc id="1391961" url="https://pl.wikipedia.org/wiki?curid=1391961" title="Galeria Lambert">
Galeria Lambert

Galeria Lambert – galeria sztuki funkcjonująca w Paryżu w latach 1959–1993. Pomysłodawcą i założycielem galerii był Kazimierz Romanowicz (1916–2010), księgarz i wydawca polski, mieszkający od 1946 roku w Paryżu, właściciel Księgarni Libella (1946–1993), wydawnictwa książkowego Libella (1956–1993) i wydawnictwa płytowego Ballada-Pavilon Record-Company (ok. 1950–1968). W połowie 1958 roku Kazimierz Romanowicz wraz z żoną Zofią Romanowicz, pisarką, przejęli przylegający do Księgarni Libella niewielki lokal pod numerem 14 na ulicy Saint-Louis-en-l’Ile, na Wyspie św. Ludwika w Paryżu.
Historia.
Galerie połączone z księgarnią nie były czymś wyjątkowym w Paryżu przełomu lat 50. i 60. W ten sposób funkcjonowały np. księgarnia i Galerie Saint-Germain koło Café de Flore czy, goszcząca również polskich artystów w latach późniejszych, Librairie-Galerie Galaxie, przy skrzyżowaniu rue Francois Ier i rue Marbeuf oraz kilka innych w Dzielnicy Łacińskiej. Romanowiczom udało się zainteresować współpracą z powstającą galerią Konstantego A. Jeleńskiego, który w końcu lat 50. pracował w redakcji czasopisma "Preuves" i w sekretariacie Kongres Wolności Kultury (Congres pour la Liberté de la Culture), a który odegrał wielką rolę w życiu literackim i artystycznym „polskiego Paryża”. Za namową Jeleńskiego, głośna malarka Leonor Fini udostępniła Romanowiczom w pierwszym okresie działalności galerii listę adresów marszandów, kolekcjonerów, snobów, bywalców salonów i krytyków sztuki. Jeleński był doradcą artystycznym, ale też autorem wstępów do katalogów, recenzentem i gwarantem jakości wystaw.
Nazwa Galerii Lambert nawiązywała do najważniejszego polskiego symbolu na wyspie św. Ludwika – Hôtel Lambert, którego bliskość przydawała się w ciężkich chwilach początkowej działalności Libelli, jako np. miejsce składowania książek.
Pierwsza wystawa w Galerie Lambert miała miejsce w maju 1959 roku. W niewielkim, wyremontowanym i odmalowanym przez brata Zofii Romanowiczowej, Tadeusza Górskiego, pomieszczeniu zaprezentowano prace malarskie Tadeusza Dominika, młodego malarza abstrakcyjnego z Polski, wyróżnionego rok wcześniej przez Fundację Guggenheima stypendium w Paryżu. Wystawa Dominika, entuzjastycznie przyjęta przez paryską prasę, pozwoliła Galerii Lambert z miejsca osiągnąć pewien prestiż i rozgłos. Sukces Dominika zdystansował wystawiający tuż po nim Japończyk Josaku Maeda, którego wirujące słońca tworzące cykl obrazów "Mandala" wzbudziły zachwyt. Również następni: surrealista Jugosłowianin Miljenko Stančić oraz Jan Lebenstein z wystawą przygotowaną na pół roku przed triumfem na paryskim Biennale 1959, potwierdzili wysoki poziom i oryginalność propozycji. Dobre recenzje zebrała też wystawa zbiorowa pt. "Sept Jeunes Peintres Polonais" oraz kolejno eksponowane prace: Indusa Francisa Newtona Souzy, Boliwijczyka José Quirogi, Polaka Jerzego Zabłockiego i Węgra Tamása Konoka.
Za radą Konstantego A. Jeleńskiego galeria od początku była otwarta dla wszystkich artystów bez względu na kraj pochodzenia czy poglądy na współczesne malarstwo. Decydował wiek, dorobek i sukcesy artystyczne malarza. Wystawiali w galerii Japończycy, Francuzi, Czesi i Słowacy, Serbowie, Chorwaci, Węgrzy, Rumuni, ale też artyści z USA, Hiszpanii, Niemiec, Anglii, Argentyny, Australii, Korei Południowej, Izraela, a nawet Pakistanu, Mali, Etiopii, Indii, Nigerii, Senegalu, Paragwaju i Sudanu oraz, naturalnie, Polacy – głównie malarze i graficy z Polski, chociaż również kilku mieszkających poza Polską. 
Wśród wystawiających byli przede wszystkim ludzie młodzi, choć wielu z nich dojrzało i zestarzało się wraz z galerią, prezentując w niej prace regularnie co kilka lat, np. Josaku Maeda, Jan Lebenstein, Miljenko Stančić, Wanda Paklikowska-Winnicka, Wanda Ładniewska czy Raymond Mirande. 
Oryginalność Galerii Lambert została dostrzeżona w 1964 roku przez organizatorów Paryskiego Biennale Młodego Malarstwa (odbywającego się pod auspicjami André Malraux), którzy włączyli jesienne, dostosowane przez Romanowicza do potrzeb Biennale, ekspozycje galerii do programu wielkich wystaw w paryskim Muzeum Sztuki Nowoczesnej. Wystawy Galerie Lambert były zawsze szeroko komentowane w prasie francuskiej, począwszy od wysokonakładowych magazynów literackich i artystycznych aż po prasę codzienną. Szeroko pisała o wystawach w Galerie Lambert paryska "Kultura" oraz londyńskie "Wiadomości".
Właściwa galeria miała osobne wejście i niewielkie wymiary: 5x6,30x4m; połączone z nią w latach 60. pomieszczenie po wytwórni płyt Ballada było zbyt małe na samodzielne prezentacje. Po remoncie w 1977 roku przebity został gruby mur między galerią a Libellą, co dało trzy amfiladowo połączone pomieszczenia i więcej ścian na obrazy. Jednak comiesięczne wernisaże i wystawy odbywały się głównie w Galerii Lambert. Dopiero w latach 80. zmniejszyła się nieco ilość wystaw, lecz trwały one dłużej. Zdarzało się i tak, że wernisaże połączone były z promocją książek i spotkaniami z pisarzami, np. wystawa Józefa Czapskiego w 1974 roku połączona została z prezentacją wydanej w Lozannie książki Murielle Werner-Gagnebin "Czapski, la main et l’espace".
Działalność – zasięg i znaczenie.
W ciągu niemal 35 lat działalności Galerii Lambert ponad 200 artystów miało wystawy indywidualne, zorganizowano ponad 30 wystaw zbiorowych, a siedmiokrotnie ekspozycje Galerie Lambert prezentowane były poza Paryżem. W galerii gościli głównie malarze (ponad 80%) choć nie zawsze prezentowali wyłącznie prace malarskie, poza tym graficy, rzeźbiarze oraz sporadycznie rysownicy i fotograficy. Najczęściej wystawiali Japończycy, niemal równie często Polacy i już dużo rzadziej Czesi i Słowacy, Francuzi, Jugosłowianie, Włosi, Brytyjczycy, malarze z krajów Afryki, Ameryki Łacińskiej, Izraela czy Stanów Zjednoczonych.
Galeria Lambert stała się miejscem konfrontacji młodych malarzy z różnych szkół, ze wszystkich stron świata. Dla większości z nich była to pierwsza okazja pokazania swych prac poza granicami własnego kraju i na dodatek w centrum historycznej stolicy sztuki – w Paryżu. 
Galeria Lambert była pierwszą po wojnie paryską galerią wystawiającą artystów z krajów Europy Wschodniej: Czechów, Słowaków, Jugosłowian czy Rumunów.
Wystawy.
Ponad 250 wystaw indywidualnych (średnio 12-13 w roku; w latach ostatnich nieco mniej); ponad 30 wystaw zbiorowych (nie licząc organizowanych co roku letnich przeglądów tzw. „accrochage”, m.in.: "Siedmiu młodych malarzy polskich" – październik 1959; "Młodzi malarze koreańscy" – październik 1963; "Szesnastu młodych malarzy japońskich" – kwiecień/maj 1965; "Pięciu młodych malarzy z Europy Wschodniej" – wrzesień/październik 1965; "Młoda awangarda czechosłowacka" – listopad 1965; "Grupa wrocławska" – listopad 1967; "Sześciu młodych malarzy rumuńskich" – wrzesień/październik 1968; "Pięciu młodych malarzy japońskich" – grudzień 1968/styczeń 1969; "Siedmiu młodych malarzy czechosłowackich" – kwiecień/maj 1969; "Spadkobiercy i kontestatorzy romantyzmu polskiego" – kwiecień/maj 1977; "25 lat Galerii Lambert" – maj/lipiec 1979; "Wystawa poświęcona „Solidarności”" – luty/marzec 1982); Siedem wystaw Galerie zorganizowała poza Paryżem, m.in. w Awinionie, Tokio i w Sztokholmie;
Artyści Galerie Lambert.
Japonia: ponad 60; Polska: ponad 50; Francja: ponad 30; Czechosłowacja: ponad 30; kraje Jugosławii: co najmniej 12; Węgry: co najmniej 10; Rumunia: co najmniej 9; USA: co najmniej 9; Hiszpania: co najmniej 6. Pozostałe kraje: Anglia, Argentyna, Australia, Austria, Belgia, Boliwia, Chile, Grecja, Korea Południowa, Etiopia, Indie, Irlandia, Izrael, Kuba, Mali, Niemcy, Nigeria, Pakistan, Paragwaj, Portugalia, Rosja (ZSSR), Senegal, Sudan, Szwecja, Wenezuela, Włochy – od 1-5.
Wśród największych sukcesów Galerii było odkrycie polskiego artysty Jana Lebensteina, laureata „grand prix” pierwszego paryskiego Biennale, a którego witraże do dziś dnia zdobią kaplicę Pallotynów w Paryżu. Również sławna była wystawa Josaku Maeda (1965), japońskiego malarza, który w 1957 roku dostał pierwszą nagrodę na międzynarodowej wystawie Młodych Artystów
W galerii wystawiali m.in.: Geneviève Asse, Leonor Fini, Stanislao Lepri, Józef Czapski, Nikifor, Lajos Vajda, Georges Van Haardt (de son vrai nom Kazimierz Jerzy Brodnicki), Alicja Giangrande, Stefania Unwin, José Quiroga, Raymond Mirande, Simone Souchi, Loo, Francesco Todo, Alexandra Wejchert, Samuel Tepler, Josaku Maeda, Key Hiraga, Sakourai, Watanabe, Rexhep Ferri, Jaki, Vasilije Jordan, Slobo, Sobajic, Miljenko Stančić, Sustarsic, Vanista, Zlatko Kauzlaric, Suzanne Wenger, Tadeusz Dominik, Jan Lebenstein, Juliusz Narzyński, Wanda Paklikowska-Winnicka, Wanda Ładniewska, Ludmiła Murawska, Teresa Pągowska, Tadeusz Brzozowski, Marek Rudnicki, Wojciech Fangor, Marian Kruczek, Bogusław Kędzierski, Tadeusz Łapiński, Marian Eile, Elżbieta Orel, F. N. Souza, Beauford Delaney, Peggy Goldstein, Dallos, Tamás Konok, Ernst Nieizwiestny, Ely Bielutin.
Wystawy trwały z reguły 3-5 tygodni, zaczynały się wernisażem i połączone były (z reguły) ze sprzedażą wystawianych prac. Obrazy nabywali w galerii głównie kolekcjonerzy prywatni z całego świata, ale też malarze, galerie i muzea, np. paryskie Muzeum Narodowe Sztuki Nowoczesnej. Każda wystawa, począwszy od pierwszej ekspozycji Tadeusza Dominika, miała swój katalog. Zawsze też wystawie towarzyszył plakat (afisz) i drukowane (w języku polskim i francuskim) zaproszenia. Romanowiczowie dbali o to, by autorami wstępów do katalogów byli znani krytycy sztuki, głośni pisarze lub malarze. 
Wśród autorów not do katalogów byli m.in.: Alberto Moravia, James Baldwin, Nicola Chiaromonte, Konstanty Jeleński, Patrick Waldberg, Luce Hoctin, Jean-Jacques Lévêque, Józef Czapski, Piotr Rawicz, Jean-Clarence Lambert, Stanisław Lorentz, Aleksander Wojciechowski czy Kenzaburō Ōe.
Archiwum.
Archiwum Galerii Lambert znajduje się po części w Bibliotece Polskiej w Paryżu i Archiwum Emigracji w Bibliotece Uniwersyteckiej w Toruniu.

</doc>
<doc id="1391962" url="https://pl.wikipedia.org/wiki?curid=1391962" title="V Liceum Ogólnokształcące w Poznaniu">
V Liceum Ogólnokształcące w Poznaniu



</doc>
<doc id="1391968" url="https://pl.wikipedia.org/wiki?curid=1391968" title="Antynomia Berry'ego">
Antynomia Berry'ego



</doc>
<doc id="1391970" url="https://pl.wikipedia.org/wiki?curid=1391970" title="Animalki">
Animalki

Animalki – polski, częściowo animowany, film dla dzieci z 1988 roku. Debiut reżyserski Andrzeja Orzechowskiego, który jest także autorem scenariusza filmu. Orzechowski otrzymał za tę produkcję I Nagrodę na Międzynarodowym Festiwalu Filmów dla Dzieci i Młodzieży w Tomar. Teksty piosenek napisała Agnieszka Osiecka.
Fabuła.
Mała dziewczynka - Asia (Monika Sapilak) - nudzi się, kiedy brat (Arkadiusz Wojnarowski) i ojciec (Tadeusz Huk) są zajęci. Nie potrafi zwrócić na siebie uwagi, więc zaczyna się interesować filmem, nad którym pracuje ojciec. Asia ogląda rysunki - podobizny bohaterów powstającej bajki, zwanych Animalkami. Celuloid z dwiema postaciami dziewczynka wrzuca do akwarium. Animalki ożywają i zaczynają sprawiać kłopoty. Asia ma okazję przeżyć interesującą przygodę.

</doc>
<doc id="1391972" url="https://pl.wikipedia.org/wiki?curid=1391972" title="Whitechapel (zespół muzyczny)">
Whitechapel (zespół muzyczny)

Whitechapel – amerykańska grupa z Knoxville, Tennessee, grająca deathcore. Do 2016 roku zespół nagrał sześć albumów studyjnych. Nazwa grupy pochodzi od londyńskiej dzielnicy, w której mordował Kuba Rozpruwacz.
Historia.
Whitechapel założone zostało w lutym roku 2006 przez Phila Bozemana, Brandona Cagle’a oraz Bena Savage’a. Krótko po założeniu zespołu, jego skład uzupełnili: Alex Wade, Gabe Crisp i Derek Martin.
Nazwa grupy wzięła się od nazwy dzielnicy Londynu Whitechapel, w której Kuba Rozpruwacz dokonywał morderstw. Debiutancki album zespołu zatytułowany "The Somatic Defilement" ukazał się w 2007 roku. W Stanach Zjednoczonych płyta trafiła do sprzedaży nakładem wytwórni muzycznej Candlelight Records, natomiast w Europie nagrania wydała oficyna Siege of Amida Records.
W 2008 roku ukazał się drugi album studyjny zespołu zatytułowany "This Is Exile". Wydawnictwo ukazało się nakładem Metal Blade Records. Także w 2008 roku zespół dał szereg koncertów m.in. wraz z takimi grupami jak Darkest Hour, Cephalic Carnage i Emmure. Latem formacja koncertowała w ramach trasy "Summer Slaughter Tour" u boku takich zespołów jak Vader, Kataklysm, The Black Dahlia Murder, czy Cryptopsy.

</doc>
<doc id="1391973" url="https://pl.wikipedia.org/wiki?curid=1391973" title="Ruch oksfordzki">
Ruch oksfordzki

Ruch oksfordzki (ang. "Oxford Movement") – działające w XIX wieku wpływowe stowarzyszenie członków Kościoła anglikańskiego, którego ośrodkiem był Uniwersytet Oksfordzki. Działalność stowarzyszenia przypadała na początkowy okres anglokatolicyzmu. Ruch ten miał na celu reformę anglikanizmu, sprzeciwiał się rosnącej sekularyzacji społecznej, a także starał wykazać, że Kościół anglikański jest bezpośrednim spadkobiercą "kościoła pierwotnego", wczesnochrześcijańskiego. Jego przedstawiciele byli zwolennikami katolickiej tradycji kultu, kładli nacisk na apostolski i sakramentalny charakter Kościoła, nakłaniali do tworzenia męskich i żeńskich wspólnot zakonnych. Na czele ruchu stali:
John Keble (1792–1866), św. John Henry Newman (1801–1890) oraz Edward Bouverie Pusey (1800–1882).
Rezultaty prób reformy nie były zbytnio widoczne; tendencje protestanckie i liberalne okazały się zbyt silne. Po latach działalności spora część czołowych przedstawicieli stowarzyszenia przeszła na katolicyzm.
Ruch oksfordzki w latach 1833–1841 wydawał "Traktat dla Czasów" ("Tracts for the Times"), duże zainteresowanie oraz ożywioną dyskusję ze względu na prokatolicką orientację wzbudziła rozprawa Newmana "Tract 90", opublikowana w 1841 roku. Od tego powstała inna nazwa ruchu: "tractarianism".
Od roku 1836 Keble, Newman, Pusey wydawali także "Bibliotekę Ojców" ("Library of the Fathers"), która ukazywała, że ich natchnieniem był powrót do Ojców Kościoła.
Za początek ruchu oksfordzkiego uważa się wystąpienie Keble'a pt. "Narodowe odstępstwo" w 1833 roku, a za jego koniec wstąpienie Newmana do Kościoła katolickiego w 1845 roku.

</doc>
<doc id="1391974" url="https://pl.wikipedia.org/wiki?curid=1391974" title="Oznaczanie (logika)">
Oznaczanie (logika)

Oznaczanie – relacja zachodząca pomiędzy nazwą a przedmiotem, taka, że dana nazwa przy pewnym swoim znaczeniu oznacza każdy i tylko taki przedmiot, o którym można zgodnie z prawdą orzec tę nazwę. Relację tę odróżnia się od relacji denotowania. Podobną relacją opisuje się również w przypadku funktorów, stosujących się do pewnych nazw, a do innych nie.
Kazimierz Ajdukiewicz podaje tutaj przykład, zgodnie z którym nazwa "człowiek" (przy swoim potocznym znaczeniu) oznaczać może Mickiewicza, Kościuszkę czy też Juliusza Cezara, ponieważ o Kościuszce, Cezarze czy Mickiewiczu można orzec, że "są oni ludźmi". Przedmioty takie, które dana nazwa oznacza, określa się mianem desygnatów tej nazwy. Tak więc Kościuszko czy Cezar stanowią desygnaty nazwy "człowiek". Nazwy takie, posiadające wiele desygnatów, to nazwy ogólne.
Jednak nie każda nazwa coś oznacza. Istnieją bowiem nazwy, które nic nie oznaczają, inaczej mówiąc, nie posiadają one żadnych desygnatów. Dzieje się tak wtedy, kiedy nie istnieje po prostu żaden przedmiot, co do którego można by daną nazwę orzec. Ajdukiewicz podaje przykład "szklanej góry". Nie istnieje szklana góra, wobec tego nazwa "szklana góra" nic nie oznacza.
Istnieją również nazwy mające jeden jedyny desygnat, tzw. nazwy jednostkowe. Chodzi tu przede wszystkim o nazwy własne. Nazwa "Sokrates" przy zazwyczaj występującym swym znaczeniu posiada tylko jeden desygnat: Sokratesa.
Zdarzają się też nazwy, które nic nie oznaczają, oznaczają jeden bądź wiele desygnatów zależnie od swego znaczenia. Jako przykłady Ajdukiewicz podaje nazwę "Wenus". Przy znaczeniu mitologicznym nie posiada ona desygnatu (bowiem żaden realnie istniejący przedmiot nie jest boginią Wenus). Przy znaczeniu astronomicznym jej desygnat (planeta Wenus) jak najbardziej istnieje. Inne z kolei nazwy mają przy pewnym znaczeniu jeden desygnat, przy innym więcej. Nazwa "Zielona Góra" może oznaczać pojedyncze miasto (Zielona Góra) lub po prostu pospolitą górę, która jest zielona.

</doc>
<doc id="1391975" url="https://pl.wikipedia.org/wiki?curid=1391975" title="Arturas Zuokas">
Arturas Zuokas



</doc>
<doc id="1391977" url="https://pl.wikipedia.org/wiki?curid=1391977" title="Olivier Patience">
Olivier Patience

Olivier Alexandre Patience (ur. 25 marca 1980 w Évreux) – francuski tenisista.
Kariera tenisowa.
Karierę zawodową rozpoczął w 1998 roku, a zakończył w 2012 roku.
W grze pojedynczej wygrał 10 turniejów rangi ATP Challenger Tour.
Najlepszym wielkoszlemowym wynikiem Francuza jest awans do 3 rundy Australian Open z 2004 roku i Rolanda Garrosa z 2007 roku.
W rankingu singlowym Patience najwyżej był na 87. miejscu (19 lipca 2004), a w klasyfikacji deblowej na 206. pozycji (24 lipca 2000).

</doc>
<doc id="1391978" url="https://pl.wikipedia.org/wiki?curid=1391978" title="Janis Klovans">
Janis Klovans



</doc>
<doc id="1391982" url="https://pl.wikipedia.org/wiki?curid=1391982" title="Edvins Kengis">
Edvins Kengis



</doc>
<doc id="1391983" url="https://pl.wikipedia.org/wiki?curid=1391983" title="Marian Kępiński (prawnik)">
Marian Kępiński (prawnik)

Marian Wiesław Kępiński (ur. 29 maja 1940 w Dobrej, zm. 20 sierpnia 2018) – polski prawnik, profesor nauk prawnych, nauczyciel akademicki Uniwersytetu im. Adama Mickiewicza w Poznaniu i innych uczelni, członek Sądu Arbitrażowego przy Krajowej Izbie Gospodarczej, członek Rady Legislacyjnej VII, VIII, IX i X kadencji przy Prezesie Rady Ministrów.
Życiorys.
Był synem Wiesława i Stanisławy, z d. Węgrzynowicz. Jego ojciec był prawnikiem, matka nauczycielką chemii. Po II wojnie światowej zamieszkał z rodzicami w Gdańsku, tam ukończył szkołę podstawową i liceum ogólnokształcące. W 1963 ukończył studia na Wydziale Prawa i Administracji Uniwersytetu im. Adama Mickiewicza w Poznaniu (pracę magisterską napisał pod kierunkiem Zbigniewa Radwańskiego). Następnie podjął pracę na macierzystej uczelni, początkowo w Katedrze Ekonomii, od 1964 w Katedrze Prawa Cywilnego, w 1966 złożył także egzamin sędziowski.
W 1969 obronił napisaną pod kierunkiem Zbigniewa Radwańskiego pracę doktorską pt. "Przeniesienie własności nieruchomości rolnych", za którą w 1971 otrzymał nagrodę Ministra Oświaty i Szkolnictwa Wyższego. W 1979 uzyskał stopień doktora habilitowanego na podstawie dorobku i rozprawy pt. "Rozporządzanie prawem z rejestracji znaku towarowego", nagrodzonej w 1980 nagrodą Ministra Nauki, Szkolnictwa Wyższego i Techniki. Tytuł naukowy profesora nauk prawnych został mu nadany w 2002.
W 1976 uzyskał tytuł Master of Law (LLM) na Uniwersytecie Columbia w Nowym Jorku, odbył szereg staży naukowych, m.in. w Instytucie Maxa-Plancka w Monachium oraz roczny staż naukowy na Uniwersytecie w Grenoble.
W latach 1983-1989 był kierownikiem Studium Administracji oraz prodziekanem Wydziału Prawa i Administracji UAM, w latach 1994-1998 kierownikiem Katedry Prawa Cywilnego, od 1998 kierownikiem Katedry Prawa Europejskiego na Wydziale Prawa i Administracji UAM. Wykładał prawo cywilne, prawo europejskie, prawo konkurencji i prawo własności intelektualnej. Był współautorem tomu 13 oraz tomu 14b "Systemu prawa prywatnego", "Komentarza do ustawy o zwalczania nieuczciwej konkurencji", podręczników "Prawo Unii Europejskiej. Prawo materialne i polityki" oraz "Prawo spółek handlowych. Podręcznik akademicki".
W latach 1994-2010 był członkiem Rady Legislacyjnej przy Prezesie RM, W latach 1997–2001 był członkiem Komisji Kodyfikacyjnej Prawa Cywilnego przy Ministrze Sprawiedliwości. Od 2011 członkiem Komisji Prawa Autorskiego przy Ministrze Kultury i Dziedzictwa
Narodowego.
Od 1986 był arbitrem Sądu Arbitrażowego przy Krajowej Izbie Gospodarczej, od roku 2000 wchodzi w skład komitetu redakcyjnego „Ruchu Prawniczego, Ekonomicznego i Socjologicznego”.
Zajmował także stanowisko profesora w Collegium Polonicum w Słubicach, wspólnej placówce UAM i Europejskiego Uniwersytetu Viadrina we Frankfurcie nad Odrą, gdzie wykładał część ogólną prawa cywilnego i prawo zobowiązań. Był również opiekunem Ogólnopolskiego Konkursu Prawa Europejskiego (OKPE) organizowanego przez Europejskie Stowarzyszenie Studentów Prawa ELSA Poland.
Wypromował 13 doktorów.
W 2003 został odznaczony Krzyżem Kawalerskim Orderu Odrodzenia Polski.
Od 1974 był żonaty z Marią Smykałą, z którą miał trzech synów, Marka, Jakuba i Jana.
Pochowany na cmentarzu Górczyńskim w Poznaniu (kwatera IVP-38-11).

</doc>
<doc id="1391985" url="https://pl.wikipedia.org/wiki?curid=1391985" title="Maris Krakops">
Maris Krakops



</doc>
<doc id="1391989" url="https://pl.wikipedia.org/wiki?curid=1391989" title="Podwójny akcent ostry">
Podwójny akcent ostry

Podwójny akcent ostry (podwójny akut, długi umlaut). Znak diakrytyczny stosowany w języku węgierskim do oznaczania długich wysokobrzmiących samogłosek ű,Ű oraz ő, Ő.
Stosowany również nad cyrylicką literą ӳ, Ӳ używaną w alfabecie czuwaskim, a oznaczającą dźwięk podobny do niemieckiego ü.
Kodowanie.
W Unikodzie podwójny akut występuje w wersjach:
W języku PostScript znak ten nazywa się błędnie "hungarumlaut" (węgierski umlaut), choć Węgrzy stosują również zwykły umlaut do oznaczania krótkich samogłosek wysokobrzmiących ü oraz ö.

</doc>
<doc id="1391998" url="https://pl.wikipedia.org/wiki?curid=1391998" title="Świadkowie Jehowy w Mikronezji">
Świadkowie Jehowy w Mikronezji

Świadkowie Jehowy w Mikronezji – społeczność wyznaniowa w Mikronezji, należąca do ogólnoświatowej wspólnoty Świadków Jehowy, licząca w 2022 roku 139 głosicieli w 5 zborach (w tym: Chuuk – 32 (2 zbory), Pohnpei – 60 (1 zbór), Yap – 34 (1 zbór) i Kosrae – 13 (1 zbór)). Na dorocznej uroczystości Wieczerzy Pańskiej w 2022 roku zgromadziło się w całej Mikronezji 506 osób (z tego: 138 na Pohnpei, 180 na Chuuk, 132 na Yap i 56 na Kosrae). Działalność miejscowych głosicieli koordynuje Biuro Oddziału w Barrigada na wyspie Guam.
Historia.
W 1961 roku na Chuuk i na Pohnpei krótko przebywał Merle Lowmaster, prowadząc działalność kaznodziejską. W 1964 roku rozpoczęto działalność kaznodziejską na wyspie Yap.
W 1965 roku na Pohnpei, w wynajętym, opuszczonym sklepie założono dom misjonarski. Na Chuuk zamieszkali Lillian i Paul Williamsowie (na wyspie Weno – dawniej Moen) – pierwsi spośród przeszło 30 misjonarzy Biblijnej Szkoły Strażnicy – Gilead, którzy dostosowali się do tutejszych prymitywnych warunków. Kiyomi Shirai, żona właściciela sklepu, gorliwa protestantka i przewodnicząca "Chrześcijańskiego Stowarzyszenia Młodzieży Żeńskiej" (YWCA) została jednym z pierwszych Świadków Jehowy. Przeprowadziła się na wyspę Dublon (Tonowas), gdzie wkrótce powstał zbór. W 2017 roku powstała tam nowa Sala Królestwa.
W 1966 roku Carl Dannis, były członek miejscowego parlamentu, podarował połowę swej ziemi pod budowę pierwszej Sali Królestwa na Pohnpei. Jego żona, Rihka, była córką ostatniego króla wyspy Mokil. Oboje zostali Świadkami Jehowy. Około 2000 mieszkańców Pohnpei (jedna szósta mieszkańców wyspy) oglądała film Towarzystwa Strażnica o kongresie międzynarodowym pod hasłem „Wola Boża” w Nowym Jorku w 1958 roku.
W 1970 roku na Yap przybyli Marsha i Placido Ballesterosowie, małżeństwo misjonarzy z Hawajów. Fredy Edwin wraz z rodziną rozpoczął działalność na Pohnpei.
W 1977 roku pierwszym Mikronezyjczykiem, który został misjonarzem, był Zecharias Polly, pochodzący z Chuuk. Miał udział w założeniu zboru na Kosrae i w tym samym roku pomagał tam także w budowie Sali Królestwa i domu misjonarskiego.
W 2007 roku w Mikronezji było 204 głosicieli. Rok później na uroczystości Wieczerzy Pańskiej zebrało się w całej Mikronezji 1099 osób.
Wiosną 2015 roku Świadkowie Jehowy z wyspy Guam udzielali pomocy humanitarnej poszkodowanym przez tajfun na wyspie Chuuk. W tym samym roku zmodernizowano Biuro Tłumaczeń na wyspie Yap.
W roku 2015 zanotowano liczbę 214 głosicieli; na wyspie Chuuk powstał drugi zbór.
28 stycznia 2018 roku na wyspie Pohnpei ogłoszono wydanie Chrześcijańskich Pism Greckich w Przekładzie Nowego Świata w języku ponapeańskim. 
Zebrania zborowe i kongresy odbywają się w języku japskim, kosrae, ponapeańskim i truk.

</doc>
<doc id="1392001" url="https://pl.wikipedia.org/wiki?curid=1392001" title="Puchar ZSRR w piłce nożnej">
Puchar ZSRR w piłce nożnej



</doc>
<doc id="1392008" url="https://pl.wikipedia.org/wiki?curid=1392008" title="USS Kidd (DDG-993)">
USS Kidd (DDG-993)

USS Kidd (DDG-993) – amerykański niszczyciel rakietowy typu "Kidd". Budowany dla marynarki wojennej Iranu jako „Kouroush” został przejęty przez US Navy. Okręt otrzymał imię „Kidd” dla upamiętnienia dowódcy pancernika USS „Arizona” Isaaca C. Kidda, który zginął podczas japońskiego ataku na Pearl Harbor. Po wycofaniu ze służby sprzedany w 2004 do Tajwanu, gdzie otrzymał imię „Tso Ying”.
Historia.
Okręt został zamówiony 23 marca 1978 przez Szacha Iranu i miał otrzymać imię „Kouroush”. Stępkę pod budowę okrętu położono 26 czerwca 1978 w stoczni Ingalls Shipbuilding. Na skutek wybuchu rewolucji w Iranie okręt został przejęty przez US Navy. Wodowanie okrętu nastąpiło 11 sierpnia 1979, oddanie do służby 27 marca 1981.
Głównym zadaniem okrętu było zapewnienie obrony przeciwlotniczej. „Kidd” został przystosowany do działania w rejonach tropikalnych m.in. dzięki zainstalowaniu wydajnej klimatyzacji. Po wejściu do służby okręt został skierowany 8 grudnia 1982 w rejon Morza Śródziemnego i Oceanu Indyjskiego. W czasie tej misji odwiedził m.in. hiszpański port Palma i libijski Bejrut. W rejonie Oceanu Indyjskiego odwiedził porty w Kenii i Sri Lance. 2 czerwca 1983 powrócił do bazy Norfolk. Do kwietnia 1985 działał w rejonie wschodniego wybrzeża Stanów Zjednoczonych i Karaibów, gdzie uczestniczył w rutynowych ćwiczeniach i manewrach. Po dotarciu w rejon Morza Śródziemnego uczestniczył w zadaniach realizowanych przez VI Flotę Stanów Zjednoczonych. We wrześniu zapewniał osłonę lotniskowcowi USS „Nimitz”. Okręt powrócił do Stanów Zjednoczonych 5 października 1985.
W styczniu 1991 „Kidd” udał się w rejon Zatoki Perskiej, gdzie wziął udział w operacji Pustynna Burza. W październiku 1992 wziął udział w operacji antynarkotykowej w rejonie Ameryki Południowej. W październiku 1994 wszedł w skład Carrier Task Force 60 której trzonem był lotniskowiec USS „Dwight D. Eisenhower”. Siły te zaangażowały się w działania rozjemcze sił międzynarodowych po rozpadzie Jugosławii.
Okręt został wycofany ze służby 12 marca 1998. W 2004 został sprzedany Tajwanowi, gdzie wszedł do służby 3 listopada 2006 jako „Tso Ying” (DDG-1803).

</doc>
<doc id="1392009" url="https://pl.wikipedia.org/wiki?curid=1392009" title="Bernard (biskup płocki)">
Bernard (biskup płocki)

Bernard (żył w XIV wieku) – biskup Milkowa w latach 1353–1357, biskup płocki w latach 1357–1363, dominikanin, spowiednik papieża Innocentego VI.
Rodzina Bernarda pochodziła z Mazowsza. Jego ojciec podczas najazdu litewskiego bądź tatarskiego dopuścił się zdrady i przyczynił się do zdobycia przez najeźdźców Sandomierza, za co został skazany wraz z rodziną (do trzeciego pokolenia) na banicję.
Bernard wstąpił do zakonu dominikanów i został spowiednikiem papieża Innocentego VI. Został przez niego prekonizowany 12 lutego 1353 biskupem misyjnym w Milkowie na Wołoszczyźnie. W wyniku śmierci biskupa płockiego Klemensa Pierzchały we wrześniu 1357 został mianowany 11 października tego roku przez Innocentego, mocą przysługującego mu prawa rezerwacji, tj. zastrzeżenia wyboru ze strony papieża według własnego uznania, jego następcą wbrew woli tamtejszej kapituły katedralnej i króla Polski Kazimierza III Wielkiego.
Wydaje się, że Bernard nie od razu pojawił się w diecezji płockiej. Jeszcze w 1360 przebywał na terenach zakonu krzyżackiego, skąd bezskutecznie (wobec nieprzejednanego stanowiska króla Kazimierza) starał się porozumieć z kapitułą i wybranym przez nią, a popieranym przez króla Polski, biskupem elektem Imisławem Wrońskim. Wobec niepowodzenia tych pertraktacji Bernard zdecydował się na określone cenzury kościelne (klątwę oraz interdykt). Do tego czasu Bernard nie spotkał się z Kazimierzem Wielkim i nie stawił się w swojej diecezji, nie wysyłając nawet zastępcy. Dodatkowo wyszło na jaw, że celowo zaniżył wartość rocznych dochodów biskupstwa płockiego (Stolicy Apostolskiej wycenił je na ok. 300 florenów, podczas gdy szacowany dochód wynosił ok. 6000-8000 florenów), czym naraził się papiestwu, które miało prawo do jednorocznego dochodu z okazji obsady biskupstwa.
W 1360 w wyniku supliki Kazimierza Wielkiego, w której podnosił on sprawę banicji ojca Bernarda oraz zwracał uwagę na jej przyczynę, Innocenty VI nakazał jednemu z kardynałów rozpoznanie sprawy biskupa, a ówczesnemu arcybiskupowi gnieźnieńskiemu Jarosławowi z Bogorii i Skotnik pozwanie Bernarda przed sąd papieski w terminie do trzech miesięcy. Dodatkowo papież zabronił biskupowi płockiemu rzucania kolejnych cenzur kościelnych oraz zawiesił te już przez niego nałożone na czas pięciu miesięcy. Ostateczne rozwiązanie kwestii Bernarda nastąpiło w wyniku pozbawienia go godności biskupiej jeszcze przed śmiercią papieża 12 września 1362 przez Innocentego VI.
Interdykt i klątwa nałożone przez Bernarda zostały anulowane w kwietniu 1363 przez arcybiskupa gnieźnieńskiego Jarosława na polecenie już nowego papieża Urbana V. Zaś 13 października tegoż roku arcybiskup praski Arnoszt z Pardubic rozpoczął zakończone sukcesem rozmowy z Imisławem Wrońskim, biskupem obranym przez kapitułę katedralną.

</doc>
<doc id="1392021" url="https://pl.wikipedia.org/wiki?curid=1392021" title="Rosario von Sachsen-Coburg-Gotha Bragança">
Rosario von Sachsen-Coburg-Gotha Bragança



</doc>
<doc id="1392023" url="https://pl.wikipedia.org/wiki?curid=1392023" title="Eurocopter EC135">
Eurocopter EC135

Eurocopter EC135, obecnie Airbus Helicopters H135 – lekki śmigłowiec wielozadaniowy, wyposażony w dwa silniki turbowałowe, produkowany przez francusko-niemiecki Airbus Helicopters (dawniej Eurocopter Group). Prototyp odbył pierwszy lot w pierwszej połowie 1994 roku.
Uniwersalna maszyna do transportu pasażerskiego, przewozu VIP-ów, śmigłowiec dyspozycyjny dla firm, lotniczego ratownictwa medycznego (HEMS) i służb publicznych (np. w Niemczech użytkowany przez policję, w Polsce stanowi od chwili wprowadzenia w 2010 roku, podstawową maszynę LPR-u).
Zaprojektowany został z wykorzystaniem doświadczeń zdobytych podczas budowy i eksploatacji popularnych śmigłowców Bölkow Bo 105 produkcji (MBB). W miejsce konwencjonalnego tylnego wirnika wyposażony jest w fenestron, co znacznie zwiększa bezpieczeństwo lądowań w trudnych warunkach. Śmigłowiec jest dostosowany do lotów zarówno w dzień, jak i w nocy, przy złej widoczności i przy jej całkowitym braku, jedynie w oparciu o wskazania przyrządów (IFR).
Możliwe jest opcjonalne wyposażenie w całkowicie elektroniczny tzw. "szklany kokpit" (potoczne określenie zintegrowanego systemu Electronic Flight Instrument System (EFIS)) - o nazwie MEGHAS Flight Control Display System. Sterowanie silników nowszych wersji odbywa się z użyciem systemu FADEC, co pozwala częściowo odciążyć pilotów od ciągłej kontroli parametrów pracy jednostek napędowych i pozwala poświęcić większą część uwagi na inne zadania.
EC135 w Polsce.
Eurocopter EC135 jest używany (lub zamówiony) przez 23 kraje w tym Polskę. W październiku 2007 został rozstrzygnięty przetarg na zakup 23 sztuk tego śmigłowca w wersji P2+ dla Polskiego Lotniczego Pogotowia Ratunkowego, mających zastąpić wysłużone, wielozadaniowe Mi-2. Głównym konkurentem był śmigłowiec Agusta A109E Power, lecz przewagą EC135 była bardziej przestronna kabina umożliwiająca wykonanie masażu serca. W czerwcu 2008 roku zawarto umowę na dostawę 23 EC135. Pierwszy egzemplarz rozpoczął dyżury w Krakowie 7 grudnia 2009, pozostałe zamówione maszyny zostały dostarczone do końca 2010 roku. W dniu 16 grudnia 2010 podpisano protokoły odbioru dwóch ostatnich śmigłowców Eurocopter EC 135. Dyżury z użyciem nowych maszyn pełnione są obecnie (18 grudnia 2010) za dnia w 13 z łącznie 18 baz (17 stałych, 1 tymczasowa), w 14-ej dyżur miał się rozpocząć 20 grudnia 2010, w 3 kolejnych w pierwszych miesiącach 2011 roku. Dzięki większym możliwościom EC 135 w porównaniu ze starymi maszynami typu Mi-2, m.in. awionice pozwalającej na loty w warunkach IFR (bez widoczności), w roku 2011 LPR planuje podjęcie w części baz pierwszych dyżurów również w porze nocnej (aktualnie trwają szkolenia załóg oraz strażaków odpowiedzialnych za bezpieczeństwo lądowisk). Większa prędkość maszyny umożliwiła także zwiększenie skutecznego zasięgu akcji w czasie 22 minut z dotychczasowych 60 km (Mi-2) do 80 km, a w czasie 35 minut do 130 km. LPR użytkuje także 4 sztuki tego śmigłowca w wersji P3 . Zaletą są również mniejsze rozmiary od Mi-2, umożliwiające korzystanie ze znacznie mniejszych lądowisk niż Mi-2. 13 marca 2022 roku osiągnęły w Polsce 100 tysięcy godzin nalotu.
Dla porównania w Czechach, użytkujących (prócz innych maszyn) wersję EC 135 T2 i T2+, siatkę lotniczych jednostek ratowniczych zaplanowano tak, by większość punktów na terenie kraju nie była oddalona o więcej niż ok. 50 km od jednej z baz HEMS, a w Niemczech bazy śmigłowców Ratownictwa lotniczego ADAC rozmieszczono, by pomoc mogła dotrzeć na miejsce wypadku drogowego w ciągu 15 minut, promień działania mieści się w przedziale 50-70 km.
W 2019 śmigłowiec H135 otrzymała polska Straż Graniczna.
Wersje.
Litera T w oznaczeniu wersji oznacza silnik Turboméca Arrius; P sygnalizuje zastosowanie silnika Pratt &amp; Whitney Canada PW206B lub PW206B2. Kolejna cyfra oznacza wersję rozwojową silnika. Nowsze egzemplarze wyposażono w centralny system wyświetlaczy Central Panel Display System (CPDS) - takie wersje latają w służbie Lotniczego Pogotowia Ratunkowego.
cywilne.
Obie wersje "1" mają maksymalną masę startową (MTOW) 2720 kg. 
Obie wersje "2" mają większą moc przy pracującym tylko jednym silniku i maksymalną masę startową (MTOW) 2835 kg
Wersje "2+" mają maksymalną masę startową (MTOW) 2910 kg i polepszoną charakterystykę oddawania mocy dzięki FADEC.

</doc>
<doc id="1392024" url="https://pl.wikipedia.org/wiki?curid=1392024" title="EC 135">
EC 135



</doc>
<doc id="1392033" url="https://pl.wikipedia.org/wiki?curid=1392033" title="Fortissimus 2008">
Fortissimus 2008

Fortissimus (franc. LE MONDIAL DE LA FORCE LOUIS CYR) – indywidualne zawody siłaczy, których celem było wyłonienie najsilniejszego człowieka na Ziemi. Zawody organizowane są na cześć kanadyjskiego siłacza Louisa Cyra. 
Zawody Fortissimus.
Zawody Fortissimus zostały zainaugurowane w 2008 roku. Były dziesięciobojem siłowym i rozgrywane były przez dwa dni. 
Główna nagroda wyniosła $ 14 000, a suma wszystkich nagród $ 62 000.
Organizatorem zawodów był Paul Ohl.
Data: 28, 29 czerwca 2008 r.
Miejsce: Notre-Dame-du-Rosaire (prowincja Quebec) 
WYNIKI ZAWODÓW:

</doc>
<doc id="1392036" url="https://pl.wikipedia.org/wiki?curid=1392036" title="Granuloma">
Granuloma



</doc>
<doc id="1392045" url="https://pl.wikipedia.org/wiki?curid=1392045" title="(147693) Piccioni">
(147693) Piccioni

(147693) Piccioni – planetoida z pasa głównego asteroid okrążająca Słońce w ciągu 3 lat i 186 dni w średniej odległości 2,31 j.a. Została odkryta 11 lutego 2005 roku w Obserwatorium La Silla przez Andrea Boattiniego i Hansa Scholla. Nazwa planetoidy pochodzi od włoskiego astronoma "Giuseppe Piccioniego" (ur. 1965), zajmującego się podczerwonym obrazowaniem sensorów, konsultanta międzynarodowych instytucji. Przed nadaniem nazwy planetoida nosiła oznaczenie tymczasowe (147693) 2005 CQ77.

</doc>
<doc id="1392050" url="https://pl.wikipedia.org/wiki?curid=1392050" title="Chucot ha-Mifrac">
Chucot ha-Mifrac

Chucot ha-Mifrac (hebr.: חוצות המפרץ) – jedna ze stacji kolejowych w Hajfie, w Izraelu. Jest obsługiwana przez Rakewet Jisra’el.
Stacja znajduje się w strefie przemysłowej położonej w północno-wschodniej części miasta Hajfa, nad Zatoką Hajfy. Dworzec jest przystosowany dla osób niepełnosprawnych.
Połączenia.
Pociągi z Hajfy jadą do Naharijji, Tel Awiwu, Lod, Modi’in, Rechowot, Aszkelonu i Beer Szewy.

</doc>
<doc id="1392051" url="https://pl.wikipedia.org/wiki?curid=1392051" title="Kirjat Chajjim (stacja kolejowa)">
Kirjat Chajjim (stacja kolejowa)

Kirjat Chajjim (hebr.: קריית חיים) – jedna ze stacji kolejowych w Hajfie, w Izraelu. Jest obsługiwana przez Rakewet Jisra’el.
Stacja znajduje się w północno-wschodniej części miasta Hajfa. Dworzec jest przystosowany dla osób niepełnosprawnych.
Połączenia.
Pociągi z Hajfy jadą do Naharijji, Tel Awiwu, Lod, Modi’in, Rechowot, Aszkelonu i Beer Szewy.

</doc>
<doc id="1392062" url="https://pl.wikipedia.org/wiki?curid=1392062" title="Napięcie mięśni">
Napięcie mięśni



</doc>
<doc id="1392074" url="https://pl.wikipedia.org/wiki?curid=1392074" title="Języki sepik-ramu">
Języki sepik-ramu

Języki sepik-ramu – hipotetyczna rodzina języków używanych w Papui-Nowej Gwinei.
Przykłady języków: język abau, język abelam, język adjora, język aiome, język ak, język akrukay, język alamblak, język alfendio, język amal, język andarum, język angal, język angaua, język angoram, język anor, język aramo, język asienara, język atemple, język autu, język awar, język awun, język awyi, język banaro, język banihemo, język bikaru, język biksi, język bisis, język bitara, język biwat, język boiken, język bosman, język bouye, język breri, język bun, język chambri, język changriwa, język chenapian, język duranmin, język gabiano, język gamei, język gapun, język giri, język gorovu, język hewa, język iatmul, język igana, język igom, język itutang, język iwam, język kaian, język kalou, język kambot, język kaningara, język kapriman, język karawa, język karawari, język kominimung, język kopar, język kwanga, język kwasengen, język kwoma, język langam, język manambu, język mayo, język meakambut, język mehek, język mekmek, język midsivindi, język mikarew, język miyak, język mongol, język murik, język namie, język pahi, język papi, język pasi, język piame, język pinai, język rao, język romkun, język sanio, język sawos, język sepen, język sumariup, język tangu, język tanguat, język tuwari, język waibuk, język walio, język wapi, język wogamusin, język yabio, język yaul, język yerakai, język yimas

</doc>
<doc id="1392075" url="https://pl.wikipedia.org/wiki?curid=1392075" title="Nagroda Gandalfa">
Nagroda Gandalfa

Nagroda Gandalfa (ang. The Gandalf Award) nagroda literacka w dziedzinie fantasy przyznawana dorocznie przez World Science Fiction Society w latach 1974–1980. Sponsorem nagrody był Lin Carter oraz stowarzyszenie Swordsmen and Sorcerers' Guild of America (SAGA), a przyznawana była w czasie konwentu World Science Fiction.
Nazwa nagrody pochodzi od imienia czarodzieja Gandalfa, jednego z głównych bohaterów dzieł J.R.R. Tolkiena.
Nagrodę przyznawano w dwóch dziedzinach:

</doc>
<doc id="1392076" url="https://pl.wikipedia.org/wiki?curid=1392076" title="Gandalf Award">
Gandalf Award



</doc>
<doc id="1392077" url="https://pl.wikipedia.org/wiki?curid=1392077" title="Steffen Haas">
Steffen Haas

Steffen Haas (ur. 18 marca 1988 w Karlsruhe) – niemiecki piłkarz grający na pozycji pomocnika w klubie FC-Astoria Walldorf.
W 2. Bundeslidze rozegrał 31 spotkań i zdobył 1 bramkę.

</doc>
<doc id="1392078" url="https://pl.wikipedia.org/wiki?curid=1392078" title="Echmea">
Echmea

Echmea ("Aechmea") – rodzaj roślin z rodziny bromeliowatych ("Bromeliaceae"), nazywanych także ananasowatymi. Należy do niego ok. 170 gat. z Ameryki Południowej i Ameryki Środkowej. Zaliczane tu rośliny są suchoroślami lub epifitami.
Systematyka.
Jeden z rodzajów podrodziny "Bromelioideae" Burnett z rodziny bromeliowatych ("Bromeliaceae") z rzędu wiechlinowców ("Poales").
Zastosowanie.
Niektóre gatunki uprawiane jako rośliny doniczkowe, np. echmea wstęgowata ("Echmea fasciata").

</doc>
<doc id="1392079" url="https://pl.wikipedia.org/wiki?curid=1392079" title="Pascal Lavanchy">
Pascal Lavanchy

Pascal Lavanchy (ur. 20 lipca 1968 w Thonon-les-Bains) – francuski łyżwiarz figurowy, startujący w parach tanecznych z Sophie Moniotte. Uczestnik igrzysk olimpijskich (1992, 1994, 1998), srebrny i brązowy medalista mistrzostw świata i Europy, trzykrotny mistrz Francji (1993–1995). Zakończył karierę amatorską w 1998 roku.
Osiągnięcia.
Z Sophie Moniotte

</doc>
<doc id="1392082" url="https://pl.wikipedia.org/wiki?curid=1392082" title="Richard Maak">
Richard Maak

Richard Maak (Maack) (ros. Ричард Карлович Маак, ur. w Arensburgu, zm. w Sankt Petersburgu) – niemiecki antropolog, podróżnik, badacz Syberii. 
Studiował nauki przyrodnicze na Uniwersytecie w St. Petersburgu. W 1852 roku został profesorem nauk przyrodniczych w gimnazjum w Irkucku a później dyrektorem tej szkoły. Od 1868 do 1879 roku był superintendentem wszystkich szkół północnej Syberii. W latach 50. XIX wieku podjął szereg wypraw w ułus Wilujski, nad rzeki Wiluj, Olokmę, dolinę Amuru (1855–1856) i Ussuri (1859). Jego prace przyczyniły się do znajomości flory i fauny tych obszarów. Na jego cześć nazwano rośliny – rodzaj makia "Maackia" i gatunek "Prunus maackii".
W nazewnictwie botanicznym opisane przez niego gatunki w pełnej nazwie mają jego nieskrócone nazwisko Maack:

</doc>
<doc id="1392083" url="https://pl.wikipedia.org/wiki?curid=1392083" title="Piramidon">
Piramidon



</doc>
<doc id="1392085" url="https://pl.wikipedia.org/wiki?curid=1392085" title="Serbska Krajina">
Serbska Krajina



</doc>
<doc id="1392090" url="https://pl.wikipedia.org/wiki?curid=1392090" title="Rasmus">
Rasmus



</doc>
<doc id="1392092" url="https://pl.wikipedia.org/wiki?curid=1392092" title="Prezero-Arena">
Prezero-Arena

Prezero-Arena – stadion piłkarski w niemieckim mieście Sinsheim.
Od rundy wiosennej sezonu 2008/2009 swoje mecze rozgrywa na nim występujący w 1.Bundeslidze TSG 1899 Hoffenheim. Poprzednim obiektem tego klubu był Dietmar-Hopp-Stadion. W styczniu 2019 stadion zmienił nazwę z "Rhein-Neckar-Arena" na "Prezero-Arena".

</doc>
<doc id="1392097" url="https://pl.wikipedia.org/wiki?curid=1392097" title="Szepietowo (stacja kolejowa)">
Szepietowo (stacja kolejowa)

Szepietowo – stacja kolejowa pasażersko – towarowa położona w centrum miasta Szepietowo, w powiecie wysokomazowieckim, w województwie podlaskim, w Polsce. Według klasyfikacji PKP ma kategorię dworca lokalnego. 
W roku 2018 stacja obsługiwała 500–699 pasażerów na dobę.
Opis.
Pasażerska część stacji składa się z 3 niskich peronów: bocznego peronu 1 o długości 145 metrów oraz wyspowych peronów 2 i 3 o długości 293 metrów. Dostęp do peronu 2 możliwy jest przejściami naziemnymi z peronu 1 lub z kładki umiejscowionej w pobliżu zachodniego krańca peronu wzdłuż ulicy Przemysłowej, natomiast dostęp do peronu 3 – jedynie przejściami naziemnymi z peronu 2.
Między peronami a wchodzącą w skład drogi krajowej nr 66 ulicą Mazowiecką znajduje się budynek dworca z 1864 roku. Na wschód od dworca, między torami a ulicą, zlokalizowano parking wraz ze stanowiskami dla autobusów i postojem taksówek.
Ruchem na stacji kierują dwie nastawnie: dysponująca "Sp" znajdująca się przy wschodniej głowicy stacji oraz wykonawcza "Sp1" przy zachodniej. Naprzeciwko peronów znajduje się plac ładunkowy.
Połączenia.
Na stacji kolejowej zatrzymują się wszystkie pociągi pospieszne spółki PKP Intercity, kategorii IC i TLK, kursujące między Warszawą a Białymstokiem i w relacjach dalszych (m.in. Suwałki, Gdynia, Kraków, Żywiec, Jelenia Góra).
Od 2009 roku jest to krańcowa stacja dla pociągów osobowych Polregio z Białegostoku. Przedtem stacja obsługiwała także pociągi osobowe w relacjach Białystok – Małkinia, Białystok – Warszawa Wileńska czy też Białystok – Warszawa Zachodnia.
Modernizacja.
10 lutego 2020 roku PKP S.A. podpisały umowę na przebudowę dworca w Szepietowie za kwotę 5 mln zł. W jej ramach budynkowi ma zostać przywrócony historyczny wygląd. Zakończenie prac przewidziano na I kwartał 2021 roku.
26 czerwca 2020 roku PKP Polskie Linie Kolejowe podpisały umowę na modernizację odcinka linii kolejowej nr 6 Czyżew – Białystok prowadzoną w ramach projektu Rail Baltica. Prace mają potrwać do 2023 roku. W związku z ograniczoną przepustowością linii kolejowej spowodowanej modernizacją od 30 sierpnia 2020 r. niektóre pociągi osobowe Polregio zostały zastąpione autobusową komunikacją zastępczą, której pojazdy zatrzymują się na przydworcowym parkingu.

</doc>
<doc id="1392098" url="https://pl.wikipedia.org/wiki?curid=1392098" title="Zakład Historii Europy Wschodniej Uniwersytetu im. Adama Mickiewicza w Poznaniu">
Zakład Historii Europy Wschodniej Uniwersytetu im. Adama Mickiewicza w Poznaniu

Zakład Historii Europy Wschodniej Uniwersytetu im. Adama Mickiewicza w Poznaniu - jeden z trzech zakładów tworzących Instytut Wschodni UAM (od 1 września 2008). Dawniej zakład był częścią Instytutu Historii UAM.
Historia zakładu.
Geneza.
Geneza Zakładu Historii Europy Wschodniej na Uniwersytecie im. Adama Mickiewicza w Poznaniu sięga 1920, kiedy to archiwista i wykładowca Uniwersytetu Berlińskiego (gdzie od 1908 prowadził "Seminar für Osteuropäische Geschichte") dr Józef Paczkowski (1861-1933) otrzymał nominację na stanowisko profesora w katedrze Historii Wschodu Europy na Uniwersytecie Poznańskim, gdzie obowiązki dydaktyczne podjął dopiero z dniem 1 października 1926 i wypełniał do końca roku akademickiego 1927/28, gdy przeszedł na emeryturę. 
Okres powojenny.
Po II wojnie światowej reaktywowaną Katedrą Historii Wschodu Europy od 1 sierpnia 1945 kierował prof. dr Henryk Łowmiański (1898-1984), wcześniej profesor Uniwersytetu Stefana Batorego w Wilnie (1934-1939), a następnie pracownik Archiwum Miejskiego w Wilnie. W 1950, Katedra Historii Europy Wschodniej zmieniła nazwę na Katedrę (od 1968 Zakład) Historii Narodów ZSRR. Ostatnia zmiana nazwy na Zakład Historii Europy Wschodniej IH UAM dokonana została w 1990 na fali przemian zachodzących w całym kraju.
Okres po 1989 r..
Zarządzeniem Rektora UAM z dniem 1 września 2009 Zakład przeszedł z Instytutu Historii UAM do Instytutu Wschodniego UAM na tym samym Wydziale Historycznym UAM. 1 stycznia 2020, zarządzeniem Rektora UAM, Zakład został zlikwidowany na skutek zmian organizacyjnych na Wydziale Historii.

</doc>
<doc id="1392099" url="https://pl.wikipedia.org/wiki?curid=1392099" title="Destiny Fulfilled 2005 Tour Edition">
Destiny Fulfilled 2005 Tour Edition

Destiny Fulfilled 2005 Tour Edition jest to specjalna edycja ostatniej płyty amerykańskiego tria Destiny’s Child pt. Destiny Fulfilled z dodatkowym DVD, na którym znajduje się wywiad, teledyski do „Lose My Breath”, „Soldier” i „Girl” oraz trzy nagrania koncertowe z DVD „World Tour”.

</doc>
<doc id="1392101" url="https://pl.wikipedia.org/wiki?curid=1392101" title="Port lotniczy Lille-Lesquin">
Port lotniczy Lille-Lesquin

Port lotniczy Lille-Lesquin (IATA: LIL, ICAO: LFQQ) – międzynarodowy port lotniczy położony w Lesquin, koło Lille, we Francji. Lotnisko przeznaczone jest dla departamentu północnego (Nord), ale także jest atrakcyjne dla mieszkańców pobliskiej Belgii. Dojazd ułatwia położenie przy autostradach A1 Paris-Lille, A25 Dunkerque-Lille, A23 Valenciennes-Lille. W pobliżu znajduje się nie tylko Lille, ale także Villeneuve-d'Ascq.
Portem lotniczym zarządza spółka Société de gestion de l'aéroport de la région de Lille (SOGAREL), której udziałowcami są: Izba Handlowo-Przemysłowa Grand Lille (61%), Véolia Transport (34%) i Sanef (5%). Port lotniczy obsługuje zarówno pasażerów jak i przesył towarów – cargo.
Lotnisko w liczbach.
Lotnisko Lille posiada teren 450 hektarów, z czego 5 ha stanowią budynki. Otwarte jest 24 h na dobę, lecz jego główna działalność ma miejsce pomiędzy godzinami 5:00 rano a 23:00. Lotnisko posiada taki sprzęt, który pozwala lądować nawet największym samolotom jak: Airbus A380, czy do przewozów Cargo – Antonov 124.
Port ten ma dwa pasy. Pierwszy, główny – Wschodnio-Zachodni (08/26) o długości 2845 metrów oraz Północno-Południowy (02/20) o długości 1600 metrów. Posiada możliwość obsłużenia od 1,5-2 milionów pasażerów rocznie. Lotnisko posiada ponad 45 firm współpracujących.
W roku 2012 lotnisko odwiedziło 1 397 637 pasażerów, co stanowi wzrost o 20% w porównaniu do roku poprzedniego (dane Union des Aéroports Français et CCI de Lille). Jest on spowodowany pojawieniem się na lotnisku tanich linii lotniczych jak: Ryanair, Easyjet, Vueling, czy Transavia. W sumie ruch pasażerski obsługuje teraz 10 linii lotniczych, które operują do państw Afryki Północnej oraz Europy Południowej.

</doc>
<doc id="1392102" url="https://pl.wikipedia.org/wiki?curid=1392102" title="Kenorland">
Kenorland

Kenorland był według tektoniki płyt jednym z najwcześniejszych superkontynentów na Ziemi, istniejącym w okresie od 2,7 do 2,1 miliarda lat temu. Utworzył się on w erze neoarchaicznej na skutek akrecji (zderzenia) neoarchaicznych kratonów i utworzenia nowej skorupy kontynentalnej w masywnych erupcjach wulkanicznych, a rozpadł w paleoproterozoiku.
Kenorland składał się z Laurencji (kratonu będącego główną częścią dzisiejszej Ameryki Północnej i Grenlandii), Bałtyki (dzisiejsza Skandynawia i Bałtyk), zachodniej Australii i Kalahari.
Na rekonstrukcję superkontynentu pozwala orientacja paleomagnetyczna skał z tego okresu i znajdujące się w nich liczne dajki, jak również istnienie podobnych sekwencji stratygraficznych na różnych kontynentach.
Kenorland nie był z pewnością najdawniejszym lądem na Ziemi. Znajdująca się w jego centrum Tarcza fennoskandzka powstała dużo wcześniej – ponad 3,1 mld lat temu. Kraton Yilgarn (dzisiejsza Australia zachodnia) zawiera kryształy cyrkonu, datowane na 4,4 mld lat.

</doc>
<doc id="1392106" url="https://pl.wikipedia.org/wiki?curid=1392106" title="Disc2Phone">
Disc2Phone

Disc2Phone – program wydany na licencji freeware przez firmę Sony. Zadaniem aplikacji jest konwertowanie plików muzycznych z komputera i płyt CD do formatu MP3 odpowiedniego dla telefonów komórkowych Sony Ericsson.

</doc>
<doc id="1392107" url="https://pl.wikipedia.org/wiki?curid=1392107" title="T’way Airlines">
T’way Airlines

Hansung Airlines (kor. 티웨이항공) – południowokoreańska linia lotnicza z siedzibą w Ch'ŏngju.

</doc>
<doc id="1392108" url="https://pl.wikipedia.org/wiki?curid=1392108" title="Jan Niewiński">
Jan Niewiński

Jan Niewiński (ur. 27 grudnia 1920 w Rybczy, zm. 13 marca 2015 w Warszawie) – żołnierz AK, dowódca samoobrony polskiej w Rybczy w czasie rzezi wołyńskiej (IX 1943-III 1944), pułkownik MSW w stanie spoczynku, działacz sportowy i społeczny, przedsiębiorca-ogrodnik.
Życiorys.
Urodził się 27 grudnia 1920 roku, jako syn Wawrzyńca Niewińskiego, rolnika z Rybczy. W młodości uczęszczał do pobliskiego Liceum Krzemienieckiego.
Po agresji ZSRR na Polskę jego ojciec został w maju 1940 r. aresztowany przez NKWD, Jan Niewiński do ataku III Rzeszy na ZSRR ukrywał się. Od marca 1943 współorganizator i uczestnik samoobrony polskiej wsi Rybcza, dowódca jednego odcinków obrony wsi, żołnierz AK, od września 1943 dowódca samoobrony wsi.
Po zajęciu Rybczy przez Armię Czerwoną (17 marca 1944) wcielony do istriebitielnego batalionu NKWD w Krzemieńcu. 12 maja 1944 wstąpił do Armii Polskiej w ZSRR pod dowództwem Zygmunta Berlinga. Skierowany do Sum, wcielony do formowanej tam 4 Dywizji Piechoty. Jako dowódca plutonu ckm uczestniczył w przełamaniu Wału Pomorskiego, zdobyciu Kołobrzegu oraz bitwie o Berlin.
25 maja 1945 4 Dywizja Piechoty została wydzielona ze składu Wojska Polskiego jako podstawa do formowania Korpusu Bezpieczeństwa Wewnętrznego – wojsk wewnętrznych podporządkowanych Ministerstwu Bezpieczeństwa Publicznego, z przekazaniem składu osobowego. Jan Niewiński został awansowany do stopnia porucznika. Kolejno: dowódca plutonu kawalerii w Szkole Oficerskiej KBW, dowódca plutonu w kompanii politycznej, po ukończeniu kursu dla oficerów instruktorów wychowania fizycznego – starszy wykładowca w podoficerskim pułku szkolnym KBW w Szczytnie. 
Od 1948 starszy inspektor wyszkolenia w Oddziale Wyszkolenia Bojowego Wojsk KBW Ministerstwa Bezpieczeństwa Publicznego w Warszawie. Po ukończeniu przyspieszonego rocznego kursu dla oficerów na Akademii Wychowania Fizycznego awansowany do stopnia kapitana KBW i mianowany na szefa wyszkolenia fizycznego wojsk KBW. Skierowany do władz Zrzeszenia Klubów Sportowych „Gwardia”, struktury organizacyjnej podporządkowanej MBP kierującej organizacjami sportowymi w strukturach Ministerstwa Bezpieczeństwa Publicznego, a po jego likwidacji (1954) w strukturach Ministerstwa Spraw Wewnętrznych (tzw. gwardyjskimi klubami sportowymi). Jednocześnie wiceprezes paramilitarnego Warszawskiego Okręgowego Związku Gimnastycznego.
W 1956 (w czasie odwilży gomułkowskiej) wyznaczony na sekretarza generalnego Zrzeszenia Klubów Sportowych „Gwardia”. Funkcję pełnił przez kilka kadencji, z akceptacją Głównego Komitetu Kultury Fizycznej przekształcił Zrzeszenie w Federację Klubów Sportowych „Gwardia”, w którym kluby posiadały osobowość prawną. Dokonał wówczas szeregu zmian personalnych, narażając się na zarzut antysemityzmu. Sam Niewiński twierdził, że zdecydowana większość osób, które zwolnił była Polakami, oraz że nie kierował się kryterium narodowości czy wyznania. W latach 1961-1964 i 1969-1972 był członkiem zarządu Polskiego Komitetu Olimpijskiego, w latach 1964-68 kierował jego Komisją Sportową. Z racji funkcji uczestniczył w letnich igrzyskach olimpijskich w Rzymie (1960), Tokio (1964) i Meksyku (1968).
W 1974 przeszedł w stan spoczynku, w stopniu pułkownika. W latach 1972-1975 początkowo komisaryczny, następnie zwyczajny prezes Polskiego Związku Bokserskiego. Organizator Kongresu Europejskiego Boksu w Warszawie i Mistrzostw Europy w Boksie w Katowicach w 1975.
W 1973 nabył dwuhektarową działkę w pobliżu Lasu Kabackiego, na której po przejściu w stan spoczynku zorganizował i prowadził gospodarstwo ogrodnicze uprawy tulipanów. Był prezesem Związku Plantatorów Kwiatów Cebulowych przy Centrali Skupu w Ożarowie.
W latach 90. XX wieku zlikwidował plantację i zajął się działalnością społeczną. Od roku 1995 wydawał biuletyn „Głos kresowian”. W 1997 zorganizował I Forum Organizacji Kresowych i Kombatanckich, a rok później powołał Ogólnopolski Komitet Obchodów 55. Rocznicy Ludobójstwa Nacjonalistów Ukraińskich na Ludności Polskiej Wołynia i Małopolski Wschodniej, któremu przewodniczył również w 60 i 65 rocznicę.
22 maja 1999 roku z inicjatywy Niewińskiego powstał w Warszawie Kresowy Ruch Patriotyczny, skupiający 37 organizacji kresowych, któremu przewodniczył do 2014. Powołał również w 2007 r. Ogólnopolski Komitet Budowy Pomnika Ofiar Ludobójstwa dokonanego przez OUN-UPA, któremu przewodniczył. Następnie prezes honorowy Patriotycznego Związku Organizacji Kresowych i Kombatanckich, zawiązanego 20 września 2014 w Warszawie i prezes Społecznej Fundacji Pamięci Narodu Polskiego.
Zmarł 13 marca 2015 roku w Warszawie w wieku 95 lat. Został pochowany obok żony na cmentarzu w Warszawie-Pyrach. 
Przypisy.
 

</doc>
<doc id="1392112" url="https://pl.wikipedia.org/wiki?curid=1392112" title="Filip Krestan">
Filip Krestan



</doc>
<doc id="1392114" url="https://pl.wikipedia.org/wiki?curid=1392114" title="Frank Frazetta">
Frank Frazetta

Frank Frazetta (ur. 9 lutego 1928 w Brooklynie, zm. 10 maja 2010 w Fort Myers) – amerykański artysta plastyk pochodzenia włoskiego, tworzący w dziedzinie fantasy i science fiction.
Życiorys.
W wieku ośmiu lat rodzice zapisali Franka do Brooklyn Academy of Fine Arts. Uczęszczał tam przez następne osiem lat, pozostając pod opieką włoskiego artysty Michaela Falangi. Wkrótce po śmierci Falangi, w 1944, szkoła przestała działać, a Frazetta musiał zacząć zarabiać na życie. Zaczął wtedy rysować komiksy. W 1964 obraz Ringo Starra jego autorstwa zainteresował studio filmowe United Artists, które zaangażowało go do wykonania postera do filmu "Co słychać, koteczku?" Potem wykonał jeszcze kilka innych posterów, zaczął także ilustrować książki. Sławę przyniosły mu okładki serii o Conanie autorstwa Roberta E. Howarda i L. Sprague de Campa. Stworzył także okładki do powieści Edgara Rice’a Burroughsa. Powrócił do komiksu tworząc dla magazynów „Creepy”, „Eerie” i „Vampirella”. W latach 80. Frazetta pracował razem z Ralphem Bakshi przy filmie animowanym "Ogień i lód".
W 2003 powstał film dokumentalny o życiu i twórczości artysty: "Frazetta: Painting With Fire".
Obrazy Frazetty były często używane jako okładki albumów płytowych, np. zespołów Nazareth (album "Expect No Mercy") i Dust.
Fanami twórczości Frazetty są m.in. Clint Eastwood, George Lucas, Steven Spielberg i Sylvester Stallone.
Aggie Guerard Rodgers zaprojektowała kostium księżniczki Lei Organy z "" inspirując się twórczością Frazetty.
Lista dzieł.
Wybrane obrazy.
Rok i data namalowania

</doc>
<doc id="1392115" url="https://pl.wikipedia.org/wiki?curid=1392115" title="Karlis Reisons">
Karlis Reisons



</doc>
<doc id="1392118" url="https://pl.wikipedia.org/wiki?curid=1392118" title="Ladislav Saloun">
Ladislav Saloun



</doc>
<doc id="1392121" url="https://pl.wikipedia.org/wiki?curid=1392121" title="Bukowina Miejska">
Bukowina Miejska

Bukowina Miejska (1103 m) – mało wybitny szczyt w Gorcach położony w grzbiecie odbiegającym na południowy zachód od Turbacza. Północne zbocza Bukowiny Miejskiej opadają do doliny potoku Lepietnica, południowe do doliny Wielkiego Kowańca. W odległości około 700 m na południowy zachód na grzbiecie znajduje się drugi, również mało wybitny szczyt Miejski Wierch.
Nazwa szczytu występuje już w dokumencie z 1790 roku. W literaturze czasami nazywany był Bukowiną pod Turbaczem. Na jej grzbiecie rosną odroślowe buki. Grzbietem od szczytu Bukowiny Miejskiej i na stoku opadającym do doliny Lepietnicy na wschód ciągnie się polana Bukowina. Prowadzi nią szlak turystyczny na Turbacz.
Bukowina Miejska znajduje się poza obszarem Gorczańskiego Parku Narodowego. Biegnie przez nią granica między miastem Nowy Targ (stoki południowe) i wsią Obidowa (stoki północne) w województwie małopolskim, w powiecie nowotarskim, w gminie Nowy Targ.

</doc>
<doc id="1392122" url="https://pl.wikipedia.org/wiki?curid=1392122" title="Henrietta z Nassau-Weilburg">
Henrietta z Nassau-Weilburg



</doc>
<doc id="1392124" url="https://pl.wikipedia.org/wiki?curid=1392124" title="Henrietta von Nassau-Weilburg">
Henrietta von Nassau-Weilburg



</doc>
<doc id="1392132" url="https://pl.wikipedia.org/wiki?curid=1392132" title="Terence Stamp">
Terence Stamp

Terence Henry Stamp (ur. 22 lipca 1938 w Stepney w Londynie) – brytyjski aktor. 
Życiorys.
Wczesne lata.
Urodził się w Stepney w Londynie jako najstarszy z pięciorga dzieci Ethel Esther (z domu Perrott; 1914–1987) i Thomasa Stampa (1912–1982), który był palaczem holowników. Jego rodzina miała pochodzenie angielskie, francuskie i niemieckie. Jego młodszy brat, Christopher „Chris” Thomas Stamp (ur. 7 lipca 1942, zm. 24 listopada 2012), był producentem muzycznym, manadżerem i filmowcem. Wczesne lata spędził w Canal Road w Bow, na East Endzie, ale później w dzieciństwie rodzina przeniosła się do Plaistow w Essex (obecnie Wielki Londyn), gdzie uczęszczał do Plaistow County Grammar School. Jego ojciec był nieobecny przez długi czas w marynarce handlowej, a młody Stamp był wychowywany głównie przez matkę, babcię i ciotki. Aby uciec od nudy domowego życia, Stamp znalazł schronienie w filmach. Po obejrzeniu filmu "Braterstwo krwi" (1939) był głęboko pod wpływem Gary’ego Coopera. Zainspirował go także James Dean i podjął decyzję o zawodzie aktora. W późnych latach 50. otrzymał stypendium i ukończył studia aktorskie na Webber Douglas Academy of Dramatic Art.
Kariera.
W 1959 trafił na scenę jako szeregowy Samuel „Sammy” Whitaker w sztuce "Długi i niski i wysoki". Za swoją debiutancką rolę tytułową w historycznym dramacie przygodowym Petera Ustinova "Billy Budd" (1962) na motywach powieści Hermana Melville’a został uhonorowany Złotym Globem w kategorii nowa gwiazda roku 1963, był nominowany do Oscara dla najlepszego aktora drugoplanowego i BAFTA. W latach 1964–1965 na Broadwayu grał tytułową rolę w przedstawieniu "Alfie!". Wkrótce zdobył jeszcze większe uznanie krytyków swoją przerażającą kreacją Fredericka Clegga, obsesyjnego psychopaty w horrorze psychologicznym Williama Wylera "Kolekcjoner" (1965) z Samanthą Eggar; rola ta przyniosła mu ​Nagrodę za pierwszoplanową rolę męską na Festiwalu Filmowym w Cannes. Film był uważany za kontrowersyjny w swoich czasach. Wystąpił w komedii fantastycznonaukowej Josepha Loseya "Modesty Blaise" (1966) jako Willie Garvin z Monicą Vitti, dramacie Kena Loacha "Czekając na życie" ("Poor Cow", 1967) jako przestępca Dave Fuller, dramacie Johna Schlesingera "Z dala od zgiełku" (1967) w roli sierżanta królewskich dragonów Francisa Troya, filmie Federico Felliniego "Historie niesamowite" ("Spirits of the Dead", 1968) wg pierwszego zbioru opowiadań Edgara Allana Poe w roli byłego aktora szekspirowskiego Toby’ego Dammita, który traci karierę aktorską z powodu alkoholizmu oraz dramacie Pier Paolo Pasoliniego "Teoremat" (1968) jako gość.
W 1978 na West Endzie grał hrabiego Drakulę w spektaklu "Dracula". Powrócił na kinowy ekran w roli złego generała Zoda w "Supermanie II" (1980). Jako były gangster Willie Parker w dramacie kryminalnym Stephena Frearsa "Wykonać wyrok" ("The Hit", 1984) otrzymał nagrodę na MystFest. Pierwotnie był rozważany do roli psychopatycznego Johna Rydera w "Autostopowiczu" (1986), ale odrzucił propozycję. Za rolę transseksualnej Bernadetty w "Priscilli, królowa pustyni" (1994) był nominowany do Złotego Globu dla najlepszego aktora w filmie komediowym lub musicalu, Nagrody Brytyjskiej Akademii Filmowej dla najlepszego aktora pierwszoplanowego i nagrody Australian Film Institute. W 1995 został wybrana przez magazyn „Empire” jako jedna ze 100. najseksowniejszych gwiazd w historii filmu. Jego rola mściwego gangstera, uhonorowana Nagrodą Satelity, w dramacie kryminalnym "Angol" (1999) została stworzona specjalnie dla niego przez reżysera Stevena Soderbergha. Został obsadzony w roli Magnusa Martela w horrorze fantasy "Klucz do Apokalipsy" (2001).
Życie prywatne.
W latach 1961–1963 był związany z Julie Christie. W latach 1964–1966 związał się z angielską supermodelką Jean Shrimpton. Romansował także z Brigitte Bardot, Joan Collins, Peggy Lipton, Marisą Berenson i Jackie Collins. Pod koniec 1969, Stamp nagle zrezygnował z aktorstwa i zniknął z centrum uwagi. Po przeprowadzce do Indii spędził kilka następnych lat szukając oświecenia w aśramie i filozofii Jiddu Krishnamurtiego, zapuścił włosy do pasa i nosił długie, powiewne szaty. 31 grudnia 2002 ożenił się z Elizabeth O’Rourke. 29 kwietnia 2008 doszło do rozwodu.

</doc>
<doc id="1392133" url="https://pl.wikipedia.org/wiki?curid=1392133" title="Witnica Chojeńska">
Witnica Chojeńska

Witnica Chojeńska – stacja kolejowa w Witnicy w Polsce, w województwie zachodniopomorskim, w powiecie gryfińskim, w gminie Moryń.
W roku 2017 stacja obsługiwała 50–99 pasażerów na dobę.

</doc>
<doc id="1392135" url="https://pl.wikipedia.org/wiki?curid=1392135" title="Isabelle Delobel">
Isabelle Delobel

Isabelle Delobel (ur. 17 czerwca 1978 w Clermont-Ferrand) – francuska łyżwiarka figurowa, startująca w parach tanecznych z Olivierem Schoenfelderem. Jest mistrzynią świata (2008), mistrzynią europy (2007) i zwyciężczynią finału Grand Prix (2009) oraz sześciokrotną mistrzynią Francji. Zakończyła karierę w lutym 2010 r.
Jej siostra Veronique Delobel również była łyżwiarką figurową. 

</doc>
<doc id="1392137" url="https://pl.wikipedia.org/wiki?curid=1392137" title="Roman Backer">
Roman Backer



</doc>
<doc id="1392140" url="https://pl.wikipedia.org/wiki?curid=1392140" title="Bukowina Waksmundzka">
Bukowina Waksmundzka

Bukowina Waksmundzka (1103 m), Bukowina – niewybitny szczyt w Gorcach, położony na południe od Turbacza, na rozwidleniu grzbietów przebiegających w stronę Nowego Targu-Kowańca i Łopusznej. Nazwa szczytu pochodzi od leżącej u jego podnóża miejscowości Waksmund. Bukowina Waksmundzka jest zwornikiem dla trzech grzbietów, wznosi się więc nad trzema dolinami: zbocza wschodnie opadają do doliny Łopuszanki zbocza północno-zachodnie do doliny potoku Wielki Kowaniec, południowe odwadniane są przez potok Mały Kowaniec (wszystkie w zlewni Dunajca).
Szczyt Bukowiny Waksmundzkiej jest bezleśny, zajęty przez polanę Kowalowa Bukowina. Jest to jedna z największych wśród wysoko położonych polan gorczańskich. Jest dobrym punktem widokowym. Z jej górnej części roztacza się widok na Tatry, Magurę Spiską, Kotlinę Nowotarską, Pieniny z Jeziorem Czorsztyńskim oraz dolinę Łopusznej z grzbietem Kiczory.
Szczyt Bukowina i znajdująca się na nim polana Kowalowa Bukowina należą do wsi Waksmund w województwie małopolskim, w powiecie nowotarskim, w gminie Nowy Targ.

</doc>
<doc id="1392144" url="https://pl.wikipedia.org/wiki?curid=1392144" title="Abowjan">
Abowjan



</doc>
<doc id="1392145" url="https://pl.wikipedia.org/wiki?curid=1392145" title="Bieńkowice (Zebrzydowice)">
Bieńkowice (Zebrzydowice)

Bieńkowice – przysiółek wsi Zebrzydowice w Polsce, położony w województwie małopolskim, w powiecie wadowickim, w gminie Kalwaria Zebrzydowska.
W latach 1975–1998 przysiółek położony był w województwie bielskim.
Bieńkowice to położona w najbardziej na zachód wysuniętej części Zebrzydowic, na pograniczu Pogórza Wielickiego i Beskidu Makowskiego. Swoją nazwę wzięły od imienia Bień (zdrobnienie imienia Benedykt). 
Historia.
Na początku średniowiecza Bieńkowice stanowiły samodzielną wieś. W 1274 r. włączone zostały do księstwa opolskiego, później oświęcimskiego. W 1333 r. książę oświęcimski Jan I Scholastyk przekazał Żegocie z Benkowicz las nad Skawą koło Zembrzyc, w celu lokowania tam osad na prawie niemieckim (dzisiejsze: Krzeszów, Śleszowice, Skawce, Jaszczurowa, Dąbrówka, Zagórze, Brańkówka). Nazwy miejscowości i ich właścicieli pojawią się wielokrotnie w różnych dokumentach książąt oświęcimskich z XV w.. Nie wiadomo dokładnie, kiedy wieś została włączona do Zebrzydowic, jednak nastąpiło w pierwszej połowie XV w., kiedy to na polecenie króla Władysława Warneńczyka Bieńkowice zostały wykupione przez żupnika Mikołaja Serafina i włączone do tworzonej wówczas na terenie księstwa zatorskiego królewszczyzny. W 1581 r. wymienione są łącznie z Zebrzydowicami, jako była własność Sokołowskiego (chodziło o Rożena część Zebrzydowic przylegająca do dawnych Bieńkowic, nie należąca do bonifratrów).
Korytarz radwanicki.
W 1278 r. książę krakowski i sandomierski Bolesław Wstydliwy przekazał księciu opolskiemu Władysławowi teren, położony między Skawą a Skawinką (Trebol), określając granicę między księstwem krakowskim a śląskim, wyjął spod wsie w dorzeczu Skawy, zasiedlone przez rycerzy Radwanitów, które książę zatrzymał przy ziemi krakowskiej. Wsie te określano jako "korytarz radwanicki" – obejmował on również obszar dzisiejszej wsi Zebrzydowice, ale nie jest wiadomo, czy sama wieś wówczas już istniała, czy została założona później.

</doc>
<doc id="1392146" url="https://pl.wikipedia.org/wiki?curid=1392146" title="Vanessa Hessler">
Vanessa Hessler

Vanessa Hessler (ur. 21 stycznia 1988 w Rzymie) − włoska modelka i aktorka.

</doc>
<doc id="1392148" url="https://pl.wikipedia.org/wiki?curid=1392148" title="Godło Litwy Środkowej">
Godło Litwy Środkowej

Godło Litwy Środkowej – przedstawiało na czerwonej tarczy dzielonej w słup po prawej stronie Orła Białego, a po lewej Pogoń Litewską. Herb ten został wprowadzony Dekretem Naczelnego Dowódcy Wojsk z 12 października 1920 roku.
Herb ten nawiązywał do herbu Królestwa Polskiego ustanowionego w lutym 1831 roku przez Sejm podczas powstania listopadowego.
Na znaczku Litwy Środkowej z 1921 roku (nr. kat. Michla 38), przedstawiony jest też inny herb. Na tarczy czterodzielnej w krzyż w polach 1 i 4 Orzeł. W polach 2 i 3 Pogoń. A na tarczy sercowej widnieje postać świętego Krzysztofa – herb Wilna. Ta wersja, z wyjątkiem herbu Wilna, nawiązazywała do herbu przedrozbiorowego państwa polsko-litewskiego.

</doc>
<doc id="1392149" url="https://pl.wikipedia.org/wiki?curid=1392149" title="Olivier Schoenfelder">
Olivier Schoenfelder

Olivier Schoenfelder (ur. 30 listopada 1977 w Belfort) – francuski łyżwiarz figurowy, startujący w parach tanecznych z Isabelle Delobel. Jest mistrzem świata (2008), mistrzem Europy (2007) i zwycięzcą finału Grand Prix (2009) oraz sześciokrotnym mistrzem Francji. Zakończył karierę w lutym 2010 r.
Osiągnięcia.
Z Isabelle Delobel

</doc>
<doc id="1392156" url="https://pl.wikipedia.org/wiki?curid=1392156" title="Naomi Broady">
Naomi Broady

Naomi Broady (ur. 28 lutego 1990 w Stockport) – brytyjska tenisistka. Ma młodszego brata Liama, który również jest tenisistą.
Kariera tenisowa.
Jej największe dotychczasowe osiągnięcia to dziewięć zwycięstw w turniejach ITF w grze pojedynczej oraz dwadzieścia zwycięstw w turniejach gry podwójnej, między innymi w Redbrigde (w parze z Patrycją Sanduską).

</doc>
<doc id="1392157" url="https://pl.wikipedia.org/wiki?curid=1392157" title="Kotajk Abowian">
Kotajk Abowian

Kotajk Abowian (orm. „Կոտայք“ Ֆուտբոլային Ակումբ Աբովյան, ""Kotajk" Futbolajin Akumby Abowian") - ormiański klub piłkarski z siedzibą w mieście Abowian w prowincji Kotajk.
Historia.
Chronologia nazw:
Klub Piłkarski "Kotajk Abowian" został założony w 1955 roku. W 1978 zespół debiutował w Drugiej Lidze, strefie 4 Mistrzostw ZSRR. W 1984 zajął najpierw 1. miejsce w swojej grupie, a potem również 1. miejsce w turnieju finałowym o awans do Pierwszej Ligi. W latach 1985-1991 występował w drugiej klasie rozgrywek radzieckich.
Po uzyskaniu przez Armenię niepodległości, w 1992 debiutował w najwyższej lidze Armenii. W 1995 połączył się z innym klubem z Abowiana Bananc Kotajk, ale takie wzmocnienie nie uchroniło klub od spadku. Przed rozpoczęciem sezonu 1998 klub z przyczyn finansowych był zmuszony zrezygnować z rozgrywek. Potem startował w drugiej lidze (Aradżin chumb). W 2000 klub zajął 4. miejsce, ale tak jak najwyższa liga została poszerzona, to od 2001 występował w Bardsragujn chumb. W 2005 zmienił nazwę na "Esteghlal-Kotajk Abowian", a w kolejnym sezonie z powodu kłopotów finansowych zrezygnował z dalszych występów i na początku 2006 został rozwiązany.
Zawodnikiem i szkoleniowcem zespołu był reprezentant Związku Radzieckiego Arkadij Andreasian.

</doc>
<doc id="1392162" url="https://pl.wikipedia.org/wiki?curid=1392162" title="Aborcja w Norwegii">
Aborcja w Norwegii

Aborcja w Norwegii – obecnie norweskie prawo dopuszcza aborcję na żądanie kobiety w pierwszych 12 tygodniach ciąży, do 18 tygodnia z przyczyn medycznych, prawnych, embriopatologicznych i społecznych za zgodą odpowiedniej komisji. Po 18 tygodniu ciąży aborcja jest dopuszczalna jedynie z racji medycznych i embriopatologicznych.
Historia.
Na mocy dekretów Chrystiana V z 1687 roku aborcja była karana śmiercią. Przepisy z 1842 roku znosiły karę śmierci za przerwanie ciąży. Aborcja wciąż pozostawała nielegalna, z jaj wykonanie kobiecie groziło do 6 lat więzienia. W 1902 roku wprowadzono przepisy zezwalające na aborcję gdy ciążą zagraża życiu matki bądź istniało duże prawdopodobieństwo że dziecko urodzi się martwe.
W 1913 roku aktywistka Katti Anker Møller rozpoczęła działalność na rzecz zniesienia zakazu aborcyjnego.
Pomiędzy 1920 a 1929 rokiem około 100 osób zostało skazanych za bezprawne przerwanie ciąży.
Tylko w jednym ze stołecznych szpitali 82 kobiety zmarły wskutek powikłań spowodowanych nielegalną aborcją.
W efekcie tych wydarzeń ministerstwo sprawiedliwości powołało w 1934 roku specjalny zespół mający opracować nowe ustawodawstwo aborcyjne kierowany przez córkę Katti Anker Møller – Tove Mohr. W roku następnym zebrano 207 000 podpisów pod petycją o przerwanie pracy komitetu - rząd przyjął petycję i zawiesił działalność zespołu.
W 1960 roku przyjęto nowe ustawodawstwo przewidujące dopuszczalność aborcji ze względów medycznych, prawnych i embriopatologicznych pod warunkiem uzyskania zgody komisji złożonej z dwóch lekarzy i – w przypadku mężatki – jej męża.
W 1969 roku Norweska Partia Pracy włączyła legalizację aborcji na żądanie do swojego programu. Zapoczątkowało to burzliwą debatę na ten temat. Projekt przewidujący dopuszczalność aborcji na żądanie kobiety trafił pod obrady parlamentu, gdzie upadł po tym jak socjalistyczny deputowany Otto Haughlin zagłosował przeciwko ustawie. Przyjęcie projektu w zmienionej formie w następnej sesji parlamentu było tylko kwestią czasu. Ostatecznie w 1978 roku przyjęto obecnie obowiązujące prawo, w geście protestu do dymisji podał się zwierzchnik Kościoła Norwegii Per Lønning.

</doc>
<doc id="1392164" url="https://pl.wikipedia.org/wiki?curid=1392164" title="Politehnica">
Politehnica

Politehnica – stacja metra w Bukareszcie, na linii M3. Stacja została otwarta w 1983.

</doc>
<doc id="1392168" url="https://pl.wikipedia.org/wiki?curid=1392168" title="Teodoryk Endem">
Teodoryk Endem

Teodoryk Endem (ur. 1499 w Amersfoort w Holandii, zm. 9 lipca 1572 w Gorkum) – kapłan franciszkanin, jeden z grupy męczenników z Gorkum, święty Kościoła katolickiego.
Rodzice byli przeciwni jego wstąpieniu do zakonu franciszkańskiego. Teodoryk odbył jednak nowicjat i wstąpił do seminarium franciszkanów. Po odbyciu studiów filozoficzno-teologicznych został wyświęcony na kapłana. Następnie pracował w Gorkum jako spowiednik i ojciec duchowny sióstr franciszkanek.
W 1572 kalwini uwięzili go wraz z innymi franciszkanami i kapłanami. Torturami w Brielle chciano zmusić ich do wyrzeczenia się katolicyzmu. Teodoryk Endem został powieszony 9 lipca 1572 roku.
Beatyfikacji dokonał Klemens X 24 listopada 1675 a kanonizacji Pius IX 29 kwietnia 1867 w grupie męczenników z Gorkum.
Jego wspomnienie liturgiczne, wraz z pozostałymi męczennikami, obchodzone jest w dzienną pamiątkę śmierci.

</doc>
<doc id="1392169" url="https://pl.wikipedia.org/wiki?curid=1392169" title="Lujerului">
Lujerului

Lujerului, dawniej Armata Poporului – stacja metra w Bukareszcie, na linii M3. Stacja została otwarta w 1983. Dawna nazwa znaczy po rumuńsku „Armia Ludowa” i pochodzi od wcześniejszej nazwy pobliskiej ulicy, od roku 1997 będącej częścią "Iuliu Maniu".

</doc>
<doc id="1392171" url="https://pl.wikipedia.org/wiki?curid=1392171" title="Felice Schragenheim">
Felice Schragenheim

Felice Rachel Schragenheim (ur. 9 marca 1922 w Berlinie, zm. na początku 1945 w pobliżu Bergen) – niemiecka Żydówka, uczestniczka ruchu oporu, więźniarka obozów koncentracyjnych Theresienstadt, Auschwitz, Groß-Rosen (obecnie Rogoźnica, woj. dolnośląskie). Jej historia stała się znana za sprawą austriackiej pisarki Eriki Fischer, która w książce "Aimée &amp; Jaguar" opisała historię jej związku z Niemką Lilly Wust.
Rodzina.
Rodzicami Felice byli lekarze dentyści, dr Albert Schragenheim i dr Erna Schragenheim, z d. Karewski. Siostra Felice, Irene Cahn, z d. Schragenheim, wyemigrowała w czasie wojny do Anglii. Babcia Felice od strony matki, Hulda Karewski została zamordowana 15 września 1942 w Theresienstadt, do którego potem trafiła sama Felice.
Jej krewnym ze strony ojca jest Lion Feuchtwanger.
Okoliczności śmierci.
Felice Schragenheim została aresztowana przez Gestapo dnia 21 sierpnia 1944 roku ze względu na swoje żydowskie pochodzenie i przewieziona do obozu zbiorczego dla Żydów przy Schulstraße 78, gdzie uprzednio funkcjonował Szpital Żydowski. Stąd natomiast wczesnym rankiem 8 września 1944 roku transportem nr 14890-I/116 wyrusza do Theresienstadt, który znajdował się na terenie Protektoratu Czech i Moraw, tzw. „getta dla starców”, gdzie 15 września 1942 roku została zamordowana jej babcia Hulda Karewski. 9 października 1944 roku, gdy w przemyśle wojennym gwałtownie wzrasta zapotrzebowanie również na żydowską siłę roboczą, Felice z Theresienstadt zostaje wysłana transportem do Auschwitz. Po tygodniu zostaje wysłana jako młoda i zdolna do pracy do Groß-Rosen na piechotę. Stamtąd wraz z tysiącem innych trafia do podobozu Kurzbach (Bukołowo, około 50 km na północ od Wrocławia). 25 stycznia 1945 roku obóz Kurzbach zostaje ewakuowany, kobiety na mrozie muszą maszerować przez 8 dni do obozu macierzystego Groß-Rosen, gdzie pozostają 2 tygodnie. Po tym czasie w otwartych wagonach towarowych ruszają w drogę do Bergen-Belsen. Felice Schragenheim umiera podczas deportacji do tego obozu, bądź też już w samym obozie. W 1948 roku zostaje oficjalnie uznana za zmarłą na mocy decyzji Sądu Rejonowego w Berlinie-Charlottenburgu, a jako dzień jej śmierci zostaje podany 31 grudnia 1944. Jednak faktyczna data jej śmierci oraz dokładne jej miejsce pozostaje nieznane.
Film.
W 1999 Max Färberböck wyreżyserował film będący ekranizacją powieści „Aimée &amp; Jaguar” z Marią Schrader i Juliane Köhler w rolach głównych. Muzykę do filmu skomponował Jan A.P. Kaczmarek.
Wystawa.
Kilkaset dokumentów i fotografii Felice, które przechowywała Lilly Wust, zostały po jej śmierci w 2006 r. przekazane do Muzeum Żydowskiego w Berlinie i są prezentowane w stałej wystawie „Two Millennia of German Jewish History” w segmencie „Persecution-Resistance-Annihilation”.

</doc>
<doc id="1392172" url="https://pl.wikipedia.org/wiki?curid=1392172" title="Regionalna izba obrachunkowa">
Regionalna izba obrachunkowa

Regionalna izba obrachunkowa (RIO) – państwowy, zewnętrzny i niezależny organ kontroli i nadzoru jednostek samorządu terytorialnego oraz innych podmiotów określonych w ustawie, w zakresie gospodarki finansowej (budżetu) i zamówień publicznych. Izby prowadzą również działalność informacyjną i szkoleniową w zakresie spraw budżetowych. Z punktu widzenia gospodarki finansowej regionalne izby obrachunkowe są państwowymi jednostkami budżetowymi.
Historia.
Zapowiedzią powstania Izb była ustawa o samorządzie terytorialnym z 8 marca 1990 roku. Jej 86. artykuł mówił, iż organem nadzoru nad działalnością budżetową gmin jest RIO. Same Izby powołała do życia dopiero ustawa z 7 października 1992 roku. Doprecyzowanie działalności RIO nastąpiło w rozporządzeniu Rady Ministrów z 9 grudnia 1992 roku sprawie siedzib i zasięgu terytorialnego regionalnych izb obrachunkowych oraz szczegółowej organizacji izb i trybu postępowania. Działalność RIO znalazła swe usankcjonowanie również w Konstytucji (art. 171). 
Początkowo funkcjonowało 17 RIO, od 2000, po zmianach związanych z reformą administracyjną, jest ich 16. Regionalne Izby obrachunkowe działają w następujących miastach:
Podstawa prawna działalności.
RIO działają na podstawie:
Zadania i uprawnienia RIO.
Każda z szesnastu funkcjonujących w Polsce izb przede wszystkim sprawuje nadzór nad działalnością jednostek samorządu terytorialnego z terenu określonego województwa w zakresie spraw finansowych. Właściwość izb w tym zakresie obejmuje analizę uchwał i zarządzeń podejmowanych przez organy jednostek samorządu terytorialnego głównie w kwestiach budżetu i procedury jego uchwalania.
Uprawnienia regionalnych izb obrachunkowych w tych sprawach sięgają nawet możliwości narzucenia samorządom budżetu, ale to rozwiązanie może być zastosowane tylko w ostateczności, gdy jednostki same nie poradzą sobie z uchwaleniem planu dochodów i wydatków w ustawowym terminie.
Poza tym w trybie nadzoru badane są akty prawa miejscowego dotyczące:
– zaciąganych przez samorządy zobowiązań wpływających na wysokość długu publicznego,
– udzielanych przez nie pożyczek,
– przyznawanych z samorządowych budżetów dotacji.
Organizacja i nadzór.
Organem izby jest kolegium izby, w którego skład wchodzą: prezes izby, jego zastępca oraz pozostali członkowie kolegium, art. 14 ustawy o RIO.
Członków kolegium izby powołuje Prezes Rady Ministrów. Prezesa izby powołuje i odwołuje Prezes Rady Ministrów. Powołanie prezesa oraz członków kolegium następuje po przeprowadzeniu konkursu.
Nadzór nad działalnością regionalnych izb obrachunkowych sprawuje minister właściwy do spraw administracji publicznej (Minister Spraw Wewnętrznych i Administracji) na podstawie kryterium zgodności z prawem.
Kryteria i skutki kontroli.
Podstawowe kryterium kontroli dokonywanej przez izby stanowi legalność i zgodność dokumentacji ze stanem faktycznym.
Kontrola gospodarki finansowej jednostek samorządu terytorialnego w zakresie zadań administracji rządowej, wykonywanych przez te jednostki na podstawie ustaw lub zawieranych porozumień, dokonywana jest także z uwzględnieniem kryterium celowości, rzetelności i gospodarności.
Wszczęcie postępowania kontrolnego następuje na wniosek wymienionych w ustawie podmiotów lub z urzędu. Najważniejsze znaczenie w działalności kontrolnej izb mają kompleksowe kontrole gospodarki finansowej jednostek samorządu terytorialnego, które przeprowadza się co najmniej raz na cztery lata.
Na podstawie wyników każdej kontroli izba kieruje do kontrolowanej jednostki wystąpienie pokontrolne, wskazując źródła i przyczyny nieprawidłowości, ich rozmiary, osoby odpowiedzialne oraz wnioski zmierzające do ich usunięcia i usprawnienia badanej działalności. Wystąpienia są aktem zobowiązującym do podjęcia konkretnych działań, ponieważ kontrolowany ma 30 dni na zawiadomienie izby o wykonaniu wniosków lub o przyczynach ich niewykonania.
Regionalne izby obrachunkowe wydają także opinie w sprawach określonych ustawami oraz zajmują się działalnością informacyjną, instruktażową i szkoleniową w zakresie objętym nadzorem i kontrolą.
Zakres podmiotowy nadzoru i kontroli.
Regionalne izby obrachunkowe sprawują nadzór nad jednostkami samorządu terytorialnego w zakresie spraw finansowych oraz dokonują kontroli gospodarki finansowej i zamówień publicznych następujących podmiotów:
Zakres przedmiotowy nadzoru i kontroli.
W zakresie nadzoru: regionalne izby obrachunkowe mogą nadzorować uchwały i zarządzenia podejmowane przez organy jednostek samorządu terytorialnego, jeśli dotyczą:
W zakresie kontroli: regionalne izby obrachunkowe sprawują kontrolę gospodarki finansowej i zamówień publicznych innych podmiotów określonych w art. 1 ust. 2 ustawy o regionalnych izbach obrachunkowych
Prezes Rady Ministrów na wniosek ministra właściwego do spraw administracji publicznej ma prawo rozwiązania kolegium regionalnej izby obrachunkowej w razie 
powtarzającego się naruszania przez izbę prawa.
Struktura RIO.
Izby są kolegialne i mają swoje organy. Na czele każdej izby stoi prezes. Jest on powoływany w drodze konkursu przez Prezesa Rady Ministrów na wniosek Ministra Spraw Wewnętrznych i Administracji. Swoim wykształceniem i doświadczeniem zawodowym prezes musi dawać rękojmię prawidłowego wywiązywania się z nałożonych na niego obowiązków. W związku z tym, wśród warunków, jakie ustawa stawia kandydatom na to stanowisko wymienia się ukończenie magisterskich wyższych studiów prawniczych, administracyjnych, ekonomicznych lub posiadanie stopnia naukowego w jednej z tych dziedzin wiedzy oraz posiadanie co najmniej czteroletniego stażu pracy w jednostkach związanych z funkcjonowaniem samorządu terytorialnego lub finansów publicznych. Kadencja prezesa izby trwa 6 lat.
Prezes zasadniczo kieruje pracami izby. W szczególności:
– reprezentuje ją na zewnątrz,
– w stosunkach wewnętrznych jest przełożonym jej pracowników,
– zwołuje posiedzenia kolegium izby,
– opracowuje projekt regulaminu organizacyjnego izby,
– wyznacza składy orzekające i ich przewodniczących,
– ogłasza konkurs na stanowisko członka kolegium.
– przedkłada Ministrowi Spraw Wewnętrznych i Administracji sprawozdania z wykonania budżetu oraz z działalności kontrolnej i informacyjno-szkoleniowej izby.
Prezes ma swojego zastępcę.
Wewnętrzny organ izby.
Wewnętrznym organem izby jest kolegium. W skład kolegium wchodzą prezes izby, który jednocześnie jest jego przewodniczącym oraz pozostali członkowie. O tym jak liczne jest kolegium danej izby rozstrzyga wspomniane wyżej rozporządzenie Prezesa Rady Ministrów z dnia 16 lipca 2004 r. Największym-27 osobowym kolegium może poszczycić się Warszawa, najmniej-po 9 osób, liczą kolegia w Kielcach, Opolu i Zielonej Górze. Wymogi dotyczące niezbędnych dla zasiadania w kolegium kwalifikacji są identyczne, jak te stawiane wobec kandydatów na prezesa izby. Członków kolegium powołuje w drodze konkursu Prezes Rady Ministrów, na wniosek prezesa izby, z tymże połowę składu kolegium stanowią zawsze członkowie powołani spośród kandydatów zgłoszonych przez organy stanowiące jednostek samorządu terytorialnego.
Członkostwo w kolegium izby może mieć charakter etatowy lub pozaetatowy, o czym stanowi Prezes Rady Ministrów, na wniosek prezesa izby. W pierwszym przypadku członka kolegium powołuje się na czas nieokreślony, natomiast pozaetatowego członka kolegium powołuje się na 6-letnią kadencję. Ustawa gwarantuje członkom kolegium w zakresie realizacji zadań nadzorczych i funkcji kontrolnych niezawisłość i podleganie jedynie ustawom.
Do wyłącznej właściwości kolegium izby należy ustalanie budżetu jednostki samorządu terytorialnego w przypadku, gdy nie dokona ona tego w wymaganym terminie oraz orzekanie o nieważności uchwał i zarządzeń, do których badania w trybie nadzoru izba jest zobowiązana.
Kolegium zajmuje się także:
– rozpatrywaniem odwołań od uchwał składów orzekających izb i zastrzeżeń do wniosków zawartych w wystąpieniach pokontrolnych,
– uchwalaniem regulaminu organizacyjnego izby, wniosków do projektu jej budżetu oraz ramowego planu pracy,
– przyjmowaniem sprawozdań z wykonania budżetu, rocznego ramowego planu pracy izby oraz z działalności kontrolnej i informacyjno-szkoleniowej izby,
– opiniowaniem kandydatów na członków kolegium czy wybór kandydata na prezesa izby.
Rozstrzygnięcia kolegium podejmowane są w formie uchwał zapadających bezwzględną większością głosów w obecności co najmniej 1/2 liczby członków kolegium izby na posiedzeniach.
Posiedzenia zwołuje prezes praktycznie w razie potrzeby, nie rzadziej jednak niż raz na kwartał. Może to czynić z urzędu lub na wniosek co najmniej połowy członków kolegium, w terminie 14 dni od dnia jego złożenia.
W izbach działają wreszcie składy orzekające. Składają się z trzech członków kolegium. Do ich właściwości należy wydawanie opinii w sprawach określonych w ustawach. Od rozstrzygnięć składów orzekających służy odwołanie do kolegium izby.
Budżet, zatrudnienie i wynagrodzenia.
Wydatki i dochody regionalnych izb obrachunkowych są realizowane w części 80 budżetu państwa. Jej dysponentem jest Minister Spraw Wewnętrznych i Administracji.
W 2017 wydatki RIO wyniosły 123,37 mln zł, a dochody 3,14 mln zł. Przeciętne zatrudnienie w regionalnych izbach obrachunkowych w przeliczeniu na pełne etaty wyniosło 1250 osób, a średnie miesięczne wynagrodzenie brutto 5563 zł.
W ustawie budżetowej na 2018 wydatki RIO zaplanowano w wysokości 123,55 mln zł, a dochody 2,9 mln zł.
Komisja przy RIO.
Przy każdej izbie funkcjonuje komisja orzekająca w sprawach o naruszenie dyscypliny finansów publicznych. Na mocy przepisów ustawy z dnia 17 grudnia 2004 r. o odpowiedzialności za naruszenie dyscypliny finansów publicznych (Dz. U. z 2005 r. nr 14, poz. 114 z późn. zm.) stanowi ona organ I instancji, w którego skład wchodzą: przewodniczący, jego zastępcy i od 5 do 21 członków. Jedynie od przewodniczącego i jego zastępców wymaga się, aby byli prawnikami lub ekonomistami. Pozostali członkowie komisji mogą mieć dowolne wykształcenie wyższe, powinni legitymować się jednak odpowiednią wiedzą z zakresu problematyki finansów publicznych i prawa oraz niezbędnym doświadczeniem zawodowym. Kadencja komisji trwa 4 lata.
Regionalna komisja orzekająca orzeka w sprawach o naruszenie dyscypliny finansów publicznych w zakresie dotyczącym jednostek samorządu, ich związków i stowarzyszeń, z wyłączeniem marszałka województwa, członka zarządu województwa i skarbnika województwa, realizacji budżetu wojewody; jednostek podległych i nadzorowanych przez wojewodę; samorządowych jednostek organizacyjnych i innych jednostek określonych ustawą.
Regionalne izby obrachunkowe stoją zatem na straży starannego, celowego i rzetelnego gospodarowania publicznym groszem przez urzędników. Same izby także jednak podlegają nadzorowi. Jest on sprawowany przez Ministra Spraw Wewnętrznych i Administracji na podstawie kryterium zgodności z prawem.
Regionalna Komisja Orzekająca przy Regionalnej Izbie Obrachunkowej.
"Ustawa z dnia 17 grudnia 2004 r. o odpowiedzialności za naruszenie dyscypliny finansów publicznych (()) określa, iż:"
Regionalna Komisja Orzekająca przy Regionalnej Izbie Obrachunkowej jest organem orzekającym w pierwszej instancji w sprawach o naruszenie dyscypliny finansów publicznych w zakresie dotyczącym:
§  jednostek samorządu terytorialnego, ich związków i stowarzyszeń, z wyłączeniem osób, o których mowa w art. 49 pkt 2;
§  realizacji budżetu wojewody;
§  jednostek podległych i nadzorowanych przez wojewodę;
§  samorządowych jednostek organizacyjnych, w tym samorządowych osób prawnych;
§  innych jednostek otrzymujących środki publiczne przekazane z budżetów jednostek samorządu terytorialnego lub innych środków publicznych, którymi dysponują te jednostki;
§  innych jednostek w zakresie środków otrzymanych z budżetu wojewody lub z innych środków, którymi dysponuje wojewoda.
W skład Regionalnych Komisji Orzekających w sprawach o naruszenie dyscypliny finansów publicznych przy Regionalnej Izbie Obrachunkowej wchodzą przewodniczący, jeden lub dwóch jego zastępców i od 5 do 21 członków komisji. Kadencja komisji orzekających trwa 4 lata.
Przewodniczącego Regionalnej Komisji Orzekającej w sprawach o naruszenie dyscypliny finansów publicznych przy Regionalnej Izbie Obrachunkowej i jego zastępców powołuje i odwołuje, na wniosek ministra właściwego do spraw finansów publicznych, Prezes Rady Ministrów. Natomiast członków komisji powołuje również Prezes Rady Ministrów jednakże na wniosek przewodniczącego komisji orzekającej.
Komisja orzeka na rozprawie lub posiedzeniu w składzie trzech osób. Członkowie komisji orzekających są niezawiśli w zakresie orzekania w sprawach o naruszenie dyscypliny finansów publicznych i podlegają tylko przepisom prawa. Orzekają w granicach określonych ustawą oraz na mocy przekonania opartego na ocenie dowodów, rozstrzygają samodzielnie nasuwające się zagadnienia prawne i nie s? związani rozstrzygnięciami innych organów, z wyjątkiem prawomocnego wyroku sądu.
Postępowanie w sprawie o naruszenie dyscypliny finansów publicznych jest dwuinstancyjne obejmuje postępowanie wyjaśniające prowadzone przez rzecznika dyscypliny, postępowanie przed komisją orzekającą oraz postępowanie odwoławcze przed Główną Komisją Orzekającą
Stronami postępowania przed Regionalną Komisją Orzekającą w sprawach o naruszenie dyscypliny finansów publicznych są: obwiniony i oskarżyciel. Obwinionym jest osoba, wobec której oskarżyciel wystąpił z wnioskiem o ukaranie za naruszenie dyscypliny finansów publicznych. Oskarżycielem przed komisją orzekającą jest rzecznik dyscypliny, który występuje z wnioskiem o ukaranie. Na uzasadnione żądanie rzecznika dyscypliny funkcję oskarżyciela przed komisją orzekającą z wniosku o ukaranie wniesionego przez organ Najwyższej Izby Kontroli, Prezesa Urzędu Zamówień Publicznych i Prezesa Regionalnej Izby Obrachunkowej pełni występujący z wnioskiem o ukaranie lub jego przedstawiciel.
Podmiotami odpowiedzialnymi za naruszenie dyscypliny finansów publicznych są:
§  osoby wchodzące w skład organu wykonującego budżet lub plan finansowy jednostki sektora finansów publicznych albo jednostki niezaliczanej do sektora finansów publicznych otrzymującej środki publiczne lub zarządzającego mieniem tych jednostek;
§  kierownicy jednostek sektora finansów publicznych;
§  pracownicy jednostek sektora finansów publicznych, którym powierzono określone obowiązki w zakresie gospodarki finansowej lub czynności przewidziane w przepisach o zamówieniach publicznych;
§  osoby gospodarujące środkami publicznymi przekazanymi jednostkom niezaliczanym do sektora finansów publicznych.
Katalog przypadków naruszenia dyscypliny finansów publicznych, stanowiący zakres przedmiotowy odpowiedzialności, został zawarty od art. 5 do art. 18 ustawy o odpowiedzialności za naruszenie dyscypliny finansów publicznych.
Karami orzekanymi za naruszenie dyscypliny finansów publicznych są:
§  upomnienie;
§  nagana;
§  kara pieniężna;
§  zakaz pełnienia funkcji związanych z dysponowaniem środkami publicznymi na okres od roku do 5 lat od dnia uprawomocnienia się orzeczenia.
Na rozstrzygnięcia wydane przez komisję orzekającą w I instancji przysługują stroną następujące środki zaskarżenia: odwołanie w przypadku orzeczeń; zażalenie na postanowienia komisji orzekającej oraz na zarządzenia przewodniczącego komisji orzekającej.
Organem II instancji w sprawach o naruszenie dyscypliny finansów publicznych jest Główna Komisja Orzekająca w Sprawach o Naruszenie Dyscypliny Finansów Publicznych. W związku z powyższym strony postępowania mają prawo wnieść odwołanie od orzeczenia wydanego w I instancji w terminie 14 dni od dnia otrzymania orzeczenia z uzasadnieniem – do Głównej Komisji Orzekającej w Sprawach o Naruszenie Dyscypliny Finansów Publicznych. Odwołanie należy wnieść za pośrednictwem komisji, która wydała orzeczenie w I instancji.
Na rozstrzygnięcia Głównej Komisji Orzekającej służy skarga do sądu administracyjnego, którą wnosi się w terminie 30 dni od dnia otrzymania orzeczenia komisji II instancji.
Kadencja dotychczasowej Komisji orzekających w sprawach o naruszenie dyscypliny finansów publicznych przy Regionalnej Izbie Obrachunkowej w Zielonej Górze wygasa w dniu powołania Regionalnej Komisji Orzekającej w sprawach o naruszenie dyscypliny finansów publicznych przy Regionalnej Izbie Obrachunkowej w Zielonej Górze, nie później niż w dniu 30 września 2005 r.
Po powołaniu Regionalnej Komisji Orzekającej w sprawach o naruszenie dyscypliny finansów publicznych przy Regionalnej Izbie Obrachunkowej w Zielonej Górze przez Prezesa Rady Ministrów zostanie przedstawiony jej skład.

</doc>
<doc id="1392174" url="https://pl.wikipedia.org/wiki?curid=1392174" title="Jessy Rompies">
Jessy Rompies

Jessy Rompies (ur. 14 kwietnia 1990 w Dżakarcie) – indonezyjska tenisistka, reprezentantka kraju w Pucharze Federacji.
Kariera tenisowa.
Jej największe dotychczasowe osiągnięcia w singlu to dwa zwycięstwa w turniejach z cyklu ITF. Jako deblista ma na koncie zwycięstwa w dwudziestu ośmiu turniejach tego cyklu.

</doc>
<doc id="1392175" url="https://pl.wikipedia.org/wiki?curid=1392175" title="Cessna L-19 Bird Dog">
Cessna L-19 Bird Dog



</doc>
<doc id="1392181" url="https://pl.wikipedia.org/wiki?curid=1392181" title="Newton Abbot (stacja kolejowa)">
Newton Abbot (stacja kolejowa)

Newton Abbot – stacja kolejowa w miejscowości Newton Abbot w hrabstwie Devon o znaczeniu regionalnym. Stacja węzłowa dla linii Exeter - Plymouth i Riviera Line do Paignton.
Ruch pasażerski.
Stacja obsługuje 721 tys. pasażerów rocznie. Bezpośrednie połączenie z Exeterem, Paignton, Torquay, Penzance, Bristolem, Londynem. Leeds, Glasgow.
Obsługa pasażerów.
Kasy biletowe, automaty biletowe, wózki peronowe, winda peronowa, kiosk, WC, bar, poczekalnia, klasy II, przystanek autobusowy, postój taksówek.

</doc>
<doc id="1392186" url="https://pl.wikipedia.org/wiki?curid=1392186" title="Pirmasens Hauptbahnhof">
Pirmasens Hauptbahnhof

Pirmasens Hauptbahnhof – stacja kolejowa w Pirmasens, w kraju związkowym Nadrenia-Palatynat, w Niemczech. Znajdują się tu 3 perony.

</doc>
<doc id="1392188" url="https://pl.wikipedia.org/wiki?curid=1392188" title="Chodzi lisek koło drogi">
Chodzi lisek koło drogi

Chodzi lisek koło drogi jest grą dziecięcą, w której może brać udział dowolna liczba uczestników. 
Na początku wszyscy siedzą w kręgu i wybierają jedną osobę, która z chusteczką w ręku krąży za plecami pozostałych uczestników. Krążąca osoba musi przed końcem piosenki rzucić komuś chusteczkę za plecy i szybko okrążając innych uczestników zająć miejsce tej osoby. W tym czasie osoba, której została rzucona chusteczka, musi szybko wstać i złapać biegnącą osobę. Jeśli jej się to nie uda, przejmuje chusteczkę i krąży zewnątrz koła.
Odpowiedniki w innych językach.
Anglojęzycznym odpowiednikiem tej zabawy jest "Duck, Duck, Goose".

</doc>
<doc id="1392194" url="https://pl.wikipedia.org/wiki?curid=1392194" title="Akcesja (bibliotekoznawstwo)">
Akcesja (bibliotekoznawstwo)

Akcesja (z łac. "accedo" tzn. przyłączam się) w bibliotekoznawstwie to:

</doc>
<doc id="1392197" url="https://pl.wikipedia.org/wiki?curid=1392197" title="Speyer Hauptbahnhof">
Speyer Hauptbahnhof

Speyer Hauptbahnhof – stacja kolejowa w Spirze, w kraju związkowym Nadrenia-Palatynat, w Niemczech. Znajdują się tu 2 perony.
Pierwszy dworzec kolejowy w mieście powstał w 1847 roku. W czasie II wojny światowej spadła na niego jedna bomba. Był to jedyny obiekt w mieście który ucierpiał w wyniku działań wojennych. Po wojnie został wybudowany obecny budynek dworca. W latach 2003-2004 przeprowadzono gruntowną renowacje dworca i peronów.
Dzięki stacji kolejowej miasto ma połączenie z: 

</doc>
<doc id="1392199" url="https://pl.wikipedia.org/wiki?curid=1392199" title="Jacob Veldhuyzen van Zanten">
Jacob Veldhuyzen van Zanten

Jacob Louis Veldhuyzen van Zanten (ur. 5 lutego 1927 w Lisse koło Amsterdamu, zm. 27 marca 1977 w San Cristóbal de La Laguna na Teneryfie) – holenderski pilot.
Veldhuyzen van Zanten był dowódcą załogi samolotu Boeing 747 "Rijn" linii KLM, podczas lotu nr 4805, w czasie którego doszło do największej pod względem liczby zabitych katastrofy w historii lotnictwa.
Pracował w liniach KLM od 1950. Był najbardziej doświadczonym pilotem w tych liniach lotniczych z nalotem przekraczającym 11 700 godzin. Do momentu katastrofy na Teneryfie pełnił funkcję pilota-instruktora. Prawie wszyscy piloci KLM dowodzący samolotami typu Boeing 747 w roku 1977 byli wyszkoleni przez van Zantena. Był postacią popularną, często prezentowany w magazynach pokładowych dla pasażerów i w wydawnictwach wewnętrznych dla pracowników. Z tego powodu miał nawet nieformalny pseudonim "Mr. KLM".
27 marca 1977 van Zanten dowodził lotem nr 4805 z Amsterdamu do Las Palmas de Gran Canaria. Z powodu alarmu bombowego pierwotny port przeznaczenia został zmieniony na Port lotniczy Aeropuerto de Tenerife Norte ("Los Rodeos"). Po tymczasowym pobycie na lotnisku, podczas procedury odlotu przedwcześnie zadecydował o starcie, co doprowadziło do zderzenia na drodze startowej z kołującym na niej samolotem Boeing 747 "Clipper Victor" linii Pan Am. W następstwie zderzenia zginęły 583 osoby (wszyscy na pokładzie samolotu KLM i większość na pokładzie samolotu PanAm), a rannych zostało 61.
Gdy do centrali KLM dotarły pierwsze informacje o katastrofie, kierownictwo linii – nieświadome, kto pilotował samolot KLM – zadecydowało o wysłaniu Veldhuyzena van Zantena na miejsce wypadku, aby uczestniczył w dochodzeniu powypadkowym.
Zobacz też.
Katastrofa lotnicza na Teneryfie
Linki zewnętrzne.
Informacje o katastrofie i o pilocie 

</doc>
<doc id="1392201" url="https://pl.wikipedia.org/wiki?curid=1392201" title="Unkel (stacja kolejowa)">
Unkel (stacja kolejowa)

Unkel – stacja kolejowa w Unkel, w kraju związkowym Nadrenia-Palatynat, w Niemczech. Znajdują się tu 2 perony.

</doc>
<doc id="1392202" url="https://pl.wikipedia.org/wiki?curid=1392202" title="Heksasól">
Heksasól



</doc>
<doc id="1392204" url="https://pl.wikipedia.org/wiki?curid=1392204" title="Rapidshare">
Rapidshare



</doc>
<doc id="1392205" url="https://pl.wikipedia.org/wiki?curid=1392205" title="Penseta">
Penseta



</doc>
<doc id="1392207" url="https://pl.wikipedia.org/wiki?curid=1392207" title="Winden (Pfalz)">
Winden (Pfalz)

Winden (Pfalz) – stacja kolejowa w Winden, w kraju związkowym Nadrenia-Palatynat, w Niemczech. Znajdują się tu 2 perony.

</doc>
<doc id="1392208" url="https://pl.wikipedia.org/wiki?curid=1392208" title="St. Ingbert (stacja kolejowa)">
St. Ingbert (stacja kolejowa)

St. Ingbert – stacja kolejowa w St. Ingbert, w kraju związkowym Saara, w Niemczech. Znajdują się tu 2 perony.

</doc>
<doc id="1392210" url="https://pl.wikipedia.org/wiki?curid=1392210" title="Anna Margaretha Zwanziger">
Anna Margaretha Zwanziger

Anna Margaretha Zwanziger (ur. 7 sierpnia 1760 w Norymberdze, zm. 17 września 1811) – niemiecka seryjna morderczyni. Śmiertelnie otruła arsenem czterech ludzi. Czterem innym otrutym przez nią osobom udało się przeżyć.
21 stycznia 1796 roku zmarł mąż Anny, który był jedynym żywicielem rodziny. Po śmierci męża razem z dwójką dzieci często zmieniała miejsce zamieszkania, podając się za Nannette Schönsleben, z domu Steinacker. 26 sierpnia 1808 roku otruła właścicielkę jednego z domów, w którym mieszkała. Motyw tej zbrodni nie był do końca znany. Anna prawdopodobnie chciała poślubić męża zamordowanej kobiety, Wolfganga Glasera, jednak niedługo po zabójstwie wyprowadziła się.
Następną ofiarą Anny padł jej pracodawca – pan Grohmann. W maju 1809 roku Grohmann ciężko zachorował. Choroba okazała się dla niego śmiertelna, zmarł 8 maja. Mimo że wiele objawów wskazywało na otrucie arsenem, lekarz stwierdził zgon mężczyzny z przyczyn naturalnych.
Kolejną ofiarą Anny była żona szanowanego w okolicy sędziego Gebharda. Prócz niej Anna usiłowała otruć kilku jego służących, jednak dawka arsenu w ich przypadku okazała się zbyt mała. Po wielokrotnych próbach Gebhard nabierając podejrzeń zlecił badanie solniczki, w której odkryto arsen. Dowiedział się także, że Anna występuje pod fałszywym nazwiskiem, jest żoną zmarłego notariusza, a Steinacker jest nazwiskiem jej ojczyma.
Wtedy zwrócono uwagę na to, że w otoczeniu Anny w ostatnim czasie zmarło w podobnych okolicznościach zadziwiająco wiele osób. Zarządzono ekshumację trzech poprzednich zmarłych. 28 października 1809 jako pierwszego ekshumowano Glasera, następnego dnia Grohmanna. Lekarze potwierdzili później, że śmierć tych ludzi nastąpiła przez otrucie arsenem. Gdy aresztowano Annę, w jej pokoju znaleziono spore zapasy arsenu. Kobieta przyznała później, że traktowała ten pierwiastek jak swojego „najlepszego przyjaciela”.
Anna Margaretha Zwanziger została skazana na karę śmierci przez ścięcie. Wyrok wykonano 17 września 1811 roku w Kulmbach.

</doc>
<doc id="1392211" url="https://pl.wikipedia.org/wiki?curid=1392211" title="Beckingen (stacja kolejowa)">
Beckingen (stacja kolejowa)

Beckingen – stacja kolejowa w Beckingen, w kraju związkowym Saara, w Niemczech. Znajdują się tu 2 perony.

</doc>
<doc id="1392212" url="https://pl.wikipedia.org/wiki?curid=1392212" title="Glorieta (Schönbrunn)">
Glorieta (Schönbrunn)

Glorieta w Schönbrunn – ukończona w 1775 r. barokowa glorieta, usytuowana na wzgórzu o wysokości 60 m za Pałacem Schönbrunn w Wiedniu. Położony poniżej pałac i widoczną w oddali panoramę miasta można podziwiać ze znajdującej się w pawilonie kawiarni.
Glorieta jest poświęcona jako pomnik sprawiedliwej wojny, która doprowadziła do pokoju. Wraz z przejęciem władzy przez Marię Teresę doszło najpierw do wojny o sukcesję austriacką, a później do wojny siedmioletniej. Na froncie gloriety znajduje się następująca inskrypcja: JOSEPHO II. AVGVSTO ET MARIA THERESIA AVGVSTA IMPERANTIB. ERECT. CIƆIƆCCLXXV (wzniesiono podczas panowania cesarza Józefa II i cesarzowej Marii Teresy 1775) Inskrypcja używając wyrażeń AVGVSTO i AVGVSTA nawiązuje do pierwszego cesarza rzymskiego Oktawiana Augusta, którego spadkobiercami i następcami czuli się Habsburgowie w ich funkcji cesarzy Świętego Cesarstwa Rzymskiego (z późniejszym dopiskiem potocznym, który nigdy nie był nazwą urzędową, „Narodu Niemieckiego”).
Interesujący jest zapis daty na fasadzie glorietty: ERECT. CIƆIƆCCLXXV (zbudowano w 1775 r). Zastąpiono w nim literę M oznaczającą w rzymskim zapisie 1000, grecką literą Φ (Phi) - CIƆ, która była używana wymiennie z literą M także w antycznym Rzymie. Dla zapisu wartości 500 zastąpiono rzymską literę D połową Φ czyli IƆ. 

</doc>
<doc id="1392213" url="https://pl.wikipedia.org/wiki?curid=1392213" title="Wewnętrzna Kartlia">
Wewnętrzna Kartlia

Wewnętrzna Kartlia (, Szida Kartli) – region w centralnej Gruzji, ze stolicą w Gori. Region ograniczony jest Wielkim i Małym Kaukazem, centralną częścią jest Kotlina Wewnątrzkartlijska.
Geografia.
W skład Kartli Wewnętrznej wchodzą następujące dystrykty, wraz z liczbą mieszkańców (2016):
Północna część regionu (Dżawa oraz fragmenty Kareli i Gori, łączny obszar 1393 km²) leży na terytorium samozwańczej Republiki Południowej Osetii.
Przez południową część regionu biegną główne kolejowe i drogowe arterie kraju. Przemysł skupiony jest w ośrodkach miejskich w Gori, Kareli i Kaspii. Region słynie z upraw owoców i warzyw, natomiast w jego północnej części powszechna jest hodowla zwierząt.
Zabytki.
Gori jest miejscem urodzenia Józefa Stalina. Dom, w którym się urodził i żył do 1883 r., jest muzeum z eksponatami poświęconymi jego osobie. Przed miejskim ratuszem do 2010 roku stał pomnik Stalina. W mieście znajduje się też twierdza Gori. Około 6 km od Gori, na lewym brzegu rzeki Kury, znajduje się skalne miasto Uplisciche z II tysiąclecia przed naszą erą.

</doc>
<doc id="1392214" url="https://pl.wikipedia.org/wiki?curid=1392214" title="Iriver clix">
Iriver clix

iriver clix – odtwarzacz plików multimedialnych koreańskiej firmy iriver.
Posiada wyświetlacz AMOLED (Active-matrix organic light-emitting diode) 2,2 cala o rozdzielczości 320 × 240. Odtwarzacz Clix posiada także mechanizm D*Click, polegający na zastosowaniu przycisków pod wyświetlaczem.

</doc>
<doc id="1392217" url="https://pl.wikipedia.org/wiki?curid=1392217" title="Szida Kartli">
Szida Kartli



</doc>
<doc id="1392226" url="https://pl.wikipedia.org/wiki?curid=1392226" title="Karta tytułowa">
Karta tytułowa

Karta tytułowa – karta umieszczona na początku książki, zawierająca podstawowe informacje o tytule, autorze, wydawcy i dacie wydania danej publikacji
Opis.
Karta tytułowa zawiera zazwyczaj: imiona i nazwiska autorów, głównych współtwórców publikacji (np. tłumaczy lub ilustratorów), tytuł, podtytuł, drukarza w drukach pochodzących z XVI-XVIII w. (starodruki), nazwę wydawcy lub tzw. sygnet wydawniczy, miejsce i rok wydania.
Na karcie tytułowej najmocniej powinien być wyeksponowany tytuł publikacji, słabiej autor, a jeszcze słabiej pozostałe elementy. Nazwiska autorów podaje się zasadniczo w kolejności alfabetycznej, chyba że sami ustalą inną kolejność (m.in. w zależności od wkładu pracy lub autorytetu w danej dziedzinie).
Zgodnie z normą PN-N-01222:1978 Kompozycja wydawnicza książki mogą książka może posiadać główną stronę tytułową, substytut strony tytułowej, która zastępuje główną i jest na niej podany tytuł oraz preliminaria którymi są karty tytułowe lub substytut strony tytułowej oraz wszystkie karty ją poprzedzające.
Historia.
Pierwsze druki nie posiadały kart tytułowych. Tytuł znajdował się na początku lub na końcu tekstu, bardzo często w formule „incipit” lub „explicit”, bądź też w tzw. kolofonie. W 1464 r. Ulrich Zell drukarz z Kolonii zapoczątkował umieszczanie tytułu na odwrocie pierwszej karty. Z biegiem czasu na pierwszej stronie zaczęto dawać również krótki tytuł składający się z dwóch, bądź trzech wyrazów. Wszystkie elementy do karty tytułowej wprowadził już w "„Calendarium”" Regimontana z 1476 drukarz wenecki Erhard Ratdolt.
Pierwszą kartę tytułową w układzie najbardziej zbliżonym do współczesnego złożył w 1500 r. drukarz lipski Wolfgang Stöckel w wydanym dla Jana Hallera dziele Jana z Głogowa "Exercitium super omnes tractatus Parvorum logicalium Petri Hispani""." W starodrukach na karcie tytułowej bardzo często występują drzeworytowe bądź miedziorytowe reprodukcje. W czasach nowożytnych na karcie tytułowej umieszczano także: nazwisko tłumacza, redaktora, kolejność wydania, bardzo często liczbę rycin i map, numer tomu.

</doc>
<doc id="1392227" url="https://pl.wikipedia.org/wiki?curid=1392227" title="Dwór w Kałkach">
Dwór w Kałkach

Dwór w Kałkach – klasycystyczny dwór z przełomu XVIII i XIX wieku, który położony jest ok. 3 km od Brzeźnicy (niedaleko od granicy z obwodem kaliningradzkim), w powiecie kętrzyńskim, w gminie Srokowo (województwo warmińsko-mazurskie).
Dobrze zachowany układ założenia na regularnym planie. Wzdłuż głównej drogi dojazdowej znajdują się domy mieszkalne dawnych pracowników. Dobrze zachowane zabudowania gospodarcze. W pobliżu znajduje się most na kanale mazurskim.
Do II wojny światowej właścicielami majątku była rodzina Totenhoefer-Sechserben. Miał on powierzchnię 1000 ha i hodowano tam konie sportowe. Po wojnie majątek przejął PGR.

</doc>
<doc id="1392229" url="https://pl.wikipedia.org/wiki?curid=1392229" title="Terry Farrell (architekt)">
Terry Farrell (architekt)

Terry Farrell, (ur. 12 maja 1938 w Sale) – brytyjski architekt tworzący w postmodernistycznym stylu dla zbiorowych klientów, szukających alternatywy pomiędzy rygorami High Tech a modernistycznymi biurowcami.
Jego projekt Embankment Place (1991), teatralnie osadzony na szczycie dworca Charing Cross w Londynie, był porównywany do olbrzymiej szafy grającej.
Odznaczony Komandorią Orderem Imperium Brytyjskiego (CBE).

</doc>
<doc id="1392235" url="https://pl.wikipedia.org/wiki?curid=1392235" title="Ilhéu Rabo de Junco">
Ilhéu Rabo de Junco

Ilhéu Rabo de Junco (Djeu Rób d Junk w języku krioulo z Wysp Zielonego Przylądka) – wysepka położona blisko 500 m na zachód od najbliższego punktu wyspy Sal.
Ilhéu Rabo de Junco administracyjnie jest częścią jednostki samorządowej Sal. Wysepka jest wulkaniczną podwodną górą i kiedyś była połączona z resztą wyspy.
Geografia.
Wysepka właściwie nie posiada roślinności. Jej długość i szerokość wynosi około 100 metrów.

</doc>
<doc id="1392237" url="https://pl.wikipedia.org/wiki?curid=1392237" title="Dwór w Brzeźnicy">
Dwór w Brzeźnicy



</doc>
<doc id="1392238" url="https://pl.wikipedia.org/wiki?curid=1392238" title="Kościół Świętego Krzyża we Frankfurcie nad Odrą">
Kościół Świętego Krzyża we Frankfurcie nad Odrą

Kościół Świętego Krzyża we Frankfurcie nad Odrą (niem. "Heilig-Kreuz-Kirche") – kościół katolicki przy "Franz-Mehring-Straße 4" na zachód od Lenné-Parku (Parku im. Petera Josepha Lenné) we Frankfurcie nad Odrą.
Proboszcz Theodor Warnatsch kupił ten teren w 1863 za 9 300 talarów. Dotychczas istniejący kościół przy "Grapengießer Gasse" (obecnie "Regierungsstraße") był zbyt mały dla 3 000 parafian, dlatego zaistniała potrzeba wybudowania nowego.

</doc>
<doc id="1392239" url="https://pl.wikipedia.org/wiki?curid=1392239" title="Quest3D">
Quest3D

Quest3D – silnik graficzny i platforma do tworzenia aplikacji 3D. Główne zastosowania to wizualizacje architektoniczne, wizualizacje produktów, gry komputerowe, aplikacje szkoleniowe i symulatory. Dane z programów graficznych, takich jak Maya, 3D Studio Max, AutoCAD itp. mogą być eksportowane do Quest3D i wykorzystane do tworzenia interaktywnej aplikacji 3D. Quest3D jest tworzony przez holenderską firmę Act-3D B.V.. Pierwsza wersja programu ukazała się w 2001 roku.
Graficzne środowisko programistyczne.
Jedną z najbardziej charakterystycznych cech Quest3D jest sposób programowania. W odróżnieniu do standardowej metody pisania kodu programu, jak w językach programowania (np. C++), środowisko edycyjne Quest3D jest prawie całkowicie graficzne. Inną cechą wyróżniającą jest to, że możemy edytować aplikację podczas jej działania. Nie ma potrzeby kompilowania aplikacji tak jak w spotykanych środowiskach programistycznych.
Logika aplikacji.
Aplikacje Quest3D tworzymy poprzez łączenie ze sobą bloków funkcjonalnych zwanych "Channel'ami". Połączone w graf channel'e reprezentują strukturę naszej aplikacji. Silnik graficzny "przebiega" poprzez graf podczas każdej klatki renderowania, wywołując każdy channel. W ten sposób powstaje interaktywna aplikacja 3D.
Nie ma potrzeby kompilowania aplikacji, użycia interpretera ani uruchamiania wirtualnej maszyny ponieważ każdy channel zawiera już skompilowany kod. Dzięki temu wydajność silnika Quest3D jest porównywalna do silników graficznych napisanych w C++.
Edytory.
Środowisko Quest3D zawiera edytory do tworzenia logiki aplikacji, do edycji obiektów, animacji, programowania HLSL i LUA.
Publikowanie.
Końcowa aplikacja może być opublikowana jako aplikacja Windows (pliki exe) lub jako strona WWW. Obsługiwane przeglądarki to Internet Explorer i Firefox.
Licencja.
Quest3D jest dostępny w wersji komercyjnej i edukacyjnej.
Zastosowania.
Gry komputerowe, wizualizacje architektoniczne, symulatory, produkcja TV, aplikacje szkoleniowe.

</doc>
<doc id="1392248" url="https://pl.wikipedia.org/wiki?curid=1392248" title="Głuchy telefon">
Głuchy telefon



</doc>
<doc id="1392254" url="https://pl.wikipedia.org/wiki?curid=1392254" title="CaSO4">
CaSO4



</doc>
<doc id="1392255" url="https://pl.wikipedia.org/wiki?curid=1392255" title="Herb Brzozowic">
Herb Brzozowic

Herb Brzozowic przedstawia Baranka Bożego na błękitnym tle, trzymającego złoty krzyż i biały proporzec. Herb jest symbolem miejscowego kościoła parafialnego św. Jana Chrzciciela lub pamiątką dawnego zawodu mieszkańców dzielnicy - hodowli owiec na folwarkach hrabiego Donnersmarcka.
Po raz pierwszy herb pojawia się na niemieckich pieczęciach z XIX wieku. Na dokumencie z 1875 znajduje się pieczęć gminna z połowy stulecia z wyobrażeniem Baranka oraz napisem GEM:SIEGEL:BRESOWITZ. Kolejne pieczęcie z herbem posiadają pełną legendę GEMEINDE SIEGEL VON BRZEZOWITZ. Na ostatniej pieczęci niemieckiej przed 1921 znalazł się napis GEMEINDE BRZEZOWITZ ) LANDKR.BEUTHEN O./S.. Z tego okresu pochodzi również nalepka na listy z herbem i napisem z trzeciej pieczęci.
W okresie administracji polskiej sprawiono trzy nowe pieczęcie: wygląd herbu w zasadzie się nie zmienił, usunięto jedynie niemiecką legendę i zastąpiono ją polską: WOJEWÓDZTWO ŚLĄSKIE / POWIAT ŚWIĘTOCHŁOWICKI ( * GMINA / BRZOZOWICE. W 1933 Brzozowice połączono w jedną gminę z miejscowością Kamień i wówczas połączono dwa herby: górnika wydobywającego kilofem rudy skały (herb Kamienia), nad którym umieszczono Baranka symbolizującego Brzozowice. Nowy herb nie został jednak zatwierdzony przez właściwie ministerstwo.
Obecnie obie dawne samodzielne miejscowości są osobnymi dzielnicami Piekar Śląskich. Brzozowice posługują się swoim dawnym herbem, którego kolory określił już w okresie międzywojennym Marian Gumowski.

</doc>
<doc id="1392256" url="https://pl.wikipedia.org/wiki?curid=1392256" title="Podróże Gullivera">
Podróże Gullivera



</doc>
<doc id="1392264" url="https://pl.wikipedia.org/wiki?curid=1392264" title="Leonardo García">
Leonardo García

Leonardo García Vale (ur. 27 grudnia 1972 w Meksyku) – meksykański aktor telewizyjny.
Jest synem aktora Andrésa Garcíi i Sandry Vale, ma brata Andrésa i siostrę Andreę. Dorastał w Guadalajarze, w stanie Jalisco. Mając jedenaście lat wystąpił po raz pierwszy na kinowym ekranie w komedii "El Día del compadre" (1983). Po latach pojawił się na szklanym ekranie w dramacie telewizyjnym "Samotna walka" ("One Man's War", 1991) u boku Anthony'ego Hopkinsa. Następnie zagrał w produkcji zrealizowanej przez swojego ojca "Perros de presa" (1992) i serialach: "Przygody Tarzana" ("Tarzán", 1991, 1994) z Wolfem Larsonem i "Brygada Acapulco" ("Acapulco H.E.A.T.", 1999). Popularność jednak zawdzięcza występom w telenowelach, m.in. "Perła" (remake "Czarnej Perły" z Andreą del Bocą i Gabrielem Corrado), ("Perla", 1998) jako Roberto. Ma 192 cm wzrostu.

</doc>
<doc id="1392270" url="https://pl.wikipedia.org/wiki?curid=1392270" title="Antonín Měšt'an">
Antonín Měšt'an



</doc>
<doc id="1392278" url="https://pl.wikipedia.org/wiki?curid=1392278" title="Robert Gallo">
Robert Gallo

Robert Charles Gallo (ur. 23 marca 1937 w Waterbury) – amerykański lekarz, wirusolog, odkrywca pierwszego ludzkiego retrowirusa - HTLV-1 (1974), współodkrywca HIV (1984), współtwórca pierwszego testu wykrywającego HIV (1985), od 1996 twórca i dyrektor Institute of Human Virology w Baltimore.

</doc>
<doc id="1392285" url="https://pl.wikipedia.org/wiki?curid=1392285" title="Aniołki (serial telewizyjny)">
Aniołki (serial telewizyjny)

Aniołki – polski 12-odcinkowy dokumentalny serial telewizyjny z 2001 roku. Reżyserem i autorem scenariusza jest Wojciech Szumowski, twórca wielu filmów dokumentalnych i reportaży.
O serialu.
Tematem serialu jest praca zawodowa oraz życie prywatne pięciu funkcjonariuszek warszawskiej straży miejskiej - Małgosi, Asi, Beaty, Halinki i Gosi. W produkcji tej ukazano, że strażniczki są zwykłymi kobietami, które mają swoje kłopoty i radości, chociaż są dzielnymi stróżami prawa.
Problemy osobiste, o których mowa w serialu, to m.in.:
Sprawy zawodowe bohaterek:
Tytuł serialu prawdopodobnie nawiązuje do "Aniołków Charliego".

</doc>
<doc id="1392286" url="https://pl.wikipedia.org/wiki?curid=1392286" title="Bitwa morska koło Malty">
Bitwa morska koło Malty

Bitwa morska koło Malty – starcie zbrojne, które miało miejsce 8 lipca 1283 przy wejściu do Wielkiego Portu, głównego portu Malty. Flota aragońska pod dowództwem Rogera z Laurii pokonała flotę andegaweńską dowodzoną przez prowansalskich admirałów Wilhelma Cornuta i Bartłomieja Bonvina.
Bitwa była częścią wojny, która wybuchła po nieszporach sycylijskich. Karol z Salerno zdołał zebrać pieniądze i wyposażyć flotę prowansalską. Tymczasem okręty aragońskie pod dowództwem Manfreda Lancii blokowały Maltę, gdzie w "Castrum Maris" (dziś Fort St. Angelo) nad Wielkim Portem ostatkiem sił bronił się garnizon andegaweński. Karol z Salerno wysłał swoją flotę z odsieczą. W ślad za nią popłynął Roger z Laurii i dogonił przeciwnika nocą koło wybrzeży Malty. Nawiązał kontakt z oblegającymi i wysłał do portu zwiadowców, którzy donieśli, że galery andegaweńskie znajdują się przy brzegu pod murami zamku. Roger z Laurii ustawił swoje okręty w linii przy wejściu do portu, stopniowo wyeliminował statki strażnicze i połączył swoje okręty. O świcie polecił zatrąbić do ataku. Załogi andegaweńskie usiłowały spuścić statki na wodę. Roger z Laurii początkowo nakazał ostrzał z kusz, potem doszło do walki wręcz. William Cornut zginął zabity przez Laurię, gdy dokonał abordażu na statek aragońskiego admirała. Bartłomiej Bonvin z kilkoma galerami zdołał przerwać linie aragońskie i uciec. Flota aragońska zdobyła prawdopodobnie 10 galer przeciwnika. Roger z Laurii odpłynął do wybrzeży Neapolu, gdzie świętował zwycięstwo. Zdobył i obsadził załogą wyspy Capri i Ischię.

</doc>
<doc id="1392290" url="https://pl.wikipedia.org/wiki?curid=1392290" title="Nasze Skały">
Nasze Skały

Inicjatywa Środowisk Wspinaczkowych „Nasze Skały” – fundacja i organizacja społeczna mająca na celu zapewnienie wspinaczom dostępu do skał. 
Fundacja dąży do unormowania sytuacji prawnej wspinania skałkowego w Polsce oraz prowadzi negocjacje z właścicielami terenów, na których znajdują się skały, w sprawie zasad ich udostępniania dla wspinaczy. Intensywny rozwój wspinania skałkowego w Polsce jest bowiem przyczyną konfliktów pomiędzy wspinaczami a właścicielami i mieszkańcami terenów otaczających skałki – dotyczących dróg podejścia do skał, miejsc parkowania samochodów, a nawet samej obecności wspinaczy na skałach. Niemniej istotne są negocjacje z organizacjami i instytucjami odpowiedzialnymi za ochronę przyrody – niejednokrotnie bowiem skały są siedliskiem chronionych gatunków ptaków lub rzadkich roślin. 
Inicjatywa Środowisk Wspinaczkowych „Nasze Skały” działa we współpracy z Fundacją Wspierania Alpinizmu Polskiego im. Jerzego Kukuczki, mającej status organizacji pożytku publicznego. Pierwszym dyrektorem operacyjnym, pełniącym funkcję od 1 lipca 2008, został Włodzimierz Porębski. Przewodniczącym rady (i zarazem jednym z głównych pomysłodawców „Naszych Skał”) jest Mariusz Biedrzycki. Fundacja wspierana jest przez najważniejsze polskie kluby zrzeszające wspinaczy, czasopisma wspinaczkowe (GÓRY, Magazyn Górski, Taternik), jak i serwisy internetowe (wspinanie.pl, turnia.pl, turystyka.interia.pl, goryonline.pl, e-gory.pl, VI4.pl).
Manifest Inicjatywy Środowisk Wspinaczkowych „Nasze Skały” pojawił się w prasie specjalistycznej oraz regionalnej.
W 2008 fundacji udało się wynegocjować porozumienie z właścicielami terenów Psiklatki i spisać zasady korzystania z regionu, umożliwiające wspinanie się w okolicznych ostańcach wapiennych. Powstało również „Porozumienie Mirowskie” w sprawie zasad udostępniania skał w okolicach Mirowa. Porozumienie zostało zaakceptowane przez sołtysa Mirowa.
Inną płaszczyzną działań fundacji jest porządkowanie terenów przyległych do skał, oraz wymiana ringów i spitów na drogach wspinaczkowych. W 2008 posprzątano tereny Zakrzówka, Mirowa i Sokolików. Wymieniono lub uzupełniono asekurację 45 dróg wspinaczkowych Doliny Kobylańskiej (przeprowadzając jednocześnie kurs ekiperski PZA).

</doc>
<doc id="1392292" url="https://pl.wikipedia.org/wiki?curid=1392292" title="4-Acetoksy-N,N-dimetylotryptamina">
4-Acetoksy-N,N-dimetylotryptamina

4-Acetoksy-"N","N"-dimetylotryptamina – psychodeliczna substancja psychoaktywna z rodziny tryptamin. Acetylopochodna psylocyny, psychoaktywnej substancji zawartej w grzybach psylocybinowych. Dawkowanie 4-AcO-DMT zawiera się w przedziale 10–30 mg, a czas działania wynosi 4 do 7 godzin. 4-AcO-DMT w organizmie jest szybko metabolizowane do psylocyny.

</doc>
<doc id="1392293" url="https://pl.wikipedia.org/wiki?curid=1392293" title="Pałac w Sorkwitach">
Pałac w Sorkwitach

Pałac w Sorkwitach (Pałac rodów von Mirbach i von Paleske) (niem. "Schloss Sorquitten") – pałac wraz z zespołem parkowym znajdujący się we wsi Sorkwity w gminie Sorkwity w powiecie mrągowskim w województwie warmińsko-mazurskim. Wybudowany w latach 1850-1856 w stylu neogotyckim jako siedziba pruskiego rodu szlacheckiego von Mirbach, a następnie spokrewnionego z nimi rodu von Paleske.
Położenie.
Pałac położony jest we wsi Sorkwity około 12 km na zachód od Mrągowa nieopodal drogi krajowej nr 16 na odcinku Mrągowo-Biskupiec/Olsztyn. Majątek ulokowany jest na obrzeżach wsi, na przesmyku pomiędzy jeziorami Gielądzkim i Lampackim.
Historia.
Historia wsi sięga czasów wczesnego średniowiecza i bezpośrednio wiąże się ze strategicznym położeniem miejsca. Pierwotnie w miejscu obecnego pałacu znajdowała się pruska strażnica. Także od Prusów zaczerpnięto pierwszą nazwę wsi- Sarkewite, gdzie w języku pruskim „sargas” znaczy wartownik, a „wieta” miejsce. Następnie jej walory obronne docenili Krzyżacy i Wielki Mistrz Zakonu Winrich von Kniprode nadał w 1379 tereny dzisiejszego założenia, jako dobra rycerskie, braciom Chrystianowi i Ottonowi von Oelsen. W późniejszym czasie brat zakonny Hans von Oelsen, wzniósł w Sorkwitach drewnianą strażnicę, która mała chronić wieś przed najazdami Litwinów.
W połowie XV wieku dobra kupili von Schliebenowie, którzy wznieśli tam murowany kościół a wieś w ich rękach pozostała aż do XVIII wieku. Po nich, na krótko, w latach 1750-1804 majątek należał do polskiej rodziny Bronikowskich, a przedstawiciel rodu, major huzarów, Jan Oppeln-Bronikowski w 1788 wzniósł w Sorkwitach pierwszy dwór.
Od rodziny Bronikowskich w 1804 dobra odkupili von Mirbachowie, którzy zapoczątkowali okres świetności majątku. W latach 1850-1856 na polecenie Juliusza Ulricha von Mirbacha, wyróżnionego w 1888 tytułem hrabiowskim, wzniesiono pałac w modnym ówcześnie w Prusach stylu angielskiego neogotyku. Powstały na miejscu dworu Bronikowskich pałac był dużą, piętrowa i przypominającą zamek, budowlą z czerwonej cegły. W tym samym czasie wzniesiono także w formie warownej wieży wozownię oraz otaczający całe założenie park krajobrazowy. Natomiast na półwyspie jeziora Lampackiego powstały liczne alejki ogrodowe, winnica, dla potrzeb wyrobu wina własnej produkcji oraz rodowy cmentarz von Mirbachów.
Podczas I wojny światowej w budynku pałacu stacjonowały wojska rosyjskie generała Aleksandra Samsonowa. W nocy z 26 na 27 sierpnia 1914, przed bitwą i klęską pod Tannenbergiem, rezydencję spalono. Z pożaru ocalały tylko mury magistralne, spłonęły natomiast całe wnętrza i ich wystrój oraz liczne dzieła sztuki.
Niemający potomstwa i liczący wówczas 75 lat Juliusz Ulrich von Mirbach zapisał cały majątek bratankowi swojej żony, adiutantowi Cesarza Wilhelma II, baronowi Bernardowi von Paleske. Po śmierci hrabiego Juliusza w 1921 baron von Paleske rozpoczął odbudowę pałacu. Pod kierunkiem berlińskiego architekta, Ottona Rügera, w latach 1922-1923 odbudowano pałac według dokładnego pierwowzoru.
Majątek oraz wieś pod zarządem rodziny von Paleskich pozostawały aż do 1945 roku. W tym czasie pałac stał się miejscem licznych spotkań polityków pruskich i niemieckich. Podczas wojny architektura założenia nie została zniszczona i pozostała niemal nienaruszona, natomiast cały ruchomy majątek i wyposażenie wnętrz zostały rozgrabione.
Po wojnie majątek przejął miejscowy PGR, który zamienił założenie pałacowe na przedszkole i magazyny przedszkolne oraz biura i mieszkania dla pracowników gospodarstwa rolnego. W 1957 pałac oraz część parku zostały przekazane Zakładowi Maszyn Rolniczych Ursus z Warszawy, który uczynił z niego ośrodek wypoczynkowy.
Od 1998 roku zarówno pałac, jak i park znajdują się w rękach prywatnych.
Architektura.
Pałac i park położone są nad jeziorem Lampackim. Sam pałac jest przykładem architektury neogotyckiej, stylu angielskiego, który był wiodącym stylem w architekturze Prus i Niemiec w połowie XIX wieku i nawiązywał do licznych na terytorium Prus Wschodnich gotyckich zamków.
Dzisiejszy wygląd zespołu pałacowego jest dokładnym odzwierciedleniem pierwotnego założenia. Natomiast sam pałac został założony na planie podobnym do litery U, a jego bryła główna jest skonstruowana na zasadzie przenikania się zróżnicowanych wysokości i wielkości brył pomniejszych. Pałac jest bogaty w liczne wieże, sterczyny czy krenelaże, które zdobią elewację. Okna w rezydencji są różnej wielkości, przeważnie ostrołukowe, a dach kryty jest na płasko. Elementem dominującym w głównym założeniu jest, znajdująca się w północno-wschodnim narożniku, wysoka oktagonalna wieża. Pałac, od strony północno-zachodniej, posiadał także wozownię (dzisiaj mieści się tam restauracja), która przypomina wieżę zamkową z czterema basztami na narożach. Wszystkie te zabiegi miały na celu stworzenie z rezydencji budowli, która by jak najbardziej przypominała warowny zamek.
Przy pałacu znajduje się również, ukształtowany podczas budowy założenia, park krajobrazowy. Dawniej obejmował także tereny rozciągające się na półwysep jeziora, gdzie znajdowała się winnica. Obecnie nieco mniejszy od pierwotnego, lecz z wciąż okazałym wiekowym drzewostanem, m.in. przy pałacu rośnie miłorząb japoński.
Zabytek.
W skład zespołu pałacowego w Sorkwitach (nr rej.: 86 z 11.02.1950) wchodzą obiekty wpisane do rejestru zabytków nieruchomych:

</doc>
<doc id="1392295" url="https://pl.wikipedia.org/wiki?curid=1392295" title="Roco">
Roco

Roco Modelleisenbahn GmbH – austriackie przedsiębiorstwo z siedzibą w Salzburgu, produkujące modele kolejowe w skali H0.
Historia.
Zakład został założony w 1960 roku przez dr inż. Karla Heinza Rösslera. Początkowo produkował zabawki dla dzieci. Trochę później, pod nazwą „Roco” rozpoczęto produkcję cysterny, oraz modele pojazdów wojskowych z różnych krajów w skali N. W 1967 roku Roco rozpoczęło produkowanie modeli kolejowych w skali H0.
W roku 1975 Roco przejęło dawnego producenta modeli kolejowych Röwa. W roku 2008 Roco zakupiło kolejnego konkurenta – austriacką firmę produkującą modele kolejowe Klein Modellbahn.
3 maja 2010 Sąd Okręgowy w Salzburgu ogłosił upadłość zakładów Roco, które zostały zakupione przez przedsiębiorstwo Modelleisenbahn Holding.

</doc>
<doc id="1392297" url="https://pl.wikipedia.org/wiki?curid=1392297" title="Plan B (duet producencki)">
Plan B (duet producencki)

PLAN B – polski duet producencki, w skład którego wchodzą członkowie i współzałożyciele grupy Sistars – Bartek Królik i Marek Piotrowski, powstał w 2007 roku. W latach poprzednich muzycy działali pod nazwą Sisquad.

</doc>
<doc id="1392300" url="https://pl.wikipedia.org/wiki?curid=1392300" title="Godzilla kontra Megaguirus">
Godzilla kontra Megaguirus

 – japoński film wytwórni Tōhō, dwudziesty szósty film z Godzillą i drugi z serii Shinsei.
Fabuła.
Godzilla znów rusza Japonię. Rząd po wcześniejszych atakach potworach powołał do życia zespół pod nazwą G-Graspers, którego zadaniem jest obserwacja potwora i walka z nim. Opracowano specjalne bronie, które w czasie ataku pozwolą im pokonać Godzillę. Broń ta pozwala tworzyć małe czarne dziury, za pomocą których Godzilla zostałby oddalony o miliardy lat świetlnych. Przez powstały po eksperymencie korytarz czasoprzestrzenny do naszego świata przedostaje się olbrzymia ważka Meganula, która znosi jajo (w naszej rzeczywistości). Znalazł je pewien chłopiec i zabrał je do domu, jednak ze strachu przed dorosłymi wyrzuca je do kanału. Z jaja wykluwają się Meganurony, które dziurawią kanalizację, zabijają kilku ludzi i wreszcie kąsają Godzillę, wysysając trochę radioaktywności, którą przekazują swojej królowej, która zamienia się w straszliwego Magaguirusa, który po zażartej walce zostaje pokonany przez Godzillę.

</doc>
<doc id="1392304" url="https://pl.wikipedia.org/wiki?curid=1392304" title="Kościół Pokoju we Frankfurcie nad Odrą">
Kościół Pokoju we Frankfurcie nad Odrą

Kościół Pokoju we Frankfurcie nad Odrą (niem. "Friedenskirche") – kościół ewangelicki we Frankfurcie nad Odrą, kilkaset metrów od dawnego przejścia granicznego z Polską.
Wcześniej pod nazwami St. Nicolai-Kirche i Reformierte Kirche. Powstał około 1226 roku a jego patronem został Święty Mikołaj, patron marynarzy i kupców.
Dopiero po uzyskaniu przez Frankfurt nad Odrą praw miejskich w 1253 roku głównym kościołem miasta stał się Kościół Mariacki ("St. Marien Kirche") nieopodal Ratusza.
Jest to najstarszy kościół, ale i najstarszy murowany budynek we Frankfurcie nad Odrą.

</doc>
<doc id="1392305" url="https://pl.wikipedia.org/wiki?curid=1392305" title="Eugen Habermann">
Eugen Habermann

Eugen Habermann (ur. 19 października 1884 w Tallinnie, zm. 22 września 1944 w Zatoce Gdańskiej) – estoński architekt, który reprezentował styl modernistyczny.
Habermann od 1902 do 1905 roku studiował na Ryskim Uniwersytecie Technicznym, a od 1906 do 1909 roku na Uniwersytecie Technicznym w Dreźnie. W latach 1909-1912 pracował w Dreźnie. W 1913 roku przeprowadził się do Tallina. Od 1922 do 1932 roku Habermann był pierwszym prezesem Estońskiego Stowarzyszenia Architektów.

</doc>
<doc id="1392306" url="https://pl.wikipedia.org/wiki?curid=1392306" title="Kroplewo">
Kroplewo



</doc>
<doc id="1392307" url="https://pl.wikipedia.org/wiki?curid=1392307" title="Wiatr zboczowy">
Wiatr zboczowy

Wiatr zboczowy – lokalny wiatr okresowy wiejący w górach, zmieniający w ciągu doby swój kierunek. W ciągu dnia jest to wiatr dolinny a w nocy wiatr górski.
W słoneczny dzień stoki górskie nagrzewają się. Ciepłe masy powietrza nad nimi unoszą się, tworząc wiatr dolinny. W nocy powietrze nad stokami jest chłodniejsze niż w dolinach i jako cięższe opada po stoku w dół tworząc wiatr górski.

</doc>
<doc id="1392308" url="https://pl.wikipedia.org/wiki?curid=1392308" title="Cessna Citation">
Cessna Citation

Cessna Citation – duża rodzina amerykańskich samolotów dyspozycyjnych, produkowanych przez firmę Cessna. 
Powstało wiele różnych wersji samolotu, znacznie się od siebie różniących. Pierwszym samolotem należącym do tej rodziny była Cessna 500, znana później jako Cessna Citation I, której produkcja rozpoczęła się w 1971 roku.

</doc>
<doc id="1392309" url="https://pl.wikipedia.org/wiki?curid=1392309" title="Cessna 500">
Cessna 500



</doc>
<doc id="1392311" url="https://pl.wikipedia.org/wiki?curid=1392311" title="Puchar UEFA (2008/2009)">
Puchar UEFA (2008/2009)

Puchar UEFA 2008/2009 () – 38. edycja międzynarodowego klubowego turnieju piłki nożnej Puchar UEFA, zorganizowana przez Unię Europejskich Związków Piłkarskich w terminie 17.07.2008 – 20.05.2009. W rozgrywkach zwyciężyła drużyna Szachtar Donieck.
Rozgrywki składały się, podobnie jak w roku poprzednim, z siedmiu rund głównych i dwóch rund kwalifikacyjnych. Większość z nich została rozegrana systemem „mecz-rewanż”. Wyjątkami były: faza grupowa oraz finał rozgrywany na neutralnym stadionie w Stambule.
I runda kwalifikacyjna.
Pierwsze mecze.
17 lipca 2008
Rewanże.
31 lipca 2008
II runda kwalifikacyjna.
Pierwsze Mecze.
14 sierpnia 2008
Rewanże.
26 sierpnia 2008
28 sierpnia 2008
Drużyny.
UEFA podzieliła 80 zespołów na rozstawione i nierozstawione. Następnie podzieliła je na 8 grup. W każdej znajduje się 5 drużyn rozstawionych i 5 nierozstawionych. Pary I rundy wylosowano spośród drużyn znajdujących się w jednej grupie (system: rozstawiony – nierozstawiony)
I runda.
Pierwsze mecze.
16 września 2008
18 września 2008
Rewanże.
30 września 2008
2 października 2008
Faza grupowa.
Losowanie grup odbyło się 7 października 2008.
Podział na koszyki.
"Pogrubione drużyny awansowały do Fazy Pucharowej Pucharu UEFA"
Faza pucharowa.
1/16 finału.
Wynik łączny: "3-3"
Awans: " Dynamo Kijów"
Wynik łączny: "4-2"
Awans: " Zenit Petersburg"
Wynik łączny: "2-5"
Awans: " AS Saint-Étienne"
Wynik łączny: "1-3"
Awans: " CSKA Moskwa"
Wynik łączny: "3-3"
Awans: " Werder Brema"
Wynik łączny: "3-4"
Awans: " Galatasaray SK"
Wynik łączny: "5-1"
Awans: " Paris Saint-Germain"
Wynik łączny: "0-4"
Awans: " Hamburger SV"
Wynik łączny: "3-0"
Awans: " Metalist Charków"
Wynik łączny: "6-1"
Awans: " Aalborg BK"
Wynik łączny: "4-1"
Awans: " SC Braga"
Wynik łączny: "3-4"
Awans: " Udinese Calcio"
Wynik łączny: "3-1"
Awans: " Szachtar Donieck"
Wynik łączny: "3-4"
Awans: " Manchester City"
Wynik łączny: "1-2"
Awans: " AFC Ajax"
Wynik łączny: "1-1 (k. 7-6)"
Awans: " Olympique Marsylia"
1/8 finału.
Wynik łączny: "4-3"
Awans: " Olympique Marsylia"
Wynik łączny: "3-2"
Awans: " Werder Brema"
Wynik łączny: "2-1"
Awans: " Szachtar Donieck"
Wynik łączny: "2-1"
Awans: " Udinese Calcio"
Wynik łączny: "1-0"
Awans: " Paris Saint-Germain"
Wynik łączny: "3-3"
Awans: " Dynamo Kijów"
Wynik łączny: "2-2 (k. 4-3)"
Awans: " Manchester City"
Wynik łączny: "4-3"
Awans: " Hamburger SV"
Ćwierćfinały.
Wynik łączny: "4-3"
Awans: " Hamburger SV"
Wynik łączny: "6-4"
Awans: " Werder Brema"
Wynik łączny: "4-1"
Awans: " Szachtar Donieck"
Wynik łączny: "3-0"
Awans: " Dynamo Kijów"
Półfinały.
Wynik łączny: "3-2"
Awans: " Szachtar Donieck"
Wynik łączny: "3-3"
Awans: " Werder Brema"
Finał.
Zwycięzca: " Szachtar Donieck"

</doc>
<doc id="1392312" url="https://pl.wikipedia.org/wiki?curid=1392312" title="Cessna 500 Citation I">
Cessna 500 Citation I



</doc>
<doc id="1392319" url="https://pl.wikipedia.org/wiki?curid=1392319" title="Bitwa pod Sirmium">
Bitwa pod Sirmium

Bitwa pod Sirmium lub bitwa pod Zemun (węg. "zimonyi csata") – bitwa stoczona 8 lipca 1167 pomiędzy Bizancjum i Królestwem Węgier. Bizantyjczycy odnieśli zwycięstwo i zmusili Węgrów do zawarcia pokoju na podyktowanych im warunkach.
Sytuacja polityczna.
W latach 50. i 60. XII w. Królestwo Węgier prowadziło ekspansję zmierzającą do anektowania terenów Dalmacji i Chorwacji. Działania te Bizancjum traktowało jako zagrożenie dla swojej dominacji na Bałkanach. Cesarze bizantyjscy urządzali najazdy na Węgry i popierali pretendentów do węgierskiego tronu.
Manuel I Komnen starał się o powiązanie Węgier z cesarstwem na drodze dyplomatycznej i dynastycznej. W 1163 na mocy zawartego traktatu pokojowego Bela, młodszy brat króla Stefana III, został wysłany do Konstantynopola i był wychowywany na dworze cesarskim. Bela był krewnym Manuela (matka cesarza była węgierską księżniczką) i narzeczonym jego córki. Otrzymał stworzony dla niego tytuł despoty i w 1165 został ogłoszony następcą tronu, przybierając imię Aleksy. Bela był także następcą węgierskiego tronu, co stwarzało perspektywę unii obu krajów. Jednak w 1167 król Stefan III odmówił przekazania Manuelowi dawnych ziem bizantyjskich, które wchodziły w skład księstwa Beli, co spowodowało wybuch wojny. Cesarz mianował dowódcą swojej armii Andronikosa Kontostephanosa i polecił mu doprowadzić do bitwy z Węgrami.
Bitwa.
Na początku lata 1167 armia bizantyjska pod dowództwem Andronika usiłowała zmusić siły węgierskie do przyjęcia bitwy koło Sirmium. Wojsko zostało podzielone na trzy oddziały. Główna część sił była osłaniana przez konnych łuczników: Turków i Kumanów. Straż przednią stanowili zaciężni rycerze zachodnioeuropejscy. Centrum, które w czasie marszu tworzyło tylną straż, było dowodzone osobiście przez Kontostephanosa, składało się z gwardii cesarskiej, w tym gwardii wareskiej oraz "Hetaireiai", jednostek włoskich najemników z Lombardii (zapewne lekkiej jazdy), serbskiej piechoty liczącej 500 żołnierzy i wołoskiej jazdy. Na lewym skrzydle, które w czasie marszu stanowiło drugi oddział, znajdowały się regularne wojska bizantyjskie i jednostki sojusznicze podzielone na cztery brygady. Na prawym skrzydle stanowiącym trzeci oddział w marszu znajdowały się elitarne jednostki bizantyjskie, niemieccy najemnicy oraz jednostki tureckie. Za oddziałami skrzydłowymi znajdowały się jednostki osłaniające własne tyły i mające za zadanie oskrzydlenie wroga, o ile okoliczności na to pozwolą. Poza centrum znajdowały się 3 brygady piechoty i łuczników, wraz z pewną liczbą z ciężkozbrojnych Turków, zapewne także walczących pieszo.
Dowódca węgierski podzielił armię na 3 oddziały uszykowane w jednej szerokiej linii. Źródła bizantyjskie przekazały, że piechota i jazda były ze sobą pomieszane. W rzeczywistości zapewne piechota znajdowała się w centrum, a przed nią uszykowano jazdę. Armia węgierska miała zbyt mało piechoty. Źródła bizantyjskie zapewne zaliczyły służbę obozową w skład piechoty.
Bitwa rozpoczęła się od ostrzału linii węgierskich przez lekkozbrojne oddziały bizantyjskie. Działania te miały skłonić Węgrów do opuszczenia swoich stanowisk. Ostrzał przyniósł spodziewane rezultaty. Lewe skrzydło bizantyjskie, z wyjątkiem dwóch brygad, zostało zmuszone do wycofania się i pozorowanego złamania szyku w kierunku rzeki, gdzie nastąpiło szybkie przegrupowanie. W centrum i na prawym skrzydle Bizantyjczycy utrzymali szyk. Następnie prawe i lewe skrzydło bizantyjskie rozpoczęło ostrzał Węgrów, do którego przyłączyły się dwie brygady, które wcześniej nie opuściły swoich pozycji. W tym momencie Kontostephanos wydał rozkaz do ataku w centrum. Piechota na całym froncie zaczęła odpychać wojska węgierskie, które poszły w rozsypkę i zaczęły uciekać.
Rezultaty bitwy.
Węgrzy poprosili o pokój na warunkach narzuconych przez Bizancjum. Według Michaela Angolda musieli zgodzić się na bizantyjską kontrolę Dalmacji, Chorwacji i ziem zwanych obecnie Fruška gora, przekazali także zakładników, zobowiązali się do płacenia trybutu i dostarczania posiłków wojskowych. Kościół węgierski miał przejść pod zwierzchnictwo patriarchy Konstantynopola. Węgry stały się państwem wasalnym Bizancjum.
W 1169 narodził się syn Manuela. W tej sytuacji Bela utracił tytuł despoty i przestał być następcą bizantyjskiego tronu. W 1172 zmarł Stefan III i Bela z pomocą cesarską został królem Węgier. Bela pozostał wierny Bizancjum do śmierci Manuela. Potem odzyskał utracone przez Węgry tereny.

</doc>
<doc id="1392320" url="https://pl.wikipedia.org/wiki?curid=1392320" title="LKB1">
LKB1

LKB1 (znany też jako "STK11") – ludzki antyonkogen w "locus" 19p13.3, kodujący białko kinazy treoninowo-serynowej (EC 2.7.11.1). Mutacje z utratą funkcji genu "LKB1" wiążą się z większością przypadków dziedziczonego autosomalnie dominująco zespołu Peutza-Jeghersa, objawiającego się predyspozycją do nowotworów złośliwych różnych narządów, polipami hamartomatycznymi przewodu pokarmowego, polipowatością nosa, plamami soczewicowatymi na wargach i palcach.
"Locus" genu, którego defekt jest odpowiedzialny za zespół Peutza-Jeghersa, zdeterminowano w 1997 roku przy pomocy analizy sprzężeń. Gen sklonowały niezależnie od siebie w 1998 roku dwa zespoły badaczy; praca Lauri Aaltonen i współpracowników z Uniwersytetu w Helsinkach ukazała się 8 stycznia na łamach "Nature", natomiast tydzień wcześniej w "Nature Genetics" opublikowano doniesienie grupy Dietera Jennego z Instytutu Neurobiologii im. Maxa Plancka i Michaela Zimmera z Uniwersytetu w Würzburgu. Badacze fińscy nazwali gen "LKB1", a zespół niemiecki "STK11" i jak dotąd nie ma konsensusu, której nazwy powinno się używać. Region kodujący "LKB1" został sklonowany w 1996 roku przez Jun-ichi Nezu z Chugai Pharmaceuticals w Japonii i zdeponowany w banku genów jako kodujący nieznaną wcześniej kinazę. W pierwszej dekadzie po odkryciu genu wykazano, że białko kodowane przez gen "LKB1" występuje "in vivo" w kompleksie potrójnym LKB1-STRAD-MO25 i pełni wiele różnorodnych funkcji, między innymi bierze udział w remodelowaniu chromatyny, regulacji cyklu komórkowego, szlaku sygnalizacyjnym Wnt, regulacji polarności komórek i ich metabolizmu energetycznego.
Gen.
Gen "LKB1" obejmuje około 23 kpz genomowego DNA i zawiera 9 eksonów, transkrybowanych w kierunku od telomeru do centromeru. Gen "LKB1" podlega ekspresji w praktycznie wszystkich tkankach, zarówno płodowych jak i dorosłych organizmów. Poziom ekspresji "LKB1" jest wysoki, około 3,3 razy wyższy niż przeciętnego genu. Najwyższy jest w jądrach i wątrobie płodu.
Ortologi.
"Par-4" i "Lkb1" mają, odpowiednio, 26% i 44% identycznej sekwencji z "LKB1" (42% i 66%, gdy porównać same domeny kinazowe).
U drożdży "Saccharomyces cerevisiae" trzy kinazy: Elm1, Pak1/Sak1 i Tos3 wykazują podobieństwo sekwencji do LKB1, aczkolwiek są bardziej zbliżone do ssaczej kinazy kinaz kalmodulino-zależnych (CAMKK). Elm1, Pak1/Sak1 i Tos3 fosforylują T-pętlę białka Snf1p, będącego homologiem ssaczej AMPK, a odkrycie to pozwoliło dowieść, że LKB1 fosforyluje AMPK (zobacz dalej).
Polimorfizm pojedynczego nukleotydu.
W bazie NCBI odnotowano 143 polimorfizmów pojedynczego nukleotydu (SNP) w genie "LKB1". Najczęstsze z nich to: rs741764 (48%), rs741765 (47%), rs2075606 (45%), rs2277746 (44%), rs3795063 (42%), rs2075604 (41%), rs6510599 (41%), rs3764640 (38%), rs2075608 (30%), rs8111699 (26%), rs2288948 (22%), rs2075607 (21%), rs7246173 (20%), rs7259033 (19%), rs3829686 (11%).
mRNA.
Zidentyfikowano 9 alternatywnych transkryptów genu, 8 alternatywnie składanych mRNA dla "LKB1" (a, b, c, d, e, f, g, h) i jeden wariant nie podlegający splicingowi (i). Siedem z tych transkryptów (a-g) przypuszczalnie ulega translacji na dobre produkty białkowe. Warianty d i f są domniemanymi celami "nonsense-mediated mRNA decay", jednak były izolowane "in vivo". Warianty e i f korzystają nie z kanonicznego kodonu START (ATG), ale zgodnego z sekwencją Kozak kodonu CTG (g..CTGg).
Gen zawiera 18 różnych intronów, z których 16 ma typowe sekwencje flankujące introny (GT-AG), a dwa mają nietypowe: GC-AG i AT-AC. Zidentyfikowano cztery możliwe promotory genu, dwa nienachodzące na siebie alternatywne ostatnie eksony i 5 alternatywnych miejsc poliadenylacji.
Sekwencje promotorowe wiążące czynniki transkrypcyjne znajdują się przypuszczalnie w obszarze -1090 do -1472 od miejsca startu transkrypcji.
187 pz genu "LKB1" jest antysensowe względem genu "C19orf26", co sugeruje możliwy mechanizm regulacji transkrypcji.
Białko.
Budowa.
Ludzkie białko LKB1 zawiera 433 reszt aminokwasowych (mysie Lkb1 436 reszt). Jego masa cząsteczkowa wynosi 48636 Da. Domena katalityczna kinazy (reszty 44-309) nie jest podobna do domen innych znanych kinaz. N- i C-końcowe, niekatalityczne regiony białka LKB1, nie wykazują homologii z innymi znanymi białkami i nie posiadają żadnych funkcjonalnych domen. W pobliżu C-końca znajduje się reszta cysteinowa modyfikowana poprzez farnezylację (patrz niżej).
Modyfikacje posttranslacyjne i regulacja.
LKB1 posiada co najmniej osiem reszt aminokwasowych podlegających fosforylacji: S31, S325, T366, T185, T189, T336 i T402.
S31, S325, T366 i S431 są fosforylowane przez różne kinazy, natomiast T185, T189, T336 i T402 są miejscami autofosforylacji.
Reszty T336, T366 i S431 oraz sąsiadujące sekwencje są wysoce konserwowane w obrębie ortologów "LKB1" u "D. melanogaster", "Xenopus "i ssaków, ale nie u "C. elegans":
hLKB1 353 LFDIEDDIIYTQDFTVPGQV 424 SASSKIRRLSACKQQ
mLKB1 356 LFDIEDGIIYTQDFTVPGQV 427 S-SNKIRRLSACKQQ
Xeek1 377 LCDFEDDITYTQDFTVPGQV 423 TTGSKVRKLSACKQQ
dLKB1 410 -----AYHYGTQEEDVYFTE 535 TSCISVRKLSHCRTS
Wydaje się, że endogennie reszta S431 LKB1 jest fosforylowana przez kinazę białkową RSK ("p90 ribosomal s6 protein kinase") i kinazę PKA (cAMP-zależną kinazę białkową A) w odpowiedzi na odpowiednie czynniki aktywujące obie te kinazy.
Fosforylacja LKB1 na reszcie tyrozynowej T366 zachodzi jedynie w warunkach ekspozycji na promieniowanie jonizujące, "in vivo" najprawdopodobniej przy udziale kinazy ATM (kinazy aktywowanej uszkodzeniem DNA zmutowanej w zespole ataksja-teleangiektazja; "ATM mutated").
Białko ssaczej kinazy LKB1 zakończone jest sekwencją aminokwasową Cys-Lys-Gln-Gln, będącą sekwencją konsensusową dla białek podlegających prenylacji. Motyw ten jest konserwowany u "Xenopus" i "Drosophila", ale nie u "C.elegans". "In vitro" przez wyznakowanie kwasem mewalonowym-C14 wykazano, że reszta cysteinowa C433 w motywie prenylacyjnym faktycznie podlega prenylacji jak przewidywano na podstawie struktury pierwszorzędowej genu, a metodą spektrometrii masowej dowiedziono, że jest to raczej farnezylacja niż geranylgeranylacja. Badania u "D. melanogaster" wskazują, że prenylacja C433 jest niezbędna do regulacji przez LKB1 polaryzacji komórki, jednak mechanizm wpływu na białko przez prenylację pozostaje niewyjaśniony. Zmutowane białko p.433C&gt;A (pozbawione miejsca prenylacji) wykazywało prawidłową aktywność "in vitro" i zachowywało zdolność supresji wzrostu komórek linii G361, a jego lokalizacja wewnątrzkomórkowa była nieodróżnialna od LKB1 dzikiego typu. Farnezylowana reszta cysteinowa C433 znajduje się jedynie dwie reszty dalej od seryny S431, miejsca modyfikacji posttranslacyjnej przez RSK i PKA, ale ani mutacje zamiany aminokwasu typu: 431S&gt;E ani 431S&gt;E nie miały wpływu na prenylację C433. Mutacje 433C&gt;A także nie miały wpływu na fosforylację LKB1 na reszcie S431.
Lokalizacja wewnątrzkomórkowa.
LKB1 znajduje się w jądrze i cytoplazmie komórek. Białko jest relokowane do cytoplazmy po związaniu z MO25 (CAB39) i STRAD (LYK5) lub MO25 i ALS2CR2. Wewnątrzkomórkowe rozmieszczenie LKB1 zależy też od białek SMARCA4 (Brg4) i LIP1 (zobacz dalej). Stabilność białka LKB1 wymaga obecności kompleksu chaperonów Hsp90 i Cdc37/p50. Działanie na komórki geldanamycyną lub nowobiocyną, inhibitorami Hsp90, powoduje destabilizację LKB1 a w przypadku geldanamycyny, szybką ubikwitynację białka i jego degradację w proteasomie.
Wykazywano obecność LKB1 w mitochondriach i zakotwiczonego do błony komórkowej, za pośrednictwem farnezylacji cysteiny blisko C-końca. Białko posiada sygnał lokalizacji jądrowej (NLS) w N-końcowym niekatalitycznym obszarze białka (reszty 38-43). Mutacje w tym motywie sprawiają, że LKB1 jest rozproszone w całej komórce. Mutant "LKB1" niezawierający NLS zachowuje zdolność supresji wzrostu komórki, co sugeruje, że w funkcji supresorowej kinazy LKB1 ma istotny udział cytozolowa frakcja białka. Ponadto, znany jest przynajmniej jeden mutant "LKB1" (SL26), którego białko nie posiada trzech C-końcowych reszt aminokwasowych. Takie nieprawidłowe białko jest lokalizowane wyłącznie do jądra komórkowego, zachowuje aktywność katalityczną "in vitro", ale nie jest zdolne do supresji wzrostu komórki.
Funkcja.
Białka wchodzące w interakcje z LKB1.
LKB1 "in vivo" tworzy kompleks z białkiem pseudokinazy STRAD (właściwie STRADα i STRADβ, kodowane przez różne geny) i białkiem MO25 (właściwie MO25α i MO25β) należącym do tzw. "scaffolding proteins" (białek tworzących szkielet komórki). STRAD i MO25 regulują stabilność LKB1, jej aktywność kinazową i subkomórkowe rozmieszczenie, i są niezbędne do pełnej aktywności biologicznej LKB1.
Do innych białek wchodzących w interakcje z LKB1 "in vivo" należą:
Wykazano, że LKB1 wiąże się w komórce z białkiem P53, i przypuszczalnie reguluje P53-zależne szlaki apoptozy. Innym białkiem, wchodzącym w interakcje zarówno z LKB1 jak i z białkiem SMAD4, jest LIP1 należące do białek bogatych w powtórzenia leucynowe. Ponieważ LIP1 nie jest substratem dla LKB1, proponowano, że LIP1 może regulować LKB1 przez wpływ na jego wewnątrzkomórkową lokalizację. Innym białkiem, z którym LIP1 się wiąże, jest SMAD4, co sugeruje obecność w komórkach kompleksu LKB1-LIP1-SMAD4 i może stanowić wspólny punkt mechanizmów patogenetycznych zespołu Peutza-Jeghersa (w którym zmutowany jest "LKB1") i zespołu młodzieńczej polipowatości (w którym zmutowany jest "SMAD4").
Ponadto LIP1 wchodzi w interakcje ze wspomnianym wcześniej SMARCA4 (Brg1).
"In vitro" LKB1 wchodzi w interakcję z fosfatazą PTEN. Część mutacji wywołujących PJS w genie "LKB1" upośledza zdolność wiązania białka LKB1 do PTEN, sugerując udział braku tej interakcji w patogenezie PJS. Interakcja LKB1-PTEN powoduje relokalizację LKB1 do cytoplazmy. Ponadto, w warunkach in vitro LKB1 fosforyluje PTEN na resztach S385 i S380/S382/S383; wzór fosforylacji PTEN przez LKB1 jest inny niż ten kinazy kazeinowej II (CK2), regulującej stabilność i aktywność PTEN.
Substraty LKB1.
Substratami LKB1 jest szereg kinaz serynowo-treoninowych, należących do części ludzkiego kinomu określanej jako kinazy zależne od AMPK lub podrodzina kinazy AMPK. LKB1 fosforyluje te kinazy na konserwowanej reszcie treoninowej umieszczonej w pętli T ("T-loop") domeny kinazowej. Jak dotąd, scharakteryzowano przynajmniej czternaście substratów LKB1 w tej grupie kinaz:
Rola w polaryzacji komórek.
Wykazano, że LKB1 bierze udział w regulacji biegunowości (polarności) komórek nabłonka jelita cienkiego (enterocytów). Wcześniej uważano, że ukształtowanie się biegunowości pojedynczego enterocyta, z wykształceniem rąbka szczoteczkowego na skierowanym do światła jelita biegunie komórki, zależy od interakcji z sąsiadującymi komórkami nabłonka. Pojedyncza komórka może jednak ulec polaryzacji na drodze aktywacji "LKB1". Mechanizm, w którym LKB1 indukuje polaryzację może angażować grupę ssaczych kinaz serynowo-treoninowych, określanych łącznie jako rodzina PAR1. LKB1 wiąże się z białkiem PAR1, fosforyluje je i aktywuje. Zależność LKB1 i PAR1 wykazano też u innych organizmów; odpowiednikiem PAR1 u nicieni "C. elegans" jest grupa genów oznaczanych "par" (od "partitioning defective"), zawiadujących najprawdopodobniej asymetrycznym podziałem komórek w zarodku. "Par4 "jest domniemanym ortologiem "LKB1" (patrz wyżej). Fenotyp inaktywacji "Par4" i "Par1" jest zbliżony, co sugeruje, że produkty białkowe obu tych genów także współpracują w kaskadzie kinazowej, tak jak LKB1-PAR1 u człowieka.
Polaryzacja komórki wymaga asymetryczności rozmieszczenia jej elementów strukturalnych, w tym mikrotubuli. Stąd kolejnym etapem badań było sprawdzenie, czy kinazy omawianej kaskady są potencjalnie zdolne do fosforylacji białek związanych z mikrotubulami ("microtubule-associated proteins", MAPs). Fosforylacja MAPs powoduje dysocjację mikrotubuli do podjednostek tubuliny; skojarzona dysocjacja i reasocjacja podjednostek tego białka jest niezbędna do asymetrycznych czynności mikrotubuli, takich jak tworzenie wrzeciona podziałowego. Dwa białka należące do rodziny PAR1 okazały się faktycznie należeć do kinaz fosforylujących MAPs (MARK).
Nie wyjaśniono dotąd, czy ta kaskada kinaz ma udział w procesie nowotworzenia w PJS, wiadomo natomiast, że PAR1 fosforyluje i aktywuje białko Dishevelled, kluczowy komponent szlaku sygnalizacyjnego Wnt, nadmiernie aktywowanego w większości raków jelita grubego. LKB1 mogłaby regulować szlak Wnt pośrednio przez regulację PAR1; część obserwacji potwierdza te przypuszczenia podczas gdy inne, wynikające z badań nad Xeek1, dają przeciwstawne wyniki – według nich Xeek1 aktywuje kinazy GSK-3β i PKC-ζ aktywując szlak Wnt.
Rola w remodellingu chromatyny.
Wiadomo, że LKB1 wiąże się "in vivo" z ATPazą i helikazą SMARCA4 (Brg1), będącą istotnym elementem kompleksu remodelującego chromatynę w nukleosomie. Funkcją nukleosomów jest regulacja transkrypcji genów przez pośredniczenie w upakowaniu DNA. Interakcje DNA-białko są jednak możliwe dzięki czasowym rozerwaniom struktury nukleosomów, do których dochodzi przy udziale energii generowanej przez ATPazę SMARCA4 hydrolizującą ATP. Rozerwanie nukleosomu umożliwia wtedy heilkazie rozplecenie podwójnej helisy DNA. W obecności LKB1 aktywność ATPazowa SMARCA4 jest zwiększona. Przypuszcza się, że LKB1 może działać w szlaku sygnalizacyjnym SMARCA4 indukującym zatrzymanie cyklu komórkowego, ponieważ LKB1 indukuje zatrzymanie cyklu w G1, a SMARCA4 razem z RB1 zatrzymuje cykl zarówno w fazie G1 jak i fazie S. Wprowadzenie SMARCA4 do komórek linii SW13 pozbawionych ekspresji SMARCA4 prowadzi do powstania dużych, płaskich komórek, typowego obrazu komórek zatrzymanych w swoim cyklu komórkowym i starzejących się.
Patologia.
Organizmy modelowe.
Zahamowanie ekspresji "XEEK1" u żab "Xenopus" skutkuje nieprawidłowościami rozwojowymi u zarodków żab podobnymi jak w przypadku defektów szlaku sygnalizacyjnego Wnt. "XEEK1" u "Xenopus" ulega szczególnie wysokiej ekspresji w oocytach, jajach i młodych zarodkach, sugerując rolę w embriogenezie.
Badania na organizmach modelowych sugerują, że LKB1 odgrywa istotną rolę w komórkach na etapie embriogenezy. Knockout obu alleli genu "Lkb1" u myszy prowadzi do śmierci na etapie rozwoju zarodkowego. Myszy "Lkb1" rozwijają się prawidłowo do 8. dnia od zapłodnienia (E8.0), po E8.25 występują różne nieprawidłowości w rozwoju zarodka, w tym zahamowanie rotacji, niepełne zamknięcie cewy nerwowej, nieprawidłowy rozwój łuku aorty i hipoplazja pierwszego łuku skrzelowego (wadliwa somitogeneza). Nie obserwowano przeżycia zarodków dłużej niż po E11.0. Nieprawidłowości dotyczyły także łożyska, w którym opisywano nieprawidłową aranżację warstw narządu i niedostateczne unaczynienie łożyska przez naczynia płodu. Poziomy mRNA dla VEGF w zarodkach E8.5 i E9.5 były podwyższone. W płodowych fibroblastach otrzymanych z zarodków "Lkb-/-" w E8.5 stwierdzono bardzo wysoki wyjściowy i indukowany hipoksją poziom mRNA dla VEGF. Sugerowano zatem, że LKB1 może regulować produkcję VEGF i pośrednio angiogenezę.
W mysim modelu PJS celowane mutacje "Lkb1+/i" objawiały się u myszy w wieku około 5 miesięcy, jako polipowatość zbliżona histologicznie i makroskopowo do polipowatości w PJS. Myszy wykazywały zwiększoną śmiertelność począwszy od 8 miesiąca życia. Polipy najczęściej lokalizowały się w żołądku (średnio 6 polipów/8 miesięcy), typowo w sąsiedztwie odźwiernika. Polipy jelita cienkiego i grubego były znacznie rzadsze (przeciętnie nie więcej niż pojedynczy polip u jednego zwierzęcia). Dystrybucja zmian była więc inna niż u pacjentów z PJS, u których częstość występowania polipów w poszczególnych odcinkach przewodu pokarmowego wynosi 40%, 80% i 40% w, odpowiednio, żołądku, jelicie cienkim i jelicie grubym. Donoszono jednak o występowaniu u chorych z PJS małych, bezobjawowych polipów żołądka u wszystkich badanych gastroskopowo pacjentów.
U większości myszy "Lkb+/-" nie odnotowano nowotworów jelita ani innych narządów, prawdopodobnie z powodu zwiększonej śmiertelności spowodowanej polipowatością. W jednym badaniu wykazano, że u istotnej części myszy "Lkb+/-" które dożyły wieku 50 tygodni rozwinął się rak wątrobowokomórkowy (HCC). W komórkach guza nie wykazano obecności mRNA ani białka Lkb1, co wskazuje na utratę heterozygotyczności "Lkb1" jako warunek neoplazji.
W modelu mysiej tumorogenezy płuc zależnym od mutacji aktywującej Kras wykazano supresorową rolę Lkb1. W modelu tym obserwowano udział mutacji "Kras" razem z mutacjami "p53" lub "Ink4a/Arf" ("Cdkn2a"), ale korelacja mutacji Kras i homozygotycznej inaktywacji "Lkb1" była silniejsza. Guzy z niższą ekspresją "Lkb1" wykazywały krótszy okres latencji, szerokie spektrum histologiczne (gruczolakoraki, raki kolczystokomórkowe, raki olbrzymiokomórkowe) i przerzutowały częściej w porównaniu z guzami zależnymi od mutacji "p53" lub "Ink4a/Arf". Tumorogeneza w płucach była także przyspieszona w przypadku hemizygotycznej inaktywacji "Lkb1".
Stosunkowo niedawno udowodniono związek mutacji Lkb1 z hiperplazją i neoplazją prostaty u myszy. W doświadczeniu Pearsona i wsp. opierającym się o system Cre-Lox wymuszono wybiórczą rekombinację zmutowanego allelu "Lkb1" oflankowanego LoxP we wszystkich płatach stercza poprzez spontaniczną aktywację transgenu p450 CYP1A1-rekombinazy Cre (AhCre). Homozygotyczne samce "Lkb-/+" z ekspresją AhCre miały skrócony czas przeżycia, ze 100% przerostem stercza i w 83% wewnątrznabłonkową neoplazją przedniego płata stercza (PIN) w wieku 2-4 miesięcy.
Analiza molekularna polipów jelita u myszy "Lkb+/-" wykazała w nich podwyższone poziomy białka cyklooksygenazy-2 (COX-2). Indukcja COX-2 zaangażowana jest w tworzenie guzów i ich progresję. Innym znaleziskiem w polipach myszy "Lkb+/-" było obniżenie poziomów zewnątrzkomórkowo regulowanej kinazy (ERK1/ERK2). Ekspresja genu cyklooksygenazy-2 jest regulowana przez ERK1/ERK2, jednak mechanizm w którym LKB1 wpływa na ERK1/ERK2 i (lub) COX-2 nie jest wyjaśniony.
U ludzi.
Zespół Peutza-Jeghersa.
Mutacje "LKB1" stwierdza się u blisko 100% pacjentów z zespołem Peutza-Jeghersa z dodatnim wywiadem rodzinnym w kierunku zespołu i u około 90% chorych bez krewnych z PJS. PJS jest jak dotąd jedynym zespołem wrodzonej predyspozycji do nowotworów, w którym mutacje germinalne powodują utratę aktywności enzymatycznej kinazy serynowo-treoninowej. Początkowo mutacje wykrywano u 35-70% pacjentów z PJS, każąc przypuszczać, że ta jednostka chorobowa może mieć zróżnicowaną etiologię. Badania w kierunku mutacji w genach kandydackich (kodujących STRADα i MO25α) nie wykazały jednak żadnych mutacji w tych "loci", a upowszechnienie technik wykrywania dużych delecji w obrębie "LKB1" przy użyciu MLPA pozwoliło wykryć mutacje genu u niemal wszystkich chorych.
Część mutacji dotyczy C-końcowego obszaru genu niekodującego domeny kinazowej. Obecnie znanych jest łącznie 175 mutacji związanych z PJS, w tym:
Nowotwory sporadyczne.
Mutacje "LKB1"stwierdza się też, chociaż dość rzadko, w nowotworach jako mutacje sporadyczne (niegerminalne). W jednej pracy wykazano, że mutacje "LKB1" występowały w 1/3 sporadycznych gruczolakoraków oskrzeli.
Rola SNPs w cukrzycy.
W jednej pracy zasugerowano, że polimorfizmy w genach "LKB1" i "CRTC2" ("TORC2") mogą mieć wpływ na szlak LKB1-AMPK-TORC2 i mają słaby, ale istotny statystycznie związek z zapadalnością na cukrzycę typu 2 w populacji japońskiej. Badany SNP w genie "LKB1" to rs741765.
Znane mutacje w genie "LKB1".
Objaśnienia skrótów: PJS – zespół Peutza-Jeghersa; CvC – rak szyjki macicy; LC – rak płuca; PanC – rak trzustki; MM – czerniak złośliwy; TC – rak jądra; OC – rak jajnika; CC – rak jelita grubego; GC – rak żołądka; BC – rak dróg żółciowych; fs – frameshift (przesunięcie ramki odczytu); trunc – truncation (skrócenie genu); HMGD – Human Gene Mutation Database.
Możliwości terapeutyczne w PJS a LKB1.
Obecnie nie ma zatwierdzonych leków, które znajdowałyby zastosowanie w leczeniu PJS; rutynowo, prowadzenie pacjentów z rozpoznaną chorobą opiera się na wykonywanych w odstępach dwuletnich endoskopiach dolnego i górnego odcinka przewodu pokarmowego. Często niezbędna jest interwencja chirurgiczna w związku z niedrożnością jelita wywołaną przez polipy. Odkrycie etiologii schorzenia i nowe informacje na temat komórkowych działań kinazy LKB1 pozwoliły zaproponować trzy grupy leków w eksperymentalnej terapii PJS:
Inhibitory COX-2.
Jak wspomniano wcześniej, w polipach myszy "Lkb+/-" i pacjentów z PJS stwierdzono podwyższony poziom cyklooksygenazy-2 (COX-s). Wcześniej dowodzono korzyści ze stosowania koksybów u pacjentów z rakiem jelita grubego. U myszy "Lkb+/-" stosowanie celekoksybu pozwoliło zmniejszyć wielkość polipów, w krótkoterminowym pilotażowym badaniu klinicznym u pacjentów z PJS w dwóch na sześć przypadków opisano odpowiedź na leczenie celekoksybem. Dane te zachęcają do dalszych badań nad skutecznością wybiórczych inhibitorów COX-2 u pacjentów z PJS, jednak w związku z działaniami niepożądanymi koksybów randomizowane długoterminowe badania kliniczne zostały wstrzymane.
Metformina.
Metformina jest skutecznym i szeroko stosowanym lekiem w terapii cukrzycy typu 2. Wiadomo, że wpływa na aktywację AMPK, jednak dokładny mechanizm działania leku nie został sprecyzowany i obserwacje różnych autorów wydają się być sprzeczne. Dowiedziono w badaniach na hodowlach komórek, że fenformina (analog metforminy) wymaga prawidłowego białka Lkb1 by wywierać swoje działanie. Zaproponowano, że metformina przez aktywację szlaku AMPK mogłaby być korzystna w zapobieganiu wzrostowi polipów hamartomatycznych, w których inaktywowany jest (przypuszczalnie) jeden z alleli "LKB1".
Rapamycyna.
Wiadomo, że w hamartomatycznych polipach "Lkb+/-" i fibroblastach "Lkb1-/-" szlak kinazy mTOR ulega dysregulacji. Dowiedziono skuteczności rapamycyny (sirolimusu) w leczeniu polipowatości w mysim modelu PJS. W toku są badania kliniczne z zastosowaniem rapamycyny u pacjentów z nowotworami, z innymi uwarunkowanymi genetycznie chorobami z zaburzeniem szlaku mTOR: stwardnieniem guzowatym i limfangioleiomiomatozą, a w przygotowaniu, także u pacjentów z polipowatością jelit na tle PJS.

</doc>
<doc id="1392326" url="https://pl.wikipedia.org/wiki?curid=1392326" title="Antygona w stodole">
Antygona w stodole

Antygona w stodole – polski film dokumentalny z 1974 roku o charakterze reportażu zrealizowany przez Tamarę Sołoniewicz, reżyser wielu filmów dokumentalnych, laureatkę wielu festiwali i konkursów filmowych.
Problematyka filmu.
W dokumencie tym zaprezentowano Koło Gospodyń Wiejskich w powiecie Ryki. Nie zajmuje się ono sprawami rolnictwa czy prowadzenia domu, lecz działalnością kulturalną. Należące do niego kobiety uczą się piosenek, monologów oraz przygotowują inscenizacje dwóch sztuk – "Antygony" Sofoklesa oraz "Eugeniusza Oniegina" Aleksandra Puszkina. Aby zrealizować te przedsięwzięcia, muszą pokonać wiele przeszkód.
Film ten jest obiektywną obserwacją, nie ma komentarza jego autorki.

</doc>
<doc id="1392327" url="https://pl.wikipedia.org/wiki?curid=1392327" title="Frankfurt Stock Exchange">
Frankfurt Stock Exchange



</doc>
<doc id="1392329" url="https://pl.wikipedia.org/wiki?curid=1392329" title="Clix">
Clix



</doc>
<doc id="1392331" url="https://pl.wikipedia.org/wiki?curid=1392331" title="Yannick Bru">
Yannick Bru

Yannick Bru (ur. 22 maja 1973 w Auch), były rugbysta francuski, reprezentant kraju. Występował na pozycji młynarza. Ma 180 cm wzrostu i waży 98 kg. W czerwcu 2007 roku został asystentem trenera w klubie Stade Toulousain.
Kariera.
Kluby:
Reprezentacja:
W drużynie narodowej zadebiutował 17 listopada 2001 roku w meczu przeciwko Australii

</doc>
<doc id="1392335" url="https://pl.wikipedia.org/wiki?curid=1392335" title="Black (Alabama)">
Black (Alabama)

Black – miasto w południowo-wschodnich Stanach Zjednoczonych, w stanie Alabama, w hrabstwie Geneva. W 2000 roku liczyło 202 mieszkańców.

</doc>
<doc id="1392336" url="https://pl.wikipedia.org/wiki?curid=1392336" title="Rufin MC">
Rufin MC

Rufin MC, właściwie Rufin Artur Piekut (ur. 4 kwietnia 1980) – pochodzący z Piaseczna freestyle'owiec. Zwycięzca I edycji Wielkiej Bitwy Warszawskiej. Zajmuje się głównie prowadzeniem koncertów, wydarzeń kulturalnych oraz imprez. Wystąpił w przedstawieniu teatralnym 12 ławek.
Współpracował z takimi wykonawcami, jak m.in. Bauagan Mistrzów, MouseTrap, Fazi Mielczarek, DJ Spike, DJ Spox, DJ 600V, DJ Twister i inni.

</doc>
<doc id="1392339" url="https://pl.wikipedia.org/wiki?curid=1392339" title="Luc Montagnier">
Luc Montagnier

Luc Montagnier (ur. 18 sierpnia 1932 w Chabris, zm. 8 lutego 2022 w Neuilly-sur-Seine) – francuski wirusolog, współodkrywca wirusa HIV w 1983, laureat Nagrody Nobla w dziedzinie fizjologii lub medycyny z 2008 roku (wspólnie z Françoise Barré-Sinoussi).
Życiorys.
Po ukończeniu Collège René-Descartes w Châtellerault studiował w Poitiers, a następnie na Sorbonie, w 1962 uzyskując stopień doktora. W 1972 został profesorem w Instytucie Pasteura, a w 1975 dyrektorem do spraw naukowych CNRS.
W 1983 kierowana przez Montagniera grupa badawcza, w której skład wchodziła Françoise Barré-Sinoussi wyizolowała wirusa zespołu nabytego niedoboru odporności, zwanego HIV. W 1984 wirus ten został niezależnie wyizolowany również przez Amerykanina Roberta Gallo. 6 października 2008 został, wspólnie z Françoise Barré-Sinoussi, laureatem Nagrody Nobla w dziedzinie fizjologii i medycyny za ich odkrycie wirusa HIV. Drugą połowę nagrody otrzymał Niemiec Harald zur Hausen.
Bohater książki Dominique’a Lapierre'a "Więksi niż miłość" (PIW 1992).

</doc>
<doc id="1392340" url="https://pl.wikipedia.org/wiki?curid=1392340" title="Pełzaki szaleją">
Pełzaki szaleją

Pełzaki szaleją (ang. "Rugrats Go Wild", 2003) – amerykański pełnometrażowy film animowany, wyprodukowany przez Nickelodeon. Jest to crossover kreskówek Pełzaki i Dzikiej rodzinki. Film został wydany w wersji lektorskiej oraz z dubbingiem.
Fabuła.
Kiedy przebywające wraz z rodzicami na wakacjach Pełzaki zostają wyrzucone na brzeg bezludnej wyspy, Tommy Pickles doskonale wie, że jest tylko jedna osoba, która może ich uratować – sir Nigel Thornberry, podróżnik i dokumentalista. Tyle tylko, że uderzenie w głowę spowodowało, że nagle Nigel zaczął zachowywać się jak trzyletni dzieciak, a nie jak dorosły, poważny mężczyzna. Na szczęście maluchy mają po swojej stronie Elizę, która dzięki swoim umiejętnościom rozmawiania ze zwierzętami, może porozumieć się nawet z psem Spikiem.
Wersja polska.
Opracowanie wersji polskiej: na zlecenie Canalu+ − Start International Polska
Reżyseria: Marek Robaczewski
Dialogi polskie: Joanna Serafińska
Dźwięk i montaż: Michał Skarżyński
Kierownictwo produkcji: Paweł Araszkiewicz
Teksty piosenek: Marek Robaczewski
Udział wzięli:

</doc>
<doc id="1392341" url="https://pl.wikipedia.org/wiki?curid=1392341" title="Vienna Stock Exchange">
Vienna Stock Exchange



</doc>
<doc id="1392343" url="https://pl.wikipedia.org/wiki?curid=1392343" title="TRPM7">
TRPM7

TRPM7 (ang. transient receptor potential cation channel, subfamily M, member 7) – ludzki gen w "locus" 15q21, kodujący białko kanału jonowego. Należy do rodziny kanałów jonowych TRPC, będących homologami białka trp drozofili. Kodowane przez gen TRPM7 białko kanału wapniowego ma dodatkowo aktywność kinazową. Heterozygotyczność względem mutacji punktowej T1482I wykryto u 5 z 22 pacjentów cierpiących na stwardnienie zanikowe boczne z wyspy Guam, co sugeruje udział nieprawidłowego białka w patogenezie tej choroby neurodegeneracyjnej.

</doc>
<doc id="1392344" url="https://pl.wikipedia.org/wiki?curid=1392344" title="Antykwariat (film)">
Antykwariat (film)

Antykwariat – polski film dokumentalny z 2005 roku w reżyserii Macieja Cuske i z jego scenariuszem.
Wielokrotnie nagrodzony dokument ukazuje nietypowy warszawski antykwariat należący do pana Krzysia. Nie jest to zwyczajny sklep, lecz miejsce, do którego wielu klientów przychodzi po to, by porozmawiać. Często jest im łatwiej zwierzać się zupełnie nieznajomym osobom. Rozmowy te nie ustają przez cały czas otwarcia antykwariatu, a czuwa nad nimi właściciel sklepu.
Nagrody.
Dla Macieja Cuske w roku 2005:

</doc>
<doc id="1392348" url="https://pl.wikipedia.org/wiki?curid=1392348" title="Terry Farrell">
Terry Farrell



</doc>
<doc id="1392351" url="https://pl.wikipedia.org/wiki?curid=1392351" title="Deutsche Börse Group">
Deutsche Börse Group



</doc>
<doc id="1392363" url="https://pl.wikipedia.org/wiki?curid=1392363" title="Lou Piniella">
Lou Piniella

Louis Victor Piniella (ur. 28 sierpnia 1943) – amerykański baseballista, który występował na pozycji lewozapolowego, trener i menadżer klubów Major League Baseball.
W MLB debiutował 4 września 1963, w wieku 21 lat, w zespole Baltimore Orioles. Następny mecz rozegrał 5 lat później będąc zawodnikiem Cleveland Indians. W 1968 miał miejsce draft dla nowo powstałych zespołów (Montreal Expos, San Diego Padres, Kansas City Royals, Seattle Pilots). Pinella został wybrany przez Seatlle Pilots, jednak w ramach wymiany trafił do Kansas City Royals. 8 kwietnia 1969 wystąpił po raz pierwszy w zespole Royals, w którym grał jeszcze przez cztery sezony. W tym samym roku został wybrany najlepszym debiutantem w MLB. W 1972 wystąpił w Meczu Gwiazd MLB. 7 grudnia 1973 roku w ramach kolejnej wymiany Piniella został zawodnikiem New York Yankees. W Yankees grał przez 11 sezonów i wygrał trzykrotnie World Series. Karierę zakończył w 1984 roku.
W 1986 został menadżerem New York Yankees. W latach 1990–1992 prowadził Cincinnati Reds, następnie przez 11 lat Seattle Mariners. W 1995 został wybrany Menadżerem Roku, kiedy to Mariners odnieśli rekordowe 116 zwycięstw w sezonie zasadniczym. W późniejszym okresie był jeszcze menadżerem Tampa Bay Rays oraz Chicago Cubs

</doc>
<doc id="1392364" url="https://pl.wikipedia.org/wiki?curid=1392364" title="Black (muzyk)">
Black (muzyk)

Black, właśc. Colin Vearncombe (ur. 26 maja 1962 w Liverpoolu, zm. 26 stycznia 2016 w Corku) – brytyjski wokalista i kompozytor, sam tworzący swoje piosenki.
Życiorys.
Największą popularność przyniósł mu singel „Wonderful Life” (UK poz. 8) z 1985 roku, wydany ponownie w 1987 i 1994 roku. Covery tego utworu stworzyli Zucchero i Katie Melua, serbski zespół KBO!, a także polskie grupy Coalition, Carrion i Milkshop. Debiutancka płyta pod tym samym tytułem również odniosła sukces, docierając do 3. miejsca na UK Albums Chart.
10 stycznia 2016 roku został ranny w wypadku samochodowym w pobliżu lotniska w Corku na południu Irlandii i trafił do szpitala, gdzie zmarł 26 stycznia w wyniku obrzęku mózgu.
Był dwukrotnie żonaty, miał trzech synów.

</doc>
<doc id="1392365" url="https://pl.wikipedia.org/wiki?curid=1392365" title="Colin Vearncombe">
Colin Vearncombe



</doc>
<doc id="1392375" url="https://pl.wikipedia.org/wiki?curid=1392375" title="Auguste van Pels">
Auguste van Pels

Auguste van Pels (ur. 29 września 1900 w Buer, zm. w kwietniu 1945 w jednym z niemieckich obozów koncentracyjnych) – Żydówka niemieckiego pochodzenia, ukrywająca się przez ponad dwa lata razem z Anną Frank. W "Dzienniku Anny Frank" nosi pseudonim Petronella van Daan.
Życiorys.
Auguste 'Gusti' Röttgen urodziła się w żydowskiej rodzinie średniej klasy. 5 grudnia 1925 poślubiła Hermanna van Pelsa. Małżeństwo przeprowadziło się do Osnabrucku, miasta niedaleko holenderskiej granicy. 8 listopada 1926 roku na świat przyszło jedyne dziecko van Pelsów Peter.
Wiele członków rodzin Röttgen i van Pels udało się do Holandii, której stanowisko było przychylne uciekinierom antysemickich prześladowań w III Rzeszy. W czerwcu 1937 roku rodzina van Pelsów przeniosła się do Amsterdamu i osiedliła się w południowej części miasta, gdzie poznali rodzinę Franków. W 1938 Hermann van Pels zaczął pracować z Ottonem Frankiem, a rodziny zaprzyjaźniły się.
W 1939 roku van Pelsowie wystąpili o wizę do Stanów Zjednoczonych, ale w przeciwieństwie do rodzeństwa Hermanna, nie otrzymali jej. Rok później Holandia znalazła się pod okupacją III Rzeszy, a w przeciągu kilku miesięcy weszły w życie antysemickie rozporządzenia. 13 lipca 1942 roku van Pelsowie dołączyli do rodziny Franków ukrywającej się na poddaszu biura, w którym pracował Otto i Hermann.
"Dziennik Anny Frank" opisuje 2 lata, które obie rodziny oraz Fritz Pfeffer spędzili w ukryciu. Anne opisała wielokrotne kłótnie pomiędzy Augustą i Hermannem oraz trudny charakter pani van Pels.
4 sierpnia 1944 Auguste, jej mąż Hermann, syn Peter, rodzina Franków i Fritz Pfeffer zostali aresztowani i osadzeni w więzieniu w Amsterdamie. 8 sierpnia cała ósemka została przeniesiona do obozu przejściowego Westerbork i umieszczona w barakach karnych. 3 września Auguste wraz z pozostałą siódemką zostali wybrani do transportu do Auschwitz-Birkenau, gdzie ostatni raz widziała męża i syna.
Auguste została umieszczona w obozie dla kobiet. Pozostała tam do 26 listopada, kiedy to została przewieziona do obozu koncentracyjnego Bergen-Belsen. Tam ponownie spotkała Margot i Anne Frank. 6 lutego 1945 Auguste została wybrana do ciężkich prac we wschodnich Niemczech. 8 kwietnia obóz, w którym pracowała, został zlikwidowany, zaś więźniowie zmuszeni do marszu do Theresienstadt na terytorium Czechosłowacji. Według Czerwonego Krzyża, który badał śmierć holenderskich ofiar Holocaustu, Auguste van Pels zmarła podczas marszu lub wkrótce po przybyciu do Theresienstadt.
Shelley Winters zdobyła Oscara za portret Augusty w filmie z 1959 roku "Pamiętnik Anny Frank". Shelley Winters przekazała zdobytą statuetkę Domowi Anny Frank.

</doc>
<doc id="1392376" url="https://pl.wikipedia.org/wiki?curid=1392376" title="Afera szpiegowska (Formuła 1)">
Afera szpiegowska (Formuła 1)



</doc>
<doc id="1392378" url="https://pl.wikipedia.org/wiki?curid=1392378" title="Czwórka (kanał TV)">
Czwórka (kanał TV)



</doc>
<doc id="1392384" url="https://pl.wikipedia.org/wiki?curid=1392384" title="Galeria Wzgórze">
Galeria Wzgórze

Galeria Wzgórze – utworzona 16 kwietnia 1987 r. placówka kulturalna znajdująca się w Bielsku-Białej, przy ul. Wzgórze 4 na Starym Mieście. 
Jej twórcą i właścicielem jest Franciszek Kukioła. W ramach Galerii działa m.in.: klub muzyczny, kawiarnia, komercyjna galeria sztuki oraz kino Bielskie Kino Niezależne. Ponadto organizuje ona wykłady, spotkania filozoficzne, wieczorki poetyckie, wystawy autorskie itp.

</doc>
<doc id="1392385" url="https://pl.wikipedia.org/wiki?curid=1392385" title="Vicente Huidobro">
Vicente Huidobro

 
Vicente Huidobro (ur. 10 stycznia 1893 zm. 2 stycznia 1948) – chilijski poeta, uznawany za jednego z twórców kreacjonizmu. Związany z przeglądem "Nord Sud", w którym współpracował m.in. z Tristanem Tzarą i Maxem Jacobem.

</doc>
<doc id="1392391" url="https://pl.wikipedia.org/wiki?curid=1392391" title="Cmentarz żydowski w Radomsku">
Cmentarz żydowski w Radomsku

Cmentarz żydowski w Radomsku – cmentarz żydowski znajdujący się przy obecnej ul. Przedborskiej 196 (dawniej Świerczewskiego) w Radomsku.
Cmentarz został założony w 1816. W okazałym ohelu spoczywają cadycy z rodziny Rabinowiczów oraz członkowie ich rodzin. Cmentarz ma powierzchnię 2 ha i jest otoczony ceglanym murem. Zachowało się około 2700 nagrobków, z których najstarszy pochodzi z 1831. Podczas II wojny światowej na cmentarzu miały miejsce liczne masowe egzekucje ludności żydowskiej. W styczniu 1943 likwidujący miejscowe getto Niemcy zabili na cmentarzu około 1500 osób. Na cmentarzu znajdują się masowe mogiły z czasów II wojny światowej. Na jednej z nich umieszczono pamiątkową tablicę.
Jako jeden z ostatnich na cmentarzu został pochowany w latach 90. XX wieku Stefan Blumsztajn, ojciec Seweryna.
Cmentarz wpisany jest do rejestru zabytków województwa łódzkiego (decyzja nr 409 z 27.12.1989).

</doc>
<doc id="1392392" url="https://pl.wikipedia.org/wiki?curid=1392392" title="Randka z diabłem">
Randka z diabłem

Randka z diabłem – spektakl Teatru Telewizji, komedia kryminalna będąca adaptacją powieści Joanny Chmielewskiej "Wszyscy jesteśmy podejrzani". Reżyserem i autorem scenariusza widowiska jest Maciej Dutkiewicz.
Spektakl został zrealizowany techniką zbliżoną do filmowej w 1999 roku, tego samego roku, 3 czerwca miał swoją premierę w Teatrze Telewizji. Autorem zdjęć jest Bogdan Stachurski, a scenografię przygotował Ryszard Melliwa.
Opis fabuły.
Na potrzeby 55-minutowego spektaklu fabuła książkowa została znacznie okrojona, a liczba postaci zredukowana.
Główną bohaterką jest Joanna (w tej roli Edyta Olszówka), architekt pracująca w biurze projektów. Pragnie napisać powieść kryminalną. Wymyśla zbrodnię, która zdarzyłaby się w miejscu jej pracy. Na ofiarę wybiera Tadeusza Stolarka, nielubianego kolegę. Pomysłem dzieli się z innymi kolegami, razem omawiają motywy zbrodni, ustalają liczne szczegóły i typują mordercę. Ponadto wymyślają, że w czasie popełnienia zbrodni nikt z nich nie opuszcza biura, w związku z tym wszyscy są podejrzani. 
Wkrótce okazuje się, że w pracowni naprawdę zamordowano Stolarka, a wszyscy pracownicy byli w stanie dokonać zbrodni. Na miejsce przybywa oficer śledczy i przystojny prokurator, aby rozwikłać tę nietypową sprawę. Pomiędzy prokuratorem Wesołym a Joanną nawiązuje się romans. Tymczasem autorka całego zamieszania analizuje zbrodnię podczas rozmów z Diabłem. Sama już nie wie, czy postać ta istnieje naprawdę, czy też tylko ją sobie wymyśliła.

</doc>
<doc id="1392398" url="https://pl.wikipedia.org/wiki?curid=1392398" title="3-Metyloamino-L-alanina">
3-Metyloamino-L-alanina

3-Metyloamino--alanina, BMAA – organiczny związek chemiczny z grupy aminokwasów, neurotoksyna obecna w nasionach niektórych gatunków sagowców. BMAA jest aminokwasem niebiałkowym, produkowanym przez cyjanobakterie z rodzaju "Nostoc" żyjące w korzeniach sagowców. Istnieją przesłanki by sądzić, że BMAA ma udział w patogenezie choroby degeneracyjnej znanej jako stwardnienie zanikowe boczne zachodniego Pacyfiku endemicznie występującej na wyspie Guam. Dzieje się tak, gdy BMAA zastępuje serynę w łańcuchu dysmutazy ponadtlenkowej SOD-1, zmieniając jej kształt.

</doc>
<doc id="1392399" url="https://pl.wikipedia.org/wiki?curid=1392399" title="BMAA">
BMAA



</doc>
<doc id="1392404" url="https://pl.wikipedia.org/wiki?curid=1392404" title="Andrés García Jr.">
Andrés García Jr.

Andrés García Hijo (ur. 1 września 1968 w Meksyku) – meksykański aktor telewizyjny i filmowy, model.
Jest najstarszym z szesnaściorga dzieci meksykańskiego aktora Andrésa Garcíi i Sandry Vale. Dorastał wraz z młodszym bratem Leonardo (ur. 27 grudnia 1972) w Guadalajarze, w stanie Jalisco.
W wieku dziesięciu lat zadebiutował na dużym ekranie u boku Johna Hustona i Mariny Vlady w horrorze Sci-Fi "Trójkąt Bermudzki" ("The Bermuda Triangle", 1978) z udziałem swojego ojca, z którym zagrał ponownie w trzech dreszczowcach: "Łowca demonów" ("Cazador de demonios", 1983), "Szukając śmierci" ("Buscando la muerte", 1989) i sensacyjnym dramacie kryminalnym "Egzekutor prawa" ("El Justiciero", 1994). Pojawił się także w jednym z odcinków amerykańskiego serialu fantasy ZDF "Conan" (1997) z Ralfem Möllerem. W telenoweli "Ramona" (2000) wystąpił w roli francuskiego kowboja Billy’ego Dubois.
W 2002 roku został oskarżony przez meksykańską piosenkarkę Lupitę D’Alessio o utrzymywanie związków homoseksualnych z jej byłym mężem, niemieckim modelem Christianem Rossen), kiedy obaj pracowali dla tej samej agencji modelów.
W 2005 roku wystąpił wraz ze swoim ojcem i bratem Leonardem w reality show "Kawaler do wzięcia" ("El principe azul").

</doc>
<doc id="1392407" url="https://pl.wikipedia.org/wiki?curid=1392407" title="Jewgienij Pietrow">
Jewgienij Pietrow



</doc>
<doc id="1392408" url="https://pl.wikipedia.org/wiki?curid=1392408" title="Erhard Ratdolt">
Erhard Ratdolt

Ratdolt Erhard (ur. 1447, zm. 1527) – niemiecki drukarz.
Życiorys.
Około 1474 opuścił rodzinny Augsburg. Od 1475 prowadził oficynę wydawniczą w Wenecji. W okresie tym współpracował ze swymi rodakami: Bernardem, zwanym Malerem lub Pikorem (prawdopodobnie dekoratorem), oraz Peterem Loesleinem (prawdopodobnie korektorem i wydawcą). Obaj byli jego wspólnikami. W latach 1480-1485 Ratdolt drukował już sam. W Wenecji wytłoczył około 50 druków różnej treści, ozdobionych inicjałami i oryginalnymi renesansowymi ramkami. Na wezwanie biskupa Johana von Werdebnerga i jego następcy Ratdolt w 1485 r. wrócił do ojczyzny, gdzie w Augsburgu
tłoczył aż do 1522 r. druki liturgiczne. Sławę (zasłużoną) przyniosło mu jednak zdobnictwo oraz przepiękny druk książek. Szczególnie znane są jego inicjały z białym ornamentem roślinnym na czarnym tle, tzw. "litterae florente". Na tle jemu współczesnych drukarzy Ratdolt odznaczał się stosowaniem nowych i bardzo śmiałych pomysłów. Stosował np. wielobarwne miedzioryty. Używał również złotej farby drukarskiej w dedykacjach. Radtold był pierwszym typografem, który wydał wzornik używanych przez siebie w swojej oficynie pism (w 1486 r. – 14 krojów). Zostały one reprodukowane przez K. Burgera w 1892 w dziele pt."Deutsche und italienische Inkunabeln".

</doc>
<doc id="1392409" url="https://pl.wikipedia.org/wiki?curid=1392409" title="Ilhéu dos Pássaros">
Ilhéu dos Pássaros

Ilhéu dos Pássaros – wysepka położona między 2 a 3 km na północny zachód od wyspy São Vicente i jednocześnie 1,3 km na północny zachód od pobliskiego przylądka João Ribeira w miejscowości Mindelo.
Ilhéu dos Pássaros administracyjnie jest częścią jednostki samorządowej São Vicente. Wysepka jest wulkaniczną górą podwodną.
Geografia.
Wysepka posiada suche obszary trawiaste i skaliste występy, które wznoszą się na wysokość do 40 m. Jej długość i szerokość wynosi około 150 m. Graniczy z Mindelo Bay i Canal de São Vicente. Leży na Oceanie Atlantyckim.
Panorama.
Wysepkę można zobaczyć z południowej części wyspy Santo Antão oraz z zachodniej i północnej połowy wyspy São Vicente, szczególnie z gór Monte Verde i Monte Cara oraz miejscowości Mindelo i Lazareto. Na wysepce znajduje się latarnia morska.

</doc>
<doc id="1392411" url="https://pl.wikipedia.org/wiki?curid=1392411" title="Kościół Mariacki we Frankfurcie nad Odrą">
Kościół Mariacki we Frankfurcie nad Odrą

Kościół Mariacki we Frankfurcie nad Odrą (niem. "St. Marien Kirche") – kościół w stylu ceglanego gotyku we Frankfurcie nad Odrą, znajdujący się nieopodal miejskiego ratusza i kilkaset metrów od dawnego przejścia granicznego z Polską.
Początek jego budowy zbiegł się w czasie z nadaniem praw miejskich Frankfurtowi nad Odrą w 1253 zaś wzniesienie całej kubatury zajęło około 250 lat.
W 1426 w kościele pojawił się duży dzwon, który dzwonił rzadkim tonem D. Obecnie nie wisi już w kościelnej wieży, tylko leży nieopodal kościelnych murów.
W 1945 niemal kompletnie zniszczony, po wojnie odbudowany. W 2002 Rosjanie oddali zrabowane z kościoła witraże.

</doc>
<doc id="1392414" url="https://pl.wikipedia.org/wiki?curid=1392414" title="Cmentarz żydowski w Brzezinach">
Cmentarz żydowski w Brzezinach

Cmentarz żydowski w Brzezinach – powstał w XVII wieku i znajdował się przy obecnej ulicy Reymonta. Został zdewastowany przez nazistów podczas II wojny światowej - ocalał tylko jeden nagrobek. 
Po wojnie na terenie cmentarza urządzono żwirownię, a ziemię, wraz ze szczątkami pochowanych tam osób, wykorzystano do tworzenia prefabrykatów budowlanych. 
W latach 90. teren pocmentarny został uporządkowany i ogrodzony. Na jego teren trafiło też kilka nagrobków znalezionych w różnych częściach miasta.

</doc>
<doc id="1392415" url="https://pl.wikipedia.org/wiki?curid=1392415" title="Murō">
Murō

 – nieistniejąca już japońska wioska w prefekturze Nara, w powiecie Uda. Według stanu na 2005 r., populacja Murō liczyła 5 939 ludzi, przy gęstości zaludnienia 55 osób/km2. Obszar zajmowany przez wioskę liczył 107,99 km2. 
1 stycznia 2006 r. Murō oraz miasta: Utano, Haibara i Ōuda, zostały połączone w nowe miasto, Uda.

</doc>
<doc id="1392420" url="https://pl.wikipedia.org/wiki?curid=1392420" title="Okręg wyborczy Glasgow Blackfriars and Hutchesontown">
Okręg wyborczy Glasgow Blackfriars and Hutchesontown

Okręg wyborczy Glasgow Blackfriars and Hutchesontown powstał w 1885 r. i wysyłał do brytyjskiej Izby Gmin jednego deputowanego. Okręg położony był w mieście Glasgow. Został zlikwidowany w 1918 r.

</doc>
<doc id="1392421" url="https://pl.wikipedia.org/wiki?curid=1392421" title="Killer">
Killer



</doc>
<doc id="1392426" url="https://pl.wikipedia.org/wiki?curid=1392426" title="Cmentarz żydowski w Złoczewie">
Cmentarz żydowski w Złoczewie

Cmentarz żydowski w Złoczewie – znajduje się przy ul. Cegielnianej i powstał w 1530 roku co czyni go jednym z najstarszych zachowanych kirkutów w Polsce. Ma powierzchnię 2 ha. Był miejscem pochówku kilku znanych rabinów. Został, wraz z całym miastem, zbombardowany przez Luftwaffe w czasie kampanii wrześniowej, a następnie zdewastowany przez nazistów. Do naszych czasów zachowały się jedynie dwa nagrobki.

</doc>
<doc id="1392431" url="https://pl.wikipedia.org/wiki?curid=1392431" title="Okręg wyborczy Bootle">
Okręg wyborczy Bootle

Okręg wyborczy Bootle – powstał w 1885 i wysyła do brytyjskiej Izby Gmin jednego deputowanego. Okręg obejmuje południową część okręgu miejskiego Sefton w hrabstwie Merseyside.

</doc>
<doc id="1392433" url="https://pl.wikipedia.org/wiki?curid=1392433" title="Zamoyczycy">
Zamoyczycy



</doc>
<doc id="1392435" url="https://pl.wikipedia.org/wiki?curid=1392435" title="Popularyści">
Popularyści



</doc>
<doc id="1392437" url="https://pl.wikipedia.org/wiki?curid=1392437" title="Raúl Guerrón">
Raúl Guerrón

Raúl Fernando Guerrón Méndez (ur. 12 października 1976 w El Juncal) – ekwadorski piłkarz grający na pozycji obrońcy.
Kariera klubowa.
Karierę piłkarską Guerrón rozpoczął w stolicy Ekwadoru, Quito, w tamtejszym klubie Deportivo Quito. W 1994 roku zadebiutował w jego barwach w ekwadorskiej Serie A. W Deportivo grał do 1997 roku i został wówczas wicemistrzem kraju. W 1998 roku odszedł do Universidad Católica Quito. Spędził tam tylko rok i już w 1999 roku ponownie występował w Deportivo. Do końca 2004 roku w barwach tego klubu wystąpił ponad 140 razy. W 2005 roku przeszedł do Barcelony, ale po rozegraniu 6 spotkań ponownie został piłkarzem Universidad Católica, w którym występuje do dziś.
Kariera reprezentacyjna.
W reprezentacji Ekwadoru Guerrón zadebiutował 11 sierpnia 2000 roku w zremisowanym 0:0 towarzyskim spotkaniu z Panamą. W 2002 roku został powołany przez selekcjonera Hernána Darío Gómeza do kadry na Mistrzostwa Świata 2002. Tam był podstawowym bramkarzem drużyny i wystąpił we wszystkich trzech meczach grupowych: przegranych 0:2 z Włochami i 1:2 z Meksykiem oraz wygranym 1:0 z Chorwacją. Ostatni mecz w reprezentacji rozegrał w 2004 roku. Łącznie w drużynie Ekwadoru wystąpił 34 razy.

</doc>
<doc id="1392438" url="https://pl.wikipedia.org/wiki?curid=1392438" title="Raul Guerron">
Raul Guerron



</doc>
<doc id="1392439" url="https://pl.wikipedia.org/wiki?curid=1392439" title="Nowy cmentarz żydowski w Warcie">
Nowy cmentarz żydowski w Warcie

Nowy cmentarz żydowski w Warcie – kirkut, który został założony w 1800 (najstarszy zachowany nagrobek pochodzi z 1812). Cmentarz znajduje się przy ul. Sadowej i ma powierzchnię 1,7 ha. Został zniszczony podczas II wojny światowej. Po wojnie był całkowicie zaniedbany, w 1984 władze miejskie podjęły decyzję o likwidacji nekropolii, którą jednak wstrzymano decyzją ministra ds. wyznań w wyniku starań Ireneusza Ślipka - członka Wojewódzkiej komisji Opieki nad Zabytkami w Sieradzu. Rozpoczęto wówczas prace porządkowe i renowacyjne które trwały do 2001. Na cmentarzu zachowało się około 150 nagrobków.

</doc>
<doc id="1392440" url="https://pl.wikipedia.org/wiki?curid=1392440" title="Okręg wyborczy Glasgow Central">
Okręg wyborczy Glasgow Central

Okręg wyborczy Glasgow Central powstał w 1885 r. i wysyłał do brytyjskiej Izby Gmin jednego deputowanego. Okręg zlikwidowano w 1997 r., ale przywrócono go ponownie w 2005 r. Okręg obejmuje centrum miasta Glasgow.

</doc>
<doc id="1392441" url="https://pl.wikipedia.org/wiki?curid=1392441" title="The Killer">
The Killer



</doc>
<doc id="1392444" url="https://pl.wikipedia.org/wiki?curid=1392444" title="CP">
CP



</doc>
<doc id="1392445" url="https://pl.wikipedia.org/wiki?curid=1392445" title="Cmentarz żydowski w Leśnicy">
Cmentarz żydowski w Leśnicy

Cmentarz żydowski w Leśnicy – powstał przed 1841 i znajduje się przy ul. Starostrzeleckiej. Ma powierzchnię 0,06 ha. Jest otoczony metalowym ogrodzeniem. W 2011 r. było na nim zachowanych 23 macew, 11 wykonanych z piaskowca, 11 z marmuru i 1 z granitu . Na nagrobkach znajdują się napisy w językach niemieckim i hebrajskim. W 1980 roku przeprowadzono na nim prace porządkowe.

</doc>
<doc id="1392446" url="https://pl.wikipedia.org/wiki?curid=1392446" title="Q.e.d">
Q.e.d



</doc>
<doc id="1392447" url="https://pl.wikipedia.org/wiki?curid=1392447" title="Zielawa">
Zielawa

Zielawa – rzeka, prawy dopływ Krzny o długości 68,13 km i powierzchni dorzecza 1226 km². Wypływa ze Zbiornika Wody Zahajki pod wsią Mosty. Płynie w kierunku północno-wschodnim. Przepływa przez miejscowości: Wisznice, Bordziłówka, Łomazy, Studzianka, Dokudów Pierwszy Ortel Królewski Drugi, Perkowice i wpada do Krzny pod wsią Woskrzenice Duże. Główne jej dopływy to: Krynica, Lutnia, Żarnica, Grabarka, Muława i Żyława.

</doc>
<doc id="1392448" url="https://pl.wikipedia.org/wiki?curid=1392448" title="Zamek w Loches">
Zamek w Loches

Zamek w Loches (fr. "Château de Loches") – zamek w miejscowości Loches we Francji położony w departamencie Indre. Zaliczany do Zamków nad Loarą.
Historia.
Zamek został zaprojektowany, zbudowany a później zamieszkany przez króla Anglii, Henryka II oraz jego syna Ryszarda Lwie Serce. W XII wieku zamek był obiektem ataków ze strony wojsk króla Francji, Filipa II Augusta, który toczył wojnę o kontrolę nad Francją. Zamek został ostatecznie zdobyty przez siły Filipa w 1205 roku. Natychmiast po zdobyciu Château de Loches, rozpoczęły się pracę nad rozbudowaniem fortyfikacji zamku oraz innych obiektów militarnych w tym m.in. zbudowano liczne stołpy.
Zamek w Loches stał się ulubioną rezydencją króla Karola VII Walezjusza, który oddał posiadłość swojej metresie Agnès Sorel jako jej osobistą rezydencję. Następnie zamek wszedł w posiadanie delfina i późniejszego króla Francji, Ludwika XI Walezjusza, który zamienił posiadłość w więzienie stanowe a sam przeprowadził się do Zamku w Amboise.
Podczas Rewolucji amerykańskiej, Francja wspierała kolonistów finansowo oraz militarnie w walce z Anglią. Wówczas król Francji, Ludwik XVI zamienił lochy zamku jako więzienie dla wziętych do niewoli angielskich żołnierzy.
W trakcie trwania Rewolucji francuskiej zamek został skonfiskowany przez rewolucjonistów po czym uległ znacznemu zniszczeniu. W 1806 roku, rozpoczęły się pierwsze prace restauracyjne lecz do dnia dzisiejszego nie udało się zrekonstruować stanu zamku z czasów przed zniszczeniem.
Zamek w Loches jest własnością gminy Loches i jest w pełni dostępny do publicznego zwiedzania wraz z romańskim kościołem pod wezwaniem Saint-Ours.
Od 1861 roku Château de Loches posiada status monumentu historycznego i jest objęty pomocą oraz ochroną Francuskiego Ministerstwa Kultury.

</doc>
<doc id="1392449" url="https://pl.wikipedia.org/wiki?curid=1392449" title="Szekina">
Szekina



</doc>
<doc id="1392450" url="https://pl.wikipedia.org/wiki?curid=1392450" title="Jade Curtis">
Jade Curtis

Jade Curtis (ur. 2 maja 1990 w Oksfordzie) – brytyjska tenisistka.
Kariera tenisowa.
Jej największym osiągnięciem jest finał turnieju ITF we Frinton, w którym przegrała z Sarah Borwell. W grze podwójnej ma na koncie cztery wygrane turnieje ITF: w Nottingham, Fuerteventurze, Edynburgu oraz Tsukubie.

</doc>
<doc id="1392452" url="https://pl.wikipedia.org/wiki?curid=1392452" title="Cmentarz żydowski w Kraskowie">
Cmentarz żydowski w Kraskowie

Cmentarz żydowski w Kraskowie – został założony w 1765 i pierwotnie służył Żydom z Byczyny, Wołczyna, Kraskowa i Kluczborka. W 1847 roku został przejęty przez gminę żydowską w Kluczborku. W 1890 roku wybudowano dom przedpogrzebowy. Cmentarz zamknięto w latach 20. XX wieku. Cmentarz ma powierzchnię 0,41 ha. Został zniszczony po zakończeniu II wojny światowej. Do naszych czasów zachowało się kilkadziesiąt nagrobków, z których najstarszy pochodzi z 1811 roku.

</doc>
<doc id="1392453" url="https://pl.wikipedia.org/wiki?curid=1392453" title="The Way That I Love You">
The Way That I Love You

"The Way That I Love You" – piosenka R&amp;B stworzona przez Ashanti Douglas na czwarty album studyjny wokalistki, "The Declaration" (2008). Wyprodukowany przez L. T. Huttona, utwór wydany został jako pierwszy singel z krążka dnia 29 stycznia 2008 w Stanach Zjednoczonych.
Informacje o singlu.
W marcu 2008, "The Way That I Love You" zadebiutował na notowaniu Billboard Hot 100, na pozycji #88 i od tamtej pory piosenka osiągnęła jako najwyższe, miejsce #37. Jest to pierwszy utwór Ashanti, który znalazł się na liście od momentu kiedy sukces na Hot 100 zyskał utwór "Only U" w roku 2005. Kompozycja znalazła się na miejscu #2 notowania Hot R&amp;B/Hip-Hop Songs, czyniąc w ten sposób "The Way That I Love You" szóstą piosenką wokalistki, która znalazła się w Top 10 wspomnianego notowania.
Z powodu słabej promocji w Wielkiej Brytanii, utwór nie zadebiutował na tamtejszym oficjalnym notowaniu Top 100 najlepiej sprzedających się singli. "The Way That I Love You" znalazł się jedynie na oficjalnej liście w Polsce zyskując miejsce #64.
Teledysk.
Teledysk do singla, reżyserowany przez Kevina Braya, rozpoczyna się rozmową Ashanti z operatorem numeru 911 proszącą o pomoc. Następnie pojawia się wokalistka w wannie, która po chwili zanurza się w wodzie. Klip opiera się na odkryciu przez artystkę zdrady dzięki bilansowi telefonu komórkowego oraz wyciągu z karty kredytowej. Po zapoznaniu się z faktami, artystka dokonuje zbrodni. Po odkryciu przez policjantów krwi na podłodze i zakrwawionego noża kuchennego Ashanti zostaje aresztowana. Podczas trwania teledysku pojawiają się ujęcia ukazujące wokalistkę śpiewającą w srebrnej sukience w celi oraz kuchni. Końcowe zdjęcia z klipu pokazują, że cała fabuła teledysku była jedynie snem wokalistki.
Wideoklip miał premierę dnia 27 lutego 2008 roku w programie "106 &amp; Park" stacji BET.

</doc>
<doc id="1392454" url="https://pl.wikipedia.org/wiki?curid=1392454" title="Herb Ćwiklic">
Herb Ćwiklic

Herb Ćwiklic przedstawia mężczyznę (określanego przez Mariana Gumowskiego jako parobka) na koniu, wolno jadącego w prawo.
Po raz pierwszy pojawił się na pieczęci gminnej z początku XIX wieku - oprócz herbu znajduje się tam też legenda CZWIKLITZ.GEM.SIG / PLESSNER / CREYS. Średnica wynosiła 25 milimetrów. W okresie międzywojennym w miejsce herbu wsi na pieczęciach znajdował herb państwowy.
Marian Gumowski proponował białego konia, czarnego parobka i niebieskie tło. Obecnie tło herbu jest w kolorze brązowym.

</doc>
<doc id="1392455" url="https://pl.wikipedia.org/wiki?curid=1392455" title="Killer (fiński zespół muzyczny)">
Killer (fiński zespół muzyczny)

Killer (pol. "Zabójca") – fiński zespół muzyczny, grający rocka i pop, założony w 1999 roku w Helsinkach i istniejący do 2005. Jego członkami byli: Siiri Nordin (wokal, pianino, frontmenka grupy), Timo Huhtala (gitara basowa), Teijo Jämsä (perkusja) i Tuomas "Tumppi" Norvio (gitara). Do ich największych przebojów należą piosenki "All I Want", "Naughty Boy" i "Liar". Również drugi album, "Sure You Know How to Drive This Thing" odniósł sukces, docierając do 7. miejsca notowania płyt w Finlandii. 5 lutego 2005 grupa ogłosiła swoje rozwiązanie. Przez cały okres działalności należeli do nieoficjalnego stowarzyszenia Dynasty Recordings, wydając w różnych wytwórniach.

</doc>
<doc id="1392457" url="https://pl.wikipedia.org/wiki?curid=1392457" title="Cmentarz żydowski w Biskupicach (województwo opolskie)">
Cmentarz żydowski w Biskupicach (województwo opolskie)

Cmentarz żydowski w Biskupicach zwany też cmentarzem żydowskim w Byczynie. Powstał w 1865. Ma powierzchnię 0,12 ha. Został zniszczony podczas II wojny światowej – zachowały się resztki ogrodzenia i 52 nagrobki.

</doc>
<doc id="1392459" url="https://pl.wikipedia.org/wiki?curid=1392459" title="Amanda Beard">
Amanda Beard

Amanda Ray Beard (ur. 29 października 1981 w Newport Beach) – amerykańska pływaczka. Wielokrotna medalistka olimpijska.
Startuje w stylu klasycznym. Na igrzyskach debiutowała w Atlancie w 1996 (nie miała wówczas ukończonych 15 lat), startowała także na dwóch następnych olimpiadach. Za każdym razem zdobywała medale (łącznie siedem). Wywalczyła dwa złote krążki, w tym jeden w konkurencji indywidualnej. Wielokrotnie była medalistką mistrzostw świata na długim (złoto na 200 m żabką w 2003) i krótkim basenie oraz mistrzynią Stanów Zjednoczonych.
Zajmuje się również modelingiem. W 2007 wzięła udział w rozbieranej sesji do „Playboya”.
Wyszła za fotografa Sachę Browna. W 2009 urodziła syna Blaise’a.

</doc>
<doc id="1392460" url="https://pl.wikipedia.org/wiki?curid=1392460" title="Aimée &amp; Jaguar (powieść)">
Aimée &amp; Jaguar (powieść)

Aimée &amp; Jaguar. Historia pewnej miłości, Berlin 1943 (niem. "Aimée &amp; Jaguar. Eine Liebesgeschichte, Berlin 1943") – powieść austriackiej pisarki Eriki Fischer wydana po raz pierwszy w 1994 r. w Kolonii, będąca opartą na faktach opowieścią o romansie Żydówki i Niemki w czasach nazizmu i II wojny światowej w Niemczech. W 1999 r. na jej podstawie powstał film "Aimée &amp; Jaguar" w reżyserii Maksa Färberböcka.
Wydarzenia.
Za kanwę książki posłużyła historia związku dwóch kobiet zapoczątkowanego w 1942 r.: Lilly Wust niemieckiej gospodyni domowej, żony żołnierza walczącego na froncie wschodnim i matki czworga dzieci oraz Felice Schragenheim, Żydówki działającej w ruchu oporu. Kobiety pisały do siebie listy miłosne, w których Wust występowała pod imieniem Aimée, a Schragenheim – Jaguar, a następnie zamieszkały razem. Wust rozwiodła się z mężem. Romans przerwało aresztowanie Schragenheim przez gestapo 21 sierpnia 1944 r. Trafiła do obozu koncentracyjnego Groß-Rosen, po czym zmarła podczas jednego z Marszów Śmierci, prawdopodobnie w okolicach Bergen. Wust posądzoną o ukrywanie Żydówki od tragicznego losu uratował Krzyż Matki, jaki otrzymała za urodzenie czwórki dzieci rasy aryjskiej.
Historia kochanek stała się znana publicznie, gdy Lilly Wust otrzymała w 1981 r. Order Zasługi Republiki Federalnej Niemiec. Po raz pierwszy publikowane były też wtedy fragmenty listów i wiersze Felice.
Powstanie i wydanie książki.
Opisanie tej historii zaproponowała autorce pewna redaktorka. Erica Fischer znana była wcześniej jako feministka, która podjęła podobny temat kobiecego romansu w książce "Lena Goldnadel". Zajmowała się również wielopokoleniowymi opowieściami o żydowskich losach.
Książka była owocem jej wielogodzinnych rozmów z Lilly Wust, która przechowała pamiątki z czasów romansu i skrupulatnie opisała go w swoim pamiętniku („Księga łez”). Opowieści te zostały przez autorkę skonfrontowane z relacjami innych osób, co uwidoczniło się w narracji i komentarzach do książki. W aneksach znajdziemy również autentyczne zdjęcia oraz skany dokumentów.
W ciągu 14 lat książkę przetłumaczono na 17 języków. Polskie wydanie ukazało się w 2008 r. nakładem Wydawnictwa Czarne ().
Ekranizacja.
W 1999 r. na motywach książki zrealizowany został film fabularny "Aimée &amp; Jaguar" w reżyserii Maksa Färberböcka. Po jego wejściu na ekrany do Eriki Fischer zgłosili się nowi świadkowie tamtych wydarzeń.

</doc>
<doc id="1392461" url="https://pl.wikipedia.org/wiki?curid=1392461" title="Cmentarz żydowski w Wołczynie (Polska)">
Cmentarz żydowski w Wołczynie (Polska)

Cmentarz żydowski w Wołczynie – został założony w 1833 i znajduje się przy ul. Byczyńskiej. Ma powierzchnię 0,23 ha. Jest ogrodzony drewnianym płotem. Do naszych czasów zachowało się około 30 macew, z których najstarsza pochodzi z roku założenia cmentarza i kryje szczątki Jacoba Josefa Kafila.

</doc>
<doc id="1392462" url="https://pl.wikipedia.org/wiki?curid=1392462" title="Arthur Griffith-Boscawen">
Arthur Griffith-Boscawen

Arthur Sackville Trevor Griffith-Boscawen (ur. 18 października 1865 w Trefalyn w hrabstwie Denbighshire, zm. 1 czerwca 1946) – brytyjski polityk, członek Partii Konserwatywnej, minister w rządach Davida Lloyda George’a i Andrew Bonar Lawa.
Wykształcenie odebrał w Rugby School oraz w Queen’s College na Uniwersytecie Oksfordzkim. W 1892 r. został wybrany do Izby Gmin jako reprezentant okręgu Tunbridge. W latach 1895–1900 był prywatnym sekretarzem Michaela Hicksa-Beacha. W latach 1900–1913 był członkiem rady hrabstwa Londyn. W 1906 r. przegrał wybory parlamentarne. Do parlamentu powrócił w 1910 r. jako reprezentant okręgu Dudley. W 1911 r. otrzymał tytuł szlachecki.
Przez wiele lat Griffith-Boscawen był oficerem Rezerwy Specjalne. W latach 1914–1916 dowodził batalionem na froncie zachodnim podczas I wojny światowej. Powrócił do kraju w 1916 r. i objął stanowisko parlamentarnego sekretarza w Ministerstwie Emerytur. W latach 1919–1921 sprawował analogiczne stanowisko w Ministerstwie Rolnictwa i Rybołówstwa. Na tym stanowisku odpowiadał za utworzenie Agricultural Wages Board. W 1920 r. został członkiem Tajnej Rady.
W 1921 r. premier David Lloyd George powołał Griffitha-Boscawena na stanowisko ministra rolnictwa i rybołówstwa. Zgodnie z ówczesnym prawem nowy minister wystartował w wyborach uzupełniających w swoim okręgu, które przegrał. Rychło jednak powrócił do parlamentu z okręgu Taunton. Po upadku rządu Lloyda George’a w 1922 r., Griffith-Boscawen był jednym z nielicznych ministrów, którzy przeszli do nowego rządu Bonar Lawa. Griffith-Boscawen objął w nim tekę ministra zdrowia.
Griffith-Boscawen ponownie przegrał wybory parlamentarne w 1922 r., ale pozostał na rządowym stanowisku. W marcu 1923 r. podjął nieudaną próbę powrotu do Izby Gmin, startując w wyborach uzupełniających w okręgu Mitcham. Po porażce wycofał się z polityki. Zmarł w 1946 r.
Był autorem książek "Fourteen Years in Parliament" (1907) oraz "Memoirs" (1925).

</doc>
<doc id="1392463" url="https://pl.wikipedia.org/wiki?curid=1392463" title="Cyfra plus">
Cyfra plus



</doc>
<doc id="1392466" url="https://pl.wikipedia.org/wiki?curid=1392466" title="Herb Czerwionki-Leszczyn">
Herb Czerwionki-Leszczyn

Herb Czerwionki-Leszczyn – jeden z symboli miasta Czerwionka-Leszczyny i gminy Czerwionka-Leszczyny w postaci herbu.
Wygląd i symbolika.
Herb stanowi Tarcza herbowa dwudzielna w słup. W heraldycznie lewym polu pół orła piastowskiego skierowanego w prawo na tle czerwonego ceglanego muru. Prawa część tarczy dwudzielna w pas: góra w kolorze zielonym, dół – czarnym. Na niej złoty kłos z długą łodygą na tle młotków górniczych (żelazka i pyrlika (perlika)), skrzyżowanych na kształt litery X.
Historia.
Herb został opracowany przez Sylwestra Musiolika z Palowic i zatwierdzony na sesji Rady Miejskiej w Leszczynach. Herb nie jest zgodny z zasadami tworzenia herbów, zwłaszcza użycie nietypowego ceglanego tła oraz białego orła, zamiast orła górnośląskiego.

</doc>
<doc id="1392468" url="https://pl.wikipedia.org/wiki?curid=1392468" title="Siiri Nordin">
Siiri Nordin

Siiri Nordin (ur. 15 października 1980 roku w Helsinkach) – fińska wokalistka. W latach 1999–2004 członkini rockowego zespołu Killer, gdzie śpiewała i była twarzą grupy. W 2006 roku wydała solowy album "Me Too", a w 2008 – "Lyö tahtia". Jest lesbijką, w roku 2004 zarejestrowała swój związek z partnerką, Mirją.

</doc>
<doc id="1392470" url="https://pl.wikipedia.org/wiki?curid=1392470" title="Aimée &amp; Jaguar">
Aimée &amp; Jaguar



</doc>
<doc id="1392471" url="https://pl.wikipedia.org/wiki?curid=1392471" title="Cmentarz żydowski w Praszce">
Cmentarz żydowski w Praszce

Cmentarz żydowski w Praszce – znajduje się przy obecnej ul. Wyszyńskiego u podnóża Wzgórz Brunatnych. Powstał w 1823. W 1942 był miejscem rozstrzelania grupy Żydów z getta w Praszce, co upamiętnia stosowny pomnik. Cmentarz ma powierzchnię 1,48 ha. Na terenie cmentarza zachowało się około 400 nagrobków.
Cmentarz wpisany jest do rejestru zabytków województwa opolskiego (decyzja nr A/500/89 z 21.11.1989).

</doc>
<doc id="1392474" url="https://pl.wikipedia.org/wiki?curid=1392474" title="Śladami Patriarchy">
Śladami Patriarchy

Śladami Patriarchy – kwartalnik seminaryjny wydawany przez studentów Wyższego Seminarium Duchownego Braci Mniejszych w Katowicach.
Na łamach pisma poruszana była szeroko rozumiana tematyka religijna: spojrzenie na życie oczami chrześcijanina. Pismo prezentowało również wydarzenia z życia seminarium duchownego w Katowicach Panewnikach.
Siedziba redakcji znajdowała się w Klasztorze franciszkanów w Katowicach Panewnikach. Ostatni numer ukazał się w 2015 roku.

</doc>
<doc id="1392475" url="https://pl.wikipedia.org/wiki?curid=1392475" title="Porwanie książąt z Altenburga">
Porwanie książąt z Altenburga

Porwanie książąt z Altenburga (niem. "Altenburger Prinzenraub") – uprowadzenie dwóch synów elektora saskiego Fryderyka II Łagodnego, Ernesta i Albrechta, przez Kunza von Kauffunga oraz rycerzy Wilhelma von Mosena i Wilhelma von Schönfelsa.
Porwanie.
Przyczyny konfliktu pomiędzy elektorem Fryderykiem II Łagodnym a Kunzem von Kauffung sięgają wojny domowej w Saksonii (1446–1449). Von Kauffung uczestniczył w niej po stronie Fryderyka, zapewne na jego prośbę. Został jednak wkrótce wzięty do niewoli. Odzyskał wolność po zapłaceniu 4000 guldenów okupu. Po zakończeniu wojny (zapewne w latach 1451–1452) zażądał od elektora odszkodowania za okup, zniszczenie dóbr w Turyngii i majątku Schweikershain w Saksonii. Elektor odrzucił te żądania, argumentując, że von Kauffung jako wolny rycerz uczestniczył w wojnie na własne ryzyko. Wystawił mu także rachunek. Po rocznych rokowaniach strony postanowiły oddać w 1455 sprawę do sądu polubownego. Sądy w Magdeburgu i Freibergu wydały wyrok korzystny dla Kunza von Kauffung. Natomiast sąd w Lipsku przyznał rację elektorowi i to postanowienie było ostateczne.
W tej sytuacji Kunz von Kauffung postanowił wziąć prawo we własne ręce. Wspólnie z rycerzami Wilhelmem von Mosenem i Wilhelmem von Schönfelsem, którzy także mieli zatargi z elektorem, zebrali oddział 30 konnych i nocą 8 lipca 1455 uprowadzili synów elektora z zamku w Altenburgu. Kunz von Kauffung znał teren, gdyż był wcześniej burgrabią zamku. Elektor wyjechał z zamku, a dwór bawił się na weselu. Dzień przed akcją spiskowcy wysłali elektorowi list z wypowiedzeniem wojny. Pomógł im chłopak pracujący w zamkowej kuchni. Natychmiast po porwaniu ogłoszono alarm (długie bicie w dzwony było sygnałem dla innych miejscowości). Nie stało się tak jedynie w Zwickau i Chemnitz, gdyż miejscowi burmistrzowie zaniechali alarmu na prośbę Kunza von Kauffunga.
Po porwaniu spiskowcy rozdzielili się. Wilhelm von Mosen i Wilhelm von Schönfels planowali udać się z księciem Ernestem przez Vogtland do Czech, natomiast Kauffung wraz z księciem Albrechtem pojechali przez Stolberg i Thalheim, chcąc dotrzeć do swoich dóbr w Czechach. Po dotarciu do Czech porywacze chcieli przedstawić żądania finansowe. Ich plany jeszcze tego samego dnia pokrzyżował książę Albrecht, który zbiegł i sprowadził pomoc. Odsiecz (według różnych źródeł mieszkańcy wsi, węglarze, zakonnicy) pokonała Kunza von Kauffung i jego rycerzy koło klasztoru Grünhain w Rudawach.
Mosen i Schönfels z księciem Ernestem jechali przez okolice Zwickau i Hartenstein. Tam ukryli księcia w sztolni Prinzenhöhle (przebywał w niej w dniach 8-11 lipca). Gdy dowiedzieli się, że Kunz von Kauffung został ujęty, rozpoczęli rokowania z burgrabią zamku Hartenstein Friedrichem von Schönburgiem, uzyskując możliwość udania się na wygnanie w zamian za wypuszczenie księcia.
Kunz von Kauffung stanął przed sądem we Freibergu oskarżony o pogwałcenie pokoju ziemskiego. Oskarżony bronił się, powołując się na list z wypowiedzeniem wojny. Okazało się jednak, że dotarł on do adresata dzień po porwaniu.
13 lipca 1455 Kunz von Kauffung został uznany za winnego i skazany na śmierć. Następnego dnia na rynku we Freibergu został ścięty wraz z kilkoma swoimi pomocnikami. Ze względu na pośpiech i trudności organizacyjne Kauffung nie otrzymał przysługującego mu ostatniego posiłku. Musiał zadowolić się dwoma dzbanami freiberskiego piwa. Miejsce, na które potoczyła się jego głowa, jest obecnie oznaczone niebieską kostką. Oczy kamiennej głowy na budynku ratusza są skierowane na to miejsce.
Przedstawienia teatralne.
Już w 1593 Daniel Cramer z Wittenbergii napisał łacińską komedię "Plagium" opowiadającą o uprowadzeniu książąt. Na niemiecki przetłumaczył ją Bartholomäus Ringwaldt z Langfeldt. Od 1955 (400 lat od uprowadzenia) odbywają się amatorskie przedstawienia na zamku w Altenburgu.

</doc>
<doc id="1392476" url="https://pl.wikipedia.org/wiki?curid=1392476" title="Amy Van Dyken">
Amy Van Dyken

Amy Van Dyken (ur. 15 lutego 1973 w Denver w Kolorado) – amerykańska pływaczka, sześciokrotna mistrzyni olimpijska, trzykrotna mistrzyni świata i była rekordzistka globu.
Kariera pływacka.
Specjalizowała się w wyścigach sprinterskich, zwłaszcza w stylu dowolnym. Największe sukcesy odnosiła na igrzyskach w Atlancie, gdzie zdobyła cztery złote medale, po dwa w konkurencjach indywidualnych i sztafetach. Cztery lata później ponownie była częścią zwycięskich amerykańskich sztafet. Wielokrotnie była medalistką mistrzostw świata na długim basenie (złoto na 50 m kraulem w 1998) oraz igrzysk panamerykańskich.
Wypadek.
Na początku czerwca 2014 roku uległa wypadkowi na quadzie i doznała urazu kręgosłupa, w wyniku którego została sparaliżowana od pasa w dół.

</doc>
<doc id="1392478" url="https://pl.wikipedia.org/wiki?curid=1392478" title="Newton Abbot">
Newton Abbot

Newton Abbot – miasto w Wielkiej Brytanii, w Anglii, w hrabstwie Devon, położone nad rzeką Teign, przy linii kolejowej Exeter – Plymouth. Ośrodek wypadu do Parku Narodowego Dartmoor. W historii znane jako miasto handlowe. Ośrodek wydobycia glinki kaolinowej
Pierwsze ślady osadnictwa pochodzą jeszcze sprzed czasów rzymskich - istniały tu fortyfikacje. Prawdopodobnie obserwowano tu ludzi nadciągających ze strony ujścia rzeki Teign. Istnieją również ślady osadnictwa z epoki panowania Rzymian. Od XIII w. miasto miało prawo urządzania cotygodniowego targu. Handlowano tu głównie wełną i skórami.

</doc>
<doc id="1392481" url="https://pl.wikipedia.org/wiki?curid=1392481" title="Piotr Patalong">
Piotr Patalong

Piotr Adam Patalong (ur. 24 grudnia 1962 w Katowicach) – polski wojskowy, żołnierz Wojsk Specjalnych, generał dywizji Sił Zbrojnych Rzeczypospolitej Polskiej.
Życiorys.
Ukończył katowickie liceum ogólnokształcące. Po uzyskaniu matury kontynuował naukę jako podchorąży w Wyższej Szkole Oficerskiej Wojsk Zmechanizowanych we Wrocławiu, którą ukończył w 1985 i został mianowany na pierwszy stopień oficerski – podporucznika. Początkowo zawodową służbę wojskową pełnił w 12 Szczecińskiej Dywizji Zmechanizowanej na stanowisku dowódcy grupy specjalnej w 16 Batalionie Rozpoznawczym, następnie był dowódcą plutonu specjalnego, potem dowódcą zespołu kadrowego w 56 Kompanii Specjalnej.
W latach 1992–1993 pełnił funkcję oficera operacyjnego na misji UNPROFOR w b. SFR Jugosławii. W 1994 został skierowany na podyplomowe studia w Akademii Obrony Narodowej w Warszawie, po ukończeniu których został oficerem dyplomowanym, obejmując w 1996 r. w 6 Brygadzie Desantowo-Szturmowej stanowisko starszego oficera wydziału rozpoznawczego. W okresie 1996–1997 pełnił funkcję Zastępcy Dowódcy Polskiego Kontyngentu Wojskowego BiH pełniącego służbę na w SFOR w Bośni i Hercegowinie. W latach 1997–2002 pełnił służbę w 25 Dywizji Kawalerii Powietrznej, gdzie obejmował kolejno stanowiska: zastępca szefa szkolenia 25DKPow., szef szkolenia 1 Pułku Kawalerii Powietrznej, dowódca 7 batalionu Kawalerii Powietrznej. W 2004 był dowódcą 1 Batalionowej Grupy Bojowej stacjonującej w Al-Hilla Polskiego Kontyngentu Wojskowego w Iraku. W 2005 był dowódcą 1 Pułku Specjalnego Komandosów w Lublińcu, w czerwcu 2006 został dowódcą GROM, gdzie nim był do 25 marca 2008.
Z dniem 25 marca 2008 został po raz drugi w swojej karierze wyznaczony na stanowisko dowódcy 18 BbDSz w Bielsku-Białej. Płk dypl. Patalong pełnił służbę Dowódcy JW 1328 do października 2008. Po czym rozpoczął służbę w Dowództwie Wojsk Specjalnych, gdzie najpierw pełnił obowiązki szefa sztabu w Dowództwie Wojsk Specjalnych, a od 15 sierpnia 2010 roku – Dowódcy Wojsk Specjalnych.
Ukończył wiele wojskowych kursów i szkoleń, m.in. kurs Pathfinder, kurs Ranger, kurs instruktorsko-spadochronowy w USA, a także kurs operacyjny w Nederlandse Defensie Academie w Holandii. Ukończył Wyższy Kurs Doskonalenia Oficerów (spadochronowy). Ponadto w 2005 roku Studium Operacyjno-Strategiczne na Akademii Obrony Narodowej. W 2009 roku ukończył studia podyplomowe polityki obronnej w Royal College of Defence Studies w Londynie.
15 sierpnia 2010 prezydent Bronisław Komorowski wyznaczył go na stanowisko Dowódcy Wojsk Specjalnych. 9 listopada 2010 został awansowany do stopnia generała brygady. W styczniu 2014 roku został wyznaczony na stanowisko Inspektora Wojsk Specjalnych. W dniu 15 sierpnia 2014 Prezydent RP awansował go na stopień generała dywizji. 7 września 2016 został odwołany ze stanowiska szefa Inspektoratu Wojsk Specjalnych w Dowództwie Generalnym RSZ przez ministra obrony narodowej Antoniego Macierewicza. 
Z dniem 19 września 2016 został przeniesiony do rezerwy kadrowej. Z dniem 31 stycznia 2018 został zwolniony z zawodowej służby wojskowej i przeniesiony do rezerwy.

</doc>
<doc id="1392484" url="https://pl.wikipedia.org/wiki?curid=1392484" title="Okręg wyborczy Tunbridge">
Okręg wyborczy Tunbridge

Okręg wyborczy Tunbridge powstał w 1885 r. i wysyłał do brytyjskiej Izby Gmin jednego deputowanego. Okręg obejmował miasto Tonbridge (wówczas "Tunbridge") w hrabstwie Kent. Został zlikwidowany w 1918 r.

</doc>
<doc id="1392485" url="https://pl.wikipedia.org/wiki?curid=1392485" title="Jens Hundseid">
Jens Hundseid

Jens Hundseid (ur. 6 maja 1883 w Vikedal, zm. 2 kwietnia 1965 w Oslo) – norweski polityk, członek Stortingu (1925–1945), premier Norwegii w latach 1932–1933.
W latach 1930–1938 zajmował stanowisko przewodniczącego Bondepartiet (od 1959 Senterpartiet), a w 1940 roku wstąpił do partii Nasjonal Samling, która poparła niemieckiego okupanta. Po wojnie został skazany na 10 lat więzienia, a jego wyrok został uchylony w 1949 roku.
Życiorys.
Młodość.
Ukończył szkołę rolniczą w Rogaland w 1902 roku, szkołę leśną w Kongsbergu w 1903 roku, a w 1905 roku rolnictwo w Norweskiej Szkole Rolnictwa. Następnie pracował jako nauczyciel w liceum ludowym. W latach 1910–1913 kontynuował pracę nauczyciela. W 1911 roku studiował rolnictwo w Anglii i Szkocji.
W latach 1916–1918 Hundseid był redaktorem "Eidsvoll Blad" i nauczycielem w wyższej szkole Eidsvoll. Od 1918 roku był dyrektorem szkoły rolniczej w Telemark i sprawował tę funkcję do 1935 roku, kiedy został mianowany starostą Buskerud. O Hundseidzie jako nauczycielu mówiono, że był „biegły” i „intensywny w nauczaniu”, ale także „pedantyczny” i „z dyscypliną pruską”.
Storting.
W 1918 roku po raz pierwszy startował w wyborach parlamentarnych. Był kandydatem Norweskiego Związku Rolników, ale przegrał z liberlanym kontrkandydatem Gunnarem Knudsenem (1848–1928). Hundseid początkowo stanowczo sprzeciwiał się oddzieleniu odrębnej partii od Związku Rolników, ale lojalnie poparł nową Partię Chłopską, kiedy została założona w 1920 roku.
Hundseidowi ostatecznie udało się zostać posłem Stortingu z okręgu Telemark w 1924 roku i zasiadł w Komitecie Społecznym. W kwestiach związanych z polityką społeczną bardzo sprowokował socjalistów twierdząc, że bezrobotni powinni mieć prawo do racji żywności zamiast zasiłków, i to w zamian np. za „zbieranie śmieci”. Później zaczął angażować się w parlamentarne debaty finansowe i gospodarcze. W 1926 roku został wiceprzewodniczącym Partii Chłopskiej, a w latach 1929–1938 pełnił funkcję jej przewodniczącego.
Rząd Hundseida.
Kiedy 7 maja 1931 roku upadł rząd Johana Ludwiga Mowinckela Hundesid, jako przewodniczący partii i lider parlamentu, uważany był za oczywistego kandydata na stanowisko premiera w rządzie Partii Chłopskiej. Jednak podczas wewnątrzpartyjnego głosowania jego rywal, Peder Kolstad z Østfold, otrzymał kilka głosów więcej, co zadecydowało o jego kandydaturze na premiera. Po wyborze Kolstada na premiera Hundseid nie otrzymał żadnego ministerstwa.
Premier Kolstad zachorował i zmarł 5 marca 1932 roku. Król Haakon VII odczekał, aż Kolstad zostanie pochowany, zanim podjął kwestię wyboru nowego premiera, a tymczasem w Partii Chłopskiej doszło do wewnętrznego sporu o to, kto powinien przejąć władzę po zmarłym Kolstadzie. Wielu w rządzie chciało, by tekę premiera objął Einar Borch (1870–1952), ale pełniący obowiązki premiera i minister spraw zagranicznych Nils Trædal (1879–1948) popierał Hundseida i to jego kandydaturę zaproponował królowi. Zarówno prawica i lewica, jak i socjalistyczna strona Partii Pracy były bardzo sceptycznie nastawione do Hundseida, a jego nominacja była bliska wywołania kolejnego kryzysu rządowego.
Konflikt z Quislingiem i sprawa grenlandzka.
Po objęciu teki premiera Hundseid początkowo chciał zdymisjonować zarówno ministra sprawiedliwości Asbjørna Lindboe (1889–1967), jak i ministra obrony Vidkuna Quislinga (1887–1945). Sprzeciwiła się temu reszta rządu, Quisling nie chciał ustąpić a bronili go zarówno Nils Trædal, jak i Jon Sundby (1883–1972). Hundseid ostatecznie poddał się i pozostawił Quislinga na stanowisku, przez co skład rządu był prawie identyczny ze składem rządu Kolstada. Jednak walka o władzę doprowadziła do dożywotniej niechęci między Quislingiem a Hundseidem.
Nowy premier odziedziczył po Kolstadzie także problematyczną sprawę wschodniej Grenlandii. Norwescy traperzy zajęli wschodnie wybrzeże wyspy i ogłosili je terytorium Norwegii.
Podczas debaty w Stortingu w 1933 roku Johan Ludwig Mowinckel i zażądał zmian w polityce fiskalnej, a Partia Pracy wystąpiła z wnioskiem o wotum nieufności, które zostało odrzucone w pierwszym czytaniu. 23 lutego 1933 roku liberalna partia Venstre wystąpiła z własnym wnioskiem o wotum nieufności, które zostało przyjęte głosami Partii Lewicy i Partii Pracy, co zmusiło Hundseida do złożenia dwa dni później rezygnacji – Hundseid ustąpił 25 lutego 1933 roku.
Rząd Hundseida został zastąpiony przez trzeci rząd Mowinckela, a Hundseid powrócił do parlamentu i funkcji przewodniczącego partii. Miesiąc po zmianie premiera Stały Trybunał Międzynarodowego Trybunału Sprawiedliwości w Hadze oświadczył, że Wschodnia Grenlandia wyrokiem sądu powraca do Danii. 4 lipca znaczna większość w Stortingu przyjęła deklarację krytyczną wobec samodzielnego postępowania rządu Hundseida w tej sprawie bez zaangażowania parlamentu. Sprawa grenlandzka została tym samym na dobre zamknięta w norweskiej polityce.
Rząd Nygaardsvolda.
Wybory w 1933 roku doprowadziły do kolejnego kryzysu parlamentarnego. Rząd Mowinckela nadal sprawował obowiązki. Ponieważ Partia Chłopska odmówiła głosowania na C.J. Hambro (1885–1964) na prezydenta parlamentu, na stanowisko powołano Johana Nygaardsvolda (1879–1952) z Partii Pracy, co doprowadziło do spekulacji o współpracy Partii Pracy z Partią Chłopską. Hundseid stwierdził, że „jeśli burżuazja nie powstrzyma proletaryzacji i wyczerpania naszej wsi, Partia Chłopska będzie musiała szukać nowych sojuszy”. Strona niesocjalistyczna osiągnęła kompromis w 1934 roku, ale wewnątrz Partii Chłopskiej nadal panowało niezadowolenie z powodu niewielkiego postępu w poprawie warunków życia ludności wiejskiej. Debata budżetowa z marca 1935 roku doprowadziła do upadku lewicowego rządu Mowinckela. Kryzys między Partią Pracy a Partią Chłopską doprowadził do powstania rządu Johana Nygaardsvolda. Dzięki Hundseidowi zawiązał się sojusz między partiami rolników i robotników, a Nygaardsvold i Hundseid stwierdzili, że „robotnicy i chłopi to ci, którzy muszą stać razem w tym kraju” i że grupy te są „determinującymi i wiodącymi liderami przyszłości w polityce”.
II wojna światowa.
Hundseid był zszokowany, gdy jego stary oponent Quisling ogłosił się premierem rządu w związku z atakiem Niemiec na Norwegię w 1940 roku, i obawiał się represji ze strony Quislinga. Hundseid uciekł ze stolicy do wiejskiego hotelu, gdzie przebywał pod fałszywym nazwiskiem. Poprosił również lekarza o dostarczenie mu szybko działającej trucizny, którą mógłby zażyć w razie spotkania z wysłannikami Quislinga. Latem 1940 roku Gustav Richert, szef departamentu ds. żywienia i rolnictwa Komisji Rzeszy, rozpoczął pracę nad reorganizacją norweskich organizacji rolniczych według modelu korporacyjnego. Odbył podróż po kraju, by spotkać się z władzami ruchu chłopskiego, a w czerwcu przybył do Hundseida, ówczesnego gubernatora okręgu Buskerud, z propozycją objęcia stanowiska prezesa nowego chłopskiego "Norges Bondesamband" utworzonego w miejscu starego "Norges Bondelag". Hundseid odmówił objęcia stanowiska i jednocześnie jasno stwierdził, że nie był entuzjastycznie nastawiony do pracy z Quislingiem. W tym samym roku do Hundseida zwrócił się komisarz Sverre Riisnæs (1897–1988), który wkrótce przedłożył mu do podpisu oświadczenie z przeprosinami Quislinga, deklaracją gotowości zapisania się do partii Nasjonal Samling (NS) i deklaracją pozytywnych wypowiedzi o partii dla prasy. Hundseid zapisał się do NS, a po wojnie określił swoje postępowanie jako tchórzliwe. W 1943 roku przyjął stanowisko w komitecie NS i poparł plany znacznego zredukowanego samorządu lokalnego i wzmocnienia kontroli państwa.
Hundseid został aresztowany 9 maja 1945 roku i oskarżony o zdradę stanu. Sąd Apelacyjny nie stwierdził okoliczności łagodzących – nie stwierdzono, by Hundseid został zmuszony do członkostwa w partii Quislinga, i skazał go na dwanaście lat pracy przymusowej.
Odwołanie do Sądu Najwyższego doprowadziło do skrócenia wyroku do dziesięciu lat, ale sąd jednocześnie oskarżył Hundseida o oportunizm. Jego wyrok został w końcu uchylony, a Hundseid został zwolniony w 1949 roku po odbyciu czterech lat kary. Przez ostatnie 16 lat życia mieszkał w odosobnieniu w Oslo. Zmarł 2 kwietnia 1965 roku i został pochowany na cmentarzu w Buskerud.

</doc>
<doc id="1392486" url="https://pl.wikipedia.org/wiki?curid=1392486" title="Aimee &amp; Jaguar">
Aimee &amp; Jaguar



</doc>
<doc id="1392487" url="https://pl.wikipedia.org/wiki?curid=1392487" title="Graham Rahal">
Graham Rahal

Graham Rahal (ur. 4 stycznia 1989 roku w New Albany) – amerykański kierowca wyścigowy. Syn Bobby Rahala, również kierowcy wyścigowego, trzykrotnego mistrza IndyCar.
Kariera.
Początki kariery.
W 2005 roku wygrał klasę Formuła Atlantic w zawodach SCCA Runoffs, oraz startował w serii Star Mazda. Wystartował w trzech ostatnich rundach sezonu 2005/2006 A1 Grand Prix w libańskim zespole (jest libańskiego pochodzenia). W sezonie 2006 wystartował w Formule Atlantic w zespole Conquest Racing, wygrał 5 wyścigów i zajął drugie miejsce w końcowej klasyfikacji.
Champ Car.
W sezonie 2007 wystartował w serii Champ Car w barwach zespołu Newman/Haas/Lanigan Racing, mając za kolegę w zespole utytułowanego Sébastiena Bourdais. W swoim trzecim wyścigu zajął drugie miejsce, co sprawiło, że stał się najmłodszym w historii kierowcą który stanął na podium w tej serii (miał wtedy 18 lat, 3 miesiące i 18 dni). Sezon zakończył na piątym miejscu zdobywając 243 punkty.
IRL IndyCar Series.
Sezon 2008 kontynuował w zespole Newman/Haas/Lanigan Racing. Jednak w związku z połączeniem się serii Champ Car i Indy Racing League, wystartował w serii IndyCar, która jest efektem tego połączenia. Nie wystartował w pierwszym wyścigu sezonu na torze w Homestead z powodu wypadku na treningu, jego zespół nie zdążył na czas naprawić samochodu. Tak więc swój debiut w tej serii zaliczył w drugim wyścigu sezonu na torze ulicznym w St. Petersburg i od razu odniósł zwycięstwo. Tym samym po raz kolejny zapisał się w historii, tym razem jako najmłodszy zwycięzca w tego typu wyścigach.
W 2009 roku pomimo braku zwycięstw, jego wyniki się poprawiły. Częściej dojeżdżał do mety, dwukrotnie stanął na podium i ostatecznie zajął 7. miejsce w klasyfikacji generalnej. Po wycofaniu się sponsora w 2010 zespół zwolnił go z kontraktu i Graham musiał zacząć szukać możliwości startów w innych zespołach. Wystartował w 3 wyścigach w zespole Sary Fisher, w Indianapolis 500 zaliczył jednorazowy start w zespole swojego ojca – Rahal Letterman Racing, a następnie wystartował raz w barwach Dreyer &amp; Reinbold Racing. W drugiej części sezonu dzięki rozszerzeniu zaangażowania jednego ze sponsorów udało mu się powrócić do zespołu Newman/Haas Racing (który wrócił do swojej dawnej nazwy) i wystartować w kilku kolejnych wyścigach.
Na sezon 2011 podpisał kontrakt z zespołem Chip Ganassi Racing, który od tego roku powiększył się do czterech startujących samochodów. Po dwóch umiarkowanie udanych sezonach (9. i 10. miejsce w klasyfikacji), na sezon 2013 przeniósł się do zespołu swojego ojca – Rahal Letterman Lanigan Racing.

</doc>
<doc id="1392492" url="https://pl.wikipedia.org/wiki?curid=1392492" title="Okręg wyborczy Dudley">
Okręg wyborczy Dudley

Okręg wyborczy Dudley powstał w 1832 r. i wysyłał do brytyjskiej Izby Gmin jednego deputowanego. Okręg obejmował miasto Dudley w hrabstwie Worcestershire. Został zlikwidowany w 1974 r.

</doc>
<doc id="1392500" url="https://pl.wikipedia.org/wiki?curid=1392500" title="Penny Hardaway">
Penny Hardaway

Penny Hardaway, właśc. Anfernee Deon Hardaway (ur. 18 lipca 1971 w Memphis) – amerykański koszykarz występujący w lidze NBA w latach 1993–2007, grający najczęściej na pozycji rzucającego obrońcy lub rozgrywającego, złoty medalista olimpijski z 1996.
Dzieciństwo.
Hardaway urodził się i dorastał w Memphis. Pseudonim Hardawaya „Penny” powstał, gdy jego babcia Louise Hardaway mówiąca z południowoamerykańskim akcentem wołała na niego „Pretty”, jednak brzmiało to właśnie jak „Penny”. To właśnie jego babcia najczęściej zajmowała się młodym Hardawayem, podczas gdy jego matka pracowała. Pierwsza miłością Hardawaya był futbol amerykański, jednak szybko przekonał się on, że jego powołaniem jest koszykówka. W czasach nauki w Lester Middle School był jednym z najlepszych koszykarzy w stanie.
High School.
Penny dorastał grając w koszykówkę w Memphis w Treadwell High School, zdobywając średnio na mecz: 36,6 punktów, 10,1 zbiórek, 6,2 asyst, 3,9 przechwytów oraz 2,8 bloków. W ostatnim roku gry został nazwany Graczem Roku spośród wszystkich uczniów szkół średnich. W sumie Hardaway w szkole średniej zdobył 3.039 punktów.
College.
W czasie pierwszego roku na studiach Penny nie grał ze względu na naukę, jednak już w drugim roku poprowadził Memphis do wielu sukcesów w NCAA, zdobywając średnio na mecz: 17,4 punktów, 7 zbiórek, 5,5 asyst, 2,5 przechwytów oraz 1,3 bloków. Został także wyróżniony nagrodami: Gracz Roku Midwest Conference oraz Debiutant Roku w konferencji.
Latem 1992 został wybrany (wspólnie z m.in. Chrisem Webberem, Grantem Hillem i Allanem Houstonem) do drużyny 1992 USA Basketball Developmental Team, która była jednym ze sparingpartnerów dla drużyny olimpijskiej USA z 1992, na czele której stali m.in. Michael Jordan czy Magic Johnson. Drużyna Hardawaya pokonała Dream Team 62-54 w czasie 20-minutowego spotkania pokazowego.
W kolejnym roku gry dla Memphis Penny poprawił swoje osiągnięcia w stosunku do poprzedniego sezonu. W sezonie 1992 także przegrał minimalnie rywalizację z Chrisem Webberem o miano Debiutanta Roku. Ponadto w trakcie All-Star Weekend otrzymał nagrodę MVP Rookie Game.
1994-1995.
W kolejnym sezonie 1994-95 Penny Hardaway pokazał grę na niezwykle wysokim poziomie. Orlando wygrało 57 spotkań w sezonie zasadniczym, a Hardaway zdobywał średnio na mecz: 20,9 punktów, 7,2 asyst, 4,4 zbiórki oraz 1,7 przechwytów. Jako jedyny zawodnik w lidze zdobywał jednocześnie przeciętnie 20 punktów, 5 asyst i rzucał ze skutecznością 50% na każdy mecz. Po raz pierwszy w karierze Penny wystąpił w spotkaniu gwiazd jako zawodnik podstawowej „piątki”, a także był uhonorowany zaliczeniem do I składu NBA.
W play off Orlando spisywało się doskonale, głównie dzięki fantastycznej grze duetu Penny Hardaway – Shaquille O’Neal. W drugiej rundzie wyeliminowali Chicago Bulls i ostatecznie awansowali do finałów NBA. Tam jednak lepsi okazali się koszykarze Houston Rockets, wygrywając serię 4-0. W finałowych spotkaniach Hardaway zdobywał średnio 24,5 pkt. na mecz.
1995-1996.
Tuż przed rozpoczęciem sezonu kontuzji doznał O’Neal i nie grał przez kilka miesięcy. To sprawiło, że rolę prawdziwego lidera w Magic przejął Hardaway i wywiązywał się z niej doskonale. Pomimo braku O’Neala drużyna była wciąż jedną z najlepszych w lidze, a Penny został wybrany graczem listopada (śr. 27 pkt.). Ponownie wystąpił także w podstawowym składzie Wschodu w All Star Game. Ostatecznie Orlando wygrał w całym sezonie 60 spotkań, a Hardaway zdobywał średnio w meczu: 21,7 punktów, 7,1 asyst, 4,3 zbiórki i w całym sezonie uzyskał 166 przechwytów (5 miejsce w lidze). Po raz kolejny został uhonorowany nagrodą All-NBA First Team. Ponownie jako jedyny zawodnik w lidze zdobywał jednocześnie przeciętnie 20 punktów, 5 asyst i rzucał ze skutecznością 50% na każdy mecz. W głosowaniu na najlepszego zawodnika ligi (MVP) zajął 3. miejsce.
W play off Orlando Magic dotarli do finału Konferencji Wschodniej, w którym ulegli późniejszym mistrzom – Chicago Bulls. W rundzie play off Penny zdobywał średnio 24,5 pkt oraz 8 asyst. W spotkaniu przeciwko Denver Nuggets Penny Hardaway uzyskał 42 punkty, najwięcej w karierze.
Latem 1996 Penny grał w drużynie olimpijskiej USA, która w czasie Igrzysk Olimpijskich w Atlancie zdobyła złoty medal. Hardaway w każdym meczu zdobywał przeciętnie 9 punktów, a w meczu finałowym USA – Jugosławia zdobył 17 punktów.
1996-1997.
W czasie letniej przerwy między sezonami zespół Orlando Magic opuścił Shaquille O’Neal, który przeniósł się do Los Angeles Lakers. Hardaway stał się samodzielnym liderem Magic, jednak kontuzje nie pozwoliły mu zagrać we wszystkich spotkaniach. Ostatecznie Penny wystąpił w 59 meczach, w których zdobył przeciętnie na mecz: 20,5 punktów, 5,6 asyst, 4,5 zbiórki i 1,6 przechwytów. Został także zaliczony do III składu NBA i po raz kolejny wystąpił w wyjściowym składzie, w meczu gwiazd.
Orlando Magic wygrało w sezonie 47 spotkań i w pierwszej rundzie play-off trafiło na Miami Heat. Po pierwszych dwóch spotkaniach Heat prowadzili 2-0, jednak doskonała gra Hardawaya w kolejnych spotkaniach sprawiła, że nadzieje fanów Magic na awans do dalszej rundy ponownie odżyły. Penny zdobył 42 pkt w trzecim meczu, 41 pkt. w czwartym i 33 pkt. w spotkaniu numer 5. Brak wsparcia ze strony kolegów sprawił, że ostatecznie to Miami okazało się lepszą drużyną,awansując do drugiej rundy. Hardaway w play off zdobywał średnio 31 pkt. na mecz, ustępując w tej klasyfikacji tylko Michaelowi Jordanowi (31,1 pkt.)
1997-1998.
Sezon 1997-98 był jednym z najbardziej pechowych w karierze Hardawaya. Kontuzja kolana wykluczyła go z gra przez niemal cały sezon. W sumie rozegrał tylko 19 spotkań, zdobywając średnio na mecz: 16,4 punktów, 4,0 zbiórki, 3,6 asysty i 1,5 przechwytów. Po raz czwarty z rzędy wystąpił także w wyjściowym składzie Wschodu w czasie All-Star Game, zdobywając w nowojorskiej Madison Square Garden sześć punktów i trzy asysty.
1998-1999.
Sezon 1998-99 został znacznie skrócony ze względu na lokaut i z tego powodu każda drużyna rozegrała tylko 50 spotkań w sezonie zasadniczym. Penny wystąpił we wszystkich tych pojedynkach, zdobywając przeciętnie na mecz: 15,8 punktów, 5,7 zbiórek, 5,3 asyst oraz uzyskując w sezonie 111 przechwytów (5 miejsce w lidze).
W play off Magic przegrali jednak szybko z Philadelphia 76ers, a Penny w serii zdobywał średnio 19 punktów.
W sumie Penny rozegrał 369 spotkań w sezonie zasadniczym w barwach Orlando Magic, zdobywając przeciętnie 19 punktów, 6,3 asysty, 4,7 zbiórki oraz 1,9 przechwytów na każde spotkanie. W 45 spotkaniach play off jego średnie były jeszcze lepsze wynosiły: 21,8 punktów, 6,5 asysty, 4,9 zbiórki i 1,9 przechwytów. Do dziś jest jedną z największych ikon tego zespołu w historii jej występów w NBA.
Phoenix Suns (1999-2004).
1999-2000.
5 sierpnia 1999 Penny Hardaway podpisał kontrakt z Phoenix Suns w zamian za Danny'ego Manninga, Pata Garrity'ego i przyszły wybór w drafcie dla Magic. Wówczas to wraz z Jasonem Kiddem tworzyli jeden z najlepszych filarów obronnych w NBA nazwany BackCourt 2000.
W całym sezonie duet Kidd-Hardaway rozegrał wspólnie tylko 45 spotkań ze względu na kontuzję stopy Hardawaya i kostki Kidda. W sumie w pierwszym sezonie w Suns Penny zagrał w 60 spotkaniach zdobywając średnio na mecz: 16,9 punktu, 5,8 zbiórki, 5,3 asysty oraz 1,6 przechwytu. Phoenix Suns zakończyli sezon z wynikiem 53-29, co dało im piąte miejsce na Zachodzie.
W pierwszej rundzie play off ich przeciwnikiem byli faworyzowani San Antonio Spurs, którzy byli obrońcami tytułu mistrzowskiego z poprzedniego sezonu. Dość niespodziewanie to Phoenix, które musiało radzić sobie bez kontuzjowanego Kidda, okazało się lepsze wygrywając 3-1 w serii best of five. W spotkaniu numer 3 Penny zaliczył swoje pierwsze triple double w play off (17 pkt, 13 as., 12 zb.). W drugiej rundzie play off przeciwnikami Suns byli Los Angeles Lakers na czele z byłym kolegą klubowym Hardawaya Shaquille'em O’Nealem oraz Kobe Bryantem. Na tym etapie rozgrywek Lakersi okazali się jednak za silni dla „Słońc”, wygrywając serię 4-1, a później zdobywając mistrzowskie pierścienie. W play-off średnie Penny'ego zwiększyły się do 20,3 punktu, 5,7 asysty i 4,9 zbiórki średnio na jedno spotkanie.
2000-2001.
W sezon 2000-01 Hardaway wchodził w nowymi nadziejami, jednak szybko został sprowadzony na ziemię. Po rozegraniu zaledwie 4 spotkań, Penny doznał kontuzji kolana, po której musiał poddać się operacji. Do końca sezonu już nie wrócił na parkiet. Jego przeciętne z czterech spotkań to: 9,8 punktu, 4,5 zbiórki, 3,8 asysty oraz 1,5 przechwytu.
Phoenix Suns zakończyło sezon regularny z szóstym wynikiem na Zachodzie (51-31), a w pierwszej rundzie play off ulegli Sacramento Kings 1-3.
2001-2002.
Na początku sezonu 2001-02 Hardaway był już zdrowy i w całym sezonie rozegrał 80 spotkań w barwach Suns w sezonie zasadniczym. Miejsce Jasona Kidda w składzie Phoenix zajął Stephon Marbury, co wymusiło nieco inną grę „Słońc”. Penny doskonale rozpoczął rozgrywki, zdobywając przeciętnie 19,9 punktu w listopadzie, jednak w trakcie sezonu do Phoenix przyszedł Joe Johnson, a zastępując Hardawaya w wyjściowej „piątce”. Po raz pierwszy w swojej karierze Penny zmuszony był rozpoczynać mecze z ławki rezerwowych, co odbiło się na jego statystykach w całym sezonie. Ostatecznie jego średnie w sezonie regularnym wynosiły: 12,2 punktów, 4,4 zbiórki, 4,1 asysty oraz 1,5 przechwytów.
Phoenix Suns zakończyło sezon zasadniczy z wynikiem 36-46, zajmując dziesiąte miejsce na Zachodzie i nie awansując do play off po raz pierwszy od 14 lat.
2002-2003.
Kolejny sezon Penny Hardaway rozpoczął z ławki rezerwowych, jednak słaba gra Joego Johnsona sprawiła, że Penny szybko wrócił do wyjściowej „piątki”. Jego doświadczenie w połączeniu z energią młodych graczy takich jak Stephon Marbury, Amar’e Stoudemire i Shawn Marion pozwoliła Phoenix osiągnąć znacznie lepsze wyniki niż w poprzednim sezonie. Hardaway w trakcie całego sezonu opuścił 24 spotkania ze względu na kontuzję ręki. Tuż po powrocie w spotkaniu przeciwko Dallas Mavericks osiągnął kolejne w karierze triple-double (10 pkt., 10 zb., 10 as.). Ostatecznie sezon zasadniczy Hardaway zakończył ze średnimi: 10,6 punktu, 4,4 zbiórki, 4,1 asysty i 1,1 przechwytu.
Sezon regularny Phoenix zakończyło z ósmym wynikiem na Zachodzie (44-38). W pierwszej rundzie play off ich przeciwnikami byli San Antonio Spurs. „Ostrogi” okazały się lepsze, wygrywając serię 4-2 i zdobywając później mistrzowski tytuł. Hardaway w spotkaniach z San Antonio zdobywał przeciętnie: 12 punktów, 6 zbiórek, 4,3 asysty oraz 2,2 przechwytu.
2003-2004.
W sezonie 2003-04 Penny kilkukrotnie wychodził w wyjściowym składzie Suns, jednak częściej zajmował miejsce na ławce rezerwowych. Po rozegraniu 34 spotkań w barwach Phoenix, 6 stycznia 2004 Hardaway przeniósł się do zespołu New York Knicks wraz ze Stephonem Marburym i Cezarym Trybańskim. W odwrotnym kierunku do Suns trafił przy okazji tej wymiany m.in. inny Polak Maciej Lampe. Penny Hardaway w barwach „Słońc” w sezonie osiągnął średnie: 8,7 punktu, 2,9 zbiórki i 2,9 asysty.
W sumie dla Phoenix Suns Hardaway zagrał w 236 spotkaniach w sezonie zasadniczym zdobywając przeciętnie: 12,4 punktów, 4,5 zbiórki, 4,2 asysty i 1,3 przechwytu. W play off wystąpił w 15 spotkaniach zdobywając przeciętnie: 17,3 punktów, 5,3 zbiórki, 5,1 asysty oraz 1,8 przechwytu.
New York Knicks (2004-2006).
2003-2004.
Penny Hardaway pomógł nowojorczykom w awansie do rundy play off, pomimo niekorzystnego bilansu 39-43. Penny w sezonie zasadniczym zdobywał przeciętnie dla New York Knicks: 9,6 punktu, 4,5 zbiórki i 1,9 asysty. W całym sezonie 2003-04 (w barwach Phoenix Suns i New York Knicks) Hardaway uzyskał średnie: 9,2 punktu, 3,8 zbiórki i 2,3 asysty.
W I rundzie play off Knicksi trafili na New Jersey Nets, przegrywając 0-4. Penny należał do najskuteczniejszych zawodników swojej drużyny, zdobywając średnio: 16,5 punktów, 5,8 asysty oraz 4,5 zbiórki.
2004-2005.
Przez większą część kolejnego sezonu Anfernee walczył z kontuzjami. Ostatecznie w całym sezonie wystąpił tylko w 37 spotkaniach zdobywając w nich przeciętnie: 7,3 punktu, 2,4 zbiórki i 2 asysty. New York Knicks na koniec sezonu regularnego uzyskali bilans 33-49 i nie awansowali do play off.
2005-2006.
Poprzez problemy z kolanami w sezonie 2005-06 Penny zagrał tylko w czterech spotkaniach. Nie były to jednak udane spotkania, bowiem zdobywał w nich średnio: 2,5 punktu, 2,5 zbiórki i 2 asysty.
22 lutego 2006 wraz ze Steve'em Francisem i Trevorem Arizą, został przekazany do Orlando Magic. Pięć dni później, 27 lutego 2006 Hardaway został zwolniony przez Orlando.
Łącznie w barwach New York Knicks Penny Hardaway zagrał w 83 spotkaniach, zdobywając przeciętnie 8,2 punktu, 3,5 zbiórki i 1,9 asysty.
Miami Heat (2007-2008).
2007-2008.
Po dłuższej przerwie poświęconej na wyleczeniu kontuzji, Hardaway podpisał 9 sierpnia 2007 roku kontrakt z Miami Heat. Tym samym ponownie został kolega klubowym Shaquille'a O’Neala. Ponadto po raz pierwszy w karierze ubrał koszulkę z numerem 7 – do tej pory zawsze grał z numerem 1.
Ostatecznie w barwach Miami Penny rozegrał 16 spotkań, zdobywając w nich średnio 3,8 punktu, 2,2 zbiórki, 2,2 asysty i 1,19 przechwytu. 12 grudnia 2007 władze Heat zwolniły Hardawaya.
Najlepsze spotkanie w sezonie Penny Hardaway rozegrał 17 listopada 2007, zdobywając w zwycięskim pojedynku z New Jersey Nets 16 punktów, trafiając wszystkie 6 rzutów z gry, w tym cztery zza linii 3 punktów.
Filmografia.
W 1994 roku, Hardaway wystąpił wraz z m.in. Shaquillem O’Nealem i Nickiem Nolte w filmie "Drużyna asów", wcielając się w postać Bucha McRae.
Statystyki w NBA.
"Na podstawie Basketball-Reference.com "
Rekordy życiowe.
"Na podstawie NBA.com "

</doc>
<doc id="1392505" url="https://pl.wikipedia.org/wiki?curid=1392505" title="Taiyou no Ao">
Taiyou no Ao

 – dziesiąty singel zespołu Dir En Grey zrealizowany w 2000 r. Tytułowy utwór znajduje się również na albumie "MACABRE", a nagrane ponownie "Children" na EP "six Ugly".
Lista utworów.
Autorem tekstów jest Kyo. Muzykę do pierwszej piosenki skomponował Kaoru, zaś do drugiej - Die.

</doc>
<doc id="1392507" url="https://pl.wikipedia.org/wiki?curid=1392507" title="Friedrich Dewischeit">
Friedrich Dewischeit

Friedrich Dewischeit (ur. 5 marca 1805 w Królewcu, zm. 27 sierpnia 1884 w Gąbinie (Gumbinnen)) – niemiecki poeta.
Życiorys.
Był synem komisarza policji Johanna Jakoba. Studiował prawo, filologię niemiecką i klasyczną. W latach 1829–1845 był nauczycielem w gimnazjum w Ełku. W 1832 roku poślubił ełczankę Idę, córkę swojego szefa. Dwa lata wcześniej wraz z innymi studentami, powołał w Królewcu "Korpus Masowia". Typowy przedstawiciel romantyzmu: muzyk i poeta. Kompozytor pięciu mazurskich pieśni. Najbardziej znana to "Dziko szumi jezioro" (pierwotnie "Pieśń mazurskiego wędrowca"), która stała się czymś w rodzaju hymnu Mazur. 
Jego pomnik, ufundowany przez giżyckich rybaków, wystawiono w Giżycku w 1915 roku. Rybacy wracając z łowisk trawersując pomnik śpiewali pieśń "Dziko szumi jezioro".
"&lt;poem&gt;
&lt;/poem&gt;"
Polskie słowa pieśni napisał Polak-ewangelik z Warszawy, Witold Szeller, członek Komitetu Mazurskiego.

</doc>
<doc id="1392515" url="https://pl.wikipedia.org/wiki?curid=1392515" title="Rockmetal.pl">
Rockmetal.pl

rockmetal.pl – polski portal internetowy poświęcony muzyce rockowej i metalowej. Serwis utworzony został pod koniec 1996 na bazie prywatnej strony Ryszarda Raszplewicza. W lipcu 1998 roku strona została przeniesiona na adres rockmetal.art.pl a we wrześniu 1999 roku – na adres rockmetal.pl.
Na stronie, oprócz wiadomości muzycznych, znaleźć można relacje i galerie zdjęć z koncertów, recenzje albumów oraz forum dyskusyjne.

</doc>
<doc id="1392518" url="https://pl.wikipedia.org/wiki?curid=1392518" title="Klan Bruce">
Klan Bruce

Bruce, w pol. lit. hist. Brusowie (gael. "Brùs", norm. "de Brus") – klan szkocki pochodzenia normandzkiego z główną siedzibą w Kincardine w Lowlands. Z klanu pochodzili dwaj królowie Szkocji (Robert I, Dawid II) i jeden Irlandii (Edward).
Historia.
Etymologia nazwiska "Bruce" wiąże je z flamandzkim "Bruce", odnoszącym się do Brugii, skąd mieliby się wywodzić protoplaści rodu. Bardziej prawdopodobne jest powiązanie tego nazwiska z normandzkim miastem Brix (obecnie we Francji). Najwcześniej wzmiankowanym przedstawicielem rodu miałby być niejaki "Robert de Brix", rycerz walczący u boku Wilhelma Zdobywcy podczas normandzkiego podboju Anglii (1066). Jednak historyczność Roberta nie jest pewna, gdyż jego imię pojawia się dopiero w anonimowych spisach osób rzekomo walczących w bitwie pod Hastings, redagowanych powszechnie w Anglii XIV i XV w. w celach nobilitacji wywodów genealogicznych.
Zarówno szkocka, jak i angielska linia rodu wywodzi się od Roberta de Brus (ok. 1070–1141), który przybył do Anglii w 1106, aby objąć urząd lorda Annandale. Od XIII w. ród Brusów zabiegał o przejęcie władzy królewskiej w Szkocji. Roszczenia do korony zgłosił już piąty z lordów, Robert Tanista (ok. 1215–1295), który ogłosił tanisturę po śmierci Aleksandra III (1286). Brusowie pozostawali w opozycji wobec prawowitej następczyni króla, Małgorzaty oraz popieranego przez Anglię Jana. W trwającej wojnie sukcesyjnej Edward I Długonogi, król angielski pozbawił ziem Brusów, jednak już w 1287 przyznał je ponownie Robertowi w zamian za złożony hołd lenny. Po śmierci Roberta pretensje do tronu zgłosiło niezależnie od siebie dwóch tanistów: John Comyn oraz kolejny naczelnik klanu, Robert. Ostatecznie koronował się na króla w 1306. Jednak zamach na życie swojego przeciwnika zmusił go do zbrojnej walki o umocnienie władzy, która trwała do zwycięskiej bitwy pod Bannockburn w 1314. Brusowie panowali w Szkocji do bezpotomnej śmierci Dawida II (1371) oraz przejściowo w Irlandii, kiedy Edward został ogłoszony wielkim królem wyspy (1316–1318).
W 1334 Tomasz Bruce wystąpił zbrojnie w Kyle przeciwko królowi Anglii w obronie prawa do następstwa tronu dla swojego ciotecznego brata, Roberta II Stewarta.

</doc>
<doc id="1392525" url="https://pl.wikipedia.org/wiki?curid=1392525" title="WSK MR15">
WSK MR15

WSK MR15 – model polskiego motocykla WSK, produkowanego przez Wytwórnię Sprzętu Komunikacyjnego w Świdniku. 
Był przeznaczony do wyścigów terenowych. Jego nadwozie o unikalnym charakterze było zupełnie odmienne od seryjnych, drogowych motocykli WSK; rama była otwarta i spawana z dwóch symetrycznych połówek, co zapewniało łatwy dostęp do wszystkich zespołów motocykla, była także znacznie lżejsza od standardowej, zapewniała także wysoki prześwit. W motocyklu montowany był silnik S01-Z2S, wyposażony w czterobiegową skrzynkę biegów z odwróconą zmianą (tzn. pierwszy bieg wrzuca się w górę, a pozostałe w dół), zwiększonym stopniem sprężania i innymi, drobnymi zmianami. Niektóre egzemplarze były wyposażone w dekompresator w głowicy, sterowany poprzez cięgno Bowdena dodatkową dźwignią zainstalowaną na kierownicy, pod dźwignią sprzęgła. 
Według źródeł oficjalnych ("Naprawa motocykli WSK", Henryka Załęskiego) wyprodukowano jedynie kilkadziesiąt sztuk tego modelu. Numer podwozia rozpoczynał się od ciągu MR.15.010, po którym następował właściwy numer. Tym sposobem pierwszy wyprodukowany egzemplarz ma numer MR.15.01001. Znane są zachowane egzemplarze o numerach 01, 28, 33 i 55.

</doc>
<doc id="1392533" url="https://pl.wikipedia.org/wiki?curid=1392533" title="Dzika rodzinka (film)">
Dzika rodzinka (film)

Dzika rodzinka (ang. "The Wild Thornberrys Movie", 2002) – amerykański pełnometrażowy film animowany, wyprodukowany przez Nickelodeon. Film został wydany w wersji lektorskiej oraz z dubbingiem.
Opis fabuły.
W samym sercu Afryki Dzika Rodzinka filmuje swój emocjonujący program o życiu dzikich zwierząt. Są gotowi na wszystko, mają świetnie wyposażony samochód terenowy oraz córkę obdarzoną tajemniczym darem, gdyż rozumie mowę zwierząt dzięki tajemniczemu szamanowi. Jednak jak wiadomo dżungla nie jest miejscem bezpiecznym. Bohaterowie muszą zmierzyć się z naturą.
Wersja polska.
Opracowanie wersji polskiej: na zlecenie Canalu+ – START INTERNATIONAL POLSKA
Reżyseria: Paweł Galia Joanna Wizmur
Dialogi polskie: Joanna Serafińska
Dźwięk i montaż: Jerzy Wierciński
Kierownictwo produkcji: Paweł Araszkiewicz
Udział wzięli:
oraz
i inni

</doc>
<doc id="1392539" url="https://pl.wikipedia.org/wiki?curid=1392539" title="Wfmc">
Wfmc



</doc>
<doc id="1392545" url="https://pl.wikipedia.org/wiki?curid=1392545" title="Zespół Sturge'a i Webera">
Zespół Sturge'a i Webera



</doc>
<doc id="1392547" url="https://pl.wikipedia.org/wiki?curid=1392547" title="Gałązki (województwo podlaskie)">
Gałązki (województwo podlaskie)

Gałązki – wieś w Polsce położona w województwie podlaskim, w powiecie kolneńskim, w gminie Grabowo.
W latach 1975–1998 miejscowość administracyjnie należała do województwa łomżyńskiego.

</doc>
<doc id="1392549" url="https://pl.wikipedia.org/wiki?curid=1392549" title="Gałązki">
Gałązki

2 miejscowości w Polsce:

</doc>
<doc id="1392556" url="https://pl.wikipedia.org/wiki?curid=1392556" title="Polska piłka">
Polska piłka



</doc>
<doc id="1392558" url="https://pl.wikipedia.org/wiki?curid=1392558" title="Edurne Pasaban">
Edurne Pasaban

Edurne Pasaban Lizarribar (ur. 1 sierpnia 1973 w Tolosie, Hiszpania) – himalaistka baskijska, zdobywczyni Korony Himalajów i Karakorum.

</doc>
<doc id="1392565" url="https://pl.wikipedia.org/wiki?curid=1392565" title="Burano">
Burano

Burano – włoska wyspa położona na Lagunie Weneckiej. Wyspa jest oddalona od Wenecji o około 7 km a jej populacja wynosi 4000 mieszkańców. Najbliżej położoną wyspą należącą do archipelagu wysp laguny weneckiej jest Torcello.
Historia.
Pierwszymi osadnikami na wyspie byli kolonizatorzy pochodzący z Imperium rzymskiego. W VI wieku wyspa została podbita przez plemię Altino.
W czasie swojego istnienia wyspa była znana z produkcji oraz wytwarzania koronek. W XVI wieku przemysł ten przeżywał boom i wyspa szybko się rozwinęła. Wkrótce potem materiał, z którego wytarzane były koronki, okrążył Europę, przez co skończyło się zapotrzebowanie na wytwarzanie tego materiału z Burano. 
Od XVIII wieku aż do 1872 roku przemysł koronkowy na wyspie praktycznie nie istniał. W 1872 na wyspie otworzono szkołę koronkarstwa. Po jej otwarciu nastąpił kolejny boom na koronki pochodzące z Burano, jednakże rosnące ceny tego materiału w XX wieku spowodowały zamknięcie szkoły i ponowne zaprzestanie produkcji koronek na wyspie.
Burano jest także słynne dzięki kolorowym domom, które są szczególnie popularne wśród lokalnych artystów. Słynny francuski projektant oraz wynalazca Philippe Starck posiada trzy domy na wyspie.

</doc>
<doc id="1392569" url="https://pl.wikipedia.org/wiki?curid=1392569" title="Tony Kanaan">
Tony Kanaan

Antoine Rizkallah "Tony" Kanaan Filho (ur. 31 grudnia 1974 roku w Salvador) – brazylijski kierowca wyścigowy, mistrz Indy Racing League z 2004 roku.
Początek kariery oraz CART.
W latach 1996-1997 startował w serii Indy Lights. W drugim sezonie, reprezentując barwy zespołu Tasman Motorsport został mistrzem tej serii, wyprzedzając Hélio Castronevesa. To otworzyło mu drogę do cyklu CART, gdzie debiutował w 1998 roku (również w zespole Tasman).
W swoim pierwszym sezonie CART został zdobył tytuł debiutanta roku, a w klasyfikacji generalnej zajął dziewiąte miejsce. W 1999 roku przeniósł się do zespołu Forsythe Championship Racing. Podczas dwunastej rundy sezonu na torze Michigan International Speedway odniósł swoje pierwsze – i jak się okazało – jedyne zwycięstwo w CART. Na ostatnim okrążeniu tego wyścigu wykorzystał fakt, że w bolidzie Maxa Papisa zabrakło paliwa, a tuż przed metą odparł brawurowy atak Juana Pablo Montoi.
W latach 2000-2002 startował w barwach zespołu Mo Nunna, lecz bez większych sukcesów. W 2000 roku musiał opuścić kilka wyścigów z powodu kontuzji nadgarstka, jakiej nabawił się na torze Belle Isle w Detroit.
Indy Racing League.
W 2003 roku przeniósł się do serii Indy Racing League, gdzie podpisał umowę z zespołem Andretti Green Racing. W jego barwach startował przez osiem sezonów.
W 2004 roku zanotował największy sukces w swojej karierze, zostając mistrzem IRL. W trakcie sezonu odniósł trzy zwycięstwa, a w 15 z 16 wyścigów przyjeżdżał na metę w pierwszej piątce. W kolejnym sezonie uplasował się na drugiej pozycji w klasyfikacji generalnej, jednak ze sporą stratą do Dana Wheldona.
W 2007 roku odniósł najwięcej zwycięstw (pięć), lecz nie odrobił strat z początku sezonu i zajął trzecie miejsce w klasyfikacji końcowej. Podobnie w kolejnym sezonie był trzeci.
Sezon 2009 rozpoczął bardzo dobrze, po trzech wyścigach był liderem klasyfikacji, jednak podczas wyścigu w Indianapolis miał groźnie wyglądający wypadek, po którym jego wyniki były już gorsze. Ponadto podczas wyścigu w Edmonton w trakcie wizyty w boksie wybuchł pożar. Po wyciągnięciu węża doprowadzającego paliwo nie zadziałała blokada i część samochodu wraz z kierowcą została opryskana etanolem który po chwili się zapalił. Kanaan wyszedł z tego incydentu bez szwanku, wyjątkiem były jego kciuki na których stwierdzono oparzenia pierwszego i drugiego stopnia. Ostatecznie Brazylijczyk zakończył sezon na szóstym miejscu, po raz pierwszy od 2002 roku nie odnosząc nawet jednego zwycięstwa.
Po sezonie 2010 zespół Andretti Autosport w związku z wycofaniem się głównego sponsora samochodu Kanaana, rozwiązał z nim obowiązujący wieloletni kontrakt. Zanosiło się na to, że Brazylijczyk nie wystartuje w nowym sezonie, jednak na kilka dni przed pierwszym wyścigiem ogłoszono, że podpisał umowę z zespołem KV Racing Technology.
W 2013 po raz pierwszy w karierze zwyciężył w Indianapolis 500. Tym samym poprawił swój dotychczasowy najlepszy wynik w tym wyścigu z 2004 roku kiedy to zajął drugie miejsce.

</doc>
<doc id="1392570" url="https://pl.wikipedia.org/wiki?curid=1392570" title="Złota Jagoda">
Złota Jagoda



</doc>
<doc id="1392572" url="https://pl.wikipedia.org/wiki?curid=1392572" title="Marian Engel">
Marian Engel

Marian Engel (ur. 24 maja 1933 w Toronto, zm. 16 lutego 1985 tamże) – kanadyjska pisarka tworząca w języku angielskim.
Jest absolwentką Uniwersytetu McMastera i Uniwersytetu McGilla. W latach 1973 i 1974 była prezeską Związku Pisarzy Kanady. 
W swojej twórczości poruszała kwestię roli kobiety we współczesnym świecie.

</doc>
<doc id="1392573" url="https://pl.wikipedia.org/wiki?curid=1392573" title="Trombocytoza">
Trombocytoza

Trombocytoza – zwiększenie liczby płytek krwi u człowieka powyżej 450 tys./mm³. Występuje w wielu chorobach, między innymi o podłożu zakaźnym, autoimmunologicznym (np. w chorobie Kawasakiego i Crohna), nowotworach i przy zażywaniu niektórych leków.

</doc>
<doc id="1392574" url="https://pl.wikipedia.org/wiki?curid=1392574" title="Kwan">
Kwan

Kwan - fiński zespół muzyczny grający pop-rock. Jego dwaj najbardziej rozpoznawalni członkowie to: Mari Liisa Pajalahti "Mariko" i Ossi Bah Tidiane "Tidjan".

</doc>
<doc id="1392576" url="https://pl.wikipedia.org/wiki?curid=1392576" title="Runcorn">
Runcorn

Runcorn - miasto przemysłowe i portowe w północno-zachodniej Anglii, w regionie North West England, w hrabstwie ceremonialnym Cheshire, w dystrykcie ("unitary authority") Halton, położone na południowym brzegu rzeki Mersey, naprzeciwko miasta Widnes, około 19 km na południowy wschód od Liverpoolu. W 2004 roku liczba ludności miasta wyniosła 61 252.
W mieście swój początek ma kanał Bridgewater.

</doc>
<doc id="1392577" url="https://pl.wikipedia.org/wiki?curid=1392577" title="Ratusz w Rogoźnie">
Ratusz w Rogoźnie

Ratusz w Rogoźnie – budynek miejski w stylu późnoklasycystycznym na dawnym rynku Nowego Miasta (obecnie Plac Karola Marcinkowskiego).
Wcześniejszy budynek ratusza spłonął w 1822 roku. Budowniczym nowego, z lat 1826–1828, był mistrz murarski Friedrich Steck. Ratusz był kilkukrotnie rozbudowywany i modernizowany: w latach 1911-1913 powstało dodatkowe skrzydło, a w 1914 został połączony ze wschodnią częścią (zachowały się oryginalne drzwi z 1914). W 1932 na dachu mieszczono drewnianą wieżyczkę obitą blachą, a latach 70. XX wieku przeprowadzono modernizację.
Od 1968 ratusz figuruje w ogólnopolskim rejestrze zabytków. W 1983 w budynku urządzono Muzeum Regionalne im. Wojciechy Dutkiewicz. Mieszczą się w nim również siedziby organizacji lokalnych. 
Na ratuszu umieszczono tablicę upamiętniającą 700-lecie miasta. Umieszczone w bruku w 2007 elementy z kostki granitowej przed głównym wejściem do ratusza przedstawiają herb Rogoźna.

</doc>
<doc id="1392579" url="https://pl.wikipedia.org/wiki?curid=1392579" title="Rejon krasnokutski">
Rejon krasnokutski

Rejon krasnokutski – rejon na Ukrainie, znajdujący się w północno-zachodniej części obwodu charkowskiego.
Rejon utworzono w 1923, jego powierzchnia wynosi 1011 km2, ludność w 2004 liczyła 31 354 osoby. Siedzibą władz rejonowych jest Krasnokutśk.
W skład rejonu wchodzą 2 osiedla typu miejskiego i 11 rad wiejskich, w których skład wchodzi 48 wsi i 16 przysiółków.

</doc>
<doc id="1392580" url="https://pl.wikipedia.org/wiki?curid=1392580" title="Larissa Bonfante">
Larissa Bonfante

Larissa Bonfante (ur. 27 marca 1931 w Neapolu, zm. 23 sierpnia 2019 w Nowym Jorku) – profesor filologii klasycznej na Uniwersytecie Nowojorskim. Specjalizowała się w etruskologii. Córka i współpracowniczka Giuliano Bonfantego.

</doc>
<doc id="1392584" url="https://pl.wikipedia.org/wiki?curid=1392584" title="Kamila Augustyn">
Kamila Augustyn

Kamila Anna Augustyn (ur. 14 stycznia 1982 w Słupsku) – polska badmintonistka, trener. Uczestniczka igrzysk olimpijskich w Pekinie 2008 i Londynie 2012.
Kariera.
W badmintona gra od 1992 r. w SKB Piaście Słupsk, zawodniczka SKB Suwałki. Odnosiła sukcesy w kategorii juniorów. Jej pierwszym znaczącym osiągnięciem był brązowy medal w singlu na Mistrzostwach Europy Juniorów w 1999 r. W 2001 r. zdobyła złoty medal w deblu oraz srebrny medal w singlu na Mistrzostwach Europy Juniorów.
Wielokrotna medalistka Mistrzostw Polski.
W roku 2008 wzięła udział w Igrzyskach Olimpijskich w Pekinie. Przepustkę na igrzyska wywalczyła już cztery lata wcześniej, ale wówczas jej partnerka z debla Nadia Kostiuczyk nie otrzymała zezwolenia na reprezentowanie barw Polski (miała polskie obywatelstwo krócej niż dwa lata, więc zgodę na jej udział w igrzyskach musiał wydać Komitet Olimpijski z Białorusi, a ten odmówił, więc polski debel pozostał w domu).
W 2012 wzięła udział w Igrzyskach Olimpijskich w Londynie w grze pojedynczej kobiet.
Po igrzyskach olimpijskich Londyn 2012 zrezygnowała z gry w reprezentacji Polski. Po zakończeniu kariery zawodniczej podjęła pracę trenera.

</doc>
<doc id="1392585" url="https://pl.wikipedia.org/wiki?curid=1392585" title="Pacunele">
Pacunele

Pacunele (lit. " Pociūnėliai") – miasteczko na Litwie w okręgu szawelskim, nad rzeką Laudą, przy linii kolejowej Wilno – Szawle. Do końca XIX w. Pacunele zaliczano do miasteczek i zamieszkane było przez ludność polską (potomków laudańskiej szlachty zaściankowej). Miasteczko wchodziło w skład Rzeczypospolitej Obojga Narodów.
Miejscowość została opisana w "Potopie" Henryka Sienkiewicza.

</doc>
<doc id="1392586" url="https://pl.wikipedia.org/wiki?curid=1392586" title="Pociūnėliai">
Pociūnėliai



</doc>
<doc id="1392590" url="https://pl.wikipedia.org/wiki?curid=1392590" title="Grupa elektronoakceptorowa">
Grupa elektronoakceptorowa



</doc>
<doc id="1392591" url="https://pl.wikipedia.org/wiki?curid=1392591" title="Grupa elektronodonorowa">
Grupa elektronodonorowa



</doc>
<doc id="1392592" url="https://pl.wikipedia.org/wiki?curid=1392592" title="Tarnów Filia">
Tarnów Filia

Tarnów Filia – towarowa stacja kolejowa na południu Tarnowa (województwo małopolskie). Posiada dwie nastawnie („TF”, „TF11”) wyposażone w urządzenia przekaźnikowe typu E. Na stacji znajduje się również górka rozrządowa.

</doc>
<doc id="1392593" url="https://pl.wikipedia.org/wiki?curid=1392593" title="Bellu">
Bellu

Cmentarz Şerban Vodă nazywany popularnie Cmentarzem Bellu – jeden z największych i najbardziej znanych cmentarzy Bukaresztu. 
Powstał w 1858 roku na gruntach przekazanych miastu w 1853 r. przez barona Barbu Bellu. Zajmuje 28 hektarów u zbiegu ulic Giurgiului, Olteniţei, Viilor i Calea Şerban Vodă. 
Jest miejscem pochówku wielu ważnych postaci z historii i kultury Rumunii.

</doc>
<doc id="1392596" url="https://pl.wikipedia.org/wiki?curid=1392596" title="Tomasz Putra">
Tomasz Putra

Tomasz Putra (ur. 8 czerwca 1962 w Olecku) – polski rugbysta (występujący w II lub III linii młyna), reprezentant kraju, obecnie trener, posiadający państwowy dyplom I stopnia w rugby nadany przez Ministra Sportu Francji (w 1998), absolwent Akademii Wychowania Fizycznego w Warszawie (w 1988). W latach 2006–2013 szkoleniowiec kadry narodowej.
Ojciec pływaczki Alexandry oraz kuzyn Krzysztofa, wicemarszałka Sejmu i Senatu.
Kariera zawodnicza.
Pierwszym trenerem Tomasza Putry był Andrzej Kopyt.
Sukcesy.
Z AZS AWF Warszawa:
Reprezentacja.
W narodowej reprezentacji Polski rozegrał 10 oficjalnych meczów międzypaństwowych, w których zdobył 14 punktów.
Kariera trenerska.
Uprawnienia instruktora uzyskał w 1984 roku. Swoją pracę trenerska zaczynał z dziećmi i młodzieżą. Jako trener we Francji prowadził między innymi ekipy Fédérale 1 i Fédérale 2. Był też odpowiedzialny za rezerwy w zawodowej ekipie Lyonu. Jego wychowankiem są m.in. reprezenci Francji: Sylvain Marconnet, Pascal Papé, czy Morgan Parra.
W maju 2006 roku został pierwszym trenerem reprezentacji Polski w rugby mężczyzn zastępując na tym stanowisku Jerzego Jumasa. Gdy Putra przejmował opiekę nad reprezentacją, ta występowała w dywizji B2, jednak pod wodzą nowego selekcjonera drużyna narodowa awansowała do dywizji B1 (w 2008; od edycji 2010/2012 pod nazwą 2A).
W kwietniu 2010 roku został odwołany ze stanowiska selekcjonera kadry, jednak w lipcu tego samego roku ponownie powierzono mu prowadzenie drużyny narodowej, po tym jak żaden z pracujących w Polsce szkoleniowców nie przystąpił do konkursu na tę posadę. Tę funkcję pełnił do połowy 2013 roku.
W listopadzie 2012 roku polska reprezentacja zajmowała najwyższe w historii rankingu IRB 25. miejsce (przy 36. miejscu w maju 2006 roku). Sukces ten po części spowodowany jest przeniesieniem do polskiej drużyny narodowej francuskich wzorców szkoleniowych, a po części umiejętnym wykorzystaniem przepisów, które dopuszczają grę w reprezentacji zawodników, którzy legitymują się jedynie pochodzeniem przodków.
Od 2013 roku był asystentem trenera czeskiej kadry, rok później został zaś jej pierwszym szkoleniowcem, prowadząc także reprezentację U-20.

</doc>
<doc id="1392597" url="https://pl.wikipedia.org/wiki?curid=1392597" title="Gan">
Gan



</doc>
<doc id="1392601" url="https://pl.wikipedia.org/wiki?curid=1392601" title="AS-203">
AS-203

AS-203 (lub SA-203) – testowy lot bezzałogowy z wykorzystaniem rakiety Saturn IB. Nieformalnie określany jako Apollo 2. Test instalacji paliwowej ciekłego wodoru (LH2) i innych systemów stopnia S-IVB.
Statek kosmiczny i rakieta nośna.
Misja odbyła się bez udziału statku kosmicznego. Na szczycie rakiety znalazła się osłona aerodynamiczna.Czas dostarczenia elementów AS-203 Kennedy Space Center:
Cel misji.
Głównym celem lotu AS-203 było zbadanie wpływu stanu nieważkości na paliwo w zbiorniku drugiego stopnia rakiety nośnej – S-IVB. Człon rakietowy S-IVB miał w przyszłości wynieść statek z orbity okołoziemskiej w kierunku Księżyca. Inżynierowie chcieli sprawdzić co będzie działo się z płynnym wodorem w zbiorniku: czy będzie spokojny, czy też będzie chlupotać wewnątrz zbiornika. Zbiornik wodoru członu S-IVB został wyposażony w 83 sensory i dwie kamery TV rejestrujące zachowanie się paliwa w zbiorniku. Obrazy te były przekazywane drogą telewizyjną na Ziemię. Wewnątrz znajdowało się 9 ton ciekłego wodoru i 1,35 tony ciekłego tlenu.
Ponieważ był to lot próbny, w misji nie wykorzystano statku kosmicznego. Na szczycie rakiety znalazła się osłona aerodynamiczna o masie 1700 kg, pod którą umieszczono aparaturę do badania zachowania skroplonego gazu, przygotowaną przez Centrum Lotów Załogowych w Houston. Był to także pierwszy lot z wykorzystaniem jednostki "Instrument Unit", sterującej rakietami Saturn podczas startu i podczas pierwszego startu rakiety Saturn IB ze stanowiska "Pad 37B", pierwszy lot orbitalny stopnia S-IVB oraz pierwszy lot nowej, lżejszej wersji pierwszego stopnia rakiety (S-IB).
Przygotowania.
Wiosną 1966 zdecydowano, że AS-203 poleci przed AS-202 (z powodu opóźnień w przygotowaniu modułu serwisowego dla 202). Człony rakiety S-IVB zostały dostarczone na kosmodrom 6 kwietnia 1966. Pierwszy człon S-IB został dostarczony sześć dni później, jednostka "Instrument Unit", kolejne dwa dni później.
19 kwietnia technicy zaczęli wznosić wyrzutnię na stanowisku nr 37B. Procedura kontrolna wykazała problemy podobne jak w przypadku lotu AS-201. Przyczyną awarii okazały się być wadliwe połączenia lutowane na drukowanych płytkach połączeń elektrycznych.
W czerwcu rakiety Saturn ustawiono na wyrzutniach kosmodromu. Na wyrzutni nr 34 stanął AS-202, na wyrzutni nr 37B stanął AS- 203.
Lot.
Rakieta została wyniesiona 5 lipca 1966 roku. Człon S-IVB oraz "Instrument Unit" zostały wprowadzone na kołową orbitę o wysokości 188 km, jako satelita AS-203-Apollo-Saturn – indeks COSPAR (1966-59A). Ostateczna orbita miała parametry: apogeum – 216,7 km, perygeum – 202,4 km.
Drugi człon rakiety z powodzeniem uruchomił się, a paliwo w zbiorniku zachowywało się tak jak tego oczekiwano. Po czterech okrążeniach Ziemi, zbiornik wodoru został poddany wysokiemu ciśnieniu, zamknięto zawory odprowadzające gazowy wodór, na skutek czego zwiększające się ciśnienie gazu doprowadziło do rozsadzenia zbiornika, by sprawdzić jak duże naprężenia może wytrzymać. Próba przekroczyła wytrzymałość konstrukcji i człon rozpadł się. Był to najcięższy (w tym czasie) obiekt umieszczony na orbicie przez Stany Zjednoczone – 26,5 tony.
Z wyjątkiem tego wypadku, misja została uznana za udaną i osiągnęła swoje cele. We wrześniu Douglas Aircraft Company, wykonawca S-IVB oświadczyło, że człon jest gotowy do lotu załogowego na Księżyc.

</doc>
<doc id="1392606" url="https://pl.wikipedia.org/wiki?curid=1392606" title="Jacques Duclos">
Jacques Duclos

Jacques Duclos (ur. 2 października 1896 w Louey, zm. 25 kwietnia 1975 w Montreuil) – francuski polityk komunistyczny, działacz Kominternu i Kominformu, wielokrotny deputowany do francuskiego Zgromadzenia Narodowego, kandydat w wyborach prezydenckich w 1969. Przez 35 lat był jednym z przywódców PCF oraz jej liderem w okresie, gdy działała w podziemiu (1940–1944).
Młodość i wczesna działalność.
Urodził się w rodzinie rzemieślniczej. Chociaż w wieku 12 lat wysłany na naukę zawodu, a następnie do pracy, w dzieciństwie z niezwykłą pasją czytał książki i starał się samodzielnie zdobywać wiedzę.
W 1915 został zmobilizowany i wysłany pod Verdun. Wykazał się osobistą odwagą, jednak nie przebywał długo na froncie – ranny, został po wyzdrowieniu wzięty do niewoli na Chemin des Dames. W 1920 zapisał się do partii komunistycznej, rok później był już sekretarzem komórki partyjnej 10 okręgu paryskiego. W 1924 brał udział w szkoleniu kadr partyjnych w Bobigny. Przewodził Republikańskiego Stowarzyszeniu Kombatantów (ARAC).
Międzywojnie.
W 1926 został wybrany członkiem komitetu centralnego PCF i pierwszy raz został deputowanym w wyborach uzupełniających 28 marca. W dwa lata później utrzymał mandat, wygrywając rywalizację w 20 okręgu paryskim. Jego działalność parlamentarna była jednak znikoma. Duclos poświęcał większość swojego czasu na aktywność antymilitarystyczną i wielokrotnie był skazywany za nielegalne działania w tym zakresie. Od 1928, zagrożony uwięzieniem, żył w podziemiu, wspierany przez partię, co nie przeszkadzało mu regularnie podróżować do Moskwy i działać w Kominternie i Profinternie.
W 1932 Duclos mógł, dzięki dojściu do władzy lewicy, na nowo oficjalnie działać w partii, gdzie stał się jednym z jej głównych liderów. Pisał artykuły do "L’Humanité", w których zajmował się głównie sprawami międzynarodowymi, a po ogłoszeniu przez Międzynarodówkę taktyki frontów ludowych nawoływał do współpracy między francuskimi socjalistami i komunistami. W ramach działalności Kominternu wyjeżdżał do Hiszpanii i Belgii, w tym obserwował działania komunistów hiszpańskich w czasie wojny domowej.
W 1936 oficjalnie stanął na czele partyjnego wydziału propagandy; w maju tego roku został ponownie deputowanym i przewodniczącym klubu parlamentarnego komunistów, a następnie wicemarszałkiem izby.
II wojna światowa.
Duclos nie został zmobilizowany ze względu na wiek po wybuchu wojny i razem z Eugenem Friedem wyjechał z Francji. Pozostał w Belgii do czerwca 1940. W dyskusjach wynikłych między kierownictwem komunistów nt. dalszej taktyki Duclos opowiadał się w dalszym ciągu za ślepym przestrzeganiem poleceń i wskazówek napływających z ZSRR.
15 czerwca Duclos, razem z Maurice Tréandem nielegalnie dotarł do Paryża przy pomocy dyplomatów chilijskich. Idąc za radą kierownictwa Kominternu, wystąpili do władz niemieckich o zezwolenie na legalną publikację "Humanité", co naturalnie skończyło się fiaskiem (do lat 70. komuniści oficjalnie milczeli o udziale Duclosa w tym rozmowach). Dopiero w sierpniu tego samego roku, ponownie na mocy polecenia z Moskwy, Duclos stanął na czele podziemnych struktur PCF, którą to rolę pełnił do powrotu Maurice Thoreza w listopadzie 1944, stale w kontakcie z Benoîtem Frachonem.
Duclos był głównym redaktorem podziemnych komunistycznych publikacji, w których konsekwentnie realizował wytyczne Kominternu, początkowo atakując głównie reżim Vichy i „imperializm brytyjski”, dopiero od 1941 przyjmując otwarcie antyhitlerowski kierunek polityczny. Większość wojny przeżył w willi w Oasis, gdzie był jedynie rzadko odwiedzany przez Frachona i skąd wychodził tylko po to, by brać udział w zebraniach podziemnego komitetu PCF z Frachonem, Charlesem Tillonem i Auguste Lecoeurem. Łączność radiowa pozwalała mu na stały kontakt z komunistami radzieckimi oraz niektórymi zbrojnymi jednostkami ruchu oporu, w tym FTP i Narodową Radą Ruchu Oporu (od 1943).
25 sierpnia 1944 wrócił do Paryża, by wziąć udział w rozmowach z Charles'em de Gaulle’em w sprawie układu sił w nowym rządzie francuskim. Po powrocie Thoreza do Francji oddał mu przewodnictwo w partii.
Po wojnie.
Od 1945 pełnił stanowisko wicemarszałka Konstytuanty; 19 czerwca tego roku zgłosił w parlamencie projekt akcji nacjonalizacyjnej na wielką skalę. Był aktywnym uczestnikiem prac parlamentarnych, dał się poznać jako zdolny propagandysta i mówca. Równocześnie działał w Kominformie, na łamach prasy komunistycznej ponownie publikował teksty poświęcone polityce międzynarodowej. Pozostawał konsekwentnym realizatorem polityki Kremla: w 1952 i 1954 doprowadził do usunięcia z władz partii André Marty’ego, Charles’a Tillona i Georges’a Guinguoina, a następnie Auguste Lecœura, na wyraźne polecenie radzieckie.
Duclos pozostawał aktywny w ruchu antywojennym. Protestował przeciwko wojnie indochińskiej oraz zorganizował nielegalną manifestację przeciw wizycie generała Ridgwaya w Paryżu. W latach 1953–1958, w czasie dyskusji nad dalszym kształtem polityki francuskich komunistów wobec faktów zaprezentowanych w referacie Chruszczowa na XX zjeździe KPZR Duclos optował za dalszym bezwarunkowym poparciem dla ZSRR.
W 1969 otrzymał 4 808 285 głosów w wyborach prezydenckich (21%).
Życie prywatne.
W 1937 ożenił się z pielęgniarką Gilberte Roux. Nie mieli dzieci. 

</doc>
<doc id="1392607" url="https://pl.wikipedia.org/wiki?curid=1392607" title="Cmentarz żydowski w Hošticach">
Cmentarz żydowski w Hošticach

Cmentarz żydowski w Hošticach – powstał w I połowie XVIII wieku jako miejsce pochówku Żydów z pobliskiego Volyně (najstarszy nagrobek pochodzi z 1735 roku). 
Pochówków zaprzestano w końcu XIX wieku. Do naszych czasów zachowało się 50 macew. Znajduje się około kilometra od wsi na skraju lasu. 

</doc>
<doc id="1392608" url="https://pl.wikipedia.org/wiki?curid=1392608" title="Damo Suzuki">
Damo Suzuki

 właściwie – wokalista, członek krautrockowego zespołu Can.
Nastoletni Suzuki spędzał późne lata sześćdziesiąte tułając się po Europie i zarabiając grą na ulicy. Po nagraniu albumu "Monster Movie" i odejściu Malcolma Mooneya z Can Holger Czukay i Jaki Liebezeit wypatrzyli Damo śpiewającego na ulicy w Monachium. Zaproponowali mu dołączenie do grupy, na co przystał; wystąpili razem jeszcze tego samego wieczora.
Damo porzucił swą muzyczną działalność w 1974 r. gdy został Świadkiem Jehowy (ożenił się z Niemką będącą tego wyznania). Powrócił do muzyki w 1983 r., obecnie działa jako Damo Suzuki's Network, koncertując po świecie i grając z lokalnymi muzykami.

</doc>
<doc id="1392609" url="https://pl.wikipedia.org/wiki?curid=1392609" title="Porywacze ciał">
Porywacze ciał

Porywacze ciał () – amerykański film z gatunku science fiction z roku 1993, w reżyserii Abel Ferrara. Jeden z trzech filmów powstałych na podstawie powieści Jacka Finneya „Inwazja porywaczy ciał”.
Fabuła.
Doktor Steve Malone wraz z żoną i dwójka dzieci przybywa do bazy wojskowej w celu zbadania związku zanieczyszczeń promieniotwórczych wody i ziemi na terenie bazy z serią załamań nerwowych wśród żołnierzy. Przerażony miejscowy lekarz informuje Malone'a o mackach, które sięgają z „kokonów”, wydobywanych z pobliskiego bagna i transportowanych na teren bazy. Macki, wsuwają się do ust, nosa i uszu, kiedy ofiara śpi. Po kilku chwilach na drugim krańcu macek powstaje klon ofiary. Wkrótce ofiarą pada żona Malonea. Początkowo oprócz jej syna, nikt nie orientuje się w zamianie. Epidemia rozszerza się na całe miasto. Klony ofiar nie wykazują żadnych uczuć i są ślepo posłuszne pozaziemskiej inteligencji. Doktor Malone wraz z córką i jednym z żołnierzy podejmują walkę z wrogiem.
Obsada.
i inni. 

</doc>
<doc id="1392612" url="https://pl.wikipedia.org/wiki?curid=1392612" title="Zdeněk Moravec">
Zdeněk Moravec

Zdeněk Moravec (ur. 1968) – czeski astronom i astrofizyk, odkrył 94 planetoidy (28 samodzielnie oraz 66 wspólnie z Milošzem Tichým).
Życiorys.
Absolwent Uniwersytetu Karola w Pradze. W latach 1992–2000 był pracownikiem naukowym obserwatorium astronomicznego Kleť. Od roku 2001 jest kierownikiem katedry fizyki na Uniwersytecie J. E. Purkyně w Uściu nad Łabą.

</doc>
<doc id="1392617" url="https://pl.wikipedia.org/wiki?curid=1392617" title="Jimmy Jump">
Jimmy Jump

Jimmy Jump, właśc. Jaume Marquet i Cot (ur. 14 marca 1976 w Barcelonie) – kataloński agent nieruchomości z Sabadell, znany z wbiegania na areny sportowe.
Po raz pierwszy przerwał imprezę sportową podczas pożegnalnego meczu Abelardo na Camp Nou w 2002.
Jego najsłynniejsze wtargnięcie na boisko miało miejsce 4 lipca 2004 podczas finałowego meczu EURO 2004 pomiędzy Portugalią i Grecją. Jump wbiegł na boisko, rzucił w twarz Luísa Figo flagę FC Barcelona i wbiegł do bramki rzucając się na siatkę. Portugalczyk był wówczas zawodnikiem Realu Madryt do którego przeszedł w kontrowersyjnych okolicznościach z zespołu "Dumy Katalonii" – największego rywala "Królewskich".
Jumpowi udało się wbiec na boisko, pomimo że pomysł akcji podczas finału turnieju ogłosił ponad tydzień wcześniej w katalońskiej telewizji TV3. "Nienienawidzę Figo. Rzuciłem w niego flagą Barçy, ponieważ nigdy mu nie wybaczę, że przeniósł się do Realu, ale głównie chciałem zwrócić na siebie uwagę i zostać sfotografowanym. W mojej akcji było szaleństwo, ale i dużo sentymentu. Pobiegłem w stronę greckiej bramki i "strzeliłem gola", ponieważ chciałem, aby wygrała Portugalia" – powiedział potem Jump.
9 czerwca 2004 wtargnął na tor Circuit de Catalunya podczas Grand Prix Hiszpanii Formuły 1 w 2004 r.
19 listopada 2005 wbiegł na murawę Estadio Santiago Bernabéu przerywając El Clásico.
Jump wbiegł także na boisko podczas półfinałowego spotkania Ligi Mistrzów 2006 pomiędzy Villarreal CF i Arsenal FC. Katalończyk tuż przed rozpoczęciem drugiej połowy wtargnął na murawę i podarował strzelcowi "Kanonierów" Thierry'emu Henry'emu koszulkę FC Barcelona z numerem 14. Rok później, 25 czerwca 2007 francuski napastnik został graczem Barcelony, gdzie występował z numerem 14.
W finale Ligi Mistrzów 2007 w Atenach pomiędzy AC Milan i FC Liverpoolem Jump pojawił się na boisku trzymając flagę Grecji, ale realizatorzy telewizyjnej transmisji nie pokazali go.
W 2007 roku przerwał także finał Pucharu Świata w rugby pomiędzy Anglią a Republiką Południowej Afryki. W trakcie półfinału EURO 2008 Niemcy – Turcja wbiegł na plac gry w koszulce z napisem "Tibet is not China" oraz flagą Tybetu. Akcję pokazała jedynie telewizja szwajcarska.
Inne, mniej znane jego akcje to m.in. przerwanie meczu turnieju tenisowego o Puchar Godó oraz konferencji prasowej FC Barcelona związanej z inauguracją kanału telewizyjnego Barça TV, czy wtargnięcie podczas pokazu mody na "Pasarela Gaudí" i przechadzanie się jako model.
W 2004 roku 12-letni bratanek Jumpa wbiegł na trening FC Barcelona na obiektach La Masii.
Jimmy Jump często nosi barretinę. Właśnie takie tradycyjne katalońskie nakrycie głowy założył Samuelowi Eto’o podczas ligowego meczu FC Barcelona we wrześniu 2004 oraz Lionelowi Messiemu w sierpniu 2007 podczas towarzyskiego spotkania "Dumy Katalonii" z Bayernem Monachium.
7 czerwca 2009 podczas finału wielkoszlemowego turnieju tenisowego French Open, wbiegł na kort z flagą FC Barcelony, próbując założyć Rogerowi Federerowi na głowę barretinę.
Podczas Konkursu Piosenki Eurowizji 2010 podczas występu Daniela Digasa wskoczył na scenę, próbując wpasować się w choreografię. Reprezentant Hiszpanii powtarzał swój występ po występach innych uczestników.
11 lipca 2010 przed finałowym meczem MŚ 2010 w Południowej Afryce pomiędzy Holandią a Hiszpanią wtargnął na murawę stadionu Soccer City w Johannesburgu próbując nałożyć czerwoną barretinę na Puchar Świata. Jego czapka ześlizgnęła się jednak z trofeum, a on sam został zatrzymany przez ochronę i wyniesiony ze stadionu.

</doc>
<doc id="1392619" url="https://pl.wikipedia.org/wiki?curid=1392619" title="Illingen (Saara)">
Illingen (Saara)

Illingen – miejscowość i gmina w zachodnich Niemczech, w środkowej części kraju związkowego Saara, w powiecie Neunkirchen, .
Geografia.
Gmina leży nad rzeką Ill.
Gmina ma powierzchnię 36 km², zamieszkuje ją 17 334 osób (2010).
Illingen położone jest ok. 16 km na północ od Saarbrücken, ok. 170 km na południe od Kolonii i ok. 70 km na południowy wschód od Luksemburga.
Dzielnice.
W skład gminy wchodzi sześć dzielnic: 
Historia.
Illingen ma ponad 1200-letnią historię. Pierwsze wzmianki datuje się na 893. Miejscowość była przez 450 lat siedzibą państwa Kerpen, wybudowano tu zamek, który był rezydencją władz. Państwo zlikwidowano wraz z wybuchem rewolucji francuskiej, gdzie zaczęto ścigać szlachtę. Rodzina Kerpen musiała uciec z okolicznych ziem. Zamek upadł i wykorzystywany był jako kamieniołom. Odrestaurowane pozostałości murów znajdują się obecnie w centrum Illingen.
Polityka.
Rada gminy.
Rada gminy składa się z 33 członków:
Współpraca.
Illingen posiada dwie miejscowości partnerskie:
Deklaracja przeciwko LGBT.
- Jeśli Tuchów nie wycofa się z tej deklaracji, zarekomenduję radnym zerwanie współpracy - zapowiada burmistrz Illingen, Armin König.
Współpraca trwa od 1996 roku.
Większość dzielnic nawiązała samodzielnie kontakty z następującymi miejscowościami:
Zabytki i atrakcje.
Hirzweiler
Hüttigweiler
Illingen
Uchtelfangen
Welschbach
Wustweiler
Muzea.
Gmina jest jednym z większych centrów kulturalnych w Saarze. W Statio Dominus Mundi (dzielnica Wustweiler) znajduje się wyjątkowy zbiór średniowiecznych malowideł z motywami religijnymi (m.in. prace Lucasa Cranacha Starszego). Ten modernistyczny sakralno-kulturalny budynek powstał w 2002, zaprojektował go Alexander von Branca.
Kultura.
Centrum kultury "Illipse" w krótkim czasie stało się bardzo szeroko znane. Wiele tysięcy odwiedzających doświadczają tutaj kontaktów z wieloma światowymi artystami wykonującymi muzykę klasyczną, jazz, blues i rock. Działa tutaj również teatr, kabaret i formacja ludowa.
Infrastruktura.
Komunikacja.
Przez gminę przebiega autostrada A1 (zjazd "142 Illingen"), w pobliżu znajduje się węzeł autostradowy Saarbrücken (A1-A8).
Na terenie gminy znajduje się jedna stacja kolejowa i jeden przystanek:

</doc>
<doc id="1392620" url="https://pl.wikipedia.org/wiki?curid=1392620" title="Teodorín Nguema Obiang">
Teodorín Nguema Obiang

Teodoro Obiang Nguema Mangue (znany również jako Teodorin, ur. 25 czerwca 1968) – gwinejski przedsiębiorca i polityk, syn prezydenta Teodora Obianga Nguemy Mbasogo, typowany na jego prawdopodobnego następcę. Drugi Wiceprezydent Gwinei Równikowej od 21 maja 2012 do 22 czerwca 2016, Pierwszy Wiceprezydent Gwinei Równikowej od 22 czerwca 2016.
Życiorys.
Teodorín Nguema Obiang jest synem prezydenta i jego pierwszej żony, Constancii Mangue. Jest on typowany na przyszłego sukcesora ojca, chorującego na raka prostaty, na stanowisku prezydenta.
Oficjalnie Teodorin zajmuje stanowisko ministra rolnictwa i leśnictwa w gabinecie prezydenta. Większość czasu spędza jednak w Paryżu, Londynie, Rio de Janeiro i Malibu. Znany jest z niezwykłej rozrzutności i prowadzenia hulaszczego stylu życia. Przez zagraniczną prasę był wielokrotnie krytykowany, m.in. za wydanie 10 mln randów podczas jednego weekendu w Południowej Afryce, na szampany, nieruchomości i samochody: czarnego Bentley Arnage 2004, Bentley Continental R 2005 oraz samochodu Lamborghini.
W 2004 zakupił najdroższy w Afryce apartament w RPA za 3 mln USD. Jeszcze wcześniej zakupił posiadłość w Kalifornii oraz założył tam studio nagraniowe muzyki hiphopowej. Jest także właścicielem apartamentu w luksusowej 16. dzielnicy Paryża. W Gwinei Równikowej posiada także jedyną w kraju prywatną rozgłośnię radiową "Radio Asonga", a także jest dyrektorem państwowej telewizji "TV Asonga".

</doc>
<doc id="1392625" url="https://pl.wikipedia.org/wiki?curid=1392625" title="Cmentarz żydowski w Kovanicach">
Cmentarz żydowski w Kovanicach

Cmentarz żydowski w Kovanicach – został założony w 1830 roku. 
Służył jako miejsce pochówku w latach 1833-1945. Do naszych czasów zachowało się 250 macew. Wśród pochowanych są dziadkowie Franza Kafki. Przy bramie znajduje się tablica zawierająca informacje na temat historii nekropolii i upamiętniająca ofiary Holocaustu.

</doc>
<doc id="1392629" url="https://pl.wikipedia.org/wiki?curid=1392629" title="Granat błyskowy">
Granat błyskowy



</doc>
<doc id="1392630" url="https://pl.wikipedia.org/wiki?curid=1392630" title="Pasco">
Pasco

Pasco – miasto w stanie Waszyngton w Stanach Zjednoczonych,
Razem z miastami Kennewick i Richland tworzy aglomerację zwaną Tri-Cities.

</doc>
<doc id="1392632" url="https://pl.wikipedia.org/wiki?curid=1392632" title="Cmentarz żydowski w Lomnicy">
Cmentarz żydowski w Lomnicy

Cmentarz żydowski w Lomnicy – cmentarz żydowski wpisany do czeskiego rejestru zabytków, znajdujący się w północnej części Lomnicy.
Cmentarz rozkłada się na zboczu, zajmuje powierzchnię 3500m² o kształcie trapezu. Prawdopodobnie został założony na początku XVIII wieku. Okala go kamienny mur. Zachowało się około 1000 skierowanych na wschód nagrobków w barokowym, klasycystycznym i historyzującym stylu. Starsze wykonano z białego marmuru i piaskowca, a późniejsze z czarnego i jasnego granitu. Według Jiřiego Fiedlera oraz czeskiego rejestru zabytków, najstarszy zachowany nagrobek pochodzi z 1716 roku, choć Jan Heřman podaje, iż najstarsza macewa pochodzi z 1686 roku. Fiedler wspomina, iż płyty zostały skatalogowane przed II wojną światową i podaje, że zostały także prawdopodobnie przewiezione z innego, starszego cmentarza, który przypuszczalnie znajdował się w miejscowości Lysice.
Nekropolia była czynna do II wojny światowej. Lokalna gmina żydowska przestała istnieć w 1940 roku.

</doc>
<doc id="1392634" url="https://pl.wikipedia.org/wiki?curid=1392634" title="Doubrava">
Doubrava



</doc>
<doc id="1392635" url="https://pl.wikipedia.org/wiki?curid=1392635" title="Helena Apolonia Massalska">
Helena Apolonia Massalska

Helena Apolonia z Massalskich "primo voto" de Ligne "secundo voto" Potocka herbu własnego (ur. 9 lutego 1763, zm. 31 października 1815 w Paryżu) – polska arystokratka i pamiętnikarka. 
Życiorys.
Urodziła się 9 lutego 1763 jako córka Józefa, podskarbiego nadwornego litewskiego, i Antoniny z Radziwiłłów. W dzieciństwie straciła ojca (1770), a dalszą opiekę nad nią sprawował stryj, Ignacy Massalski, biskup wileński. Zgodnie z radą p. Geoffrin wychowywała się we Francji, na pensji przyklasztornej w Abbaye-aux-Bois (konwent cystersów w obecnej 7. dzielnicy Paryża). W wieku niespełna 17 lat (29 lipca 1779) wyszła w Paryżu za mąż za księcia Karola Józefa Emanuela de Ligne (1759-1792). Mieszkała kolejno w Brukseli, ponownie w Paryżu (od roku 1784), a następnie w Wiedniu (od roku 1786). Dwa lata później (1788) pozostawiła męża i dziecko (2-letnią córkę Sydonię), wyjeżdżając do Warszawy. Tu też poznała wkrótce Wincentego Potockiego (1749-1825), podkomorzego wielkiego koronnego. W roku 1792 (po śmierci księcia de Ligne) doprowadziła do rozwodu Potockiego z Anną z Mycielskich, a wkrótce potem zawarła z nim związek małżeński. Początkowo mieszkała w majątku męża (Kowalówka koło Niemirowa), później w Petersburgu, następnie w Brodach, by po niemal 20 latach ponownie osiąść w Paryżu.
Jej jedyna córka z pierwszego małżeństwa, Sydonia Franciszka ks. de Ligne (1786-1828), wyszła za mąż za jej pasierba, Franciszka hr. Potockiego (1788-1853).

</doc>
<doc id="1392638" url="https://pl.wikipedia.org/wiki?curid=1392638" title="Dětmarovice">
Dětmarovice



</doc>
<doc id="1392641" url="https://pl.wikipedia.org/wiki?curid=1392641" title="Tri-Cities (Waszyngton)">
Tri-Cities (Waszyngton)

Tri-Cities – aglomeracja miejska w Stanach Zjednoczonych, w stanie Waszyngton, w skład której wchodzą trzy miasta: Pasco, Kennewick i Richland. Liczy ponad 230 tys. mieszkańców, co plasuje ją na 188. miejscu pośród stref metropolitalnych USA.

</doc>
<doc id="1392642" url="https://pl.wikipedia.org/wiki?curid=1392642" title="Rychvald">
Rychvald



</doc>
<doc id="1392646" url="https://pl.wikipedia.org/wiki?curid=1392646" title="Tri-Cities">
Tri-Cities



</doc>
<doc id="1392648" url="https://pl.wikipedia.org/wiki?curid=1392648" title="Šenov">
Šenov

Miejscowości w Czechach:
Zobacz też:

</doc>
<doc id="1392650" url="https://pl.wikipedia.org/wiki?curid=1392650" title="Kłokowa (przystanek kolejowy)">
Kłokowa (przystanek kolejowy)

Kłokowa – przystanek kolejowy w Świebodzinie, w województwie małopolskim.
W roku 2017 przystanek obsługiwał 10–19 pasażerów na dobę.

</doc>
<doc id="1392656" url="https://pl.wikipedia.org/wiki?curid=1392656" title="Jan Bochenek">
Jan Bochenek



</doc>
<doc id="1392658" url="https://pl.wikipedia.org/wiki?curid=1392658" title="Vratimov">
Vratimov



</doc>
<doc id="1392659" url="https://pl.wikipedia.org/wiki?curid=1392659" title="Stal Gorzów Wielkopolski (żużel) w sezonie 2008">
Stal Gorzów Wielkopolski (żużel) w sezonie 2008

Sezon 2008 był 42. Stali Gorzów Wielkopolski w Ekstralidze i 61. w historii klubu.

</doc>
<doc id="1392661" url="https://pl.wikipedia.org/wiki?curid=1392661" title="Jewgienij Łukianienko">
Jewgienij Łukianienko



</doc>
<doc id="1392662" url="https://pl.wikipedia.org/wiki?curid=1392662" title="Wilga czarna">
Wilga czarna

Wilga czarna ("Oriolus hosii") – gatunek średniej wielkości ptaka z rodziny wilgowatych (Oriolidae). Endemit północnego Borneo. Nie wyróżnia się podgatunków. Gatunek rzadko spotykany i do dziś bardzo słabo poznany ze względu na habitat, jaki zamieszkuje. Jest bliski zagrożenia wyginięciem na skutek utraty siedlisk.
Wilga czarna zamieszkuje głównie malezyjską część wyspy Borneo (stan Sarawak), ale także przyległy obszar należący do Indonezji (wschodni Kalimantan). Występuje w pierwotnych tropikalnych lasach górskich. Spotykana w przedziale wysokości 900–2000 m n.p.m.
Długość ciała około 21 cm. Samiec cały czarny, oprócz kasztanowych pokryw podogonowych. Tęczówka ciemnoczerwona, dziób matowo różowy. U samicy ciemne gardło i pierś kontrastuje z jaśniejszą, szarą resztą spodu ciała.
IUCN od 1994 roku uznaje wilgę czarną za gatunek bliski zagrożenia (NT, "Near Threatened"); wcześniej, od 1988 roku klasyfikowano ją jako gatunek najmniejszej troski (LC, "Least Concern"). Liczebność populacji nie została oszacowana, ale jej trend uznawany jest za spadkowy.

</doc>
<doc id="1392664" url="https://pl.wikipedia.org/wiki?curid=1392664" title="Piotr Kendziorek">
Piotr Kendziorek

Piotr Kendziorek (ur. 1972) – polski historyk idei i filozof, działacz lewicowy. 
Życiorys.
Ukończył studia na Wydziale Dziennikarstwa i Nauk Politycznych Uniwersytetu Warszawskiego. Pracuje w Żydowskim Instytucie Historycznym. Obronił pracę doktorską w Instytucie Filozofii i Socjologii PAN. Jego problematyka badawcza obejmuje: marksizm, rasizm, antysemityzm, antysyjonizm. Publikował na łamach pism: "Dalej! pismo socjalistyczne", Dziś, Midrasz, Obywatel, Przegląd, Kwartalnik Historii Żydów. 

</doc>
<doc id="1392668" url="https://pl.wikipedia.org/wiki?curid=1392668" title="Wilga brązowa">
Wilga brązowa

Wilga brązowa ("Oriolus phaeochromus") – gatunek średniej wielkości ptaka z rodziny wilgowatych (Oriolidae). Występuje endemicznie na wyspie Halmahera w północnych Molukach (Indonezja). Nie jest zagrożony wyginięciem.

</doc>
<doc id="1392669" url="https://pl.wikipedia.org/wiki?curid=1392669" title="Plac Augusta Hlonda w Katowicach">
Plac Augusta Hlonda w Katowicach

Plac kardynała Augusta Hlonda w Katowicach – plac znajdujący się w katowickiej dzielnicy Śródmieście, w centrum miasta. Usytuowany jest pomiędzy ulicami: Mikołowską, Henryka Jordana, Głowackiego i J. Poniatowskiego.
Opis.
Na placu znajdują się zieleńce, alejki spacerowe i ławki oraz fontanna "Kaskada". Fontanna to dwie misy przelewowe (jedna nad drugą), umiejscowione w niecce. Z górnej misy strumień wody może dochodzić do 10 metrów na poziomem terenu. Dodatkowo fontanna ma osiem dysz okalających każdą misę; razem dysz jest 17. Plac pełni funkcje rekreacyjne.
Od strony północnej z placem sąsiaduje katolicki Kościół Świętych Apostołów Piotra i Pawła (główne wejście od ulicy Mikołowskiej). Od wschodu, przy ulicy Głowackiego mieści się II Liceum Ogólnokształcące im. Marii Konopnickiej (główne wejście od ul. Jana Kilińskiego). Przy ulicy Mikołowskiej znajduje się przystanek autobusowy ZTM.
Przez część placu przebiega Szlak Bohaterów Wieży Spadochronowej.
W okresie Rzeszy Niemieckiej (do 1922) plac nosił nazwę "Jahnplatz". Taka też nazwa obowiązywała w okresie niemieckiej okupacji Polski w latach 1939–1945.

</doc>
<doc id="1392675" url="https://pl.wikipedia.org/wiki?curid=1392675" title="Incydent na moście Marco Polo">
Incydent na moście Marco Polo

Incydent na moście Marco Polo – bitwa między chińską Narodową Armią Rewolucyjną a Cesarską Armią Japońską.
W 1937 roku w pobliżu mostu wojska japońskie zajęły zwrotnicę kolejową, co sprowokowało Chińczyków do ataku, a to z kolei dało Japończykom pretekst do zajęcia Pekinu, a następnie wschodniej części Chin.
Bitwę tę uważa się za początek wojny chińsko-japońskiej (1937–1945) oraz faktyczny początek II wojny światowej, która tym samym miała by trwać od 7.7.1937 do 2.9.1945, choć również przyjmowana data 18.9.1931 czyli Incydent mukdeński, który posłużył Japonii za pretekst do zajęcia Mandżurii. 
Most Marco Polo.
Marmurowy most znajduje się w Fengtai, południowym przedmieściu Pekinu. Łączy brzegi rzeki Yongding (永定河). Został zbudowany w 1192 roku; ma jedenaście łukowatych przęseł. Zrekonstruowany został za panowania cesarza Kangxi (1662–1722). Nosi nazwę "Most Lugou" (盧溝橋, Lúgōuqiáo), zwany jest także "Mostem Marco Polo", jako że w relacji z podróży Marco Polo znajduje się opis przypuszczalnie tej konstrukcji.
Tło konfliktu.
Japończycy zajęli w 1931 roku Mandżurię i przekształcili ją w pozornie niepodległe państwo Mandżukuo z Puyi, ostatnim cesarzem z dynastii Qing, jako władcą. Było to marionetkowe państwo w rękach Japończyków, nieuznawane ani przez Kuomintang, ani przez opinię światową.
Pod koniec 1932 roku japońska Armia Kwantuńska wkroczyła do prowincji Rehe. XXIX Korpus Armii Rewolucyjnej dowodzony przez generała Song Zheyuan próbował odeprzeć atak podczas obrony na linii Wielkiego Muru. Prowincja ostatecznie wpadła w ręce japońskie i tym samym obszary na zachód od Pekinu (w tamtych czasach zwanego Beipingiem) znalazły się w japońskiej strefie wpływów.
W 1933 roku prowincja Rehe (zwana także Jehol) została przyłączona do Mandżukuo pod pretekstem konieczności zabezpieczenia granic państwa cesarza Puyi. W ciągu następnych kilku lat to samo spotkało ziemie na północ od Pekinu. He Yingqin (何應欽) i Yoshijirō Umezu (梅津美治郎) podpisali 9 czerwca 1935 roku porozumienie, znane jako Pakt He-Umezu, na mocy którego uprawomocniona została japońska okupacja Hebei i Chaharu. Jeszcze w tym samym roku Japończycy utworzyli kolejne marionetkowe, antykomunistyczne małe państwo Wschodnie Hebei z rządem o nazwie "Autonomiczna Rada Wschodniego Hebei" (冀東防共自治政府). W rezultacie do 1937 roku Japończycy kontrolowali wszystkie ziemie wokół Pekinu.
Bitwa.
Faza I.
Pod koniec czerwca 1937 roku na zachodnim krańcu mostu pojawiło się kilkuset żołnierzy japońskich; ich ruchy śledziły wojska Kuomintangu stacjonujące w twierdzy Wanping. O świcie 7 lipca Chińczycy odebrali telegram z japońskiego dowództwa informujący o zaginięciu jednego z żołnierzy, który – zdaniem Japończyków – ukrywa się na terenie twierdzy. Dowództwo japońskie zażądało prawa wkroczenia do twierdzy w celu przeszukania jej. Większość historyków jest zdania, że cały incydent został sfabrykowany przez Armię Kwantuńską szukającą pretekstu do ataku na Chiny Środkowe, ale niektórzy uznają, że był to czysty przypadek. Niektórzy historycy japońscy, w celu zmazania odium japońskich zbrodni wojennych, twierdzą, że incydent został sprokurowany przez komunistów, którzy liczyli na wybuch walk pomiędzy Armią Kwantuńską a Kuomintangiem.
Pułkownik Ji za zgodą swego przełożonego generała Songa odmówił. Wieczorem tego samego dnia Matsui przesłał Ji ultimatum, w którym zapowiadał, że jeśli siły KMT nie zezwolą wojskom japońskim wkroczyć do twierdzy w ciągu godziny, otworzy ogień. W chwili wysyłania ultimatum działa japońskie były już wycelowane na twierdzę. Tuż po północy 8 lipca artyleria japońska zaczęła bombardowanie twierdzy, a przed świtem przez most ruszyła piechota wspierana przez czołgi. Zgodnie z rozkazem Songa, Ji na czele około 1 tys. ludzi przystąpił do obrony. Oddziały japońskie sforsowały most i po południu zajęły spory fragment twierdzy, ale gdy nadciągnęły znaczne posiłki wojsk KMT, musiały się wycofać na zachodni brzeg, proponując podjęcie negocjacji.
Faza II.
Podczas narady wyższych dowódców armii Kuomintangu 12 lipca w Pekinie, Qin oznajmił, że XXIX Armia powinna bronić mostu i odrzucać wszelkie próby negocjacji z Japończykami, którym nie ufał. Zhang stwierdził z kolei, że incydent z 7 lipca da się rozwiązać drogą negocjacji. W tej sytuacji Song wysłał Zhanga, jako posła Kuomintangu, do Tianjinu na spotkanie z generałem Hashimoto, dowódcą wszystkich japońskich sił wokół Pekinu i Tianjinu oraz prowincji Chahar i Rehe.
Na początku Hashimoto powiedział Zhangowi, że Japończycy mają nadzieję rozwiązać incydent na drodze pokojowej. Zhang był pod wrażeniem ciepłego przyjęcia i wysłał do Songa telegram, w którym stwierdzał, że nie należy zwiększać sił KMT w okolicach Pekinu, bo to tylko zaogni sytuację. Song był jednak przekonany, że Hashimoto próbuje jedynie zyskać na czasie, tym bardziej że wywiad donosił o rosnącej liczbie wojsk japońskich z Mandżurii i Korei wokół Pekinu. W związku z tym, że ostatnie zwycięstwo siły KMT zawdzięczały wyłącznie przewadze liczebnej, przerzucił 132 Dywizję, której towarzyszył Qin, do przedmieścia Nanyuan leżącego między mostem a Pekinem. Podobnie jak większość chińskich sił XXIX Armia uzbrojona była wyłącznie w karabiny i ledwie wystarczającą liczbę broni maszynowej i granatników. Broni przeciwpancernej nie miała w ogóle. Należy jeszcze dodać, że przywódca Kuomintangu Czang Kaj-szek nie pałał sympatią do XXIX Armii (została sformowana z wojsk jego rywala politycznego Feng Yuxianga) i nie udzielał jej należnego wsparcia.
Japończycy obiecali nie atakować Pekinu i Tianjinu pod następującymi warunkami:
Zhang zaakceptował pierwszy punkt, a w nawiązaniu do punktu drugiego usunięty został dowódca batalionu broniącego mostu. Co do punktu trzeciego Zhang powiedział Hashimoto, że nie może decydować za Songa, a więc nie może odpowiedzieć od razu twierdząco. Hashimoto napomknął jeszcze, że Japończycy chętnie widzieliby Zhanga jako dowódcę wojsk KMT w pobliżu miasta. Gdy tylko Zhang wyruszył do Pekinu, Japończycy przypuścili generalny szturm.
W trzy dni później most i twierdza Wanping zostały zdobyte przez Japończyków. W Nanyuanie, które padło następnego dnia, najeźdźcy zmasakrowali 37. i 132. dywizję. Zhao został śmiertelnie ranny podczas bitwy, a Qin wycofał się do miasta na czele niedobitków. Wieczorem po upadku Nanyuanu zjawił się wreszcie Zhang. W kilka dni później Song ustąpił ze wszystkich cywilnych funkcji i mianował Zhanga na swoje miejsce burmistrzem Pekinu. Następnie Qin i Song wyszli na czele oddziałów XXIX Armii z miasta, które w ciągu kilku godzin miało się poddać. Armia japońska wkroczyła do Pekinu 18 sierpnia, nie napotykając żadnego oporu; Zhang pozostał na stanowisku burmistrza, ale czuł się oszukany i uciekł z miasta w tydzień później.
Po walce.
Wraz z upadkiem Pekinu i Tianjinu (30 lipca) cała Nizina Chińska stanęła otworem przed japońskimi zmechanizowanymi dywizjami, które zajęły ją do końca roku.
Chińskie armie były odtąd w ciągłym odwrocie aż do ciężko wywalczonego zwycięstwa w bitwie o Tai’erzhuang.
Wokół postępowania sił KMT wobec japońskiego parcia na Pekin trwa dyskusja historyków. Niektórzy uważają, że pomiędzy Zhangiem i Songiem istniało tajemne porozumienie, skutkiem którego Zhang objął stanowisko burmistrza Pekinu, co umożliwiło Songowi i Qinowi bezpieczne wycofanie się z miasta celem odtworzenia bojowej siły XXIX Armii.
Inni twierdzą, że Japończycy oszukali Zhanga, atakując miasto nawet wówczas, gdy KMT przyjął wszystkie stawiane warunki. Zhang był oczerniany przez chińską prasę; niektóre gazety (np. w Szanghaju) widziały w nim zdrajcę ojczyzny. Po przybyciu do Nankinu Zhang kajał się publicznie, ale wybaczono mu, dopiero gdy zginął w walce z Japończykami.

</doc>
<doc id="1392679" url="https://pl.wikipedia.org/wiki?curid=1392679" title="Franciszek Wołodźko">
Franciszek Wołodźko

Franciszek Wołodźko (ur. 4 października 1946 w Witrogoszczy) – polski polityk, inżynier i samorządowiec, w latach 2002–2006 marszałek województwa świętokrzyskiego
Życiorys.
Ukończył studia na Wydziale Elektrycznym Politechniki Wrocławskiej. Od 1972 do 1998 był zatrudniony w elektrowniach Turów, Żarnowiec i Połaniec. Od 1990 zajmował stanowisko dyrektora ostatniej z nich.
Członek Sojuszu Lewicy Demokratycznej. W 1998 i 2002 uzyskiwał mandat radnego sejmiku świętokrzyskiego. W I kadencji pełnił funkcję członka zarządu województwa i następnie wicemarszałka. W latach 2002–2006 sprawował urząd marszałka województwa świętokrzyskiego. W 2005 bez powodzenia kandydował do Sejmu. W 2006 po raz trzeci został radnym, złożył jednak mandat po kilku tygodniach.
Odznaczenia.
Odznaczony Krzyżem Kawalerskim Orderu Odrodzenia Polski (2005). W 2018 otrzymał Odznakę Honorową Województwa Świętokrzyskiego.

</doc>
<doc id="1392684" url="https://pl.wikipedia.org/wiki?curid=1392684" title="Piotr Weiser">
Piotr Weiser

Piotr Weiser (ur. 1970 w Ząbkowicach Śląskich) – dr hab. antropolog historii i literatury, pracownik naukowy Instytutu Bliskiego i Dalekiego Wschodu Wydziału Studiów Międzynarodowych i Politycznych Uniwersytetu Jagiellońskiego, były sekretarz naukowy Żydowskiego Instytutu Historycznego im. Emanuela Ringelbluma oraz sekretarz konkursu Majera Bałabana na Najlepszą Pracę Magisterską i Doktorską o Żydach i Izraelu. Obecnie nauczyciel akademicki w Centrum Badań Holokaustu Uniwersytetu Jagiellońskiego 

</doc>
<doc id="1392685" url="https://pl.wikipedia.org/wiki?curid=1392685" title="Tomasz Sobczak (aktor)">
Tomasz Sobczak (aktor)

Tomasz Sobczak (ur. 18 sierpnia 1973 w Kaliszu) – polski aktor teatralny, telewizyjny i filmowy, reżyser teatralny.
Życiorys.
W 1994 roku zadebiutował w przedstawieniu Hansa Christiana Andersena "Królowa Śniegu" w podwójnej roli Kaczeńca i Diabła na profesjonalnej scenie w Centrum Sztuki przy Teatrze Dramatycznym w Legnicy, z którym był związany do 2000 roku kiedy zdał pomyślnie egzamin eksternistyczny aktorski. Występował także w teatrach: im. Heleny Modrzejewskiej w Legnicy (1999–2004), Centrum Kultury Teatr w Grudziądzu (2000–2001), im. Wojciecha Bogusławskiego w Kaliszu (2002), Grupa Artystyczna Ad Spectotores we Wrocławiu (2004) i Łaźnia Nowa w Krakowie (2006–2007).
Po gościnnym występie w telenoweli TVP1 "Plebania" (2001), trafił na duży ekran w gorzkiej komedii Marka Koterskiego "Dzień świra" (2002) oraz niezależnym filmie sensacyjnym Konrada Niewolskiego "D.I.L." (2002) z udziałem Jana Machulskiego. Następnie można go było oglądać w serialach: TVP2 "Egzamin z życia" (2007) w roli prezesa fundacji, która niesie pomoc rodzinom porwanym w Iraku i jest zamieszany w ciemne interesy, TVP1 "Glina" (2007, 2008) jako szef gangu narkotykowego, który traci jednak ludzi i w wyniku przestępczych porachunków władza zaczyna wymykać mu się z rąk oraz TVN "39 i pół" (2008) w roli perkusisty, ojca nastoletniej Marty, dziewczyny Patryka (Alan Andersz). Brał udział w 9 edycji programu "Taniec z gwiazdami", gdzie zajął 11 miejsce, odpadając w 2 odcinku. Jego partnerką była Katarzyna Krupa. 
W serialu TV4 "Gabinet nr 5" (2019) grał aroganckiego, ironicznego i bezczelnego lekarza Adama Domańskiego. W 2020 dołączył do obsady serialu "M jak miłość" jako Jacek Kotowski, pierwszy ukochany Marii Rogowskiej (Małgorzata Pieńkowska).
Użycza głosu ulubionym bohaterom młodzieżowej serii książek "Zwiadowcy" oraz "Drużyna" pióra "Johna Flanagana", czytając je dla "audioteka.pl."

</doc>
<doc id="1392687" url="https://pl.wikipedia.org/wiki?curid=1392687" title="Reprezentacja Montserratu w piłce nożnej mężczyzn">
Reprezentacja Montserratu w piłce nożnej mężczyzn

Reprezentacja Montserratu w piłce nożnej – narodowa drużyna brytyjskiej posiadłości na Karaibach, zarządzana przez Federację Piłki Nożnej Montserratu (Montserrat Football Association), założona w 1973. Członkiem CONCACAF została w 1994, a FIFA w 1996. Nigdy nie zakwalifikowała się do finałów mistrzostw świata ani Złotego Pucharu CONCACAF. Trenerem reprezentacji jest pochodzący z Antigui i Barbudy George Dublin.
Reprezentacja Montserratu zajmuje obecnie (28 czerwca 2016) ostatnie, 35. miejsce w CONCACAF i 194. w FIFA. Reprezentacja ta wygrała tylko dwa mecze z Anguillią zarówno u siebie, jak i na wyjeździe. Oprócz jednego remisu również z Anguillią w Saint Lucia; 14.05.1991. Wszystkie pozostałe mecze zostały przegrane.
Montserrat przegrywając 2:5 z Belize, został 16 czerwca 2011 pierwszą drużyną na świecie, która rozpoczęła kwalifikacje do Mistrzostw Świata w Piłce Nożnej 2014.

</doc>
<doc id="1392689" url="https://pl.wikipedia.org/wiki?curid=1392689" title="The Declaration">
The Declaration

The Declaration, czwarty album studyjny nagrany przez amerykańską wokalistkę R&amp;B Ashanti, wydany dnia 3 czerwca 2008 w Stanach Zjednoczonych nakładem wytwórni Universal Music. Album zawiera piętnaście utworów w tym jeden dostępny jedynie za pośrednictwem witryny internetowej iTunes Store.
Single.
Pod koniec 2007 roku, program "MTV News" poinformował, że pierwszym singlem promującym krążek jest utwór "Switch", wydany w systemie digital download dnia 24 lipca 2007. Kilka miesięcy później sprostowano, że kompozycja ta nie znajdzie się na oficjalnej liście utworów albumu, a pierwszym singlem z longplayu będzie piosenka "Hey Baby (After the Club)", wydana w systemach airplay oraz digital download dnia 16 października. Utwór, który nie pojawił się na amerykańskiej wersji albumu, znalazł się na notowaniu Hot R&amp;B/Hip-Hop Songs osiągając jako najwyższą pozycję miejsce #87.
Początkową datą premiery albumu był grudzień 2007, jednak przesunięto ją na czerwiec 2008. Singel promujący album, "The Way That I Love You", który ukazał się we wszystkich dostępnych systemach dnia 29 stycznia 2008 nazywany był we wszelkich materiałach prasowych oraz medialnych jako pierwszy singel. Kompozycja zyskała popularność w rodzimym kraju artystki zajmując miejsce #2 na liście Hot R&amp;B/Hip-Hop Songs oraz pozycję #37 na notowaniu Billboard Hot 100 tworząc z "The Way That I Love You" pierwszy singel Ashanti zajmujący miejsce w Top 40 oficjalnego notowania od roku 2005, kiedy to piosenka "Only U" znalazła się w Top 20 tejże listy.
"Good Good", drugi singel promujący album, ukaże się dnia 16 lipca 2008 w systemie airplay.

</doc>
<doc id="1392691" url="https://pl.wikipedia.org/wiki?curid=1392691" title="Kim Dzong Nam">
Kim Dzong Nam

Kim Dzong Nam (ur. 10 maja 1971 w Pjongjangu, zm. 13 lutego 2017 w Kuala Lumpur) – najstarszy syn Kim Dzong Ila, zmarłego w 2011 przywódcy Korei Północnej.
Życiorys.
Kim Dzong Nam urodził się w Pjongjangu. Jego matką była Sŏng Hye Rim, pierwsza kobieta, z którą Kim Dzong Il miał potomstwo. Z powodu utrzymywania przez ojca swojego związku z Sŏng w tajemnicy przed Kim Ir Senem, Kim Dzong Nam został wysłany do siostry matki, która nauczała go w domu.
W latach 1982–1985 Nam uczył się w Szkole Francuskiej we francuskiej ambasadzie w Moskwie w ZSRR. Mieszkał w tym czasie w kompleksie rezydencji dyplomatycznych, mając do dyspozycji dwóch ochroniarzy. W czasie nauki w Moskwie używał pseudonimu „Ri Ch'ŏl”. Następnie studiował informatykę w Szwajcarii.
W 1988 r. został przewodniczącym Narodowego Komitetu Komputerowego, a w 1995 r. mianowano go generałem i szefem wywiadu. W 1998 r. objął kluczową posadę w Ministerstwie Bezpieczeństwa Publicznego, co promowało go jako przyszłego lidera. Stanął także na czele Komitetu Informatycznego KRLD, którego celem był rozwój technologii informatycznych. W styczniu 2001 r. towarzyszył ojcu w podróży do Szanghaju, gdzie miały miejsce rozmowy koreańsko-chińskie na temat przemysłu IT.
Wielokrotnie bywał w Makau, uczęszczał do kasyn, luksusowych hoteli i barów, korzystając z pieniędzy przysyłanych przez ojca. W maju 2001 roku Kim Dzong Nam został aresztowany w porcie lotniczym Narita, w Japonii, w towarzystwie dwóch kobiet i 4-letniego chłopca, którego zidentyfikowano jako jego syna. Podróżował, posługując się dominikańskim paszportem i pod chińskim imieniem "Pang Xiong" („gruby miś”). Po kilkudniowym zatrzymaniu został deportowany do Chin. Tłumacząc swoją podróż, Nam stwierdził, że jechał do Tokyo Disney Resort. Incydent ten spowodował odwołanie planowanej wizyty Kim Dzong Ila w Chinach. Według japońskiej prasy Nam odbył już wcześniej trzy tajne wizyty do Japonii, spędzając większość czasu w barach i „łaźniach” z prostytutkami. Po incydencie w Japonii pozycja Nama jako następcy ojca drastycznie spadła na korzyść młodszego przyrodniego brata, Kim Dzong Czola.
Po zajściu został wygnany z kraju, wykluczony z sukcesji i pozostał w Chinach. Prawdopodobnie zdarzenie nie było przyczyną wykluczenia z sukcesji, a ostatnim z wielu czynników, które o tym zdecydowały. W lutym 2007 w chińskiej prasie pojawiły się doniesienia, iż Kim Dzong Nam od trzech lat żył incognito w Makau. W Makau Nam miał willę na drogim osiedlu dla chińskich biznesmenów, w której mieszkał z żoną i dwójką dzieci, oraz mieszkanie w centrum; był także posiadaczem rezydencji w Pekinie. Aż do śmierci Kim Dzong Il zapewniał przebywającemu w Chinach synowi utrzymanie, wstrzymał je dopiero jego następca, Kim Dzong Un. W następnych latach znajdował się prawdopodobnie pod ochroną i na utrzymaniu Chin. W latach 2010–2011 trzy razy dokonywano nieudanych zamachów na jego życie.
W 2012 r. wydano książkę Nama pt. „Mój ojciec, Kim Dżong Il, i ja”; w nielicznych wywiadach opowiadał się za ewolucyjną demokratyzacją Korei Północnej. Jednocześnie odżegnywał się od posiadania ambicji politycznych. W tym samym roku miał miejsce nieudany zamach na jego życie zlecony przez władze północnokoreańskie.
Śmierć.
13 lutego 2017 r. został zamordowany w Kuala Lumpur przez dwie kobiety (Indonezyjkę i Wietnamkę), które na lotnisku prysnęły mu w twarz trucizną VX. Władze Korei Północnej obciążyły odpowiedzialnością za śmierć Kima rząd Malezji. Północnokoreańskie oskarżenia i sam fakt organizacji zamachu przez północnokoreańską ambasadę spowodował kryzys w stosunkach dwustronnych, w tym m.in. odwołanie malezyjskiego ambasadora w Pjongjangu. Indonezyjce Siti Aisyah i Wietnamce Đoàn Thị Hương postawiono zarzut zabójstwa.

</doc>
<doc id="1392693" url="https://pl.wikipedia.org/wiki?curid=1392693" title="Kurier Słubicki">
Kurier Słubicki

Kurier Słubicki - dwutygodnik lokalny, samorządowy biuletyn informacyjna miasta Słubice, okazujący się od 2000 r., kolportowany na terenie całego powiatu słubickiego. Siedziba dwutygodnika mieści się przy ul. Adama Mickiewicza 21/4.
W 2001 r. "Kurier Słubicki" zajął 1. miejsce w I konkursie prasy lokalnej województwa lubuskiego "Złote Szpalty", organizowanym przez Stowarzyszenie Dziennikarzy RP.

</doc>
<doc id="1392694" url="https://pl.wikipedia.org/wiki?curid=1392694" title="Nicolás Asencio">
Nicolás Asencio

Nicolás Geovanny Asencio Espinoza (ur. 26 kwietnia 1975 w Machali) – piłkarz ekwadorski grający na pozycji napastnika.
Kariera klubowa.
Piłkarską karierę Asencio rozpoczął w Guayaquil, w tamtejszym klubie Barcelona SC. W 1993 roku zadebiutował w jego barwach w ekwadorskiej Serie A. W Barcelonie grał rok i w 1994 przeszedł do lokalnego rywala, 9 de Octubre. Z kolei rok później grał w stołecznym Aucas Quito, a w 1996 roku wrócił do Barcelony. W 1997 roku został z nią po raz pierwszy w karierze mistrzem Ekwadoru, a w 1998 roku dotarł do finału Copa Libertadores. W 1999 roku Ekwadorczyk opuścił ojczyznę i wyjechał do meksykańskiego Tecos UAG. W klubie z Guadalajary spędził fazą Clausura, a latem podpisał kontrakt z argentyńskim Ferro Carril Oeste i grał w nim do końca sezonu 1999/2000.
W 2000 roku Asencio ponownie występował w Serie A. Przez jeden sezon występował w barwach Barcelony, a w 2001 był graczem kolumbijskiego Millonarios FC, z którym zdobył Copa Merconorte. W latach 2001-2003 znów występował w Barcelonie, a następnie co roku zmieniał kluby. W 2004 grał w CD El Nacional, w 2005 - w Deportivo Cuenca, a w 2006 - w Cobreloa z Chile. W latach 2006-2007 grał w swoim pierwotnym klubie z Guayaquil, a w połowie roku trafił do boliwijskiego Club Jorge Wilstermann. Od 2008 roku jest piłkarzem Macary Ambato.
Kariera reprezentacyjna.
W reprezentacji Ekwadoru Asencio zadebiutował 30 czerwca 1995 roku w przegranym 0:1 towarzyskim spotkaniu z Paragwajem. W 2002 roku został powołany przez selekcjonera Hernána Darío Gómeza do kadry na Mistrzostwa Świata 2002. Tam wystąpił jedynie przez 5 minut w przegranym 0:2 meczu z Włochami. Ostatni mecz w reprezentacji rozegrał w 2003 roku. Łącznie w drużynie Ekwadoru wystąpił 20 razy.

</doc>
<doc id="1392695" url="https://pl.wikipedia.org/wiki?curid=1392695" title="Nicolas Asencio">
Nicolas Asencio



</doc>
<doc id="1392701" url="https://pl.wikipedia.org/wiki?curid=1392701" title="Christian Thomsen">
Christian Thomsen

Christian Thomsen (ur. w 1860 w Kolding, zm. w 1921 w Kopenhadze) – duński rzeźbiarz, tworzący w stylu secesji. 
Oprócz rzeźb tworzył także projekty artystycznej ceramiki i porcelany dla Królewskiej Wytwórni Porcelany w Kopenhadze.

</doc>
<doc id="1392704" url="https://pl.wikipedia.org/wiki?curid=1392704" title="Sejmik Województwa Zachodniopomorskiego">
Sejmik Województwa Zachodniopomorskiego

Sejmik Województwa Zachodniopomorskiego – organ stanowiący i kontrolny samorządu województwa zachodniopomorskiego. Istnieje od 1998 roku. Obecna, VI kadencja Sejmiku, trwa w latach 2018–2023.
Sejmik Województwa Zachodniopomorskiego składa się z 30 radnych, wybieranych w województwie zachodniopomorskim w wyborach bezpośrednich na kadencje trwające 5 lat (w latach 1998–2018 kadencja trwała 4 lata).
Siedzibą sejmiku województwa jest Szczecin.
Na stanowisku przewodniczącego Sejmiku Województwa Zachodniopomorskiego jest vacat, po śmierci Marii Ilnickiej-Mądry. Marszałkiem województwa zachodniopomorskiego jest Olgierd Geblewicz.
Wybory do Sejmiku.
Radni do Sejmiku Województwa Zachodniopomorskiego są wybierani w wyborach co 5 lat (do 2018 co 4) w pięciu okręgach wyborczych, które nie mają swoich oficjalnych nazw. Zasady i tryb przeprowadzenia wyborów określa odrębna ustawa. Skrócenie kadencji sejmiku może nastąpić w drodze referendum wojewódzkiego.
Organizacja Sejmiku.
Sejmik tworzy 30 radnych, którzy wybierają spośród siebie przewodniczącego i 3 wiceprzewodniczących. Radni pracują w tematycznych komisjach stałych i doraźnych. Komisje stałe:
Siedziba Sejmiku.
W latach 1998–2006 sesje Sejmiku Województwa Zachodniopomorskiego odbywały się przeważnie w budynku urzędu wojewódzkiego przy ul. Wały Chrobrego 4 w Szczecinie (Sala Rycerska Urzędu Wojewódzkiego). Tam również znajdowało się biuro Sejmiku. Osiem lat po reformie samorządowej Sejmik decyzją radnych i zarządu województwa otrzymał własną siedzibę. 4 września 2006 została ona otwarta, mieszcząc się przy ul. Mickiewicza 41 w Szczecinie.

</doc>
<doc id="1392705" url="https://pl.wikipedia.org/wiki?curid=1392705" title="Reprezentacja Turks i Caicos w piłce nożnej mężczyzn">
Reprezentacja Turks i Caicos w piłce nożnej mężczyzn

Reprezentacja Turks i Caicos w piłce nożnej – narodowa drużyna Turks i Caicos – brytyjskiej posiadłości na Karaibach, kontrolowana przez Federację Piłki Nożnej Turks i Caicos (Turks and Caicos Islands Football Association), założoną w 1996 roku. Członkiem CONCACAF została w 1996 roku, a FIFA w 1998 roku. Nigdy nie zakwalifikowała się do finałów Mistrzostw Świata ani Złotego Pucharu CONCACAF. Trenerem reprezentacji jest Oliver Smith.
Historia.
Reprezentacja Turks i Caicos po raz pierwszy w oficjalnych rozgrywkach FIFA pojawili się w 2000 roku, uczestnicząc w kwalifikacjach do Mistrzostw Świata 2002, kiedy to przegrali mecze z Saint Kitts i Nevis wynikiem 14:0.
W kwalifikacjach do mistrzostw świata 2006 przegrała w dwumeczu z reprezentacją Haiti wynikiem 7:0.
6 lutego 2008 roku drużyna ta odniosła zwycięstwo w meczu przeciwko Saint Lucia na swoim stadionie wynikiem 2:1, ale w drugim meczu na stadionie w Saint Lucia przegrała wynikiem 0:2, w kwalifikacjach do Mistrzostw Świata 2010 przez co odpadła z grupy osiągając wynik 3:2.
Reprezentacja Turks i Caicos zajmuje obecnie (7 lipca 2016) 31. miejsce w rankingu CONCACAF oraz 179. miejsce (mężczyźni) i 198. miejsce (kobiety) w Rankingu FIFA.
Według danych z 9 lipca 2011 roku reprezentacja ta rozegrała 22 meczów, z czego wygrała 9 i 4 zremisowała.

</doc>
<doc id="1392706" url="https://pl.wikipedia.org/wiki?curid=1392706" title="August Grabski">
August Grabski

August Grabski (ur. 25 maja 1971 w Zgierzu) – polski historyk, doktor habilitowany nauk humanistycznych, nauczyciel akademicki Wydziału Historycznego Uniwersytetu Warszawskiego i SWPS Uniwersytetu Humanistycznospołecznego, pracownik naukowy Żydowskiego Instytutu Historycznego. Zajmuje się naukowo powojennymi dziejami Żydów w Polsce w tym żydowskim życiem religijnym oraz działalnością Związku Religijnego Wyznania Mojżeszowego, jak też marksizmem, trockizmem, antysemityzmem i antysyjonizmem.
Życiorys.
W 1998 ukończył studia na Uniwersytecie Warszawskim. W 2008 na Wydziale Historycznym Uniwersytetu Warszawskiego uzyskał stopień doktora nauk humanistycznych w zakresie historii za rozprawę "Działalność komunistów wśród Żydów w Polsce (1944–1949)" napisaną pod kierunkiem prof. Jerzego Tomaszewskiego. Tam też otrzymał w 2019 stopień naukowy doktora habilitowanego nauk humanistycznych.
W latach 1996-2016 pracownik Żydowskiego Instytutu Historycznego w Warszawie. W 2016 został pracownikiem Instytutu Historycznego UW.
Był członkiem zarządu i sekretarzem Stowarzyszenia Żydowski Instytut Historyczny w Polsce.
Publikował m.in. na łamach pism: Biuletyn Żydowskiego Instytutu Historycznego, Dziś, Dalej! pismo socjalistyczne, Gazeta Wyborcza, Jednota, Komandos, Kwartalnik Historii Żydów, Midrasz, Obywatel, Przegląd, Rzeczpospolita i Słowo Żydowskie. 
Był związany z socjaldemokratycznym miesięcznikiem Dziś oraz trockistowskim Nurtem Lewicy Rewolucyjnej (NRL). Działacz Towarzystwa Kultury Żydowskiej "Beit Warszawa". Ekspert sejmowej Komisji Mniejszości Narodowych i Etnicznych RP.

</doc>
<doc id="1392707" url="https://pl.wikipedia.org/wiki?curid=1392707" title="Zespół przyrodniczo-krajobrazowy „Źródła Kłodnicy”">
Zespół przyrodniczo-krajobrazowy „Źródła Kłodnicy”

Zespół przyrodniczo-krajobrazowy „Źródła Kłodnicy” – zespół przyrodniczo-krajobrazowy znajdujący się w południowej części miasta Katowice (granica dzielnic: Giszowiec i Piotrowice-Ochojec), na terenie Lasów Murckowskich, u źródeł rzeki Kłodnicy.
Czysta woda rzeki w jej górnym biegu stwarza możliwości egzystencji wielu rzadkim gatunkom roślin i zwierząt. Teren źródliskowy porasta las łęgowy z dobrze zachowanym drzewostanem, np. studwudziestoletnie olchy czarne ("Alnus glutinosa"). U źródeł Kłodnicy spotyka się też czosnek niedźwiedzi "Alium ursinum", ciemiężycę zieloną "Veratrum album ssp. lobelianum", wawrzynka wilczełyko "Daphne mezereum", kopytnika pospolitego "Asarum europaeum", kruszynę pospolitą "Frangula alnus", kalinę koralową "Viburnum opulus". Inne ciekawe rośliny tego zespołu przyrodniczo-krajobrazowego to: zimowit jesienny "Colchicum autumnale", gajowiec żółty "Lamiastrum galeobdolon", czworolist pospolity "Paris quadrifolia", kokoryczka wielokwiatowa "Polygonatum multiflorum", szczyr trwały "Mercurialis perennis", prosownica rozpierzchła "Milium effusum", skrzyp leśny "Equisetum sylvaticum", nerecznica krótkoostna "Dryopteris carthusiana", nerecznica samcza "Dryopteris filix-mas", wietlica samicza "Athyrium filix-femina", orlica "Pteridium aquilinum" i trzmielina zwyczajna "Euonymus europaea".
Źródła Kłodnicy są również miejscem rozrodu: ropuchy szarej, żaby trawnej, traszki zwyczajnej i rzekotki drzewnej. Występują tu też liczne ptaki, ryjówki i jeże.
Na terenie zespołu przyrodniczo-krajobrazowego znajduje się niewielka kaplica dedykowana św. Hubertowi – patronowi polowań, a także wieża ciśnień. W pobliżu - ale poza granicami zespołu - stoi krzyż z pomnikiem. Na pomniku widnieje napis: "Znak, któremu sprzeciwiać się będą. Łk 2. 34. Śladem naszych przodków podnosimy ten znak, aby po wieczne czasy przypominał, pocieszał i umacniał jak Chrystus. A.D. 1979".

</doc>
<doc id="1392713" url="https://pl.wikipedia.org/wiki?curid=1392713" title="Aechmea">
Aechmea



</doc>
<doc id="1392716" url="https://pl.wikipedia.org/wiki?curid=1392716" title="See You Next Tuesday">
See You Next Tuesday

See You Next Tuesday – czteroosobowa amerykańska grupa muzyczna grająca deathcore. Aktualnie wydawaniem ich płyt zajmuje się wytwórnia Ferret Records, która swą siedzibę ma w New Brunswick w stanie New Jersey.

</doc>
<doc id="1392719" url="https://pl.wikipedia.org/wiki?curid=1392719" title="Louis Comfort Tiffany">
Louis Comfort Tiffany

Louis Comfort Tiffany (ur. 18 lutego 1848 w Nowym Jorku, zm. 17 stycznia 1933 tamże) – amerykański artysta, tworzący głównie dzieła ze szkła i wyroby jubilerskie w stylu secesji.
Był prekursorem wzornictwa lamp witrażowych, wazonów zwanych do dziś "tiffany". Syn jubilera Charlesa Lewisa Tiffany’ego.
Jedno z jego dzieł, pt. „Karpie”, z roku ok. 1900, można obejrzeć w Galerii Rogalińskiej.

</doc>
<doc id="1392724" url="https://pl.wikipedia.org/wiki?curid=1392724" title="Kim Dzong Czol">
Kim Dzong Czol

Kim Dzong Czol (kor. 김정철; ur. 25 września 1981) – drugi syn Kim Dzong Ila, przywódcy Korei Północnej (1994–2011).
Życiorys.
Kim Dzong Czol urodził się w 1981, prawdopodobnie w Pjongjangu. Jego matką była Ko Yŏng Hŭi, zmarła w 2004 partnerka Kim Dzong Ila. Kim Dzong Czol kształcił się w elitarnej szkole w Korei Północnej, przeznaczonej dla dzieci dygnitarzy Koreańskiej Partii Pracy.
Następnie prawdopodobnie uczęszczał do Międzynarodowej Szkoły w Bernie w Szwajcarii, gdzie w 1994 został sfotografowany. Używał w tym czasie pseudonimu.
W 2003 Kim Dzong Czol otrzymał poparcie polityczne od północnokoreańskiej armii. W 2007 został mianowany wiceszefem wydziału Koreańskiej Partii Pracy, zajmującym się propagandą.

</doc>
<doc id="1392725" url="https://pl.wikipedia.org/wiki?curid=1392725" title="Tie Break">
Tie Break

Tie Break – zespół jazzowy założony pod koniec lat 70. w Częstochowie.
Historia zespołu.
Zespół powstał w 1977 roku z inicjatywy gitarzysty Janusza "Yaniny" Iwańskiego i basisty Krzysztofa Majchrzaka. Wkrótce dołączyli flecista Grzegorz Chmielecki (zmarł w 1988 roku), Czesław Łęk (zmarł 7.11.1997) oraz saksofonista Piotr Leśniowski. Nazwę "Tie Break" autorstwa menedżera Marka Górniaka grupa przyjęła dwa lata później po opracowaniu materiału już z nowym członkiem – Antonim "Ziutem" Gralakiem i na potrzeby występu na festiwalu Jazz Juniors'80. Miejscem prób i pierwszych występów był ówczesny klub Wakans. Pierwszy duży koncert będący elementem przeglądu filmów inspirowanych twórczością Marka Hłaski grupa zagrała w ówczesnym kinie Relax.
W 1980 roku Tie Break wygrał festiwal Jazz Juniors w Krakowie, w tym samym roku został też laureatem festiwalu Jazz nad Odrą we Wrocławiu. Jesienią 1982 do zespołu dołączył Mateusz Pospieszalski. Jesienią 1983 Krzysztofa Majchrzaka zastąpił kontrabasista, wówczas jeszcze student Akademii Muzycznej w Katowicach – Marcin Pospieszalski.
Tie Break był uważany za objawienie tzw. generacji "young power", ale z powodu konfliktu z PAGART-em długo nie mógł nagrać płyty, utrudniano mu także udział w imprezach zagranicznych. Na podstawie nagrań muzycy z Tie Breaku zostali zakwalifikowani do festiwalu w Leverkusen. Formalne zaproszenie trafiło do Polskiego Stowarzyszenia Jazzowego i PAGART-u, zespół dowiedział się o nim półtora miesiąca po zakończeniu imprezy.
Pierwsze profesjonalne nagrania muzycy mieli w Radiu Kraków, stało się to dzięki Antoniemu Krupie, który usłyszał ich podczas Jazz Juniors.
Z grupą współpracowali m.in.: Sarandis Juwanudis, Tomasz Stańko, Michał Urbaniak, Stanisław Sojka, Jorgos Skolias, Andrzej Urny, Andrzej Ryszka, Zbigi "Uhuru" Brysiak, Włodzimierz Kiniorski, Aleksander Korecki, Wojciech Konikiewicz, Radosław Nowakowski, Mirosław Lewandowski, Waldemar Wardyła, Marek Czapelski, Tomasz Holewa, a później także Amadeusz Kuba Majerczyk oraz Dariusz Makaruk. Z zespołem nagrywali także: Bronisław Duży, Loko Richter, Lidia Pospieszalska, Zuzanna Iwańska, Izabela Pospieszalska, Katarzyna Iwańska, Cecylia Gralak, Maria Gralak, Marek Pospieszalski, Nikodem Pospieszalski, Mikołaj Pospieszalski, Łukasz Pospieszalski Obecnie muzycy zajęci własnymi projektami artystycznymi koncertują bardzo rzadko. 28.12.2014 roku ukazał się ekskluzywny siedmiopłytowy "BOX Tie Break" zawierający dźwiękową historie grupy. W przygotowaniu jest 8 album tego zespołu z nowym perkusistą Frankiem Parkerem.

</doc>
<doc id="1392727" url="https://pl.wikipedia.org/wiki?curid=1392727" title="Arena (zespół muzyczny)">
Arena (zespół muzyczny)

Arena – brytyjski zespół wykonujący rock progresywny, założony w 1995 przez Clive’a Nolana i Micka Pointera.
Historia grupy.
Formacja została założona przez Clive’a Nolana i Micka Pointera w 1995 roku. Pierwszy skład zespołu dopełnili Cliff Orsi, John Carson i Keith More. Już ich debiutancka płyta zatytułowana „Songs From The Lion’s Cage” odniosła spory sukces. To właśnie z tego albumu pochodzą takie klasyki jak „Jerycho”, „Solomon” czy „Crying for help IV”. Typowe dla tej płyty są krótkie instrumentalne interludia oddzielające od siebie utwory nieinstrumentalne. Arena powtórzy tę formę także na kolejnej płycie.
Tuż po debiucie z grupy odchodzi wokalista John Garson i basista Cliff Orsi. Ich miejsce zajmują: Paul Wrightson (wokal) i John Jowitt (bas). W 1997 roku ponownie dochodzi do zmiany w składzie. Miejsce Keitha More’a zajmuje John Mitchell. Już w nowym składzie nagrana zostaje EP-ka „The Cry”. W tym samym roku ukazuje się pierwsza koncertowa płyta „Welcome to the Stage” oddająca atmosferę panującą na scenie podczas występów Areny. Rok później wychodzi album „The Visitor”. Pomysł na płytę zrodził się w głowie Clive’a. Składa się z krótkich utworów układających się w jedną spójną historię. Muzykę dopełnia grafika Hugh Syme’a, która pozwala wczuć się w klimat albumu. „The Visitor” zebrał pozytywne recenzje i zaowocował udaną trasą koncertową.
Rok 1999 jest dla Areny rokiem wytchnienia. Muzycy angażują się w inne projekty, a jedynym znaczącym wydarzeniem jest odejście Paula Wrightsona i Johna Jowitta. Miejsce tego pierwszego zajmuje Rob Sowden, który miał przed sobą trudne zadanie zastąpienia wokalisty. Jowitta zastępuje Ian Salmon, dobrze znany basista progresywny, występujący w innej formacji Nolana – Shadowland. „Immortal” z 2000 roku to pierwszy oficjalny album w nowym składzie. Zawiera częściowo akustyczne ballady („Friday’s Dream”) jak i epickie utwory („Moviedrome”).
Kolejna trasa koncertowa owocuje albumem „Breakfast In Biarritz” (2001). W tym samym czasie ukazuje się płyta fan clubu „Unlocking The Cage 1995-2000” zawierająca bardzo bogaty materiał z działalności grupy. W międzyczasie Arena zaczyna pracę nad nowym albumem „Contagion”. Ze względu na sprawy niezależne od zespołu, premiera zostaje przesunięta i ostatecznie płyta ujrzała światło dzienne dopiero w 2003 roku. To kolejny album zbudowany wokół konceptu – opowiadania napisanego przez Nolana snującego mroczną wizję przyszłości. Pierwszy raz w historii zespołu Arena zapewnia sobie miejsce na listach przebojów w Niemczech i Holandii.
W 2003 roku pojawia się pierwsze DVD zespołu „Caught In The Act”, zarejestrowane w Polsce w krakowskim studio na Krzemionkach. Podwójne wydawnictwo CD+DVD „Live &amp; Life” ma premierę w 2004 roku, a rok później wydany zostaje siódmy studyjny album „Pepper’s Ghost”. Materiał na płycie to opowieść o dziewiętnastowiecznych, londyńskich bohaterach, którzy zwalczają zbrodnie i ostatecznie pokonują demona. Do piątki śmiałków należą: egzorcysta, ninja, naukowiec podróżujący w czasie, hrabia i kowboj. Cała historia opowiedziana jest w książeczce dołączonej do płyty. W 2006 roku premierę ma drugie wydawnictwo DVD. „Smoke &amp; Mirrors” to przekrojowy materiał zarejestrowany podczas koncertu w katowickim Teatrze im. St. Wyspiańskiego we wrześniu 2005.

</doc>
<doc id="1392732" url="https://pl.wikipedia.org/wiki?curid=1392732" title="Volaticotherium antiquus">
Volaticotherium antiquus



</doc>
<doc id="1392735" url="https://pl.wikipedia.org/wiki?curid=1392735" title="Kosz na śmieci">
Kosz na śmieci



</doc>
<doc id="1392738" url="https://pl.wikipedia.org/wiki?curid=1392738" title="Kazimieras Venclauskis">
Kazimieras Venclauskis

Kazimieras Venclauskis, ps. "A. Targis", "Kazys Stumbras", "V." (ur. 27 lutego 1880 w Juodeikiai koło Płungian, zm. 24 lutego 1940 w Szawlach) – litewski prawnik i polityk socjaldemokratyczny, poseł na Sejm, burmistrz i radny Szawli na Żmudzi.
Życiorys.
W młodości uczęszczał do progimnazjum w Połądze, w 1898 ukończył gimnazjum w Lipawie. Studiował nauki techniczne w Petersburgu i medycynę w Warszawie, jednak w 1903 uzyskał tytuł magistra prawa na Uniwersytecie w Dorpacie. Już podczas nauki w gimnazjum zaangażował się w działalność Litewskiej Partii Socjaldemokratycznej. Po ukończeniu studiów podjął pracę w departamencie prawa urzędu miasta Rygi. 
Od 1908 pracował jako adwokat w Szawlach, gdzie zajmował się również litewską kulturą, zostając w 1908 przewodniczącym organizacji "Varpas". W tym samym roku wybrano go na szefa lokalnego oddziału SdPL. W 1911 objął mandat radnego miejskiego. 
W czasie I wojny światowej wcielony do wojska rosyjskiego. Po powrocie na Litwę w 1918 objął urząd burmistrza Szawli (1918–1919), przejściowo nauczał też prawa w lokalnym gimnazjum. 
W wyborach w 1920 wybrany posłem na Sejm Ustawodawczy z listy LSDP. Został przewodniczącym socjaldemokratycznej frakcji poselskiej, był również członkiem komisji konstytucyjnej. W latach 1922 i 1923 wybierany do Sejmu I i II kadencji. W latach 1925–1931 sprawował urząd przewodniczącego rady miasta Szawli, zaś od 1935 do 1939 wykonywał mandat radnego. 
W 1902 poślubił Stanislavę Jakševičiūtė (1874–1958) – aktorkę i reżyserkę.

</doc>
<doc id="1392739" url="https://pl.wikipedia.org/wiki?curid=1392739" title="Za rok, za dzień, za chwilę...">
Za rok, za dzień, za chwilę...

 Za rok, za dzień, za chwilę... – polski film psychologiczny w reżyserii Stanisława Lenartowicza.
Opis fabuły.
Wanda Borejkówna, młoda Nowozelandka polskiego pochodzenia, przybywa do ojczyzny by wziąć udział w konkursie skrzypcowym. Występ kończy się niepowodzeniem. Rozgoryczona dziewczyna postanawia wrócić do Rzymu, gdzie mieszka na stałe. Na granicy okazuje się jednak, że jest bez paszportu, który pozostawiła w recepcji hotelu.

</doc>
<doc id="1392740" url="https://pl.wikipedia.org/wiki?curid=1392740" title="Droga krajowa nr 73 (Słowacja)">
Droga krajowa nr 73 (Słowacja)



</doc>
<doc id="1392745" url="https://pl.wikipedia.org/wiki?curid=1392745" title="Dzika droga">
Dzika droga



</doc>
<doc id="1392747" url="https://pl.wikipedia.org/wiki?curid=1392747" title="Walter Ayoví">
Walter Ayoví

Walter Orlando Ayoví Corozo (ur. 11 sierpnia 1979 w Esmeraldas) – ekwadorski piłkarz grający na pozycji lewego pomocnika.
Od stycznia 2015 posiada również obywatelstwo meksykańskie.
Kariera klubowa.
Pierwszym klubem Ayovíego w karierze był Rocafuerte FC. W 1999 roku zadebiutował w jego barwach w trzeciej lidze, a już w 2000 trafił do pierwszej ligi Ekwadoru, do zespołu Emelec Guayaquil. Od początku stał się podstawowym zawodnikiem zespołu i w pierwszym sezonie dotarł z nim do półfinału Copa Merconorte. W 2001 roku dotarł do finału tego pucharu, jednak Emelec przegrał w finale po serii rzutów karnych z kolumbijskim Millonarios FC. W tym samym sezonie wywalczył swój pierwszy w karierze tytuł mistrza Ekwadoru, a w 2002 roku wraz z Emelekiem obronił ten tytuł.
W 2003 roku Walter odszedł do lokalnego rywala Emeleku, Barcelony. W klubie tym spędził dwa sezony, jednak nie osiągnął sukcesów ani na niwie krajowej, ani międzynarodowej. Był bliski przejścia do niemieckiej Arminii Bielefeld, jednak transfer ten nie doszedł do skutku, a w 2004 roku zmienił barwy klubowe na Al-Wasl Dubaj ze Zjednoczonych Emiratów Arabskich. W 2005 roku wrócił do Barcelony, a na początku 2006 wyjechał do stolicy kraju, Quito i podpisał kontrakt z zespołem CD El Nacional. W tym samym sezonie po raz trzeci w karierze został mistrzem kraju.
Na początku 2009 roku Ayoví został piłkarzem meksykańskiego CF Monterrey.
Kariera reprezentacyjna.
W reprezentacji Ekwadoru Ayoví zadebiutował 7 czerwca 2001 roku w zremisowanym 0:0 towarzyskim spotkaniu z USA. W 2002 roku został powołany przez selekcjonera Hernána Darío Gómeza do kadry na Mistrzostwa Świata 2002. Tam był rezerwowym i nie wystąpił w żadnym spotkaniu. Był bliski wyjazdu na Mistrzostwa Świata w Niemczech, jednak ostatecznie nie znalazł uznania w oczach Luisa Fernando Suáreza i na Mundial nie pojechał. W 2007 roku wystąpił we dwóch meczach Copa América 2007: z Meksykiem (1:2) oraz z Brazylią (0:1).

</doc>
<doc id="1392748" url="https://pl.wikipedia.org/wiki?curid=1392748" title="Walter Ayovi">
Walter Ayovi



</doc>
<doc id="1392749" url="https://pl.wikipedia.org/wiki?curid=1392749" title="Fort I Twierdzy Toruń">
Fort I Twierdzy Toruń

Fort I Twierdzy Toruń - fort pancerny, zbudowany pod nazwą Fort Ia König Wilhelm I.
Lokalizacja.
Fort znajduje się w prawobrzeżnej części miasta, w dzielnicy Winnica, przy ulicy Winnej 20, w sąsiedztwie Centrum Sportowo-Rekreacyjnego.
Historia.
Fort został zbudowany na planie trapezu w latach 1888-1892 jako najmłodszy z piętnastu fortów wchodzących w skład Twierdzy Toruń i w związku z tym najnowocześniejszy w paśmie umocnień. Jest to jedyny fort pancerny nie tylko w obrębie Twierdzy, ale i na całym wschodzie II Rzeszy. W momencie budowy fort nosił numer Ia i imię Buchta (od wzgórza), dopiero 2 lata później w 1894 zmieniony na Wilhelma I. W 1920 roku otrzymał nowy numer I oraz obecnego patrona Jana III Sobieskiego. 
Uzbrojenie forteczne składa się z baterii pancernej 4 haubic 21 cm typu "H.P.T. 90". Cały obiekt był przeznaczony dla załogi złożonej z 200 żołnierzy piechoty, 152 artylerzystów oraz 6 saperów, natomiast dowództwo tworzyło 13 oficerów. Posiadał również pomieszczenia komendantury, latryny, maszynownię, kuchnie oraz pomieszczenia obsługi baterii. Dostępu do zabudowań fortecznych broniła owalna kaponiera szyjowa (od strony koszar) oraz schrony położone na fortowym nasypie (schrony te równocześnie prowadziły do stanowisk obserwacyjnych oraz stanowisk obsługi baterii). Całość fortu otacza wał przeciwskarpy z suchą fosą. 
W miarę wprowadzania do sztuki wojskowej nowych rodzajów uzbrojenia fort przeszedł kilka modernizacji. W 1905 roku zamontowano na jego terenie pierwszą w Toruniu baterię dział szybkostrzelnych. W 1911 roku całość fortu została otoczona drutem kolczastym. 
Po powrocie Torunia do Polski w 1920 roku i przeprowadzeniu remontu większości fortów fort I został przeznaczony na magazyn i pomieszczenia gospodarcze. 
Po 1945 roku.
Do 1956 roku fort był własnością wojska, od tego czasu należał do administracji cywilnej. Po 1956 roku rozebrano część elementów murowanych - obmurowania fosy, częściowo kaponiery przeciwskarpowe, stajnię, schron lewej baterii skrzydłowej oraz zniszczono jedną z wież pancernych.
W latach 1960-1991 mieścił się tu zakład Centralnych Piwnic Win Importowanych, na potrzeby którego dokonano przebudowy koszar szyjowych i kaponiery szyjowej. Obecnie w posiadaniu Stowarzyszenia - Grupa Rekonstrukcji Historycznej REX.

</doc>
<doc id="1392753" url="https://pl.wikipedia.org/wiki?curid=1392753" title="Synteza FM">
Synteza FM

Synteza FM – metoda syntezy dźwięku opierająca się na modulacji częstotliwości.
Technika ta została opracowana na uniwersytecie Stanforda przez Johna Chowninga w latach 1967-1968. W roku 1975 została opatentowana, a w późniejszym czasie licencjonowana firmie Yamaha. Synteza FM nadaje się zarówno do tworzenia dźwięków harmonicznych jak i nieharmonicznych. Teoretycznie możliwe jest jej realizowanie za pomocą analogowych oscylatorów, jednak z powodu ich naturalnej niestabilności jest to trudne do wykonania. Natomiast wersja metody wykorzystująca modulację fazy jest prosta do realizowania cyfrowo. W rezultacie synteza FM stała się podstawą dla wczesnej generacji cyfrowych syntezatorów Yamahy, wraz z popularnym w latach 80. modelem DX7. Yamaha opatentowała swą sprzętową implementację (US Patent 4018121 Apr 1977), co pozwoliło niemal zmonopolizować ową technologię. W tamtym okresie firma Casio opracowała zbliżoną do syntezy FM, metodę zniekształcania fazy wykorzystaną w serii syntezatorów CZ. Wraz z wygaśnięciem patentu Uniwersytetu Stanforda w 1995 r., synteza FM stała się obecna w większości współczesnych syntezatorów. Popularna była również w latach 90. w kartach dźwiękowych, jako sprzętowy syntezator.
Sposób realizowania.
Rozkład harmoniczny fali sinusoidalnej modulowanej przez inną falę sinusoidalną może być reprezentowany przez funkcje Bessela, co pozwala na matematyczne zrozumienie istoty syntezy FM. Pierwszym jej etapem jest generowanie przez oscylator fali nośnej o danej częstotliwości Fc. Następnie ów przebieg modulowany jest przez inną falę (sygnał modulacyjny) o danej częstotliwości Fm. Jeśli amplituda modulatora równa jest 0, wtedy częstotliwość nośnej wynosi Fc. Dodatnia wartość natomiast skutkuje wahaniem częstotliwości sygnału modulowanego. Zjawisko to nosi nazwę odchyłki częstotliwości (ang. "frequency deviation"). Innymi słowy im „głośniejsza” fala modulacyjna, tym większe zmiany w fali modulowanej. Dla przykładu Fc = 1000 Hz. Gdy modulator powoduje wahanie częstotliwości nośnej w zakresie 900 Hz - 1100 Hz, odchyłka wynosi 100 Hz. Jej stosunek do częstotliwości modulacji określany jest jako indeks modulacji (I = d / Fm). Owa proporcja kontroluje bogactwo widma akustycznego sygnału wyjściowego.
Warunkiem uzyskiwania dźwięków harmonicznych jest harmoniczna zależność modulatora z nośną. Poprzez stosowanie modulatorów o częstotliwościach stanowiących niecałkowite wielokrotności nośnej, brzmienia dzwonów oraz perkusji są łatwe do uzyskania.
Strukturę syntezatora FM tworzą tzw. operatory składające się z oscylatora, wzmacniacza oraz generatora obwiedni. Sposoby oraz kolejność łączenia ze sobą operatorów stanowią tzw. algorytmy. Ich ilość determinuje możliwości brzmieniowe instrumentu.

</doc>
<doc id="1392755" url="https://pl.wikipedia.org/wiki?curid=1392755" title="Oriolus phaeochromus">
Oriolus phaeochromus



</doc>
<doc id="1392758" url="https://pl.wikipedia.org/wiki?curid=1392758" title="Droga I/71 (Słowacja)">
Droga I/71 (Słowacja)

Droga krajowa 71 (słow. "Cesta I/71") – droga krajowa I kategorii na południu Słowacji. Jedno-jezdniowa arteria łączy miasto Lučenec z dawnym przejściem granicznym z Węgrami.

</doc>
<doc id="1392760" url="https://pl.wikipedia.org/wiki?curid=1392760" title="Prinzenhöhle">
Prinzenhöhle

Prinzenhöhle – korytarz skalny długości ok. 18 m położony w zachodniej części Rudaw (Saksonia, Niemcy).
Prinzenhöhle znajduje się w pobliżu ruin zamku Isenburg, na przeciwległym brzegu Zwickauer Mulde w Poppenwald, mniej więcej w połowie drogi pomiędzy miejscowościami Bad Schlema i Hartenstein. Korytarz ten jest średniowieczną sztolnią. W dniach 8–11 lipca 1455 r. rycerze Wilhelm von Mosen i Wilhelm von Schönfels ukryli w niej porwanego księcia Ernesta syna elektora Fryderyka II Łagodnego. Wydarzenie to było częścią porwania książąt z Altenburga.
Korytarz został ponownie odkryty w 1778 lub 1779 r. przez diakona z Hartenstein Johanna Friedricha Käuflera. Później wykonano inskrypcję przypominającą uwięzienie księcia Ernesta. Obecnie Prinzenhöhle wraz z położoną w pobliżu gospodą jest celem licznych wycieczek.

</doc>
<doc id="1392761" url="https://pl.wikipedia.org/wiki?curid=1392761" title="Oriolus hosii">
Oriolus hosii



</doc>
<doc id="1392762" url="https://pl.wikipedia.org/wiki?curid=1392762" title="Ivybridge (stacja kolejowa)">
Ivybridge (stacja kolejowa)

Ivybridge – węzłowa stacja kolejowa w mieście Ivybridge, w hrabstwie Devon na linii kolejowej Exeter - Plymouth o znaczeniu lokalnym. Wybudowana kosztem 280 tys. funtów i odtworzona na nowo w roku 1994. Poprzednią stację, położoną na wschód od obecnej, zamknięto w roku 1965. Obecna stacja miała być przystankiem typu "park and ride" dla Plymouth w oparciu o drogę krajowa A38 i nowo wybudowany 100-miejscowy parking. Stacja bez sieci trakcyjnej.
Ruch pasażerski.
Stacja w Ivybridge obsługuje 20 220 pasażerów rocznie (dane za okres od kwietnia 2020 do marca 2021). Posiada bezpośrednie połączenia z następującymi większymi miejscowościami: Bristol. Londyn, Penzance, Plymouth, Torquay. 
Obsługa pasażerów.
Automaty biletowe, wiaty, rozkład jazdy.

</doc>
<doc id="1392763" url="https://pl.wikipedia.org/wiki?curid=1392763" title="Twierdza kłodzka">
Twierdza kłodzka



</doc>
<doc id="1392765" url="https://pl.wikipedia.org/wiki?curid=1392765" title="Gotszalk z Fuldy">
Gotszalk z Fuldy

Gotszalk z Fuldy (, ; znany także jako Gotszalk z Orbais lub Gotszalk z Saksonii) (ur. ok. 808, zm. między 866 a 869) – teolog i poeta chrześcijański epoki karolińskiej.
Pochodził prawdopodobnie z Orbais koło Moguncji. Został oddany przez rodziców na wychowanie do opactwa w Fuldzie. Był uczniem Hrabana Maura, w późniejszym zaś czasie – jego przeciwnikiem w kwestiach teologicznych. W historii literatury zapisał się jako autor wielu „gorących i szczerych” pieśni pokutnych. Jego poezje stanowią najczęściej żałobne wezwania do Chrystusa z prośbą o litość nad ciemnością duszy, często pojawia się w nich motyw lamentującego wygnańca oraz kochanka wznoszącego serenadę do Boga. Pieśni te stawiane są w szeregu najdoskonalszych utworów poetyckich swoich czasów. Zdaniem wielu historyków filozofii, w swoich pracach scholastycznych Gotszalk z Fuldy objawił „żywy umysł, śmiało wchodzący w najtrudniejsze tajemnice wiary”, stając się jednocześnie jedną z najtragiczniejszych postaci niemieckiego średniowiecza; pomimo iż miał wielu zwolenników dla swoich teologicznych twierdzeń, został wychłostany, wygnany i uznany za heretyka.
Życie.
Oddany jako dziecko do klasztoru w Fuldzie został uczniem Hrabana Maura, który następnie stał się jego głównym przeciwnikiem w kwestiach doktrynalnych. W czasie nauki zawarł znajomość z Walafridem Strabo i Sevratusem Lupusem z Ferrières. Gotszalk uciekł z klasztoru i osiadł w klasztorze Orbais w Soissons w gdzie studiował pisma Augustyna z Hippony i dogłębnie przyswoił sobie jego doktrynę predestynacji. Przed rokiem 840 opuścił Orbais, podróżował po Italii i Dalmacji i Panonii. W tym czasie jego poglądy na doktrynę predestynacji budziły ostry sprzeciw, zwłaszcza ze strony Hrabana Maura, podówczas arcybiskupa Moguncji. Gotszalk tworzył poezje i traktaty teologiczne w których zawarł treści dalekie od ortodoksji, m.in. w kwestiach takich jak nauka o predestynacji, Trójcy Świętej i Eucharystii.
W roku 848 na synodzie w Moguncji został oskarżony o herezję, pobity i zmuszony przysiąc, że więcej nie wjedzie na terytorium władane przez Ludwika Niemieckiego i zmuszony do powrotu do klasztoru w Orbais. Gotszalk nieustannie bronił swoich poglądów, pisząc listy w wyjaśnieniami do wiodących myślicieli tamtych czasów. Stanowisko wobec jego nauki podzieliło środowisko teologów, z których Prudencjusz z Troyes, Lupus z Ferrières, Florus z Lyonu i inni stanęli w jego obronie. Stanowisko Gotszalka dyskutowano na synodach w Kiersy (853), Walencji (855) i Savonnires (859). Ostatecznie, Gotszalk miał bronić swych poglądów przed papieżem Mikołajem I, jednak zachorował ciężko. Odmówiono mu pogrzebu w poświęconej ziemi, jeśli przed śmiercią nie odwoła swych poglądów. Gotszalk nie przystał na to i zmarł jako heretyk.
Wpływ.
Jan Szkot Eriugena napisał traktat "De preadestinatione", w którym zawarł ostrą i stanowczą krytykę poglądów Gotszalka.

</doc>
<doc id="1392768" url="https://pl.wikipedia.org/wiki?curid=1392768" title="Droga I/72 (Słowacja)">
Droga I/72 (Słowacja)

Droga krajowa 72 (słow. "Cesta I/72") – droga krajowa I kategorii na Słowacji. Jednojezdniowa arteria biegnie z miasta Rymawska Sobota przez Tisovec i przełęcz Zbojská do Brezna i Podbrezovej, a stąd przez przełęcz Czertowica na północną stronę Niżnych Tatr, do skrzyżowania z drogą krajową I/18 w okolicach Liptowskiego Gródka. Trasa prowadzi przez malownicze tereny górskie, prowadząc m.in. przez Rudawy Weporskie wzdłuż granicy Parku Narodowego Muránska planina oraz przecinając Park Narodowy Niżne Tatry.
Historia.
Odcinek drogi z Hybia u północnych podnóży Niżnych Tatr przez Czertowicę do miejscowości Mýto pod Ďumbierom (tzw. słow. "horský priechod Čertovica") został wybudowany w latach 1939–1942, w czasach pierwszej Republiki Słowackiej. W 2008 roku, po przeklasyfikowaniu niektórych odcinków dróg II kategorii, przedmiotowa droga została uzupełniona o dawny odcinek drogi II/530 Tisovec – Brezno oraz o odcinek drogi II/531 na odcinku Tisovec – Rymawska Sobota.

</doc>
<doc id="1392770" url="https://pl.wikipedia.org/wiki?curid=1392770" title="Liczby pitagorejskie">
Liczby pitagorejskie



</doc>
<doc id="1392774" url="https://pl.wikipedia.org/wiki?curid=1392774" title="Candela Peña">
Candela Peña

María del Pilar Peña Sánchez, Candela Peña (ur. 14 lipca 1973 w Gavà w Hiszpanii) – hiszpańska aktorka filmowa. Dwukrotna zdobywczyni nagrody filmowej Goya.

</doc>
<doc id="1392776" url="https://pl.wikipedia.org/wiki?curid=1392776" title="Infor PL">
Infor PL

INFOR PL S.A. – polska firma, holding działający w branży wydawniczej. Wydawca periodyków specjalistycznych, portali internetowych oraz Dziennika Gazety Prawnej.
Historia firmy.
Firma powstała w 1987 jako Biuro Informacji Organizacyjno-Prawnej „Inform”, które wydawało czasopismo "Prawo Rzemieślnika". Biuro przekształciło się po pewnym czasie w Wydawnictwo INFOR Sp. z o.o., a w roku 2000 w Grupę Wydawniczą INFOR Sp. z o.o. Od roku 2008 firma nosi nazwę INFOR PL S.A., zaś od wiosny 2008 przekształciła się w holding, wydzielając spółki zależne. Założycielem i jedynym właścicielem firmy jest Ryszard Pieńkowski, w latach 1996–2007 znajdujący się na liście najbogatszych Polaków tygodnika Wprost.
Siedziba spółki mieści się w biurowcu Forest przy ul. Burakowskiej 14 w Warszawie.
Publikacje.
Wydawnictwa papierowe:
Wydawnictwa internetowe:
Infor wydawał również dziennik "Prawo i Gospodarka" oraz był współudziałowcem radia Tok FM.

</doc>
<doc id="1392782" url="https://pl.wikipedia.org/wiki?curid=1392782" title="Pierwotny komunizm">
Pierwotny komunizm



</doc>
<doc id="1392783" url="https://pl.wikipedia.org/wiki?curid=1392783" title="Mamadou Zare">
Mamadou Zare



</doc>
<doc id="1392786" url="https://pl.wikipedia.org/wiki?curid=1392786" title="Krystyn Ościk">
Krystyn Ościk

Krystyn Ościk herbu Trąby, właściwie Ościk" (łac. "Cristini Ostik", ur. ok. 1390, zm. ok. 1444") – bojar litewski, starosta uszpolski (1398), adoptowany podczas unii horodelskiej (1413), kasztelan wileński (1418–1442).
Nosił nazwisko patronimiczne Syrpuciowicz". Tytułował się mianem "z Kieranowa.
Życiorys.
Ościk był pogańskim bojarem litewskim, który po przyjęciu chrztu, przyjął chrześcijańskie imię "Krystyn".
Po raz pierwszy zjawia się pośród uczestników traktatu salińskiego z 1398 roku, gdzie występuje z tytułem starosty uszpolskiego. Urząd ten sprawuje jeszcze w styczniu 1401 roku, kiedy to wraz ze swoim bratem, Dorgim, podpisuje akt unii wileńskiej. Później spotykamy go kilkakrotnie, jednakże bez żadnych tytułów. Dopiero od roku 1411 występuje stale z imieniem "Krystyn". W tym samym roku podpisał pokój toruński.
W 1413 roku podczas unii horodelskiej doszło do przyjęcia przez polskie rodziny szlacheckie, bojarów litewskich wyznania katolickiego (tzw. adopcja herbowa). Jednym z ważniejszych dowodów tamtego wydarzenia jest istniejący do dziś dokument, do którego przyczepione są pieczęcie z wizerunkami herbów szlacheckich. W dokumencie tym pojawia się również Ościk, który został adoptowany przez przedstawicieli Trąbów.Przywiesza on wówczas do aktu swą pieczęć z łacińskim napisem w otoku"":
W 1418 roku występuje z godnością kasztelana wileńskiego, który to urząd piastuje do końca życia. Był sygnatariuszem pokoju mełneńskiego w 1422 roku. 15 października 1432 roku podpisał akt unii grodzieńskiej. 20 stycznia 1433 roku był świadkiem aktu unii trockiej. 31 grudnia 1435 roku podpisał akt pokoju w Brześciu Kujawskim.
Z dokumentów Zygmunta Kiejstutowicza z 1436 roku, poznajemy żonę Ościka – Annę. Nie udaje się poznać jej pochodzenia, jednakże dokument dotyczył zatwierdzenia przez w. ks. lit., jej posagu i wiana, ubezpieczonych na dwóch wsiach Ościka – Dewklebiszkach i Owancie.
Krystyn należał do najwybitniejszych postaci na Litwie z czasów panowania Witolda Kiejstutowicza, będąc przy tym jednym z najbliższych jego następców. Uczestniczy on we wszystkich niemal współczesnych aktach politycznych, uniach i traktatach pokojowych. Uczestniczył w poselstwach z ramienia Świdrygiełły do Wielkiego Mistrza zakonu krzyżackiego, następnie był gorącym zwolennikiem Zygmunta Kiejstntowicza i jako kasztelan wileński, świadczy na szeregu jego aktów. Po śmierci tego Zygmunta w 1440 roku, Ościk stanął w rzędzie bojarów, którzy opowiedzieli się po stronie Kazimierza Jagiellończyka, przeciw Michałowi Zygmuntowiczowi.
Ostatni raz pojawia się w źródłach w listopadzie 1442 roku, z tego też roku pochodzi dokument jego, mający charakter testamentu, w którym dzieli swe dobra między synów. Widocznie najprawdopodobniej w okolicach tej daty, przypuszczalnie z końcem 1442 roku lub początkiem 1443 roku, rozstaje się z światem.
W latach swojego żywota zebrał ogromny majątek pochodzący z nadań Wielkiego Księcia Litewskiego, a także własnej akcji kolonizacyjnej.
Potomstwo.
Co do potomstwa Ościkowego, panuje dotąd w polskiej heraldyce wiele niepewności. Dawniejsi heraldycy, wzorując się pracami Wojciecha Kojałowicza (1609–1677), przypisywali Ościkowi pięciu synów; Raka, Tokara, Radziwiłła, Stanka i Niewiera. Nowsi uczeni, tacy jak Adam Boniecki (zm. 1909) i Józef Wolff (zm. 1900) przyznają mu tylko dwóch z nich, tj. Radziwiłła i Stanka, wywodząc od pierwszego rodzinę Radziwiłłów, a od drugiego Ościkowiczów.
Rzeczywiście nie ma żadnych danych źródłowych, które by uzasadniały pochodzenie Raka, Tokara i Niewiera od Ościka. Rak, bojar żmudzki, występuje w przywileju Witolda Kiejstutowicza z 1422 roku, w którym to ów książę darował mu trzech ludzi, w połowie zaś XV w. występuje Jerzy Rakowicz, możliwe, że jest on synem wspomnianego Raka – jednakże o związku ich z Ościkiem niema żadnego śladu. To samo można powiedzieć o Niewierze, którego istnienie przypada na połowę XV w., za pośrednictwem syna jego Krzczona Niewierowicza, ciwuna wileńskiego, żyjącego w końcu XV wieku.
Tymczasem, na podstawie współczesnych źródeł, potomstwo Ościka udaje się odnaleźć bez najmniejszych trudności. Adam Boniecki udowodnił pochodzenie od Ościka dwóch jego synów; Radziwiłła i Stanka. Oprócz tego, Władysław Semkowicz odnalazł jego dwóch kolejnych synów, na których dotychczas nie zwrócono w nauce uwagi.
Wspomniany wcześniej testament Ościka z 1442 roku mówi o trzech synach, niestety krótki regest tego aktu nie podaje ich imion. Jednakże w 1447 roku występują trzej bracia Ościkowicze: Stanko, Micko i Bardko, którym Kazimierz Jagiellończyk nadał chłopów lenników w Krasnem Siole. Wszyscy trzej bracia świadczą też w 1451 roku na dokumencie niejakiego Korejwy z Gedrojci. Micko czyli Michał Ościkowicz zamienił z Kibortem Minimuntowiczem bliżej nieokreślone ziemie, które to kupił u Dowgirda w połowie XV wieku. Pośród tych Ościkowiczów brak tylko Radziwiłła, ale znów wspomina o nim w związku z wspomnianymi braćmi przywilej króla Aleksandra dla Mikołaja I Radziwiłła, syna Radziwiłła Ościkowicza z 1505 roku, który wymieniając wśród posiadłości jego osadę, Stare Muśniki, powiada o niej, że przypadła ona ojcu jego (Radziwiłłowi) w dziale z Miczkiem, po śmierci niegdyś Bartłomieja, stryja jego (tj. Mikołaja Radziwiłła) a więc brata Radziwiłła Ościkowicza. Dzięki temu mamy w szeregu dokumentów stwierdzonych czterech synów Ościka: Radziwiłła, Stanisława (Stanka), Michała (Micka) oraz Bartłomieja (Bardka).
Książęce pochodzenie.
Władysław Semkowicz, drogą analizy źródeł historycznych i przy pomocy badań topograficznych, udowadnia, że tradycja rodowa Radziwiłłów, dotycząca kniaziowskiego pochodzenia rodu jest wysoce prawdopodobna. Pierwszy promień światła rzuca na tę sprawę napis na pieczęci Krystyna Ościka, nazywający go „de Kernow". Ponieważ Kiernów był prastarym grodem książęcym, stanowiącym aż do 1392 roku siedzibę osobnego księcia kiernowskiego, a od tego zaś włość wielkoksiążęcą, zarządzaną przez namiestników i stolicę powiatu kiernowskiego, należało zbadać stosunek rodu Ościków do Kiernowa i do terytorium kiernowskiego.
Nowe światło wprowadza tu testament Krystyna Ościka z 1442 roku, wykryty pod postacią regestu w jednym z inwentarzy archiwum nieświeskiego. W testamencie tym przekazuje Ościk trzem swoim synom szereg wsi, mianowicie: , Muśniki, Szeszole, Szyrwinty i Berże nad rzeką Szyrwintą. Otóż zbadanie topografii wymienionych tu osad okazuje, że wszystkie one leżą na terytorium kiernowskim, tj. w obrębie powiatu, dawniej księstwa, kiernowskiego.
Na tym terytorium dadzą się wykryć jeszcze trzy miejscowości, należące do rodu Ościka. Wpierw Dewklebiszki nad rzeczką Duksztą, na której Ościk zabezpieczył posag żonie swej Annie. Druga miejscowość, dziś wprawdzie już nie istnieje, daje się jednak stwierdzić jej lokalizacje na podstawie jednej z rejz krzyżackich. W 1385 roku wiodła wyprawa krzyżacka przez Kiernów ku Wiłkomierzowi. Na tej drodze leżała nad rzeką Świętą, w odległości dwóch mil od Helwan a jednej od Wilkomierza wieś Syrpuciszki (Sirputtendorf). Nazwa tej miejscowości, położonej także na terytorium kiernowskim, wzbudza zainteresowanie z powodu umiejscowionego w niej imienia, nie poświadczonego w żadnych źródłach pisemnych, legendarnego ojca Ościka – Syrpucia. Według Semkowicza, okoliczność ta wzmacniająca bezwzględnie wiarygodność tradycji rodowej, skłania do przeszukania okolicy Kiernowa ze względu na imię dziada Ościkowego – Wirszuła. Rezultatem poszukiwań jest wykrycie pod samym Kiernowem osady Wirszuliszki, niewątpliwie pozostającej w związku z legendarnym Wirszułem. Wirszuł co prawda nie jest już tylko postacią legendarną, albowiem w dokumencie Olgierda Giedyminowicza z 1359 roku, ogłoszonym przez Dr Antoniego Prochaskę w Kwartalniku Historycznym z 1904 roku, wymieniony jest pośród innych świadków owego dokumentu, „kniaź Wirszuł Lizdejki”. Jest to niezwykle ważny szczegół, po pierwsze ze względu na to, że potwierdza przekaz tradycji rodowej o pochodzeniu Ościków i Radziwiłłów od Lizdejki, słynnego arcykapłana litewskiego z czasów Giedymina. Po drugie zaś dlatego, że stanowi dowód kniaziowskiego pochodzenia rodu, o którym świadomość tkwiła dotąd tylko we wzgardzonej przez nowoczesną naukę tradycji. Silne oparcie znajdują wnioski powyższe w Kiernowie, z którym wiążą węzłami kultu podania miejscowe, zarówno z miejscem położenia Syrpuciszek (miał tam być pochowany Kiernus, mityczny założyciel Kiernowa), jak i z Lizdejką, który w Kiernowie miał szukać schronienia po obaleniu ołtarzy perkunowych.
Do Kiernowa też zwrócić się trzeba w poszukiwaniu dalszych przodków rodu. Przeprowadzone przez min. Władysława Semkowicza badania wykazują na to, że Kiernów był u schyłku XIII w. (ok. 1280 roku) siedzibą książąt plemiennych, Trojdena i Syrpucia, z których pierwszy osiągnął nawet władzę wielkoksiążęca na Litwie. Przypuszczać można, że drugi z nich, tj. Syrpuć, był protoplastą naszego rodu, za czym przemawia silnie imię jego, powtarzające się w rodzie później jeszcze, w końcu XIV w., a w XVI w. występujące jako przydomek w rodzinie Ościkowiczów, ponadto związek Syrpucia z Kiernowem – niewątpliwej kolebki rodu.

</doc>
<doc id="1392787" url="https://pl.wikipedia.org/wiki?curid=1392787" title="Plac Lotników w Szczecinie">
Plac Lotników w Szczecinie

Plac Lotników – jeden z głównych placów śródmieścia Szczecina.
Historia i urbanistyka.
Do 1945 roku plac nosił nazwę "Augustaplatz". Na placu krzyżują się następujące ulice: aleja Papieża Jana Pawła II (dawna al. Jedności Narodowej), ulica Jagiellońska, ulica Kaszubska, ulica Małopolska i ulica Mazurska. Zabudowa placu to budynki powstałe w ramach budowy Śródmiejskiej Dzielnicy Mieszkaniowej oraz dwa jednopiętrowe pawilony. W okolicach placu znajduje się Archiwum Państwowe w Szczecinie. Na środku placu Lotników, który jest przestrzenią dla pieszych, znajduje się Pomnik Bartolomeo Colleoniego, włoskiego kondotiera.

</doc>
<doc id="1392788" url="https://pl.wikipedia.org/wiki?curid=1392788" title="Teatr Seminaryjny w Ołtarzewie">
Teatr Seminaryjny w Ołtarzewie



</doc>
<doc id="1392789" url="https://pl.wikipedia.org/wiki?curid=1392789" title="Sędziwój z Ostroga">
Sędziwój z Ostroga



</doc>
<doc id="1392793" url="https://pl.wikipedia.org/wiki?curid=1392793" title="Komitet Paryski">
Komitet Paryski



</doc>
<doc id="1392797" url="https://pl.wikipedia.org/wiki?curid=1392797" title="(158623) Perali">
(158623) Perali

(158623) Perali – planetoida z pasa głównego asteroid okrążająca Słońce w ciągu 3 lat i 175 dni w średniej odległości 2,30 j.a. Została odkryta 24 stycznia 2003 roku w Obserwatorium La Silla przez Andrea Boattiniego i Hansa Scholla. Nazwa planetoidy pochodzi od "Mirelli Perali" (ur. 1931), astronom amator, interesującej się ewolucją Układu Słonecznego, kosmologią i historią astronomii. Przed nadaniem nazwy planetoida nosiła oznaczenie tymczasowe (158623) 2003 BS4.

</doc>
<doc id="1392798" url="https://pl.wikipedia.org/wiki?curid=1392798" title="Jakub Koniecpolski">
Jakub Koniecpolski



</doc>
<doc id="1392801" url="https://pl.wikipedia.org/wiki?curid=1392801" title="AMOLED">
AMOLED

AMOLED (ang. "Active-Matrix Organic Light-Emitting Diode" lub "Advance Matrix OLED") – ulepszona wersja diod OLED. Nie grubszy niż 1 mm wyświetlacz oferujący dobrą jakość obrazu i niewymagający podświetlania.
Głównym przeznaczeniem tych ekranów jest ich montaż w urządzeniach przenośnych takich jak:

</doc>
<doc id="1392806" url="https://pl.wikipedia.org/wiki?curid=1392806" title="John Wich">
John Wich

Sir John Wich (zm. 1715) był brytyjskim dyplomatą i przedstawicielem handlowym.
Wich był oficjalnym przedstawicielem Anglii (a od 1707 roku - Wielkiej Brytanii) w Hamburgu, gdzie kompozytor niemiecki Johann Mattheson (1681-1764) uczył jego syna Cirila muzyki. Sir John Wich uczynił Matthesona - oczytanego i bystrego poliglotę swym prywatnym sekretarzem w 1706 roku. Gdy Sir John zmarł (1715) Mattheson został sekretarzem jego syna Cyrila, który odziedziczył po ojcu funkcję.

</doc>
<doc id="1392807" url="https://pl.wikipedia.org/wiki?curid=1392807" title="Laurylosiarczan sodu">
Laurylosiarczan sodu

Laurylosiarczan sodu, SDS, SLS – organiczny związek chemiczny, sól sodowa kwasu dodecylosiarkowego (siarczanu dodecylu, to znaczy estru dodekanolu i kwasu siarkowego).
Jest surfaktantem anionowym i stosuje się go jako detergent. U niektórych osób może wywoływać atopowe zapalenie skóry i inne stany zapalne skóry.
Powoduje denaturację białek, po której możliwa jest ich pełna renaturacja, a w przypadku enzymów odtworzenie ich aktywności enzymatycznej. W reakcji z białkami tworzy kompleksy, w których na jedną część wagową białka przypada 1,4 części wagowych laurylosiarczanu sodu. Następuje wówczas niwelacja naturalnego ładunku elektrycznego białek, co umożliwia dokładne oznaczenie ich masy cząsteczkowej. Ponadto kompleksy takie są zwykle lepiej rozpuszczalne w wodzie i trudniej ulegają hydrolizie enzymatycznej. Dodanie SDS do żelu poliakrylamidowego stosowanego w elektroforezie (tzw. SDS-PAGE) białek pozwala na uzyskanie lepszej jakości elektroforegramów.

</doc>
<doc id="1392809" url="https://pl.wikipedia.org/wiki?curid=1392809" title="Karl Heinz Rummenigge">
Karl Heinz Rummenigge



</doc>
<doc id="1392812" url="https://pl.wikipedia.org/wiki?curid=1392812" title="Radziejówka">
Radziejówka



</doc>
<doc id="1392814" url="https://pl.wikipedia.org/wiki?curid=1392814" title="Blaszka graniczna wewnętrzna rogówki">
Blaszka graniczna wewnętrzna rogówki



</doc>
<doc id="1392815" url="https://pl.wikipedia.org/wiki?curid=1392815" title="Europejska Agencja Praw Podstawowych">
Europejska Agencja Praw Podstawowych



</doc>
<doc id="1392817" url="https://pl.wikipedia.org/wiki?curid=1392817" title="Christophe Rochus">
Christophe Rochus

Christophe Philippe Rochus (ur. 15 grudnia 1978 w Namur) – belgijski tenisista, reprezentant kraju w Pucharze Davisa.
Jest starszym bratem Oliviera Rochusa, który również jest tenisistą.
Kariera tenisowa.
Wśród zawodowych tenisistów gra od roku 1996.
W grze pojedynczej wygrywał turnieje z serii ITF Men's Circuit jak i ATP Challenger Tour, w tym Polish Open 2000. W rozgrywkach rangi ATP World Tour do najlepszych wyników Rochusa należą finały w Walencji z roku 2003 i Rotterdamu z 2006. W deblu Belg jest zwycięzcą jednego turnieju ATP World Tour w Madras z sezonu 2000. Partnerem deblowym Rochusa był wtedy Julien Boutter. Ponadto Belg jest finalistą dwóch innych turniejów w grze podwójnej, najpierw w Kitzbühel z 2005 oraz Ad-Dausze z 2006. W obu turniejach grał wspólnie ze swoim bratem, Olivierem.
W latach 1999–2010 Rochus reprezentował Belgię w Pucharze Davisa. Rozegrał przez ten okres 21 meczów. W singlu wygrał 4 pojedynki i 11 przegrał, natomiast w deblu odniósł 2 zwycięstwa i 4 porażki.
W roku 2010 Rochus zakończył karierę tenisową. Jego zarobki na kortach przekroczyły kwotę dwóch i pół miliona dolarów. Najwyżej sklasyfikowany w rankingu singlistów był na 38. miejscu w maju 2006 roku, z kolei w zestawieniu deblistów w tym samym miesiącu osiągnął 62. pozycję.

</doc>
<doc id="1392819" url="https://pl.wikipedia.org/wiki?curid=1392819" title="Plac Lotników">
Plac Lotników



</doc>
<doc id="1392822" url="https://pl.wikipedia.org/wiki?curid=1392822" title="Walther Carl Eduard Kausch">
Walther Carl Eduard Kausch



</doc>
<doc id="1392824" url="https://pl.wikipedia.org/wiki?curid=1392824" title="Europejski Urząd do spraw Bezpieczeństwa Żywności">
Europejski Urząd do spraw Bezpieczeństwa Żywności



</doc>
<doc id="1392825" url="https://pl.wikipedia.org/wiki?curid=1392825" title="Europejska Agencja do spraw Bezpieczeństwa na Morzu">
Europejska Agencja do spraw Bezpieczeństwa na Morzu



</doc>
<doc id="1392826" url="https://pl.wikipedia.org/wiki?curid=1392826" title="Europejska Agencja Bezpieczeństwa Sieci i Informacji">
Europejska Agencja Bezpieczeństwa Sieci i Informacji



</doc>
<doc id="1392827" url="https://pl.wikipedia.org/wiki?curid=1392827" title="Europejskie Centrum Zapobiegania i Kontroli Chorób">
Europejskie Centrum Zapobiegania i Kontroli Chorób



</doc>
<doc id="1392834" url="https://pl.wikipedia.org/wiki?curid=1392834" title="Przełęcz Cumberland">
Przełęcz Cumberland

Przełęcz Cumberland (ang. "Cumberland Gap") to przełęcz położona na wysokości 488 metrów n.p.m. w paśmie Cumberland w głównej grani Appalachów. Odegrała ważną rolę w historii osadnictwa w Ameryce północnej, stanowiąc główne przejście przez środkowe Appalachy jako fragment Dzikiej Drogi. Od dawien dawna używana przez Indian, stała się dostępna dla wędrujących na zachód osadników, gdy sławny traper Daniel Boone wraz z grupą trzydziestu kilku drwali poszerzył ją na tyle, że stała się dostępna dla pieszych i konnych wędrowców na szlaku z Kentucky do Tennessee. Poszerzona nieco później, mogła być pokonywana także przez pojazdy dwuśladowe.
Położenie.
Przełęcz Cumberland położona jest na północ od punktu, w którym zbiegają się granice stanów Kentucky, Tennessee i Wirginii. Pobliskie miasteczko Cumberland Gap wzięło swą nazwę od przełęczy.
Przełęcz została uformowana przez płynący na południe prehistoryczny potok, co miało miejsce w czasach wypiętrzania się masywu. Gdy pasmo górskie podniosło się jeszcze bardziej potok zmienił kierunek wpadając do rzeki Cumberland na północy. Przełęcz była wykorzystywana od tysięcy lat przez Indian i stada wędrownych zwierząt.
Historia.
Nazwa przełęczy pochodzi od Wilhelma Augusta, księcia Cumberland, którego imieniem nazwano wiele miejsc w amerykańskich koloniach po Bitwie pod Culloden. Podróżnik brytyjski Thomas Walker nadał imię rzece Cumberland w roku 1750, a wkrótce potem nazwą tą ochrzczono inne okoliczne punkty na mapie, m.in. przełęcz.
W roku 1775 Daniel Boone na zlecenie Transylvania Company wyrąbał drogę przez przełęcz, czyniąc łatwiejszym przejście z Kentucky do Tennessee. W latach dziewięćdziesiątych XVIII wieku droga została poszerzona, by mogła być przejezdną dla wozów. 
Oblicza się, że przed rokiem 1810 przez przełęcz przeszło od 200 do 300 tysięcy potencjalnych osadników zmierzających do Kentucky i doliny rzeki Ohio. W dzisiejszych czasach 18 000 samochodów dziennie przejeżdża tunelem przebitym poniżej przełęczy, a historyczny park zwiedza rocznie około 1 200 000 osób.
Przez przełęcz, przed ukończeniem tunelu w roku 1996, przebiegała droga krajowa 25E. W pierwszych latach XXI wieku odtworzono historyczny wygląd przełęczy.

</doc>
<doc id="1392836" url="https://pl.wikipedia.org/wiki?curid=1392836" title="Zamek Książąt Pomorskich w Ueckermünde">
Zamek Książąt Pomorskich w Ueckermünde

Zamek Książąt Pomorskich (niem. "Schloß der Herzöge von Pommern") – jeden z nielicznych zachowanych zamków książąt pomorskich na obszarze obecnych Niemiec znajduje się w Ueckermünde na Pomorzu Przednim.
Trzykondygnacyjny czteroskrzydłowy zamek z narożną wieżą typu bergfried powstał w 1546 roku z polecenia księcia Filipa I z wykorzystaniem warownego grodu Rochow, wzmiankowanego w XIII wieku, jako "castrum ukermund". Podczas wojny trzydziestoletniej został mocno zniszczony i w 1730 roku, za panowania króla pruskiego Fryderyka Wilhelma I, rozebrano trzy z jego skrzydeł, pozostawiając tylko dwie kondygnacje skrzydła południowego () wraz z klatką schodową i średniowieczną wieżą. Zamek był wówczas siedzibą sądu, a od 1780 roku pełnił funkcję ratusza miejskiego. W 1908 roku spłonął barokowy hełm wieży wraz ze znajdującą się tam latarnią morską typu otwartego. Współcześnie w pomieszczeniach na parterze mieszczą sale obrad oraz ślubów. Wieża oraz klatka schodowa i sale pierwszego piętra tworzą siedzibę muzeum.
12 sierpnia 1503 zmarła tutaj Anna Jagiellonka, żona Bogusława X.

</doc>
<doc id="1392842" url="https://pl.wikipedia.org/wiki?curid=1392842" title="Skarpa (geomorfologia)">
Skarpa (geomorfologia)



</doc>
<doc id="1392843" url="https://pl.wikipedia.org/wiki?curid=1392843" title="Teatr 19">
Teatr 19

Teatr 19, właśc. "Театр 19" – ukraińska grupa teatralna stworzona przy Charkowskim Instytucie Sztuki Teatralnej w 2000 roku, w Charkowie, przez grupę aktorów -studentów. Pierwszym spektaklem wystawionym na scenie, był zaprezentowany 19 czerwca 2000 roku, dramat "Emigranci", autorstwa Sławomira Mrożka – polskiego dramaturga i prozaika. W 2002 roku, "Teatr 19" wziął udział w ogólnoukraińskim festiwalu sztuki współczesnej "Bohater Kultury" ("Культурные герои"), gdzie ze sztuką "Paweł I" – zajął najwyższe konkursowe podium. Od 19 maja 2002 roku, teatr trafia do szerszej publiczności i od tego momentu wystawia regularnie przedstawienia w Charkowskim Domu Kultury, gości również na scenach Moskwy i Petersburga.
Linki zewnętrzne.
Oficjalna strona teatru: "Teatr 19"

</doc>
<doc id="1392855" url="https://pl.wikipedia.org/wiki?curid=1392855" title="Davor">
Davor

Davor – wieś w Chorwacji, w żupanii brodzko-posawskiej, siedziba gminy Davor. W 2011 roku liczyła 2382 mieszkańców.
W Davorze urodzili się chorwacki piłkarz Ivica Olić oraz pisarz Matija Antun Relković. 

</doc>
<doc id="1392862" url="https://pl.wikipedia.org/wiki?curid=1392862" title="Imisław Wroński">
Imisław Wroński

Imisław Wroński herbu Kościesza (zm. 4 lipca 1365) – biskup płocki w latach 1363-1365, kanonik katedralny, prepozyt kolegiaty św. Michała w Płocku, kanclerz Bolesława III, księcia płockiego.
Biografia.
Był duchownym związanym z księciem płockim Bolesławem III, u którego pełnił funkcję kanclerza. Po śmierci księcia w 1351 związał się z dworem króla Polski Kazimierza III Wielkiego. Za jego wiedzą i zgodą został na jesieni 1357 wybrany przez kapitułę katedralną na następcę zmarłego Klemensa Pierzchały, a następnie zatwierdzony przez arcybiskupa gnieźnieńskiego Jarosława z Bogorii i Skotnik. Niemniej z powodu mianowania w październiku 1357 na urząd biskupi przez papieża Innocentego VI swojego spowiednika, dominikanina Bernarda, nie otrzymał tej godności. Dopiero w wyniku odwołania Bernarda ze stanowiska (po interwencji Kazimierza Wielkiego) jeszcze przed śmiercią Innocentego VI 12 września 1362, rozpoczęły się 13 października 1363 rozmowy Imisława z arcybiskupem praskim Arnosztem z Pardubic na temat należności finansowych dla Stolicy Apostolskiej z tytułu obsady biskupstwa. Po kilku tygodniach papież Urban V udzielił Imisławowi prowizji na biskupstwo płockie. Przez czas, kiedy biskupem był Bernard, Imisław pełnił funkcje biskupie w diecezji płockiej.

</doc>
<doc id="1392863" url="https://pl.wikipedia.org/wiki?curid=1392863" title="Stanisław Gamrat">
Stanisław Gamrat

Stanisław Gamrat (ok. 1380-1455) – kasztelan połaniecki (1414–1433), starosta sądecki (1416), prawdopodobnie także żarnowiecki (1429).
Życiorys.
Syn Stanisława herbu Sulima, brat (?) Jana, starosty bieckiego. Pochodził z rodziny Gamratów (przezwisko "Gamrath" znane w początkach XIV wieku), spokrewnionej z Sulimami, z których pochodził Zawisza Czarny. Ród Gamratów posiadał dobra w ziemi proszowskiej, pińczowskiej, stopnickiej, a także koło Sandomierza i Staszowa. Później nabyli, przeważnie drogą nadań królewskich, prawa do szeregu wsi w okolicach Jasła i Biecza (m.in. Samoklęski). 
Stanisław Gamrat, piszący się z Klimontowa, a czasem z Trzcinicy i Tarchowa (nieistniejąca dzisiaj wieś w powiecie jasielskim) należał do obozu politycznego skupionego się wokół królowej Jadwigi - zawierając małżeństwo z dwórką królowej, otrzymał 150 grzywien posagu zapisanych na Trzcinicy. 
Jako kasztelan połaniecki brał udział w zjeździe w Horodle w 1413, gdzie podpisał akt unii, a następnie w zjazdach potwierdzających unię grodzieńską w Krakowie w 1433 i w Korczynie w 1434.

</doc>
<doc id="1392864" url="https://pl.wikipedia.org/wiki?curid=1392864" title="David Caminer">
David Caminer

David Caminer (ur. jako Tresman 26 czerwca 1915, zm. 19 czerwca 2008), brytyjski informatyk, w 1982 odznaczony Orderem Imperium Brytyjskiego, okrzyknięty "pionierem wśród analityków systemów korporacyjnych". Był kluczowym członkiem zespołu zarządzającego rozwojem pierwszego systemu automatyzującego procesy biznesowe. Demonstracja działania programu odbyła się przed ówczesną księżniczką Elżbietą już w roku 1951.
Dzieciństwo i dorastanie.
David Tresman urodził się 26 czerwca 1915 w ubogiej londyńskiej dzielnicy East End. Jego ojciec był żydowskim krawcem i zmarł zanim mały David skończył 3 rok życia, podczas I wojny światowej. Owdowiała matka poślubiła Felixa Caminera. David przejął po nim nazwisko. Jego poglądy były skrajnie lewicowe. Zdecydował, że nie podejmie studiów i w roku 1936 podjął staż w grupie zarządzającej brytyjską firmą "J. Lyons and Company" po tym, jak jego matka spytała sąsiada pracującego tam, czy nie ma dla syna jakiejś posady. Firma była rozbudowana i dynamicznie się rozwijała, co dawało ogromne możliwości edukacyjne dla młodego człowieka. David miał wtedy 21 lat.
Podczas II wojny światowej, wskutek obrażeń z roku 1943 stracił nogę w Tunezji..
W roku 1945 poślubił Jackie Lewis.
Kariera i sukces.
Do "Lyons" wrócił w roku 1944. Szybko dostał posadę managera biura analizowania systemów. Firma wysłała pracowników do Stanów Zjednoczonych, by studiowali automatykę. Amerykańscy specjaliści stwierdzili, że powinno ich się wysłać do Uniwersytetu Cambridge. Między dr Maurice Wilkesem i "Lyons" została zawarta umowa. Jej postanowienia zobowiązały firmę do pomocy finansowej za pracę naukowca w zamian za jego pomoc przy budowie komputera dla przedsiębiorstwa. Tam David stworzył graficzny zapis algorytmu objaśniającego powiązania i zależności między różnymi warunkami prac. Stały się one później podstawą do stworzenia kodu. To dokonanie spowodowało okrzyknięcie przyszłego ojca rozwoju oprogramowania biznesowego "pionierem wśród analityków systemów korporacyjnych".
LEO I.
Ukończony komputer nazwano LEO "(Lyons Electronic Office)". Zbudowano go na bazie EDSACa. Był gotowy w roku 1951 i był pierwszą maszyną, prowadzącą obliczenia dla biznesu. Demonstracji towarzyszyła księżniczka Elżbieta. Kolos zajmował powierzchnię 5 000 stóp kwadratowych (ok. 460 metrów kwadratowych). Pensję dla pracownika potrafił wyliczyć w 1,5 s. Caminer był odpowiedzialny za oprogramowanie projektu. LEO odniósł spory sukces; został sprzedany m.in. do Ford Motor Company. LEO także rozliczał ówczesny brytyjski system bilingów telefonicznych, a z jego działania był zadowolony poczmistrz generalny Tony Benn, który pochwalił firmę "Lyons".
LEO II.
Dzięki odniesionemu przez LEO sukcesowi, "Lyons" mógł rozwinąć się także w kierunku informatyzowania biznesu jako inna firma – "Leo Computers". Nowo powstała korporacja zbudowała ulepszoną wersję LEO – LEO II. Caminer w roku 1959 dołączył do zarządu, wciąż jednak opiekując się oprogramowaniem projektu. 
Restrukturyzacje.
Ze strony amerykańskich firm (jak np. IBM) rosła presja, która wymusiła szereg zmian w firmie. Zaczęło się od fuzji "Leo Computers" z inną firmą – "English Electric", do której doszło w 1963 roku. Nowo powstała spółka nabyła "Marconi’s computing division" w roku 1964, tworząc tym samym "English Electric Computers". Ostatecznie po fuzji z "ICT" powstało "ICL (International Computers Ltd)".
Jesień życia i śmierć.
Podczas tych wszystkich zmian i restrukturyzacji David trwał ze swoją firmą.
Za rozwój oprogramowania wspomagającego wspólny rynek Europy, David Caminer został w roku 1982 w Luksemburgu, odznaczony Orderem Imperium Brytyjskiego. Z "ICL" odszedł na emeryturę w roku 1980. Wciąż był aktywnym w swojej dziedzinie – udzielał porad i pisał publikacje. W roku 1998 wydał "LEO: Niesamowita Opowieść O Pierwszym Na Świecie Komputerze Biznesowym" "(ang. "LEO: The Incredible Story of the World’s First Business Computer")". 2 lata przed śmiercią (2006) otrzymał tytuł doktora honoris causa Uniwersytetu Middlesex za osiągnięcia w informatyzacji biznesu. Umierając 19 czerwca 2008 zostawił żonę, oraz trójkę dzieci: syna i dwie córki.

</doc>
<doc id="1392865" url="https://pl.wikipedia.org/wiki?curid=1392865" title="Matija Antun Relković">
Matija Antun Relković

Matija Antun Relković (ur. 6 stycznia 1732 w Davorze, zm. 22 stycznia 1798 w Vinkovci) – chorwacki pisarz i lingwista epoki oświecenia.

</doc>
<doc id="1392866" url="https://pl.wikipedia.org/wiki?curid=1392866" title="David Treisman">
David Treisman



</doc>
<doc id="1392867" url="https://pl.wikipedia.org/wiki?curid=1392867" title="Lingwista">
Lingwista



</doc>
<doc id="1392870" url="https://pl.wikipedia.org/wiki?curid=1392870" title="Tri-City">
Tri-City

Tri-City – jednostka osadnicza w Stanach Zjednoczonych, w stanie Oregon, w hrabstwie Douglas.

</doc>
<doc id="1392871" url="https://pl.wikipedia.org/wiki?curid=1392871" title="David Tresman">
David Tresman



</doc>
<doc id="1392876" url="https://pl.wikipedia.org/wiki?curid=1392876" title="Justin Sullivan">
Justin Sullivan

Justin Sullivan (ur. 8 kwietnia 1956) – angielski muzyk, lider zespołu New Model Army, autor tekstów.
Wychowywał się w wielodzietnej rodzinie, ma czterech braci i dwie siostry. Wielokrotnie gościł na koncertach w wielu miastach Polski. Współzałożyciel grupy Red Sky Coven, w skład której (poza Sullivanem) weszli: Rev Hammer i Brett Selby, oraz Joolz Denby – angielska malarka i poetka.

</doc>
<doc id="1392880" url="https://pl.wikipedia.org/wiki?curid=1392880" title="Fort Abercrombie">
Fort Abercrombie

Fort Abercrombie – jeden z licznych fortów Armii Amerykańskiej powstałych w drugiej połowie XIX wieku na terytorium Dakoty.
Historia.
Fort został założony 28 sierpnia 1858 roku na brzegach rzeki Red River przez pułkownika Johna J. Abercrombie. Ze względu na zagrożenie powodziowe fort został w roku 1860 przeniesiony w górę rzeki, gdzie - jako jedyny posterunek armii - przetrwał 6-tygodniowe oblężenie wojowników plemienia Dakotów w 1868 roku.
Fort Abercrombie był punktem zaopatrzeniowym dla osadników dążących w kierunku granicy z Montaną. Został porzucony w roku 1877. W czasach dzisiejszych znajduje się tam niewielkie muzeum ze zrekonstruowaną palisadą i budynkami.
Muzeum jest czynne przez cały rok.

</doc>
<doc id="1392882" url="https://pl.wikipedia.org/wiki?curid=1392882" title="20364 Zdenekmiler">
20364 Zdenekmiler



</doc>
<doc id="1392887" url="https://pl.wikipedia.org/wiki?curid=1392887" title="Walk-over">
Walk-over



</doc>
<doc id="1392889" url="https://pl.wikipedia.org/wiki?curid=1392889" title="Maria Golimowska">
Maria Golimowska

Maria Golimowska-Chylińska (ur. 28 sierpnia 1932 w Lachowie) – polska siatkarka, brązowa medalistka olimpijska.
Absolwentka Liceum Pedagogicznego w Ełku. Grając w Legii Warszawa była mistrzynią Polski (1961), dziesięciokrotną wicemistrzynią oraz dwukrotnie brązową medalistką.
W reprezentacji Polski w latach 1955-66 wystąpiła 182 razy. Uczestniczyła w igrzyskach olimpijskich w 1964 w Tokio zdobywając brązowy medal. Z reprezentacją zdobyła także dwukrotnie brązowy medal mistrzostw świata (1956, 1962), srebrny medal mistrzostw Europy w 1963 oraz brązowy w 1958.
Miała opinię zawodniczki wszechstronnej (rozgrywająca i broniąca). Mieszka w Warszawie. Ma dwoje dzieci (Marcin, Małgorzata). Mąż (Marian) jest b. koszykarzem.

</doc>
<doc id="1392890" url="https://pl.wikipedia.org/wiki?curid=1392890" title="Strangelet">
Strangelet



</doc>
<doc id="1392897" url="https://pl.wikipedia.org/wiki?curid=1392897" title="Marino Marini (piosenkarz)">
Marino Marini (piosenkarz)

Marino Marini (ur. 11 maja 1924 w Seggiano, zm. 20 marca 1997 w Mediolanie) – włoski piosenkarz i kompozytor.
Życiorys.
Ukończył Konserwatorium w Bolonii na kierunku skrzypce. Zdobył także dyplom z elektrotechniki. Do czasu powołania do służby wojskowej uczył muzyki. W 1947 został dyrektorem artystycznym Metropolitan music-hall w Neapolu. W 1949 odwiedził Stany Zjednoczone (popłynął tam polskim statkiem „Sobieski”, na którym pracował jako muzyk), gdzie poznał muzyków jazzowych: Dizzy Gillespiego, Stana Kentona i Charliego Venturę. Po powrocie zaczął tworzyć muzykę do filmów oraz grał w kabaretach w Rzymie i w Neapolu (La Conchiglia).
W 1954 ogłosił nabór młodych muzyków do swojego pierwszego zespołu. Rok później nagrał pierwszą płytę dla włoskiej wytwórni Durium, a w 1956 wystąpił po raz pierwszy we włoskiej telewizji.
W 1957 odniósł wielki sukces podczas koncertów w Europie, Stanach Zjednoczonych i Japonii.
W 1960 współpracował z Mikisem Theodorakisem przy muzyce do filmu „Honeymoon”. W listopadzie 1961 kwartet „Marino-Marini” zaprezentował w Sali Kongresowej piosenki włoskie i taniec twist. W następnym roku odbył tournée ze swoim zespołem po Europie, odwiedził także Polskę i Związek Radziecki. W Wielkiej Brytanii jego zespół koncertował m.in. w Liverpoolu, gdzie na widowni był obecny Paul McCartney, przyszły członek zespołu The Beatles.
W 1966 zakończył swoje występy estradowe, zajmując się wyłącznie komponowaniem (m.in. dla Louisa Armstronga). W Polsce znany jest głównie dzięki przebojowi „Nie płacz kiedy odjadę” (tekst napisała Wanda Sieradzka de Ruig).

</doc>
<doc id="1392900" url="https://pl.wikipedia.org/wiki?curid=1392900" title="Polewacz polany">
Polewacz polany

Polewacz polany (fr. "L'Arroseur arrosé") – film niemy zrealizowany w 1895 przez braci Lumière. Premiera filmu odbyła się 28 grudnia 1895 w "Salon indien du Grand Café" w Paryżu.
Był pierwszym i jedynym filmem, który wyszedł spod ręki braci Lumière i posiadał własną fabułę i inscenizowane wydarzenia. Uważany jest za pierwowzór filmu fabularnego. 
Prawdopodobnie pomysł jego stworzenia powstał podczas przeglądania humorystycznych rysunków w albumie księgarni Quantin, wydanym w 1887. Bracia Lumière zwrócili uwagę na opowiadanie Hermanna Vogla o psotnym chłopaku, który celowo postawił nogę na gumowym wężu trzymanym przez ogrodnika. Ten zaniepokojony przerwaniem dopływu wody zaczął reperować otwór węża, bacznie się mu przyglądając. Wtedy chłopiec podniósł nogę i strumień wody uderzył w twarz ogrodnika, który w finale filmu sprawił lanie chłopcu.

</doc>
<doc id="1392901" url="https://pl.wikipedia.org/wiki?curid=1392901" title="Kątnik ścienny">
Kątnik ścienny



</doc>
<doc id="1392904" url="https://pl.wikipedia.org/wiki?curid=1392904" title="Prost Grand Prix">
Prost Grand Prix

Prost Grand Prix – były zespół Formuły 1, założony przez jej byłego czterokrotnego mistrza Alaina Prosta i uczestniczący w niej w sezonach 1997–2001.
Na początku roku 1997 Alain Prost postanowił wystawić własny zespół w Formule 1. W tym celu zakupił utytułowany, ale bankrutujący team Ligier i zmienił nazwę zespołu na Prost Grand Prix. Od sezonu 1998 team miał jeździć z silnikami Peugeot (mimo że silniki tej firmy zawodziły w McLarenach w sezonie 1994), ale na sezon 1997 postanowiono, że zespół skorzysta z silników Mugen, na których wcześniej jeździł Ligier. W charakterze kierowców postanowiono zaangażować Oliviera Panisa i Shinjiego Nakano.
Historia.
1997.
Początek sezonu zapowiadał się niezwykle obiecująco. Już w pierwszym wyścigu, Grand Prix Australii obaj kierowcy uzyskali dobre miejsca – Panis był piąty, Nakano siódmy. W Grand Prix Brazylii było jeszcze lepiej – pierwsze podium dla zespołu wywalczył Panis, pokonując takich kierowców jak Michael Schumacher, Mika Häkkinen, David Coulthard, Heinz-Harald Frentzen czy Eddie Irvine. Kolejne punkty Panis dostarczył w Monako (czwarty) i Hiszpanii (rewelacyjne drugie miejsce z sześcioma sekundami straty do Jacques’a Villeneuve'a). Nakano natomiast zebrał dwa punkty – w Grand Prix Kanady i Węgier.
W Grand Prix Kanady Panis miał ciężki wypadek, wskutek którego złamał obie nogi. Zastąpił go Jarno Trulli, który najlepiej spisał się w Grand Prix Niemiec (czwarty). Rekonwalescent, Panis, wrócił do ścigania się w Grand Prix Luksemburga, gdzie zdobył punkt. Na tym skończył się dorobek punktowy debiutanckiego zespołu, który wyglądał naprawdę przyzwoicie – dwa miejsca na podium, 21 punktów (punktowano wtedy jedynie sześć pierwszych miejsc) i szóste miejsce w klasyfikacji konstruktorów. Największym problemem Prostów była ich wysoka awaryjność (12 razy kierowcy nie dojeżdżali do mety) Wydawało się jednak, że kolejny sezon będzie jeszcze lepszy, bowiem w sezonie 1997 silników Peugeota używał zespół Jordan Grand Prix i zajął piąte miejsce.
1998.
Przed sezonem 1998 jako kierowców Prost zaangażował Panisa i Trullego. Po serii awarii skrzyń biegów podczas przedsezonowych testów było wielce prawdopodobne, że zespół nie "wyrobi się" do pierwszego wyścigu i będzie musiał go opuścić, bowiem tuż przed Grand Prix Australii samochody musiały jeszcze przejść crash-testy. W ostatniej chwili jednak zespół przystąpił do wyścigu, który nie wypadł udanie (Panis – dziewiąte miejsce, Trulli – nie ukończył). W ogóle cały sezon był bardzo nieudany – jedynie szóste miejsce Trullego w deszczowym i pełnym niespodzianek Grand Prix Belgii. Co więcej, aż 15 razy samochody zespołu Prost Grand Prix nie dojechały do mety.
1999.
W sezonie 1999 ponownie w zespole jeździli Panis i Trulli, ponownie dostawcą silników był Peugeot. Sezon był bardziej udany niż poprzedni – Panis zdobył dwa punkty (w Grand Prix Brazylii i Niemiec), a Trulli siedem – między innymi dzięki drugiemu miejscu w bardzo emocjonującym Grand Prix Europy, gdzie ostatecznie sensacyjnym zwycięzcą został Johnny Herbert na Stewarcie. Reasumując, zespół zdobył 9 punktów i siódme miejsce w klasyfikacji konstruktorów. Ponownie na jaw zespołu wyszła awaryjność – 14 nieukończonych wyścigów.
2000.
W sezonie 2000 nadal stosowano silniki francuskiego producenta Peugeot, ale Alain Prost postanowił, że w jego zespole będą jeździć nowi kierowcy – jego doświadczony rodak Jean Alesi oraz debiutant, Niemiec Nick Heidfeld. Mimo dobrych kierowców był to najgorszy sezon dla zespołu Prost w jego historii. Ani jednego punktu (najlepsze miejsce – ósme Heidfelda w Monako). 22 nieukończone wyścigi. Jedna dyskwalifikacja. Prost musiał szukać nowych rozwiązań.
2001.
Jako "nowe rozwiązania" na sezon 2001 Prost zastosował nowe silniki (Acer – de facto były to stare silniki Ferrari). Na początku sezonu dla zespołu jeździli Alesi oraz Argentyńczyk Gastón Mazzacane. Mazzacane nie spełniał oczekiwań i z zespołem pożegnał się już po czterech wyścigach, na jego miejsce przyszedł Brazylijczyk Luciano Burti, z którego usług Alain Prost zrezygnował po Grand Prix Węgier, a od Grand Prix Włoch na miejscu Burtiego znalazł się Czech Tomáš Enge. Ci trzej kierowcy nie zdobyli ani punktu. Lepiej spisał się Alesi – cztery punkty (w Monako, Kanady i Niemiec). Po Grand Prix Niemiec Alesi odszedł do Jordana, a na jego miejsce przyszedł Heinz-Harald Frentzen, ale mimo rewelacyjnego czwartego miejsca startowego do Grand Prix Belgii Niemiec w pięciu wyścigach nie zdobył ani punktu. Cztery punkty na koniec sezonu dały zespołowi dziewiąte miejsce w klasyfikacji konstruktorów.
Pod koniec roku 2001 pojawiły się pogłoski, że zespół ma problemy finansowe. Pogłoski te okazały się być prawdą – znaczne długi spowodowały, iż zespół nie był w stanie wystartować do sezonu 2002, co Prost określił jako "hańba dla Francji".
W roku 2003 konsorcjum Phoenix Finance wykupiło udziały zespołu Arrows, mając nadzieję, że dzięki temu zespół Prost wystartuje w sezonie 2003. FIA nie wyraziła jednak na to zgody.
Zespół wystartował w 144 Grand Prix, w których zdobył 35 punktów. Osiągnął także trzy miejsca na podium.

</doc>
<doc id="1392905" url="https://pl.wikipedia.org/wiki?curid=1392905" title="Prost">
Prost



</doc>
<doc id="1392910" url="https://pl.wikipedia.org/wiki?curid=1392910" title="Doczesna">
Doczesna

Doczesna – przerosła i rozpulchniona błona śluzowa macicy. Rozrost następuje pod wpływem hormonów jajnika, a zwłaszcza progesteronu w trakcie cyklu miesiączkowego i ma na celu przygotowanie podścieliska dla zagnieżdżenia się zapłodnionej komórki jajowej. W razie zapłodnienia komórki jajowej błona śluzowa macicy ulega dalszym zmianom, przekształcając się w doczesną ciążową, która dzieli się na następujące części:
Doczesna torebkowa (pokrywowa).
Dawniej zwana doczesną odgiętą. Pokrywa jajo płodowe od strony jamy macicy. Rozrasta się ona do 18 tygodnia ciąży, po czym łączy się z doczesną prawdziwą.
Doczesna prawdziwa (ścienna).
Obejmuje cały obszar jamy macicy poza jajem płodowym. Z chwilą wypełnienia całej jamy macicy przez rozrastające się jajo płodowe następuje połączenie doczesnej prawdziwej z doczesną torebkową i w ten sposób zanika jama macicy.
Doczesna podstawowa.
Doczesna, na której leży zagnieżdżone jajo płodowe.
Tworzy część matczyną łożyska. Warstwa zbita i gąbczasta części doczesnowej macicy oraz trofoblast tworzą płytkę podstawną.
Warstwa gąbczasta błony doczesnej jest strefą graniczną w której następuje oddzielenie łożyska po porodzie.
Płytka doczesnowa wytwarza przegrody naprzeciw penetrującego trofoblastu kosmówki kosmatej, dzieląc łożysko na wiele pól stanowiących: płaty, płaciki oraz liścienie łożyska.

</doc>
<doc id="1392913" url="https://pl.wikipedia.org/wiki?curid=1392913" title="Zakrzepica żył głębokich">
Zakrzepica żył głębokich

Zakrzepica żył głębokich (łac. "thrombophlebitis profunda", ang. "deep vein thrombosis", "DVT"), potocznie tromboza – stan chorobowy polegający na powstaniu zakrzepu w układzie żył głębokich (najczęściej kończyn dolnych) pod powięzią głęboką.
Zakrzepica żył głębokich ma często poważne następstwa, istotne jest więc pilne rozpoznanie i leczenie tego schorzenia. Często jest ona podłożem do powstania żylnej choroby zakrzepowo-zatorowej. Wolny fragment zakrzepu może oderwać się i z biegiem krwi dostać się do prawego przedsionka, prawej komory i dalej rozgałęzień tętnicy płucnej. Przy dużym materiale zatorowym dochodzi do zaklinowania go w przedsionku lub komorze i nagłego zgonu. Mniejsze fragmenty zatykają naczynia krążenia płucnego, doprowadzając do zatorowości płucnej.
Epidemiologia.
Na podstawie danych epidemiologicznych z Ameryki Północnej i Europy Zachodniej szacuje się, że rocznie w Polsce występuje ok. 57 tys. przypadków zakrzepicy żył głębokich oraz 36 tys. przypadków zatorowości płucnej.
Etiopatogeneza.
Wystąpienie przynajmniej 2 z 3 objawów tzw. "triady Virchowa" może być przyczyną wystąpienia zakrzepicy żylnej żył głębokich.
Zakrzepica żył głębokich kończyn górnych występuje znacznie rzadziej i może być spowodowana przez:
Obraz kliniczny.
Przebieg zakrzepicy żył głębokich, przynajmniej początkowo może być skąpo- lub bezobjawowy. Taki przebieg stwierdza się w aż ok. 50% przypadków. Objawy jeśli występują są niecharakterystyczne i mogą występować w wielu innych schorzeniach.
Na podejrzenie zakrzepicy mogą wskazywać objawy takie jak:
Do oceny klinicznego prawdopodobieństwa zakrzepicy żył głębokich można posłużyć się skalą Wellsa lub genewską.
Badania diagnostyczne.
Ponieważ często wywiad chorobowy nic nie wnosi, a w badaniu fizykalnym nie stwierdza się odchyleń od normy, mimo występującej zakrzepicy, konieczne dla postawienia rozpoznania jest szerokie stosowanie badań diagnostycznych.
Najczęściej stosowane są:
Profilaktyka i czynniki ryzyka.
Ważnym jest aby prowadzić profilaktyczne leczenie u pacjentów zagrożonych wystąpieniem zakrzepicy żył głębokich (u których występują czynniki ryzyka jej powstania).
Do głównych czynników ryzyka zakrzepicy żył głębokich należą:
Inne czynniki ryzyka to m.in.: wiek powyżej 40. roku życia, choroba nowotworowa, przebyta zakrzepica i/lub zatorowość płucna, urazy (gł. wielonarządowe, miednicy i kończyn dolnych), odwodnienie, leczenie hormonalne, otyłość, stan po udarze mózgu oraz zaawansowana niewydolność krążenia.
Należy mieć na uwadze możliwość występowania trombofilii wrodzonej lub nabytej. Trombofilia nabyta może być następstwem zespołu antyfosfolipidowego czy hiperhomocysteinemi, natomiast wrodzona związana jest z występowaniem pewnych genetycznych predyspozycji do jej rozwoju. Najważniejszymi zmianami genetycznymi są mutacja czynnika V Leiden, mutacja genu protrombiny (wariant 20210A) czy wrodzone niedobory inhibitorów krzepnięcia (antytrombiny, białka S, białka C).
Dla odpowiedniej profilaktyki i zapobiegania powstawaniu zakrzepicy żył kończyn dolnych jest odpowiednia aktywność fizyczna. Szczególnie jest to ważne w przypadku osób, które mają siedzący tryb pracy i niewielkie ilości ruchu na świeżym powietrzu.
Leczenie.
Leczenie zakrzepicy żył głębokich polega na stosowaniu heparyny niefrakcjonowanej, heparyn drobnocząsteczkowych lub doustnych leków przeciwkrzepliwych. Nowym lekiem w profilaktyce i leczeniu jest fondaparynuks.
Przy stosowaniu doustnych leków przeciwkrzepliwych dąży się do utrzymywania wyniku INR w granicach 2,0-3,0.
U chorych ze zwiększonym ryzykiem ponownego rozwoju zakrzepicy żył głębokich bardzo istotne jest stosowanie w określonych sytuacjach profilaktyki przeciwzakrzepowej. Najczęstszymi przyczynami stosowania takiej profilaktyki są: zabieg operacyjny (głównie ortopedyczny), urazy kończyn, długotrwałe unieruchomienie i choroba nowotworowa.

</doc>
<doc id="1392916" url="https://pl.wikipedia.org/wiki?curid=1392916" title="Andrzej Pogorzelski (prokurator)">
Andrzej Pogorzelski (prokurator)

Andrzej Pogorzelski (ur. 5 kwietnia 1959) – polski prawnik, prokurator, w latach 2007–2010 zastępca Prokuratora Generalnego RP.
Życiorys.
Ukończył studia na Wydziale Prawa i Administracji Uniwersytetu Warszawskiego. 
W 1985 został aplikantem Prokuratury Rejonowej w Warszawie dla
Dzielnicy Praga Północ. Zajmował później stanowiska zastępcy szefa i następnie szefa tej jednostki. Pracował później w Prokuraturze Okręgowej w Warszawie, był zastępcą
Prokuratora Okręgowego, a w latach 2002–2003 jej szefem.
Od 2004 był prokuratorem Prokuratury Krajowej, pracował w Biurze Postępowania Sądowego. Z dniem 3 grudnia 2007 został powołany na stanowisko zastępcy Prokuratora Generalnego, pełnił tę funkcję do 2010.

</doc>
<doc id="1392921" url="https://pl.wikipedia.org/wiki?curid=1392921" title="MasterCard Lola">
MasterCard Lola



</doc>
<doc id="1392922" url="https://pl.wikipedia.org/wiki?curid=1392922" title="Szymbory (przystanek kolejowy)">
Szymbory (przystanek kolejowy)

Szymbory – przystanek kolejowy we wsi Szymbory-Andrzejowięta, w gminie Szepietowo, w powiecie wysokomazowieckim, w województwie podlaskim, w Polsce. Składa się z 2 niskich naprzeciwległych peronów bocznych: 
Perony wyposażone są w oświetlenie i gabloty z rozkładem jazdy pociągów. Przy wschodnim krańcu peronów znajduje się przejazd kolejowo-drogowy kategorii D w ciągu drogi lokalnej.
Przystanek jest obsługiwany przez pociągi osobowe spółki Polregio relacji Białystok – Szepietowo – Białystok.
W roku 2018 przystanek obsługiwał 0–9 pasażerów na dobę.
26 czerwca 2020 roku PKP Polskie Linie Kolejowe podpisały umowę na modernizację odcinka linii kolejowej nr 6 Czyżew – Białystok prowadzoną w ramach projektu Rail Baltica. Prace mają potrwać do 2023 roku. W związku z ograniczoną przepustowością linii kolejowej spowodowanej modernizacją od 30 sierpnia 2020 r. niektóre pociągi osobowe Polregio zostały zastąpione autobusową komunikacją zastępczą, której pojazdy zatrzymują się po północnej stronie wsi na przystanku PKS Szymbory-Andrzejowięta oddalonym od przystanku kolejowego o ok. 1 km.

</doc>
<doc id="1392927" url="https://pl.wikipedia.org/wiki?curid=1392927" title="Gori (Czad)">
Gori (Czad)

Gori – wieś w południowym Czadzie, nad rzeką Szari. Znajduje się niedaleko Sarh. Liczy kilkudziesięciu-kilkuset mieszkańców. Jest największą z trzech wsi, w których używany jest język laal.

</doc>
<doc id="1392928" url="https://pl.wikipedia.org/wiki?curid=1392928" title="Warta Poznań (koszykówka)">
Warta Poznań (koszykówka)

Warta Poznań – polski klub koszykarski, sekcja Klubu Sportowego Warta Poznań działająca w latach 1927–1947.
Historia.
Sekcja koszykówki utworzona została w 1927 roku i od samego początku należała do najsilniejszych w okręgu. W latach 1928, 1929, 1930 i 1931 Warta została wicemistrzem, każdorazowo przegrywając z zespołami Czarnej Trzynastki Poznań, AZS Poznań oraz KPW Poznań. W 1932 roku, z powodu częściowego kryzysu koszykarze nie stanęli do mistrzostw okręgu, by w następne dwa sezony znów kończyć jako wicemistrz. Po ⁣⁣wojnie⁣⁣ wojnie pierwsze mistrzostwa okręgu zostały rozegrane w 1945 roku"," w których Warta zdobyła III miejsce.

</doc>
<doc id="1392930" url="https://pl.wikipedia.org/wiki?curid=1392930" title="Port lotniczy Ponta Delgada">
Port lotniczy Ponta Delgada

Port lotniczy Ponta Delgada (IATA: PDL, ICAO: LPPD) – międzynarodowy port lotniczy położony 3 km na zachód od centrum Ponta Delgada, na wyspie São Miguel, na Azorach. Lotnisko nosi imię papieża Jana Pawła II.

</doc>
<doc id="1392931" url="https://pl.wikipedia.org/wiki?curid=1392931" title="Prototype (gra komputerowa)">
Prototype (gra komputerowa)

Prototype – komputerowa gra akcji tworzona przez Radical Entertainment, bazująca na autorskim silniku graficznym, wydana przez Activision na Xbox 360, PS3, PC.
Gracz obejmuje kontrolę nad dotkniętym amnezją Alexem Mercerem, który porusza się po ulicach Nowego Jorku. W grze do dyspozycji oddany jest otwarty świat na wzór serii gier Grand Theft Auto, w którym gracz może odwiedzić większość lokacji także poza misjami. Alex zmierzy się ze specjalnym oddziałem militarnym o nazwie Black Watch Special Forces, ale również z mutantami zarażonymi tajemniczym wirusem. Głównym zadaniem bohatera będzie poznanie jego własnej przeszłości. W kwietniu 2012 roku ukazała się kontynuacja gry Prototype 2. Do 2012 roku gra sprzedała się w 2,1 milionach egzemplarzy.
Rozgrywka.
Głównym aspektem rozgrywki w Prototype będą ponadnaturalne zdolności głównego bohatera. Alex jest obdarzony nadludzką szybkością, siłą i zwinnością, a poza tym umiejętnością dowolnego zmieniania kształtu swojego ciała i wchłaniania wrogów przyjmując ich wygląd i wspomnienia. Twórcy obiecują 750 unikalnych kombinacji możliwych do wykonania na ulicach Nowego Jorku.
Nadludzka fizyka.
Kilka umiejętności Alexa jest ponadnaturalnych. Jest na tyle silny, aby podnieść i rzucić samochód. Jego prędkość pozwala mu bez problemu wyprzedzić jadący samochód i wbiegać po pionowych ścianach budynków. Może skakać na wielkie dystanse i spadać z dużych wysokości bez uszczerbku na zdrowiu.
Wchłanianie.
Kiedy Alex wchłania przeciwnika przejmuje jego wygląd fizyczny, a także wspomnienia. Te ostatnie układają się stopniowo w całość (sieć wspomnień), pozwalając odkryć przeszłość bohatera i posunąć fabułę do przodu. Niektóre wspomnienia stanowią kluczową rolę w scenariuszu, na przykład kiedy Mercer wchłonie pilota helikoptera, on sam również będzie umiał tę maszynę pilotować.
Zmiennokształtność.
Bohater może używać tej umiejętności dla przebrania się, atakowania i obrony.
Przebranie się (wchłanianie) - aby to zrobić wystarczy, aby Alex wchłonął dowolną osobę, a od razu będzie mógł przejąć jej wygląd i wtopić się w tłum. Przykładowo po pochłonięciu żołnierza będzie mógł bez problemu przemieszczać się po terenie wojskowym, póki nie zdradzi się swoimi umiejętnościami.
Atakowanie - Początkowo Mercer może kopać i uderzać jak normalny człowiek tylko z większą siłą. W miarę postępu w grze bohater odkrywa nowe możliwości wykorzystania swojego bioszkieletu. Alex uczy się jak uformować potężne pazury, macki, ostrza, większą masę mięśniową lub młotopięści. Następnie rozwija te zdolności pod kątem wykorzystania w walce, stając się coraz potężniejszy.
Obrona - po opanowaniu kontroli nad swoim bioszkieletem Alex będzie mógł uformować swoją rękę w tarczę lub pokryć całą skórę pancerzem.
Wszystkie te umiejętności można łączyć, na przykład złapać przeciwnika biczem i wchłonąć go dla regeneracji zdrowia będąc ciągle otoczonym pancerzem. Oprócz przemiany samych kończyn możliwe są ataki dewastacyjne (ang. devastator attack), są to najpotężniejsze ataki do których Alex ma dostęp. Istnieją 3 rodzaje tych ataków, różniące się od siebie skutecznością przeciw różnym celom. Te ataki to:
Groundspike graveyard devastator - Potężne uderzenie pięściami w ziemię wyzwala falę uderzeniową, Alex wytwarza również potężnie kolce wysuwające się z ziemi.
Tendril barrage devastator - Z Alexa wystrzeliwują we wszystkich możliwych kierunkach długie pnącza, niszczące wszystko, z czym się zetkną. Najskuteczniejsze przeciw celom biologicznym.
Critical pain devasttator - Atak podobny do Tendril barrage devastator, jednak z tą różnicą, że Alex kieruje jedno, większe pnącze w jedną stronę. Najskuteczniejsze, gdy trzeba zwalczyć jednego, wytrzymałego przeciwnika.
Zmysły.
Alex posiada zdolność widzenia termowizyjnego (thermal vision) oraz potrafi rozpoznać obiekty które zetknęły się z wirusem (infected vision).
Poruszanie się.
Poruszanie się bohatera jest inspirowane parkourem, Alex intuicyjnie wykorzystuje otoczenie aby pomóc sobie w przemieszczaniu się podobnie jak to miało miejsce w Assassin’s Creedzie, Infamous lub w Mirror’s Edge, aby graczowi było łatwiej przemierzać miasto.
Bohater dzięki potężnemu skokowi, szybowaniu oraz bieganiu po ścianach z łatwością osiąga dachy wieżowców, co z kolei ułatwia walkę z helikopterami.

</doc>
<doc id="1392933" url="https://pl.wikipedia.org/wiki?curid=1392933" title="Świstun chilijski">
Świstun chilijski

Świstun chilijski ("Mareca sibilatrix") – gatunek ptaka z rodziny kaczkowatych (Anatidae), zamieszkujący południową część Ameryki Południowej. Nie wyróżnia się podgatunków. Nie jest zagrożony wyginięciem.
Występowanie.
Ameryka Południowa – południowa i środkowa Argentyna oraz południowe i środkowe Chile, Falklandy. Częściowo wędrowny, zimą na północy osiąga południowy Paragwaj i południowo-wschodnią Brazylię.
Komisja Faunistyczna Sekcji Ornitologicznej Polskiego Towarzystwa Zoologicznego wymienia go na liście gatunków stwierdzonych w Polsce, lecz nie zaliczonych do awifauny krajowej (kategoria E w klasyfikacji AERC – pojaw nienaturalny).
Morfologia.
Długość ciała 43–54 cm, masa ciała 720–1085 g.
Upierzenie obu płci bardzo podobne. Głowa czarna z zielonkawym połyskiem, rozległą białą maską i mniejszą plamką na pokrywach usznych. Pierś łuskowana, boki rudawe, barkówki jasne, wydłużone. Kiedy leci, widać duże, białe pokrywy skrzydłowe i zielono połyskujące lusterko. Kuper biały, ogon czarny. Spód skrzydeł jasny; podbrzusze białe. Młode ptaki są bardziej matowe.
Ekologia.
Pospolity na słodkowodnych jeziorach i mokradłach. Może odbywać wędrówki na pierzowiska, podczas zimy wędruje na północ. Zwykle spotykany w stadach; są bardzo głośne, wydają gwiżdżące dźwięki.
Status.
W Czerwonej księdze gatunków zagrożonych IUCN świstun chilijski nieprzerwanie od 1988 roku jest zaliczany do kategorii LC (najmniejszej troski). Globalny trend liczebności uznawany jest za stabilny, choć trendy liczebności niektórych populacji nie są znane.

</doc>
<doc id="1392934" url="https://pl.wikipedia.org/wiki?curid=1392934" title="Skyways">
Skyways

Skyways – byłe szwedzkie linie lotnicze z siedzibą w Sztokholmie. Głównym węzłem był port lotniczy Sztokholm-Arlanda.
Historia.
Linie lotnicze Skyways powstały w wyniku połączenia mniejszych, regionalnych przewoźników – Salair oraz Linie lotnicze Avia. W roku 1993 przedsiębiorstwo przyjęło nazwę, pod którą jest znane do dzisiaj. Do czasu strukturalnych zmian w 2010 25% udziałów posiadał SAS. Następnie jedynym posiadaczem Skyways był Janus. 22 maja 2012 linie ogłosiły upadłość i zaprzestały działalność lotniczą.

</doc>
<doc id="1392935" url="https://pl.wikipedia.org/wiki?curid=1392935" title="Tadeusz Frank-Wiszniewski">
Tadeusz Frank-Wiszniewski

Tadeusz Frank-Wiszniewski (ur. 3 grudnia 1893 w Brzeżanach, zm. 13 maja 1926 w Warszawie) – podpułkownik Sztabu Generalnego Wojska Polskiego, kawaler Orderu Virtuti Militari.
Życiorys.
Urodził się 3 grudnia 1893 w Brzeżanach, w rodzinie Lionela Ritter Frank von Flottenschild, oficera c. k. Obrony Krajowej, i Marii Jadwigi z Borzęckich.
Był oficerem cesarskiej i królewskiej armii. Przyjęty do Wojska Polskiego. 2 stycznia 1920 rozpoczął studia w Wojennej Szkole Sztabu Generalnego. W połowie kwietnia 1920 skierowany został na front celem odbycia praktyki sztabowej. W okresie od stycznia do września 1921 kontynuował naukę w WSWoj. Po ukończeniu kursu otrzymał tytuł oficera Sztabu Generalnego i przydział do Oddziału IIIa Biura Ścisłej Rady Wojennej. W październiku 1923 przydzielony został do macierzystego 1 pułku artylerii polowej Legionów w Wilnie. Do 30 kwietnia 1924 pozostawał w stanie nieczynnym. 1 maja tego roku został przydzielony do Inspektora Szkół na stanowisko oficera sztabu. Od 1 sierpnia 1924 był szefem sztabu 3 Dywizji Piechoty Legionów w Zamościu, pozostając oficerem nadetatowym 1 pap Leg.. 1 grudnia 1924 Prezydent RP, Stanisław Wojciechowski, na wniosek Ministra Spraw Wojskowych, gen. dyw. Władysława Sikorskiego awansował go na podpułkownika SG ze starszeństwem z dniem 15 sierpnia 1924 i 8. lokatą w korpusie oficerów artylerii. 12 maja 1926 wyjechał do Warszawy na pięciodniowy urlop udzielony mu przez dowódcę dywizji, gen. bryg. Kazimierza Fabrycego. W czasie przewrotu majowego 1926 roku opowiedział się po stronie zamachowców. Zginął w drugim dniu zamachu majowego, w czasie walk ulicznych.

</doc>
<doc id="1392936" url="https://pl.wikipedia.org/wiki?curid=1392936" title="Welcome Air">
Welcome Air

Welcome Air – austriacka linia lotnicza z siedzibą w Innsbrucku. Głównym węzłem jest port lotniczy Innsbruck.

</doc>
<doc id="1392937" url="https://pl.wikipedia.org/wiki?curid=1392937" title="Gwendolyn Bradley">
Gwendolyn Bradley

Gwendolyn Bradley (Bradley-Willemann) — amerykańska śpiewaczka, sopran liryczno-koloraturowy. Pochodzi z Karoliny Południowej. Jej repertuar sceniczny obejmuje utwory począwszy od baroku aż po XX wiek, znajdują się w nim dzieła Witolda Lutosławskiego i Jana Kanty Pawluśkiewicza.
Życiorys.
Bradley debiutowała w roku 1976 rolą Nannetty w operze Verdiego "Falstaff" w Lake George Opera. Od 1981 występowała na scenie Metropolitan Opera śpiewając rolę Zerbinetty w "Ariadne auf Naxos", Blondchen w "Die Entfuhrung aus dem Serial", Gildy z "Rigoletta", Fiakermilli w Arabelli, Clary w Porgy and Bess, tytułową rolę z Le Rossignol Strawińskiego i Olympię z Le Conte d'Hoffmann.
Jej europejski debiut miał miejsce w 1983 na scenie Netherlands Opera w tytułowej roli Rodelindy Haendla. W Berlinie po raz pierwszy występowała w 1987 na scenie Deutsche Opera rolą Gildy w "Rigoletto" Verdiego.
23 czerwca 1994 roku na Błoniach krakowskich Gwendolyn Bradley wystąpiła (obok Elżbiety Towarnickiej, Bożeny Zawiślak-Dolny oraz Andrzeja Bieguna) w światowej premierze poematu symfonicznego „Harfy Papuszy”. Muzykę do wierszy cygańskiej poetki Bronisławy Wajs-Papuszy napisał Jan Kanty Pawluśkiewicz. 
19 czerwca 2008 Gwendolyn Bradley odwiedziła Jasną Górę, gdzie w Kaplicy Matki Bożej, przed Cudowną Ikoną artystka zaśpiewała jedną z pieśni negro spirituals "Give me Jesus", a towarzyszący jej znany polski śpiewak operowy, baryton Janusz Wolny, popularną pieśń "Czarna Madonna". Na zakończenie wizyty w klasztorze, podczas transmitowanego przez TV Trwam Apelu Jasnogórskiego artyści wspólnie zaśpiewali utwór "Panis Angelicus".
1 lipca 2008 Gwendolyn Bradley wystąpiła na XIV Międzynarodowym Festiwalu Muzycznym im. Krystyny Jamroz w Busku-Zdroju. Dwukrotnie (6 lipca 2003 i 3 lipca 2008) występowała w ramach Międzynarodowego Festiwalu Muzycznego w Mielcu.
Wśród dyrygentów, pod dyrekcją których śpiewała Bradley, są m.in.: Zubin Mehta (New York Philharmonic/Israeli Symphony), Riccardo Muti (Philadelphia Orchestra), Mstisław Rostropowicz i Rafael Frühbeck de Burgos (Washington National Symphony Orchestra), Charles Dutoit (Montreal Symphony/Philadelphia Orchestra), André Previn (Pittsburgh Symphony), Michael Tilson Thomas (Los Angeles Philharmonic), Marek Janowski, Hans Graf, Christopher Hogwood, Ralf Weikert, Victor Pablo Perez i Lorin Maazel.

</doc>
<doc id="1392939" url="https://pl.wikipedia.org/wiki?curid=1392939" title="André Kertész">
André Kertész

André Kertész (ur. 2 lipca 1894 w Budapeszcie, zm. 28 września 1985 w Nowym Jorku) – węgierski fotograf i dziennikarz. Zaliczany do dadaistów.
Życiorys.
Urodził się w Budapeszcie w średnio zamożnej rodzinie Żydów. Jego ojciec Lipót Kertész, sprzedawał książki; André (nazywany „Bandi”) był drugim z trzech jego synów. Kiedy ojciec zmarł w 1908, a matka, Ernesztina z d. Hoffmann nie miała środków na utrzymanie i wychowanie synów, chłopcami w sposób ojcowski zajął się wuj, Lipót Hoffmann. Rodzina przeprowadziła się do majątku wuja w Szigetbecse w komitacie Peszt, na dunajskiej wyspie Czepel, 50 km na południe od Budapesztu. Spokojne, sielankowe tempo życia nadały kształt jego osobowości i późniejszej karierze.
Pierwszy aparat kupił w 1912. Zasłynął w swej ojczyźnie fotografiami I wojny światowej. Porzucił giełdę, gdzie pracował i pszczelarstwo, którym się także zajmował i w 1925 wyemigrował do Francji, aby podjąć naukę w jednej z paryskich szkół fotograficznych. Poznał tam i poślubił Roszę Klein (używającą nazwiska Rogi André). Małżeństwo było krótkotrwałe, wrócił na Węgry, a potem znów do Paryża, lecz już z dawną przyjaciółką i modelką wczesnych, powojennych fotografii, Erzsébet Salomon (później Elizabeth Saly), z którą już w czerwcu 1933 r. się ożenił. Razem z nią wyjechał w 1936 do USA, była także jego późniejszą modelką, był z nią do jej śmierci w 1977 r. Przeżył ją o 8 lat.
W Ameryce zrobił karierę, był cenionym fotografem. Swoje zdjęcia publikował w prestiżowych magazynach Vogue, Life, Town &amp; Country; robił też zdjęcia dla luksusowych domów towarowych Harper’s Bazaar, Saks Fifth Avenue. Używał aparatów Leica.
Zdjęcie niewidomego cygańskiego skrzypka zrobione w 1921 w Abony prześladuje Andrzeja Stasiuka, o czym pisze w "Jadąc do Babadag".
Nagrody i upamiętnienie.
Otrzymał m.in. doktorat honorowy Royal College of Art i Fine Arts Parson's School of Design, francuską Legię Honorową, pierwszą nagrodę Annual Master of Photography Award International Center of Photography.
Na jego cześć jeden z kraterów na Merkurym nazwano "Kertész".

</doc>
<doc id="1392941" url="https://pl.wikipedia.org/wiki?curid=1392941" title="Sudesh Berry">
Sudesh Berry

Sudesh Berry (inaczej Soodesh Berry | Sudhesh Berry) – indyjski aktor bollywoodzki. Gra w filmach od 1990 roku. Przeważnie inspektorów policji i żołnierzy.

</doc>
<doc id="1392942" url="https://pl.wikipedia.org/wiki?curid=1392942" title="Dariusz Stach">
Dariusz Stach

Dariusz Stach (ur. 11 stycznia 1969 w Siemianowicach Śląskich) – polski aktor teatralny i dubbingowy, rzadko występujący przed kamerą. Jest związany z Teatrem Korez w Katowicach.

</doc>
<doc id="1392943" url="https://pl.wikipedia.org/wiki?curid=1392943" title="Góra Grabarka">
Góra Grabarka



</doc>
<doc id="1392946" url="https://pl.wikipedia.org/wiki?curid=1392946" title="Fotografia wielkoformatowa">
Fotografia wielkoformatowa

Fotografia wielkoformatowa – fotografia tzw. aparatami wielkoformatowymi, czyli dającymi obraz w formacie co najmniej 4×5 cala (9×12 cm). Specyficzna konstrukcja tych aparatów pozwala na sterowanie płaszczyzną ostrości (reguła Scheimpfluga) oraz korygowanie zbieżnych linii przy fotografowaniu architektury.

</doc>
<doc id="1392951" url="https://pl.wikipedia.org/wiki?curid=1392951" title="Gorjului">
Gorjului

Gorjului – stacja metra w Bukareszcie, na linii M3. Stacja została otwarta w 1991.

</doc>
<doc id="1392952" url="https://pl.wikipedia.org/wiki?curid=1392952" title="Păcii">
Păcii

Păcii – stacja metra w Bukareszcie, na linii M3. Stacja została otwarta w 1983.

</doc>
<doc id="1392964" url="https://pl.wikipedia.org/wiki?curid=1392964" title="Murawa psammofilna z kocankami i jasieńcem">
Murawa psammofilna z kocankami i jasieńcem

Murawa psammofilna z kocankami i jasieńcem ("Helichryso-Jasionetum litoralis, Helichryso-Jasionetum") – syntakson w randze zespołu budowany przez zielne psammofity na wydmach szarych. Należy do klasy "Koelerio glaucae-Corynephoretea canescentis".
Charakterystyka.
Murawa o różnym stopniu zwartości pokrywająca najczęściej zawietrzne zbocza wydm szarych na przedpolu wydmowych wrzosowisk i borów sosnowych. Budowane głównie przez szczotlichę siwą. Poza tym znaczny udział ma turzyca piaskowa i występują kocanki piaskowe, jasieniec piaskowy w odmianie nadmorskiej, lnica wonna, bylica polna w odmianie nadmorskiej, jastrzębiec baldaszkowy w odmianie wydmowej, piaskownica zwyczajna (pozostałość roślinności wydmy białej) i porosty (np. chrobotek). Budujące ją psammofity znoszą zasypywanie, wywiewanie i inne procesy eoliczne, jednak ich obecność stabilizuje wydmę, skutecznie ją unieruchamiając i umożliwiając procesy glebotwórcze.
Zbiorowisko w sukcesji ekologicznej zastępuje zbiorowiska wydmy białej "Elymo-Ammophiletum arenariae", a samo w stabilnych warunkach utrzymuje się długo, stopniowo zarastając wrzosowiskami "Carici arenariae-Empetretum nigri" i "Empetrum nigrum-Vaccinium vitis-idaea", a ostatecznie borem bażynowym. W przypadku silnego zawiewania może z powrotem przekształcić się w "Elymo-Ammophiletum arenariae".
Zagrożenia i ochrona.
Zespół na potrzeby inwentaryzacji obszarów Natura 2000 oznaczony jako typ siedliska przyrodniczego nr 2130 (nadmorskie wydmy szare z murawą psammofilną "Helichryso-Jasionetum litoralis" z kocankami i jasieńcem).

</doc>
<doc id="1392966" url="https://pl.wikipedia.org/wiki?curid=1392966" title="Winfield Hancock">
Winfield Hancock

Winfield Scott Hancock (ur. 14 lutego 1824 w Montgomeryville, Pensylwania, zm. 9 lutego 1886 w Nowym Jorku) – amerykański generał i polityk Partii Demokratycznej. Wstąpił do armii amerykańskiej, walczył w wojnie amerykańsko-meksykańskiej. Wziął udział w wojnie secesyjnej, walczył w bitwie pod Gettysburgiem. Później był członkiem Partii Demokratycznej i z jej ramienia kandydował na prezydenta w 1880 roku, ale nieznacznie przegrał z republikaninem Jamesem Garfieldem. Po przegranej wycofał się z życia politycznego.
Życiorys.
Winfield Scott Hancock urodził się 14 lutego 1824 roku w Montgomeryville jako jeden z dwóch bliźniaczych synów nauczyciela Benjamina Franklina Hancocka i Elizabeth Hoxworth Hancock. Imiona otrzymał po bohaterze wojny 1812 roku Winfieldzie Scotcie. Drugi z bliźniaków nazywał się Hilary Baker Hancock. Kiedy mieli po trzy lata rodzina przeniosła się do Norristown, gdzie ich ojciec studiował prawo jednocześnie ucząc w szkole, a ostatecznie założył kancelarię. Elizabeth otworzyła sklep kapeluszniczy. Bracia pobierali nauki w lokalnych szkołach, lecz jedynie Winfield wykazywał duże zainteresowanie wojskowością – w 1840 roku w wieku 16 lat wstąpił do West Point. Wśród kolegów i osób uczęszczających do akademii znalazło się wielu późniejszych generałów – m.in. Alexander Hays, Ulysses Grant, czy Ambrose Burnside.
W 1844 roku Hancock ukończył West Point z 18 lokatą na 25. 1 lipca tego samego roku otrzymał stopień (brevet) podporucznika i rozkaz zameldowania się w Forcie Towson na Terytorium Indiańskim; jako oficer 6 Regimentu Piechoty spędził tam dwa lata.
Kiedy wybuchła wojna amerykańsko-meksykańska Hancock został przeniesiony do Kentucky, gdzie szkolił żołnierzy, których – jak się później dowiedział – nie było mu dane poprowadzić do boju. Zawiedziony młodzik wielokrotnie i bezskutecznie apelował o możliwość udziału w walkach. Odmiana losu przyszła za sprawą imiennika i patrona, generał majora Winfielda Scotta, który zażyczył sobie jego obecności podczas kampanii przeciw Meksykowi. Chrzest bojowy przeszedł 13 lipca 1847 roku w pobliżu Vera Cruz w drodze do sztabu Scotta. Pod Churubusco prowadząc do boju mały oddział został lekko ranny w nogę. Za „dzielną i chwalebną służbę” otrzymał awans na brevet porucznika.
Po wojnie służył na zachodzie, na Florydzie i w innych miejscach. W 1853 roku awansował na „pełnego” porucznika. Dwa lata później otrzymał kolejny awans na kapitana 5 Regimentu Piechoty oraz stanowisko asystenta kwatermistrza. Wziął udział w III wojnie seminolskiej, później w konflikcie między zwolennikami i przeciwnikami niewolnictwa w Kansas. W 1859 roku trafił do Kalifornii, gdzie do wybuchu następnej wojny pracował jako naczelny kwatermistrz.
Wojna secesyjna.
Na początku wojny secesyjnej znajdował się w Kalifornii. Na własną prośbę został przeniesiony na wschód; 23 września 1861 roku otrzymał awans na generała brygady ochotników i dowództwo jednej z brygad Armii Potomaku. Wziął udział w kampanii półwyspowej. Podczas bitwy o Williamsburg 5 maja 1862 roku wykazał się zdolnościami przywódczymi i otrzymał pochwałę od zwierzchnika, gen. George’a McClellana – McClellan miał się o nim wyrazić „Hancock był znakomity”; ta opinia dała zaczynek do utrwalenia się przydomka „Hancock Znakomity”. Nad Antietam dowodził 1 Dywizją II Korpusu, zaś w listopadzie awansował na generał majora ochotników, jednocześnie otrzymując stopień majora armii regularnej. Pod Fredericksburgiem dywizja Hancocka znajdowała się na prawym skrzydle, wśród oddziałów którym zlecono szturm na Marye's Heights. Z 5006 ludzi należących 2013 zostało rannych i zabitych. W trakcie tej potyczki Hancock został raniony w podbrzusze. 2 i 3 maja pod Chancellorsville jego dywizja przyjęła cały ciężar ataku armii Roberta Lee. Niedługo potem został mianowany dowódcą II Korpusu.
1 lipca 1863 roku przegraną lewego skrzydła Armii Potomaku i śmiercią gen. mjra Johna Reynoldsa rozpoczęła się bitwa pod Gettysburgiem. Po południu na pole walki dotarł Hancock z II Korpusem upoważniony rozkazami od generała Meade’a do zwiadu, przejęcia komendy i zadecydowania o dalszych posunięciach. Hancock, tymczasowy głównodowodzący wszystkich oddziałów pod Gettysburgiem, zdecydował o pozostaniu wojsk Unii na polu bitwy, zebrał uciekające oddziały i utrzymał Grzbiet Cmentarny do przybycia głównych sił armii federalnej. Drugiego dnia dowodził lewą częścią centrum wojsk, a po tym jak ranny został gen. mjr Sickles, całym lewym skrzydłem. Trzeciego dnia zawiadywał ponownie lewym centrum, które przyjęło główną część natarcia konfederatów zwanego później „Szarżą Picketta”. Hancock dał dowód męstwa – wobec ognia 150 konfederackich dział konno prowadził swoich żołnierzy do walki. Upomniany za tak ryzykowną postawę stwierdził: „Są takie momenty, kiedy życie dowódcy korpusu się nie liczy”. Za zdobycie 27 konfederackich sztandarów korpus zapłacił dużą cenę – zginęło 4350 z 10 000 żołnierzy. W momencie, gdy konfederaci docierali do linii Unii kula przebiła łęk siodła Hancocka i raniła go w pachwinę (lub udo). Zastosowawszy opaskę uciskową Hancock nie zrzekł się komendy do całkowitego odparcia szarży, a znoszony z pola doradzał Meade'owi atak frontalny na pokonanych konfederatów. Rana okazała się poważna – miała mu doskwierać już do końca życia – i następne 6 miesięcy spędził na rekonwalescencji.
W 1864 jego obecność na polach bitew była równie znacząca co w latach poprzednich. Drugiego dnia bitwy w dziczy dowodził połową unijnej armii; pod Spotsylvanią dowodził szarżą, która niemal rozdzieliła siły Roberta Lee na pół; pod Cold Harbor jego korpus utworzył lewe skrzydło podczas nieudanego natarcia na linie konfederatów. W sierpniu awansował na generała brygady armii regularnej. W listopadzie doskwierać zaczęła mu otrzymana rok wcześniej rana w efekcie czego został urlopowany. Powróciwszy do służby oczekiwał, iż znów obejmie dowództwo nad II Korpusem – naczelne dowództwo zleciło mu jednak sformowanie nowego korpusu, a później postawiło na czele Środkowego Departamentu Wojskowego. Kolejnym zadaniem miał być marsz w kierunku Lynchburga by wziąć udział w kampanii przeciw wojskom generała Lee, jednak zanim dotarł na miejsce Richmond upadł, a Lee skapitulował.
Po wojnie.
Po zabójstwie Abrahama Lincolna Hancocka przydzielono do nadzoru nad przeprowadzeniem egzekucji zamachowca. W lipcu 1866 roku mianowano go brevet generał majorem armii regularnej. Niedługo potem został naczelnikiem Departamentu Missouri, a następnego roku naczelnikiem Departament Wschodu, a później 5 Departamentu Wojskowego z siedzibą w rekonstrukcjonistycznym Nowym Orleanie. Jego polityka dezaprobowania wojskowych procesów sądowych, sympatia dla południowców i chęć godzenia zwaśnionych nie spotkała się z aprobatą Waszyngtonu i na własną prośbę został przeniesiony.
Hancock przez całe życie był demokratą i zwolennikiem unii. Prześwietna kariera wojskowa i popularność spowodowały, iż już w 1868 roku prędko rozważano go jako kandydata na prezydenta. W 1880 roku uzyskał poparcie partii oraz wszystkich stanów południowych, jednak – niewielką różnicą 7000 głosów – został pokonany przez republikanina Jamesa Garfielda.
Zmarł 9 lutego 1886 roku na Governors Island w pobliżu Nowego Jorku i został pochowany na Montgomery Cemetery w Norristown.
Życie prywatne.
24 stycznia 1850 roku pojął za żonę Almirę Russell, córkę bogatego kupca z Saint Louis. W październiku urodził się ich syn, Russell; siedem lat później na świat przyszła córka Ada. Żadnemu z dzieci nie dane było przeżyć rodziców.

</doc>
<doc id="1392967" url="https://pl.wikipedia.org/wiki?curid=1392967" title="Helichryso-Jasionetum">
Helichryso-Jasionetum



</doc>
<doc id="1392969" url="https://pl.wikipedia.org/wiki?curid=1392969" title="Jonas Sawimbi">
Jonas Sawimbi



</doc>
<doc id="1392973" url="https://pl.wikipedia.org/wiki?curid=1392973" title="Urodziny świata">
Urodziny świata

Urodziny świata (ang. "The Birthday of the World") – zbiór wielokrotnie nagradzanych opowiadań fantasy i science fiction amerykańskiej pisarki Ursuli K. Le Guin, rozgrywających się w realiach Ekumeny (poza opowiadaniem "Raje utracone"). Wydany w 2002. W Polsce ukazał się w 2003, wydany przez oficynę Prószyński i S-ka w tłumaczeniu Pauliny Braiter-Ziemkiewicz ().

</doc>
<doc id="1392975" url="https://pl.wikipedia.org/wiki?curid=1392975" title="Colin Curran">
Colin Curran

Colin Curran (ur. 21 sierpnia 1947 z Newcastle|) – australijski piłkarz. Grał na pozycji obrońcy. Był członkiem kadry Australii na Mundialu 1974, który odbywał się w RFN. W latach 1970–1979 wystąpił w reprezentacji 24 razy i strzelił jednego gola (samobójczego).

</doc>
<doc id="1392976" url="https://pl.wikipedia.org/wiki?curid=1392976" title="Montgomeryville">
Montgomeryville

Montgomeryville - miasto w północno-wschodnich Stanach Zjednoczonych, w stanie Pensylwania, w hrabstwie Montgomery Populacja w 2000 roku wyniosła 12031 osób.

</doc>
<doc id="1392978" url="https://pl.wikipedia.org/wiki?curid=1392978" title="USS O’Bannon (DD-450)">
USS O’Bannon (DD-450)

USS O’Bannon (DD-450) – amerykański niszczyciel typu "Fletcher", służący w United States Navy w czasie II wojny światowej.
"O’Bannon” był drugim okrętem Marynarki noszącym nazwę upamiętniającą kapitana marynarki Presleya O’Bannon'a (1776–1850).
Stępkę okrętu położono 3 marca 1941 w stoczni Bath Iron Works Corp. w Bath w stanie Maine. Zwodowano go 19 lutego 1942; matką chrzestną okrętu była pani E. F. Kennedy, potomkini kapitana O’Bannon'a. Okręt oddano do służby 26 czerwca 1942 roku, z komandorem porucznikiem Edwinem R. Wilkinsonem jako dowódcą.
Brał aktywny udział zwłaszcza w kampanii w archipelagu Wysp Salomona, w tym w I bitwie pod Guadalcanalem (1942), bitwie w zatoce Kula (1943), bitwie pod Kolombangarą (1943) i bitwie pod Vella Lavella (1943), później m.in. w bitwie o Leyte (1944).

</doc>
<doc id="1392985" url="https://pl.wikipedia.org/wiki?curid=1392985" title="Dariusz Jadowski">
Dariusz Jadowski

Dariusz Jan Jadowski (ur. 14 czerwca 1965 w Łodzi) – polski urzędnik państwowy, dyplomata, w latach 2004–2005 rzecznik prasowy w obu rządach Marka Belki.
Życiorys.
Ukończył w 1988 studia na Wydziale Dziennikarstwa i Nauk Politycznych Uniwersytetu Warszawskiego.
W drugiej połowie lat 80. współpracował z „Polityką”. Od 1988 pracował w Biurze Prasowym Rządu. W latach 1992–1993 był jego wicedyrektorem, a następnie przez cztery lata dyrektorem generalnym w Urzędzie Rady Ministrów. Od 1991 do 1997 pełnił funkcję redaktora naczelnego „Przeglądu Rządowego”. Następnie do 2004 związany z dyplomacją – był konsulem generalnym w Nowym Jorku (1997–2001), a od 2001 radcą ministrem pełnomocnym w Ambasadzie RP w Waszyngtonie.
W latach 2004–2005 zajmował stanowisko rzecznika prasowego w pierwszym i drugim rządzie Marka Belki. W 2008 objął funkcję doradcy prezesa Polskiej Akademii Nauk, a w 2009 stanowisko szefa kancelarii PAN.
W 2010 został dyrektorem Departamentu Edukacji i Wydawnictw Narodowego Banku Polskiego, zajmował to stanowisko do 2016.
W 2016 odznaczony odznaką honorową „Za zasługi dla bankowości Rzeczypospolitej Polskiej”.
Życie prywatne.
W 2007 był konsultantem serialu telewizyjnego "Ekipa". Jest żonaty.

</doc>
<doc id="1392991" url="https://pl.wikipedia.org/wiki?curid=1392991" title="Sergio Ahumada">
Sergio Ahumada

Sergio Ahumada Bacho (ur. 2 października 1948) – chilijski piłkarz. Występował w CSD Colo-Colo i Unión Española.
Zaliczył 29 spotkań i strzelił 6 goli w reprezentacji Chile. Strzelił także jedyną bramkę dla swojego kraju na Mundialu 1974 w zremisowanym 1-1 spotkaniu z NRD.

</doc>
<doc id="1392993" url="https://pl.wikipedia.org/wiki?curid=1392993" title="Budowa Internetu">
Budowa Internetu



</doc>
<doc id="1392995" url="https://pl.wikipedia.org/wiki?curid=1392995" title="Wszystkie strony świata">
Wszystkie strony świata

Wszystkie strony świata (tytuł oryg. ang. "The Wind's Twelve Quarters") – zbiór opowiadań fantasy i fantastyki naukowej amerykańskiej pisarki Ursuli K. Le Guin, z których część należy do najbardziej znanych cykli autorki: Ekumeny i Ziemiomorza.
Wydany w 1975 roku, w Polsce po raz pierwszy ukazał się w 1980, wydany przez oficynę Iskry w serii Fantastyka-Przygoda w tłumaczeniu Lecha Jęczmyka i Zofii Uhrynowskiej-Hanasz. Wydanie z 1980 nie zawierało opowiadania "Ci, którzy odchodzą z Omelas", które zamieszczono dopiero w wydaniu z 1995 (wyd. Prószyński i S-ka).

</doc>
<doc id="1392998" url="https://pl.wikipedia.org/wiki?curid=1392998" title="Respect the Power of Love">
Respect the Power of Love

Respect the Power of Love – jedenasty singel Namie Amuro. 
Singel został wydany 17 marca 1999 - w dniu zamordowania Emiko Taira, matki Namie Amuro przez jej szwagra. Amuro po otrzymaniu informacji o śmierci matki, przerwała promocję singla i przyleciała do Okinawy. W ciągu dziesięciu tygodni trwania rankingu Oricon sprzedano 500 000 egzemplarzy singla. Płyta znalazła się na #43 miejscu najlepiej sprzedających się singli w 1999.

</doc>
<doc id="1393000" url="https://pl.wikipedia.org/wiki?curid=1393000" title="I Have Never Seen">
I Have Never Seen

I Have Never Seen - dziesiąty singel Namie Amuro. Wydano go 23 grudnia 1998. Przez trzynaście tygodni trwania rankingu Oricon sprzedano 657 250 kopii. Singel był dużym sukcesem - znalazł się na #1 pozycji w Oriconie. Utwór "I Have Never Seen" znalazł się na ścieżce dźwiękowej do serialu "Yonige Yamotoho" (Lot Nocą).

</doc>
<doc id="1393006" url="https://pl.wikipedia.org/wiki?curid=1393006" title="Szybki tramwaj w Krzywym Rogu">
Szybki tramwaj w Krzywym Rogu

Szybki tramwaj w Krzywym Rogu (ukr. Криворізький Швидкісний Tрамвай); także Metro w Krzywym Rogu (ukr. Криворізький метрополітен) i Metrotramwaj w Krzywym Rogu (ukr. Криворізький метротрамвай) – system komunikacji premetra działający w Krzywym Rogu, w ósmym pod względem wielkości mieście na Ukrainie.
System liczy 18,7 km z czego 6,8 km znajduje się pod ziemią. Na trasie jest 30 stacji, w tym 4 podziemne. Według pierwotnych założeń obecna infrastruktura ma być przekształcona w pełne metro, jeśli miasto przekroczy milion mieszkańców.
Tabor składa się z wagonów Tatra T3 i KTM-11/11T. Tramwaje KTM-11 są dwukierunkowe.
Historia.
Pierwszy projekt Premetra znajduje swoje korzenie w latach 60, kiedy to starano się wprowadzić system metra do każdego większego miasta ZSRR. W Krzywym Rogu i Wołgogradzie postanowiono wprowadzić premetro, czyli hybrydę pomiędzy tramwajem a metrem. W obu już miastach funkcjonowała już wtedy konwencjonalna sieć tramwajowa jednak przeludnienie i duże natężenie ruchu spowalniały ruch tramwajowy. Ponadto oba miasta zostały zniszczone w II wojnie światowej i zakładano odbudowanie tych miast w oparciu o nowoczesne plany.
Budowa rozpoczęła się równocześnie w Krzywym Rogu i Wołgogradzie w połowie lat 70. Tramwaj poruszający się pod ziemią miał wyłącznie służyć jako rozwiązanie tymczasowe a cała trasa dostosowywana była do ewentualnego przekształcenia w pełny system metra. Stacje budowane na powierzchni ziemi miały parametry stacji metra – znajdowały się w przystosowanych do tego celu budynkach, niekiedy o socrealistycznej architekturze.
Pierwszy fragment, liczący 8 km i zawierający cztery stacje, otwarty został 26 grudnia 1986, stając się trzecim systemem transportu w części podziemnego w Ukraińskiej SRR. W latach 1988–1989 otworzone zostały dalsze trzy stacje w kierunku południowym, po 1991 w niepodległej Ukrainie linia została przedłużona w kierunku północnym osiągając ostatecznie wraz ze stacjami dobudowanymi na istniejącym wcześniej odcinku w roku 2001 długość 18 km oraz 11 stacji.
W 2012 linia szybkiego tramwaju została połączona z resztą sieci tramwajowej miasta oraz utworzona została trzecia linia szybkiego tramwaj łącząca północny koniec istniejącej trasy bezpośrednio z położonym w pobliżu południowego jej końca kombinatem metalurgicznym. W 2015 utworzona została kursująca w godzinach szczytu linia 4, kursuje do południowo-zachodniego krańca sieci tramwajowej.
Linie.
System szybkiego tramwaju składa się z czterech linii:
Stacje.
Lista zawiera stacje położone na bezkolizyjnym odcinku linii szybkiego tramwaju.
Tabor.
Trasę szybkiego tramwaju obsługuje 69 tramwajów:

</doc>
<doc id="1393007" url="https://pl.wikipedia.org/wiki?curid=1393007" title="Can You Celebrate?">
Can You Celebrate?

Can You Celebrate? – siódmy singel Namie Amuro. Singel został wydany 19 lutego 1997 i reedytowany 25 grudnia 1997. Oba single zajmowały #1 miejsca w rankingu Oricon. Razem sprzedano 2 750 220 kopii (przez czterdzieści dziewięć tygodni). Lepiej sprzedawał się reedytowany maxi singel.
Lista utworów.
Can You Celebrate?
Can You Celebrate? Maxi Singel
Oricon.
Can You Celebrate?
Can You Celebrate? Maxi Singel

</doc>
<doc id="1393008" url="https://pl.wikipedia.org/wiki?curid=1393008" title="Czaplice (Białawy Wielkie)">
Czaplice (Białawy Wielkie)

Czaplice – przysiółek wsi Białawy Wielkie w Polsce, położony w województwie dolnośląskim, w powiecie wołowskim, w gminie Wińsko. Wchodzi w skład sołectwa Białawy Wielkie.
W latach 1975–1998 miejscowość administracyjnie należała do województwa wrocławskiego.

</doc>
<doc id="1393012" url="https://pl.wikipedia.org/wiki?curid=1393012" title="Gołaszów">
Gołaszów

Gołaszów – przysiółek w Polsce położony w województwie dolnośląskim, w powiecie wołowskim, w gminie Wińsko. Miejscowość wchodzi w skład sołectwa Rudawa.
W latach 1975–1998 miejscowość administracyjnie należała do województwa wrocławskiego.

</doc>
<doc id="1393015" url="https://pl.wikipedia.org/wiki?curid=1393015" title="Dreaming I was Dreaming">
Dreaming I was Dreaming

Dreaming I was Dreaming – dziewiąty singel Namie Amuro. Singel został wydany przez wytwórnię avex trax tuż przed ciążą i ślubem Namie Amuro. Podczas jedenastu tygodni trwania rankingu Oricon Amuro sprzedała 558 830 kopii płyty. Piosenka "Dreaming I was Deaming" została użyta w kampanii reklamowej "Maker Estate Twin Jewelry".

</doc>
<doc id="1393016" url="https://pl.wikipedia.org/wiki?curid=1393016" title="Młoty">
Młoty



</doc>
<doc id="1393018" url="https://pl.wikipedia.org/wiki?curid=1393018" title="Literał łańcuchowy">
Literał łańcuchowy

Literał łańcuchowy, także: napis, stała łańcuchowa – literał reprezentujący w kodzie źródłowym wartość składającą się z ciągu znaków (łańcuch znaków).
Podając w kodzie źródłowym wartość będącą określonym ciągiem znaków, należy go jednoznacznie wyodrębnić, od kodu źródłowego w danym języku programowania. Najczęściej do wyodrębniania literałów łańcuchowych stosuje się określony ogranicznik, tj. znak lub parę znaków. Takie rozwiązanie umożliwia jednoznaczne wyodrębnienie jednostki leksykalnej tekstu programu jaką jest łańcuch. Dzięki takiej konstrukcji składni języka programowania literały łańcuchowe mogą zawierać znaki specjalne, np. spacje, które poza literałami łańcuchowymi najczęściej pełnią rolę separatorów jednostek leksykalnych.
Najczęściej stosowane ograniczniki:
Pewne języki programowania definiują w swojej składni kilka różnych ograniczników, np. Clipper, w którym ograniczenie literału łańcuchowego można dokonać apostrofem (otwierającym i zamykającym), cudzysłowem (otwierającym i zamykającym), parą nawiasów kwadratowych (otwierającym [ i zamykającym ]). To rozwiązanie jest wprowadzone w celu umożliwienia wprowadzania do łańcuchów znaków ogranicznika, np. w przypadku napisu zawierającego cudzysłów można zastosować nawiasy kwadratowe itp. Wadą tego rozwiązania jest to, że w jednym literale łańcuchowym nie mogą występować wszystkie ograniczniki równocześnie, jeden musi być zastosowany do ograniczania łańcucha. Lepszym rozwiązaniem tego problemu jest zastąpienie ogranicznika wewnątrz literału specjalnym symbolem, np. parą ograniczników obok siebie reprezentującą w literale pojedynczy znak ogranicznika (Pascal), lub opisem znaków (język C: \").
Innym istotnym problemem jest wprowadzanie do tekstu programu takich literałów łańcuchowych, w których występują znaki i symbole specjalne, np. znak nowej linii. Nie można tu użyć klawiatury do wprowadzenia znaku do tekstu programu, gdyż klawisz Enter (Return), zostanie zinterpretowany przez edytor tekstu jako polecenie dla siebie wprowadzenia nowej linii, zamiast dodania kolejnego znaku do literału łańcuchowego. W tym przypadku stosuje się opis znaku lub kod znaku.
Odwrotna relacja pomiędzy literałem łańcuchowym a kodem aplikacji zachodzi w dokumentach opartych na języku skryptowym (np. HTML, JavaScript) lub obliczeniowym (np. Mathcad). Tutaj podstawowy tekst jest łańcuchem znaków przeznaczonym do wyświetlenia/wydrukowania, a sam program zawarty jest w specjalnych ogranicznikach, lub oparty na specjalnych symbolach. Jednak w takim kodzie, umieszczonym w dokumencie, również mogą występować literały łańcuchowe, budowane zgodnie ze składnią języka.

</doc>
<doc id="1393023" url="https://pl.wikipedia.org/wiki?curid=1393023" title="Valdomiro Vaz Franco">
Valdomiro Vaz Franco

Valdomiro, właśc. Valdomiro Vaz Franco (ur. 17 lutego 1946 w Criciúma) – brazylijski piłkarz. Grał na pozycji napastnika.
W reprezentacji Brazylii od maja 1973 do marca 1977. W tym czasie rozegrał 23 mecze, strzelając przy tym 5 goli. Valdomiro wystąpił w 5 meczach i strzelił 1 gola na Mundialu 1974.

</doc>
<doc id="1393024" url="https://pl.wikipedia.org/wiki?curid=1393024" title="Młoty (Krzelów)">
Młoty (Krzelów)

Młoty – przysiółek wsi Krzelów w Polsce położony w województwie dolnośląskim, w powiecie wołowskim, w gminie Wińsko. 
Wchodzi w skład sołectwa Krzelów.
W latach 1975–1998 przysiółek administracyjnie należał do województwa wrocławskiego.

</doc>
<doc id="1393025" url="https://pl.wikipedia.org/wiki?curid=1393025" title="Chost">
Chost



</doc>
<doc id="1393027" url="https://pl.wikipedia.org/wiki?curid=1393027" title="Brady Udall">
Brady Udall

Brady Udall - amerykański pisarz. 
Dorastał w mormońskiej rodzinie w St. Johns w Arizonie. Napisał i opublikował zbiór opowiadań "Letting Loose the Hounds" (1997) oraz głośną i porównywaną do "Lotu nad kukułczym gniazdem" powieść "The Miracle Life of Edgar Mint" (2001) "Cudowne życie Edgara Minta". Powieść tematycznie przypomina również książki Karola Dickensa nawiązujące do nierówności społecznych lub wątków dorastania i trudnej młodości bohatera. W części poświęconej przebywaniu głównego bohatera w internacie odnaleźć można analogię do "Malowanego Ptaka" Jerzego Kosińskiego.
Brady obecnie mieszka ze swoją rodziną w Carbonale w stanie Illinois, wcześniej wykładał na University of Southern Illinois, a obecnie na Boise State University. Z rodziny Udall pochodzą Stewart Udall były kongresmen i Minister Spraw Wewnętrznych Stanów Zjednoczonych oraz Morris Udall były kongresmen.

</doc>
<doc id="1393028" url="https://pl.wikipedia.org/wiki?curid=1393028" title="Dance Tracks Vol. 1">
Dance Tracks Vol. 1

Dance Tracks Vol. 1 – pierwszy album Namie Amuro w wytwórni EMI Music Japan. Dziewięć dni po wydaniu albumu Amuro wydała swój debiutancki singel „Body Feels Exit”, jako solowa wokalistka w wytwórni avex trax. W trzy miesiące po wydaniu albumu "Dance Tracks Vol. 1" Super Monkey's wydały swój ostatni singel. "Dance Tracks Vol.1" znalazł się na 88. miejscu najlepiej sprzedających się albumów w Japonii w 1995 roku. Album znajdował się przez czterdzieści cztery tygodnie w rankingu Oricon (sprzedano wtedy 1 865 450 kopii). Znalazł się na 1. pozycji.

</doc>
<doc id="1393029" url="https://pl.wikipedia.org/wiki?curid=1393029" title="Mysłoszów">
Mysłoszów

Mysłoszów – przysiółek wsi Brzózka w Polsce, położony w województwie dolnośląskim, w powiecie wołowskim, w gminie Wińsko. Wchodzi w skład sołectwa Brzózka.
W latach 1975–1998 przysiółek administracyjnie należał do województwa wrocławskiego.

</doc>
<doc id="1393030" url="https://pl.wikipedia.org/wiki?curid=1393030" title="Naroków">
Naroków

Naroków – wieś w Polsce, w województwie dolnośląskim, w powiecie wołowskim, w gminie Wińsko.
Przed 2023 r. miejscowość była przysiółkiem wsi Piskorzyna. 
W latach 1975–1998 miejscowość administracyjnie należała do województwa wrocławskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Narothowo".

</doc>
<doc id="1393032" url="https://pl.wikipedia.org/wiki?curid=1393032" title="A Walk in the Park">
A Walk in the Park

A Walk in the Park – szósty singel Namie Amuro, wydany 27 listopada 1996 przez wytwórnię avex trax. Singel był duzym sukcesem – sprzedano 1 066 580 kopii. Utrzymywał się w rankingu Oricon przez jedenaście tygodni.

</doc>
<doc id="1393036" url="https://pl.wikipedia.org/wiki?curid=1393036" title="Sweet 19 Blues (singel)">
Sweet 19 Blues (singel)

Sweet 19 Blues – piąty singel Namie Amuro w wytwórni avex trax. Miesiąc po wydaniu albumu Sweet 19 Blues Amuro wydała singel pod tym samym tytułem. Singel utrzymywał się przez trzynaście tygodni w rankingu Oricon. Sprzedano wtedy 452 890 kopii płyty. Znalazł się na #64 miejscu najlepiej sprzedających się singli w Japonii w 1996.

</doc>
<doc id="1393040" url="https://pl.wikipedia.org/wiki?curid=1393040" title="Cztery noce z Anną">
Cztery noce z Anną

Cztery noce z Anną – polsko-francuski film psychologiczny z 2008 roku w reżyserii Jerzego Skolimowskiego, nakręcony na podstawie scenariusza Ewy Piaskowskiej i Skolimowskiego. 
Fabuła.
Film przedstawia historię chorobliwie nieśmiałego mężczyzny Leona Okrasy, pracującego w spalarni odpadów medycznych prowincjonalnego szpitala, który jest zakochany w pielęgniarce z tego szpitala, Annie. Pewnego dnia Anna zostaje zgwałcona, a Leon jej nie pomaga. Później postanawia uśpić ją lekiem nasennym i spędza z nią cztery noce w jej mieszkaniu, ale nie po to żeby ją wykorzystać, ale po prostu czuć jej obecność i okazać miłość. Później zostaje oskarżony o gwałt i trafia do więzienia. W trakcie procesu Anna uświadamia sobie, że nie jest on jej gwałcicielem, tylko szaleńczo zakochanym w niej mężczyzną. Jednak po pewnym czasie, przestaje przychodzić do niego na widzenia. Po wyjściu z więzienia Okrasa z rozpaczą stwierdza, że Anna już nie pracuje w szpitalu i wyprowadziła się.
Produkcja i wydanie.
Film był kręcony w Szczytnie (m.in. Jezioro Domowe Małe) i Pasymiu.
Premiera filmu miała miejsce podczas 61. MFF w Cannes, gdzie otwierał on przegląd "Quinzaine des Réalisateurs". Inaugurował on również festiwal filmów w La Rochelle (27 czerwca 2008) i przegląd filmów europejskich w Cinémathèque Française w Paryżu (2 lipca 2008).
Odbiór.
"Cztery noce z Anną" zostały entuzjastycznie przyjęte przez krytyków francuskich. Jean Roy z „L’Humanité” pisał, że „Bardzo nowoczesne w swojej konstrukcji splecionych narracji dzieło jednocześnie zanurza się w kulturze filmowej pokolenia nowej fali”. Recenzentka „Le Figaro” Marie-Noëlle Tranchant twierdziła, że film „współgra z jego dziwnym, niemal autystycznym bohaterem, dla którego miłość jest niespokojną fantazją i delikatnym oddaniem. Przypomina, że dawno nieobecny na ekranie Skolimowski to świetny filmowiec”. Zdaniem Eithne O'Neill z „Positif” dzieło Skolimowskiego „łączy w sobie werwę krytyki społecznej ze współczuciem”. Jean-Luc Douin z „Le Monde” wyraził opinię, że „Skolimowski utrzymuje przez cały czas dwuznaczną atmosferę, która oddaje nerwowość tego nieprzeniknionego zalotnika [...] bohatera, którego marność chwyta za gardło”.
Recenzje "Czterech nocy z Anną" były bardziej spolaryzowane w Polsce. Michał Burszta z Filmwebu stwierdzał, że „Skolimowski nie generalizuje, nie stawia diagnoz, nie oskarża i nie poucza. Wierzy w siłę poszczególnych scen, wierzy w siłę dobrego kadru”. Błażej Hrapkowicz z „Kina” zaznaczał, że „Bez podpierania się banalną moralistyką Skolimowski pyta, co uważamy za miłość i czy przypadkiem nasza definicja nie jest zbyt wąska”. W innym tonie jednak pisała Magdalena Skorus z film.org.pl, zarzucając reżyserowi pretensjonalność: „film, który miał być psychologicznym dramatem, okazał się prowincjonalnym melodramatem żerującym na ludzkim nieszczęściu i upośledzeniu”. Podobnie krytyczna wobec "Czterech nocy z Anną" była Ewa Mazierska, zarzucając Skolimowskiemu porzucenie tematyki społecznej oraz odtwarzanie fantazmatów kobiety: niezdolność zmierzenia się bohaterów Skolimowskiego z prawdziwymi kobietami jest dla mnie głównym świadectwem owego przysłowiowego już uszkodzenia czy wręcz chłopięctwa jego bohaterów. […] reżysera socjologiczne i historyczne spojrzenie na świat przestało interesować; liczą się jedynie tajniki ludzkiej duszy i może jeszcze kilka domów, w których te dusze mieszkają.

</doc>
<doc id="1393041" url="https://pl.wikipedia.org/wiki?curid=1393041" title="Asadabad">
Asadabad



</doc>
<doc id="1393042" url="https://pl.wikipedia.org/wiki?curid=1393042" title="Asadabad (Afganistan)">
Asadabad (Afganistan)

Asadabad (paszto/pers. اسعد‌آباد) – miasto w północno-wschodnim Afganistanie. Jest stolicą prowincji Kunar. W 2021 roku liczyło ponad 39 tys. mieszkańców, choć w 1979 roku populacja wynosiła zaledwie 2 tys. osób. Leży w górskiej dolinie w Hindukuszu (historyczny Kafiristan), u zbiegu rzek Kunar i Pech, blisko granicy z Pakistanem, co powoduje, że często trafiają do niej nielegalni imigranci. 
W starożytności znalazło się w pobliżu trasy przemarszu Aleksandra Wielkiego do Indii, natomiast na przełomie XIV i XV wieku zdobył je Babur. W przeszłości znajdowało się pod panowaniem Imperium Achemenidów, Królestwa Greko-Baktryjskiego. Leży w zdecydowanie wiejskiej okolicy, zamieszkiwanej przez Pasztunów i niezislamizowanej aż do lat 90. XIX wieku. Od 1896 roku znacznie polepszyła się tu infrastruktura, wybudowano sklepy oraz drogi. W czasie wojny afgańskiej (1979-1988) miasto służyło za bazę dla wojsk radzieckich.

</doc>
<doc id="1393045" url="https://pl.wikipedia.org/wiki?curid=1393045" title="Nagroda Endeavour">
Nagroda Endeavour

Nagroda Endeavour – nagroda literacka przyznawana od 1999 r. za książkę science fiction lub fantasy dla autora zamieszkującego na obszarze północno-zachodnich stanów USA. Ogłoszenie wyników następuje na dorocznym kongresie OryCon w Portland, Oregon.
Nazwa nagrody pochodzi od okrętu Jamesa Cooka, HM Bark „Endeavour”.

</doc>
<doc id="1393049" url="https://pl.wikipedia.org/wiki?curid=1393049" title="Asadabad (Iran)">
Asadabad (Iran)

Asadabad (perski: اسدآباد) – miasto w zachodnim Iranie. Leży w ostanie Hamadan, około 50 km od Kermanszahu.

</doc>
<doc id="1393052" url="https://pl.wikipedia.org/wiki?curid=1393052" title="The Sound">
The Sound

The Sound – brytyjski zespół post-punkowy i nowofalowy istniejący w latach 1979–1988, będący kontynuacją zespołu The Outsiders. Mimo że nigdy nie odnieśli sukcesu komercyjnego, The Sound przez długi czas cieszyli się uznaniem krytyków.
Historia.
Początki.
The Sound powstał w Londynie w 1979 roku po rozpadzie punkowego zespołu The Outsiders. W oryginalnym składzie The Sound znaleźli się Adrian Borland (śpiew, gitara) i Graham Bailey (gitara basowa), obaj z The Outsiders, wraz z Mikiem Dudleyem (perkusja) oraz Belindą "Bi" Marshall (instrumenty klawiszowe, saksofon, klarnet). Były muzyk The Outsiders Adrian Janes, nie będąc członkiem zespołu, wnosił pomysły i współtworzył teksty do muzyki The Sound. Borland i Bailey tworzyli również zespół Second Layer, który powstał w tym samym czasie co The Sound.
The Sound zadebiutowali minialbumem "Physical World" w 1979 roku, wydaną w wytwórni Tortch menadżera Stephena Budda. Została ona przychylnie przyjęta przez NME i otrzymała airplay od DJa Johna Peela. Więcej ich wczesnych nagrań zostało później wydanych jako album "Propaganda" w 1999 roku.
Kontrakt z wytwórnią Korova Records.
Po wydaniu EP-ki "Physical World", zespół zamierzał nagrać pełnowymiarowy album. Po usłyszeniu wstępnych miksów, które Budd sfinansował, Korova Records, oddział WEA , do którego należała m.in. Echo &amp; the Bunnymen, zaproponowała grupie podpisanie kontraktu, który zespół zaakceptował.
Debiutancki album "Jeopardy," który został nagrany tanio i wydany w listopadzie 1980 roku, zyskał uznanie krytyków. Otrzymał 5-gwiazdkowe recenzje od trzech głównych magazynów muzycznych NME, Sounds i Melody Maker.
Po wydaniu albumu Marshall opuściła zespół i została zastąpiona przez Colvina "Maxa" Mayersa, wcześniej w Cardiacs. Przy tworzeniu drugiego albumu zespół współpracował z producentem Hugh Jonesem. "From the Lions Mouth" ukazał się w 1981 roku, zyskując kolejną pozytywną opinię krytyków, aczkolwiek nie zyskał on znaczącej popularności. Borland wydał również w tym samym roku EP-kę z Jello Biafrą pod nazwą The Witch Trials.
We wczesnych latach 80. The Sound koncertował w całej Europie, obejmując swoim zasięgiem Wielką Brytanię i większość kontynentu europejskiego. Podobnie jak zespół Comsat Angels (z którymi koncertowali w 1981 roku), odnieśli prawdopodobnie największy sukces w Holandii, zdobywając tam znaczną popularność. The Sound nagrali kilka sesji dla Johna Peela i zagrali utwór "Sense of Purpose" w programie telewizyjnym Old Grey Whistle Test. W tym samym roku The Sound wydali w Holandii koncertową EP-kę zatytułowaną "Live Instinct".
Wytwórnia Korova Records naciskała na The Sound, aby trzeci album zabrzmiał bardziej komercyjnie, oprócz przeniesienia The Sound z Korova do WEA. W akcie protestu, zespół odpowiedział albumem "All Fall Down" w 1982 roku, który jeszcze bardziej oddalił ich od mainstreamu. Perkusista Mike Dudley wyjaśnił:
Zmiana wytwórni płytowej.
"All Fall Down" został jednak odrzucony przez krytyków w momencie wydania. Po wydaniu albumu, WEA postanowiła nie promować go, a zespół i wytwórnia rozstali się. W 1983 roku The Sound wydali minialbum we współpracy z wokalistą Kevinem Hewickiem, "This Cover Keeps Reality Unreal", nakładem Cherry Red Records.
Do zespołu zgłosiło się kilka wytwórni, ostatecznie podpisując kontrakt z niezależną wytwórnią Statik w 1984 roku. Wydali EP-kę "Shock of Daylight", która spotkała się tym razem z przychylnym przyjęciem prasy muzycznej. Rok później ukazał się pełnowymiarowy album studyjny "Heads and Hearts". Do 1985 roku Borland zaczął wykazywać objawy choroby psychicznej, prawdopodobnie pogłębione przez frustracje związane z jego karierą.
Niedługo po wydaniu w 1985 roku albumu koncertowego "In the Hothouse", Statik ogłosił bankructwo. Zespół wydał jeszcze jeden album "Thunder Up", w belgijskiej wytwórni Play It Again Sam. Podczas trasy koncertowej po Hiszpanii w 1987 roku, zespół musiał odwołać kilka występów, po tym jak Borland doznał całkowitego załamania nerwowego. Dudley wspominał, że przywiózł Borlanda do domu samolotem. Zespół rozpadł się na początku 1988 roku.
Aktywność po rozpadzie.
Bailey przeniósł się do Nowego Orleanu, gdzie mieszkał przez 16 lat. Powrócił do Wielkiej Brytanii w 2007 roku. Mayers zmarł w 1993 roku na AIDS. Dudley zrezygnował z kariery muzycznej, mieszkając i pracując w południowym Londynie.
Po rozpadzie The Sound, Borland przez około dekadę utrzymywał karierę solową, udzielał się też w zespołach White Rose Transmission i Honolulu Mountain Daffodils (w których nadał sobie pseudonim Joachim Pimento). Nie mogąc przezwyciężyć depresję i udręczając się powrotem do szpitala psychiatrycznego, Borland, który podobno cierpiał na zaburzenia schizoafektywne, popełnił samobójstwo 26 kwietnia 1999 roku, rzucając się pod pociąg na stacji Wimbledon.
Krótko przed śmiercią Borlanda, albumy The Sound zostały zremasterowane i ponownie wydane przez wytwórnię Renascent, która została założona wyłącznie w tym celu ("Thunder Up" jest jedyną płytą zespołu, który nie został wznowiony przez Renascent).
Album "Propaganda" zawierający nagrania dokonane przez zespół w okresie od maja do lipca 1979 roku, kiedy to grupa przekształcała się z Outsiders, został wydany w 1999 roku. Drugie wydawnictwo po rozpadzie "The BBC Recordings" zostało wydane w 2004 roku zawierające dwie sesje radiowe i dwa koncerty na żywo.
Edsel Records wydało dwa box sety z wszystkimi nagraniami zespołu: "Jeopardy" / "From the Lion's Mouth" / "All Fall Down...Plus" w 2014 roku oraz "Shock of Daylight" / "Heads and Hearts" / "In the Hothouse (Live)" / "Thunder Up" / "Propaganda" w 2015 roku.
Dziedzictwo.
Wielu twierdzi, że The Sound nie zyskali uznania, na jakie zasługiwali. Trouser Press kwestionował: "Trudno zrozumieć, dlaczego ten londyński kwartet nigdy nie odniósł komercyjnego sukcesu. W swoich najlepszych momentach, doskonały neo-popowy The Sound nosi korzystne porównania do The Psychedelic Furs i Echo &amp; the Bunnymen". Jack Rabid z magazynu The Big Takeover stwierdził: "The Sound? Po prostu jeden z najlepszych zespołów lat 80". Chris Roberts z magazynu Uncut napisał: "U2? Joy Division? Bunnymen? Bledną w cieniu tego zespołu".
Biografia Adriana Borlanda, zatytułowana "Book of (Happy) Memories", została wydana w 2001 roku. W tym samym roku ukazał się tribute album zatytułowany "In Passing – A Tribute to Adrian Borland and the Sound".
Wpływy.
Wpływ na The Sound miały takie zespoły jak The Velvet Underground, The Stooges i Joy Division.
Dyskografia.
Albumy studyjne
EP-ki, Single
Kompilacje, albumy koncertowe

</doc>
<doc id="1393054" url="https://pl.wikipedia.org/wiki?curid=1393054" title="Dyskografia Amandy Lear">
Dyskografia Amandy Lear

Artykuł prezentuje kompletną dyskografię francuskiej piosenkarki, Amandy Lear.

</doc>
<doc id="1393058" url="https://pl.wikipedia.org/wiki?curid=1393058" title="Brilliant (singel)">
Brilliant (singel)

Brilliant – singiel zespołu D’espairsRay wydany w 2008 roku.

</doc>
<doc id="1393059" url="https://pl.wikipedia.org/wiki?curid=1393059" title="Zarandż">
Zarandż

Zarandż (perski/paszto/beludżi "زرنج")– miasto w południowo-zachodnim Afganistanie, przy granicy z Iranem (znajduje się także przy przejściu granicznym). Jest stolicą prowincji Nimruz. Populacja wyniosła w 2015 roku ok. 160 000 mieszkańców.

</doc>
<doc id="1393061" url="https://pl.wikipedia.org/wiki?curid=1393061" title="Bernhard Naunyn">
Bernhard Naunyn

Bernhard Naunyn (ur. 2 września 1839 w Berlinie, zm. 26 lipca 1925 w Baden-Baden) – niemiecki lekarz patolog.
Studiował na Uniwersytecie Fryderyka Wilhelma w Berlinie. Po ukończeniu studiów w 1863 roku został asystentem Friedricha Theodora von Frerichsa. Następnie był szefem klinik w Dorpacie (1869-1871), Bernie (1871-1872), Królewcu (1872-1888) i Strasburgu, w latach 1888-1904 wykładał na Uniwersytecie w Strasburgu.
Naunyn jest pamiętany za prace z dziedziny patologii eksperymentalnej, szczególnie nad patofizjologią, a także metabolizmem ksenobiotyków. W czasie spędzonym w klinice w Berlinie u Frerichsa zajmował się fizjopatologią wątroby, trzustki i innych narządów wewnętrznych. Odkrył, że ludzki organizm wydala fenol po wcześniejszym podaniu benzenu, wykazując, że wątroba ma możliwości chemiczne nieosiągalne wówczas dla chemików.
Naunyn wniósł również wiele w badania nad cukrzycą i kamicą żółciową, w 1898 roku opublikował ważną monografię o cukrzycy "Der Diabetes Melitus". Z farmakologiem Oswaldem Schmiedebergem i patologiem Edwinem Klebsem założył Archiv für Pathologie und Pharmakologie (znany jako Naunyn-Schmiedebergs Archiv), a w 1896 z chirurgiem Janem Mikuliczem-Radeckim Mitteilungen aus dem Grenzgebieten der Medizin und Chirurgie. Razem z Oskarem Minkowskim wysunął teorię, że barwniki żółciowe są produkowane wyłącznie przez komórki wątroby; w 1913 roku teoria ta została odparta przez Johna Williama McNee.
Uczniem Naunyna był m.in. Otto Loewi.

</doc>
<doc id="1393064" url="https://pl.wikipedia.org/wiki?curid=1393064" title="Eustachy Chełmicki">
Eustachy Chełmicki

Eustachy Chełmicki (ur. 1776 w Fabiankach, zm. 14 lipca 1852 w Kawnicach) – porucznik, a później kapitan w 4 pułku Piechoty Księstwa Warszawskiego. 
Służba wojskowa.
Dowódca polskiego garnizonu, brał udział w Bitwie pod Fuengirolą. Odznaczony 18 grudnia 1810 roku krzyżem Legii Honorowej wraz z Franciszkiem Młokosiewiczem i Ignacym Broniszem.
W czasie partyzantki polistopadowej 1833 r. utrzymywał kontakty z Arturem Zawiszą, dowódcą partyzantki w Lipnowskiem. Wyrokiem sądu carskiego w 1834 r. został zesłany na Syberię, skąd powrócił po siedmiu latach.
Ikonografia.
Znany portret przedstawia Chełmickiego w mundurze z okresu Królestwa polskiego (1815-1830).

</doc>
<doc id="1393065" url="https://pl.wikipedia.org/wiki?curid=1393065" title="Parun">
Parun

Parun (znany też jako Prasûn i Prasungul; oryginalna nazwa "پارون") – miejscowość w północno-wschodnim Afganistanie, nad rzeką Pech. Jest stolicą prowincji Nuristan (choć większym miastem jest Kamdisz); znajdują się tu urzędy i posterunek policji. Leży 180 km na północny wschód od Kabulu i 60 km od granicy z Pakistanem. Łączy go od zachodu droga z Asadabadem, nie ma natomiast połączenia ze wschodem Nuristanu.
Mieszkańcy posługują się głównie językiem wasi-weri, choć rozumiane są także kati, paszto i dari. Miejscowość składa się z ciągu 6 wiosek (Isztewi, Pronz, Dewa, Kuszteki, Tsutsum i Paszki), ciągnących się na długości 20 km; na wysokości od 2,5 tys. m n.p.m. do 2,85 tys. m n.p.m. Liczba ludności w 2021 roku wynosiła prawie 16 tys. mieszkańców.
10 maja 2011 roku talibowie zaatakowali posterunek policji, zabijając 23 funkcjonariuszy. Do pomocy zostały wezwane siły NATO, a talibowie przyznali się do ataku. W 2014 miasto nawiedziło trzęsienie ziemi o sile 4,6 w skali Richtera.

</doc>
<doc id="1393068" url="https://pl.wikipedia.org/wiki?curid=1393068" title="Tirin Kot">
Tirin Kot

Tirin Kot (w paszto "ترين کوټ"; także transkrypcja "Tarin Kowt", "Tarinkot") – miasto w środkowym Afganistanie. Jest stolicą prowincji Oruzgan. W 2021 roku miasto zamieszkiwało ponad 118 tys. mieszkańców. Ma ok. 200 stałych bazarów na miejskim targowisku, szpital oraz komisariat policji. Miasto i okolicę zamieszkują pasztuńskie plemiona: Ghilzajowie i Tarinowie. W okolicy miasta, dość odciętego od świata (przebiega przez nie tylko droga z Kandaharu na południe), znajduje się wojskowe lotnisko ISAF, obecnie obsługujące też loty do Kabulu jako Port lotniczy Tirin Kot.
W mieście w 2001 roku toczyły się walki przeciw talibom, w które zaangażował się przyszły prezydent Hamid Karzaj, wspierany przez amerykańskie siły zbrojne. W 2004 powstała tu NATO-wska baza wojskowa, obsługiwana głównie przez Amerykanów i do 2010 Holendrów. 27 lipca 2011 aresztowano pakistańskiego obywatela, podejrzewanego o przygotowywanie zamachu na miasto Następnego dnia doszło do zamachu na budynki lokalnej administracji w Tirin Kot, w których zginęło co najmniej 19 osób, a 36 zostało rannych.

</doc>
<doc id="1393069" url="https://pl.wikipedia.org/wiki?curid=1393069" title="Pankreatoduodenektomia">
Pankreatoduodenektomia

Pankreatoduodenektomia (operacja Whipple'a, operacja Kauscha-Whipple'a) – jedna z najważniejszych i najbardziej skomplikowanych operacji w chirurgii trzustki. Operacja ta jest przeprowadzana w leczeniu guzów nowotworowych głowy trzustki lub nacieków nowotworowych naczyń i innych struktur w pobliżu trzustki.
Polega na:
Jako pierwsi zabieg opisali niezależnie od siebie Alessandro Codivilla w 1898 i Walther Kausch w 1912, a następnie Allen Oldfather Whipple w latach 30.

</doc>
<doc id="1393070" url="https://pl.wikipedia.org/wiki?curid=1393070" title="Szarana">
Szarana



</doc>
<doc id="1393071" url="https://pl.wikipedia.org/wiki?curid=1393071" title="Sharana">
Sharana



</doc>
<doc id="1393072" url="https://pl.wikipedia.org/wiki?curid=1393072" title="Operacja Whipple'a">
Operacja Whipple'a



</doc>
<doc id="1393074" url="https://pl.wikipedia.org/wiki?curid=1393074" title="Shores of California">
Shores of California

Shores of California - jest trzecim singlem duetu The Dresden Dolls z albumu "Yes, Virginia..."
Wykonawcy.
Amanda Palmer - pianino, wokal, autorka tekstów, kompozytorka&lt;br&gt;
Brian Viglione - perkusja, gitara&lt;br&gt;
Teledysk.
Teledysk do tego singla jest parodią teledysku "California Girls" Davida Lee Rotha. Występuje w nim Amanda Palmer, Liam Kyle Sullivan (jako bohaterka Kelly z teledysku "Shoes"), David J (założyciel zespołu Bauhaus), Margaret Cho, Jason Webley, jak również brygada Dirty Business oraz inni fani, którzy zostali namówieni do wzięcia udziału. Teledysk został wyreżyserowany przez Andrew Bennett z Shoe String Concert Videos oraz wyprodukowany przez Franka Caridiego. Na oficjalnym video na YouTube, jest wzmianka, że Brian nie był dostępny w dzień filmowania, by rozwiać pogłoski o rozpadzie zespołu.

</doc>
<doc id="1393075" url="https://pl.wikipedia.org/wiki?curid=1393075" title="Orgun">
Orgun

Orgun - wieś w prowincji Balch w północnym Afganistanie.

</doc>
<doc id="1393076" url="https://pl.wikipedia.org/wiki?curid=1393076" title="Kryzys kongijski (1960–1965)">
Kryzys kongijski (1960–1965)

Kryzys kongijski – wojna domowa toczącą się w Republice Konga (obecnie pod nazwą Demokratyczna Republika Konga), która wybuchła po uniezależnieniu się tego kraju od Belgii.
Przebieg konfliktu.
W chwili nadania niepodległości, 30 czerwca 1960 roku prezydentem Konga został Joseph Kasavubu, a premierem Patrice Lumumba.
Obydwaj politycy już w przeszłości rywalizowali ze sobą. Zwolennicy Lumumby doprowadzili do przeforsowania jego koncepcji centralistycznego państwa. Centralizm doprowadził od wybuchu konfliktu wewnętrznego – jeszcze w lipcu niepodległość ogłosiła Katanga, której lider Moïse Tshombe popierany był przez Belgię (która dążyła w ten sposób do osłabienia Lumumby i rozbicia wewnętrznego kraju). 
Premier, chcąc ustabilizować sytuację, zwrócił się o pomoc wojskową do ONZ. Pomoc była niewystarczająca, przez co rząd zwrócił się do Związku Radzieckiego. 
Niezadowolony z radzieckiej pomocy prezydent Kasavubu zdymisjonował Lumumbę we wrześniu. Akt prawny którym posłużyła się głowa państwa był wątpliwy, jeśli chodzi o legalność. Lumumba, ratując się, próbował obalić Kasavubu. Spór między przywódcami zakończył się 14 września, kiedy pułkownik Joseph Mobutu, poparty przez prezydenta, obalił premiera w wojskowym zamachu stanu.
Zwolennicy obalonego premiera skupili się w Kasai. W stolicy Kasai, Stanleyville proklamowali rząd Ludowej Republiki Konga (uznany przez blok wschodni i niektóre kraje kontynentu), głoszący hasła socjalistyczne. Lumumba, będący w drodze do Kasai, został schwytany przez wojska Tshombego i zabity w styczniu 1961 roku. W lutym 1961 roku Mobutu przekazał rzeczywistą władzę prezydentowi Kasavubu. Rząd Kasavubu doprowadził w 1962 roku do rozbicia rządu Ludowej Republiki Konga. Do 1963 roku, z pomocą ONZ, Belgii i Stanów Zjednoczonych, zlikwidował siły secesjonistów w Katandze. Dzięki działaniom militarnym i dyplomatycznym czasowo przywrócono jedność terytorialną.
W październiku 1963 roku lumumbiści powołali w Brazzaville Narodowy Komitet Wyzwolenia. Lumumbiści wykorzystali to, że w czerwcu 1964 roku siły ONZ wycofały się z kraju i wywołali antyrządowe powstanie. Wierne im oddziały przejęły kontrolę nad połową państwa. Na czele lewicowej rebelii stanął popierany przez Chiny Christopher Gbenye. Na wschodzie kraju z kolei działało zgrupowanie partyzanckie Laurenta-Désiré Kabili, którego wsparła setka kubańskich żołnierzy dowodzonych przez Che Guevarę.
W lipcu 1964 roku prezydent Kasavubu powołał na premiera Moïse Tshombego z Katangi. W efekcie ofensywy zorganizowanej przez najemników armii kongijskiej stłumiono rebelię. Tshombe został jednak zdymisjonowany przez prezydenta Kasavubu w atmosferze oskarżeń o fałszowanie wyborów. Kryzys zakończył Mobutu, który w listopadzie 1965 roku ponownie przeprowadził pucz, przejmując w kraju dyktatorskie rządy.

</doc>
<doc id="1393078" url="https://pl.wikipedia.org/wiki?curid=1393078" title="Majdanszahr">
Majdanszahr

Majdanszahr (paszto: میدان ښار) – miasto w środkowym Afganistanie. Jest stolicą prowincji Wardak. Populacja w 2021 roku wynosiła około 47 tys. mieszkańców.

</doc>
<doc id="1393079" url="https://pl.wikipedia.org/wiki?curid=1393079" title="Mistrzostwa Świata w Piłce Nożnej 2006 (eliminacje strefy UEFA)/Grupa 5">
Mistrzostwa Świata w Piłce Nożnej 2006 (eliminacje strefy UEFA)/Grupa 5

Eliminacje do Mistrzostwa Świata w Piłce Nożnej 2006 w strefie UEFA rozegrane zostały w grupach systemem każdy z każdym, mecz i rewanż. W grupie 5 znalazły się następujące drużyny:
Bezpośredni awans na mundial uzyskała reprezentacja Włoch, natomiast do baraży trafili Norwedzy.
Tabela.
Grupa 5:

</doc>
<doc id="1393082" url="https://pl.wikipedia.org/wiki?curid=1393082" title="George Nicoll Barnes">
George Nicoll Barnes

George Nicoll Barnes CH (ur. 2 stycznia 1859 w Lochee w Dundee, zm. 21 kwietnia 1940 w Londynie) − brytyjski polityk, członek Partii Pracy, minister w rządach Davida Lloyda George’a.
Był drugim z pięciu synów Jamesa Barnesa, inżyniera z Yorkshire, oraz Catherine Adam Langlands. Niedługo po urodzeniu George'a rodzina przeniosła się do hrabstwa Middlesex, gdzie ojciec został zarządcą zakładu włókienniczego. W wieku 11 lat George również zaczął pracę w tym zakładzie. Wcześnie uczęszczał do szkoły parafialnej w Enfield Highway. Następnie przez dwa lata odbywał praktykę inżynierską najpierw w Powis James w Lambeth, a następnie w Parker's Foundry w Dundee. Po ukończeniu praktyki pracował przez dwa lata w fabryce Vickersa w Barrow. Następnie powrócił do Londynu. W 1879 r. stracił pracę. Przez następne lata zatrudniał się do różnych doraźnych prac. Następnie przez 8 lat pracował w Lucas and Airds w Fulham. W 1882 r. poślubił Jessie Langlands, córkę Thomasa Langlandsa. Miał z nią dwóch synów i córkę.
W Londynie Barnesa został członkiem Amalgamated Society of Engineers. W 1896 r. został jego sekretarzem generalnym. W 1893 r. wstąpił do Niezależnej Partii Pracy. Dwa lata później bez powodzenia startował w wyborach parlamentarnych w okręgu Rochdale. Do Izby Gmin dostał się dopiero w 1906 r. jako reprezentant okręgu Glasgow Blackfriars and Hutchesontown. Od 1918 r. reprezentował okręg wyborczy Glasgow Gorbals.
Między 1910 a 1911 r. Barnes był liderem Partii Pracy. W rządzie koalicyjnym Lloyda George’a został w 1916 r. ministrem emerytur. Po rezygnacji Arthura Hendersona w 1917 r. został członkiem gabinetu jako minister bez teki reprezentujący Partię Pracy. W 1918 r. laburzyści wycofali swoje poparcie dla gabinetu koalicyjnego. Barnes odmówił rezygnacji ze stanowisk rządowych za co został usunięty z partii. Założył wówczas własną Partię Narodowo-Demokratyczną. Brał udział w konferencji pokojowej w Wersalu w 1919 r. W 1920 r. zrezygnował ze stanowisk rządowych i wycofał się z czynnej polityki. W 1920 r. otrzymał Order Towarzyszów Honoru. W 1922 r. zrezygnował ze startu w wyborach parlamentarnych.
W kolejnych latach Barnes wspierał International Labour Organization. Był przewodniczącym Co-operative Printing Society. Opublikował również wiele książek, m.in. autobiografię "From Workshop to War Cabinet" (1923) oraz "History of the International Labour Office" (1926). Jeden z jego synów zginął podczas I wojny światowej. Barnes zmarł w 1940 r. i został pochowany na cmentarzu Fulham.

</doc>
<doc id="1393084" url="https://pl.wikipedia.org/wiki?curid=1393084" title="Döbeln Hauptbahnhof">
Döbeln Hauptbahnhof

Döbeln Hauptbahnhof – stacja kolejowa w Döbeln, w kraju związkowym Saksonia, w Niemczech. Znajdują się tu 4 perony.

</doc>
<doc id="1393085" url="https://pl.wikipedia.org/wiki?curid=1393085" title="Okręg wyborczy Glasgow Gorbals">
Okręg wyborczy Glasgow Gorbals

Okręg wyborczy Glasgow Gorbals powstał w 1918 r. i wysyłał do brytyjskiej Izby Gmin jednego deputowanego. Okręg położony był w mieście Glasgow. Został zlikwidowany w 1974 r.

</doc>
<doc id="1393086" url="https://pl.wikipedia.org/wiki?curid=1393086" title="Crimmitschau (stacja kolejowa)">
Crimmitschau (stacja kolejowa)

Crimmitschau – stacja kolejowa w Crimmitschau, w kraju związkowym Saksonia, w Niemczech. Znajduje się tu 1 peron.

</doc>
<doc id="1393088" url="https://pl.wikipedia.org/wiki?curid=1393088" title="Reprezentacja Montserrat w piłce nożnej">
Reprezentacja Montserrat w piłce nożnej



</doc>
<doc id="1393089" url="https://pl.wikipedia.org/wiki?curid=1393089" title="Görlitz (stacja kolejowa)">
Görlitz (stacja kolejowa)

Görlitz – stacja kolejowa w Görlitz, w kraju związkowym Saksonia, w Niemczech. Znajdują się tu 4 perony.

</doc>
<doc id="1393099" url="https://pl.wikipedia.org/wiki?curid=1393099" title="Großenhain Cottbuser Bahnhof">
Großenhain Cottbuser Bahnhof

Großenhain Cottbuser Bahnhof – stacja kolejowa w Großenhain, w kraju związkowym Saksonia, w Niemczech. Znajdują się tu 2 perony.

</doc>
<doc id="1393109" url="https://pl.wikipedia.org/wiki?curid=1393109" title="Leipzig-Leutzsch">
Leipzig-Leutzsch

Leipzig-Leutzsch – stacja kolejowa w Lipsku, w kraju związkowym Saksonia, w Niemczech. Znajdują się tu 2 perony.

</doc>
<doc id="1393117" url="https://pl.wikipedia.org/wiki?curid=1393117" title="Paktija">
Paktija

Paktija (paszto: پکتيا) – prowincja we wschodnim Afganistanie. Jej stolicą jest Gardez. Powierzchnia wynosi 6432 km², a populacja w 2021 wynosiła prawie 623 tys. osób. Składa się ona z 11 powiatów:

</doc>
<doc id="1393118" url="https://pl.wikipedia.org/wiki?curid=1393118" title="Reichenbach (Vogtland) Oberer Bahnhof">
Reichenbach (Vogtland) Oberer Bahnhof

Reichenbach (Vogtland) Oberer Bahnhof – stacja kolejowa w Reichenbach im Vogtland, w kraju związkowym Saksonia, w Niemczech. Znajdują się tu 3 perony.

</doc>
<doc id="1393126" url="https://pl.wikipedia.org/wiki?curid=1393126" title="Herbert Fisher">
Herbert Fisher

Herbert Albert Laurens Fisher (ur. 21 marca 1865 w Londynie, zm. 18 kwietnia 1940 tamże) – brytyjski historyk i polityk, członek Partii Liberalnej, minister w rządach Davida Lloyda George’a.
Życiorys.
Był najstarszym synem historyka Herberta Williama Fishera i Mary Louisy Jackson. Wykształcenie odebrał w Winchester College oraz w New College na Uniwersytecie Oksfordzkim. W 1912 r. został wicekanclerzem Uniwersytetu Sheffield. W 1899 r. poślubił ekonomistkę Lettice Ilbert. Ich jedynym dzieckiem była Mary Bennett.
W 1916 r. Fisher został wybrany do Izby Gmin jako reprezentant okręgu Sheffield Hallam. Od 1918 r. reprezentował Combined English Universities. W latach 1916–1922 był przewodniczącym Rady Edukacji. W 1918 r. odpowiadał za przyjęcie Education Act, który przedłużał obowiązkową edukację do ukończenia 14 roku życia.
Fisher zrezygnował z miejsca w Izbie Gmin w 1926 r. i objął stanowisko bajlifa i stewarda Chiltern Hundreds. Został również dziekanem New College. Opublikował trzytomową "History of Europe" w 1935 r. W 1937 r. otrzymał Order Zasługi. W 1927 r. otrzymał nagrodę James Tait Black Memorial Prize za biografię lorda Bryce'a "James Bryce, Viscount Bryce of Dechmont, O.M.". Inne jego publikacje to m.in. "Bonapartism" (1908), "The Republican Tradition in Europe" (1911) i "Napoleon" (1913).

</doc>
<doc id="1393129" url="https://pl.wikipedia.org/wiki?curid=1393129" title="Pandższir (prowincja)">
Pandższir (prowincja)

Pandższir (pers. پنجشیر) – prowincja w północno-wschodnim Afganistanie. Jej stolicą jest Bazarak.
Utworzono ją w 2004 roku przez podzielenie prowincji Parwan. Powierzchnia wynosi 3610 km², a populacja w 2021 roku wyniosła prawie 173 tys. osób.
Składa się ona z 7 dystryktów:

</doc>
<doc id="1393130" url="https://pl.wikipedia.org/wiki?curid=1393130" title="Lariozaur">
Lariozaur

Lariozaur ("Lariosaurus") – rodzaj gada morskego z rzędu notozaurów. Żył w środkowym triasie (anizyk – ladyn), około 240 milionów lat temu, na terenach dzisiejszej Europy i Azji. Pierwsze szczątki tego gada odkryto w Hiszpanii. Wskazują one, że "Lariosaurus" miał stopy oraz nogi przystosowane zarówno do pływania jak i chodzenia po lądzie. Długość ciała tego gada wynosiła około 80 cm.
Przypuszcza się, że lariozaur mógł większość czasu spędzać na brzegu lub płyciznach. Polował zapewne na ryby, krewetki, mógł też wyjadać jaja innych gadów.
Gatunki

</doc>
<doc id="1393131" url="https://pl.wikipedia.org/wiki?curid=1393131" title="Okręg wyborczy Combined English Universities">
Okręg wyborczy Combined English Universities

Okręg wyborczy Combined English Universities powstał w 1918 r. i wysyłał do brytyjskiej Izby Gmin dwóch deputowanych. Okręg nie posiadał określonych granic, prawo głosu mieli w nim absolwenci angielskich uniwersytetów, z wyjątkiem Cambridge, Oksfordu i Londynu, gdyż te uniwersytety posiadały własne okręgi wyborcze. Okręg Combined English Universities został zlikwidowany w 1950 r.

</doc>
<doc id="1393132" url="https://pl.wikipedia.org/wiki?curid=1393132" title="Pandższer">
Pandższer



</doc>
<doc id="1393136" url="https://pl.wikipedia.org/wiki?curid=1393136" title="Belait">
Belait



</doc>
<doc id="1393137" url="https://pl.wikipedia.org/wiki?curid=1393137" title="Okręg wyborczy Sheffield Hallam">
Okręg wyborczy Sheffield Hallam

Okręg wyborczy Sheffield Hallam powstał w 1885 r. i wysyła do brytyjskiej Izby Gmin jednego deputowanego. Okręg południowo-zachodnią część miasta Sheffield.

</doc>
<doc id="1393146" url="https://pl.wikipedia.org/wiki?curid=1393146" title="Pandższer (rzeka)">
Pandższer (rzeka)

Pandższer – rzeka we wschodnim Afganistanie, w prowincji Pandższir. Przepływa około 150 km na północ od Kabulu, a jej bieg otacza Dolina Pandższeru. Wpływa ona do rzeki Kabul. W latach 50. wybudowano na niej zaporę wodną.

</doc>
<doc id="1393150" url="https://pl.wikipedia.org/wiki?curid=1393150" title="L.A.X.">
L.A.X.

L.A.X – trzeci album studyjny amerykańskiego rapera The Game. Premiera płyty przekładana była wielokrotnie, jednak ostatecznie odbyła się 22 sierpnia 2008 roku. Album wyszedł nakładem Geffen Records. Pierwszym oficjalnym singlem została, wydana 21 kwietnia, piosenka Game's Pain, gdzie w refrenie gościnnie można usłyszeć Keyshia'e Cole. Drugim singlem, wydanym 24 czerwca, został utwór Dope Boys, który Game nagrał wraz z Travisem Barkerem. 16 maja 2008 roku w programie 106 &amp; Park raper zapowiedział, że trzecim singlem będzie kawałek z gościnnym udziałem Lila Wayne’a.
Historia.
Na noworocznym koncercie Nasa niespodziewanie pojawił się gościnnie The Game, który powiedział kilka słów o nowej płycie. Między innymi sprostował informacje dotyczące nazwy krążka – pierwotnie miał on być nazwany "The D.O.C." jednak zmieniono ją na "L.A.X". Zapowiedział również premierę na czerwiec 2008 roku. Na koniec Nas powiedział, że na płycie znajdą się przynajmniej dwie produkcje Dr. Dre. Oprócz Dr. Dre produkcją zajmie się również Cool &amp; Dre Płyta ma być bardziej uniwersalna, przypominać stylem pierwsze LP rapera (The Documentary). Płyta opowiada o jednym dniu z życia Game w Compton.
Goście.
Wśród gości pojawił się m.in. Common, Ice Cube, Keyshia Cole, Lil Wayne, Ludacris, Nas, Ne-Yo oraz członek Wu-Tang Clanu – Raekwon.

</doc>
<doc id="1393151" url="https://pl.wikipedia.org/wiki?curid=1393151" title="Bazarak">
Bazarak

Bazarak (pers. بازارک) – miasto w północno-wschodnim Afganistanie. Jest stolicą prowincji Pandższir. W pobliżu miejscowości znajduje się grób Masuda Ahmada Szaha "Lwa Pandższiru". W 2021 roku miasto liczyło prawie 22 tys. mieszkańców.

</doc>
<doc id="1393153" url="https://pl.wikipedia.org/wiki?curid=1393153" title="Stanislaus von Prowazek">
Stanislaus von Prowazek

Stanislaus Josef Mathias von Prowazek, Edler von Lanow (ur. jako Stanislav Provázek 12 listopada 1875 w Neuhaus, zm. 17 lutego 1915 w Chociebużu) – austriacki zoolog i parazytolog, współodkrywca patogenu wywołującego dur plamisty, nazwanego na jego cześć "Rickettsia prowazekii". Publikował także pod pseudonimami P.L. i P. Laner.
Życiorys.
Urodził się w Neuhaus (dziś Jindřichův Hradec) 12 listopada 1875 roku, w rodzinie o czeskich korzeniach. Jego ojciec Josef Provázek (1842–1922) był oficerem armii austro-węgierskiej, uczestnikiem bitwy pod Custozą (1866). Ożenił się z Marie Koppovą z Božejova. Stanislav miał siostrę Marie (1880–1951), później uznaną malarkę. Rodzina zmieniała często miejsce zamieszkania, m.in. w latach 1880–1882 mieszkali w Komárnie. Gdy ojciec w 1893 roku otrzymał tytuł szlachecki, Stanislaus był uczniem gimnazjum w Pilźnie, wtedy zmienił zapis nazwiska na Prowazek. W 1895 zaczął studiować nauki przyrodnicze na Uniwersytecie Karola w Pradze, gdzie uczył się u zoologa Bertholda Hatscheka oraz fizyka i filozofa Ernsta Macha. Po dwóch latach studiów razem z Hatschekiem przeniósł się na Uniwersytet Wiedeński, gdzie w 1899 roku otrzymał dyplom ukończenia studiów.
Pracował w instytutach zoologicznych w Wiedniu i Trieście z Hatschekiem, następnie z Paulem Ehrlichem w Pruskim Instytucie Terapii Eksperymentalnej we Frankfurcie (1901), a później z Richardem von Hertwigiem w Monachium.
W 1903 przyjął zaproszenie Fritza Schaudinna, którego poznał w Trieście w 1901 roku, i został jego asystentem w sekcji zoologicznej Uniwersytetu Berlińskiego w Rovinj na półwyspie Istria.
Zajmował się epidemiami tyfusu w Serbii (1913) i Stambule (1914). Gdy Prowazek i brazylijski lekarz Henrique da Rocha Lima pracowali w szpitalu więziennym w Niemczech, obaj ulegli zarażeniu. Provazek wkrótce zmarł. Pochowany jest w rodzinnym grobowcu na cmentarzu w Kamenicy nad Lipou. Wspomnienia pośmiertne poświęcili mu Lipschütz, Joseph, Jollos, Hatschek, Halberstaedter, Hartmann i Escherich.
Był współzałożycielem i pierwszym redaktorem czasopisma „Archiv für Protistenkunde”.
Rocha Lima nazwał odkrytą razem z nim bakterię "Rickettsia prowazekii", także od innego zmarłego bakteriologa Howarda T. Rickettsa. Od nazwiska Prowazka wzięła się też nazwa ciałek Halberstädtera-Prowazka, obserwowanych w jaglicy.
Upamiętnienie.
W Komárnie, gdzie przez krótki czas mieszkała rodzina Provázków, na ścianie ich domu znajduje się pamiątkowa tablica. Brazylijska poczta wyemitowała w 1966 roku upamiętniający Prowazka znaczek pocztowy.

</doc>
<doc id="1393154" url="https://pl.wikipedia.org/wiki?curid=1393154" title="Stanislav Provázek">
Stanislav Provázek



</doc>
<doc id="1393155" url="https://pl.wikipedia.org/wiki?curid=1393155" title="Mistrzostwa Europy w Piłce Nożnej 2008/Grupa D">
Mistrzostwa Europy w Piłce Nożnej 2008/Grupa D

Hiszpania - Rosja.
Wtorek, 10 czerwca 2008
18:00 – Tivoli Neu, Innsbruck – Widzów: 30 772
Grecja - Szwecja.
Wtorek, 10 czerwca 2008
20:45 – Stadion Wals-Siezenheim, Salzburg – Widzów: 31 063
Szwecja - Hiszpania.
Sobota, 14 czerwca 2008
18:00 – Tivoli Neu, Innsbruck – Widzów: 30 772
Rosja - Grecja.
Sobota, 14 czerwca 2008
20:45 – Stadion Wals-Siezenheim, Salzburg – Widzów: 31 063
Grecja - Hiszpania.
Środa, 18 czerwca 2008
20:45 – Stadion Wals-Siezenheim, Salzburg – Widzów: 30 883
Szwecja - Rosja.
Środa, 18 czerwca 2008
20:45 – Tivoli Neu, Innsbruck – Widzów: 30 772

</doc>
<doc id="1393157" url="https://pl.wikipedia.org/wiki?curid=1393157" title="Body Feels Exit">
Body Feels Exit

Body Feels EXIT – pierwszy singel Namie Amuro oraz trzeci w całej jej karierze. Został wydany 25 października 1995 roku przez wytwórnię avex trax. Utwór tytułowy promował TAITO X-55 w ośmiu reklamach. Singel osiągnął 3. pozycję w rankingu Oricon. W pierwszym tygodniu sprzedano kopii, natomiast całościowo. Płyta znalazła się na 70. miejscu najlepiej sprzedających się singli w 1995 roku w Japonii.

</doc>
<doc id="1393159" url="https://pl.wikipedia.org/wiki?curid=1393159" title="Chase the Chance">
Chase the Chance

Chase the Chance – drugi singel Namie Amuro w wytwórni avex trax oraz czwarty w jej karierze. Podczas dwudziestu tygodni trwania rankingu Oricon sprzedano 1 361 710 kopii. Jest to pierwszy singel Amuro z ponad milionem sprzedanych egzemplarzy. Znalazł się na #10 miejscu najlepiej sprzedających się singli 1995 roku w Japonii. 31 grudnia Namie Amuro po raz pierwszy wystąpiła na żywo na "Kōhaku Uta Gassen". Utwór "Chase the Chance" znalazł się na ścieżce dźwiękowej do serialu "The Chef".

</doc>
<doc id="1393165" url="https://pl.wikipedia.org/wiki?curid=1393165" title="Lariosaurus">
Lariosaurus



</doc>
<doc id="1393167" url="https://pl.wikipedia.org/wiki?curid=1393167" title="Kōhaku Uta Gassen">
Kōhaku Uta Gassen

 powszechnie nazywany Kōhaku – coroczna impreza muzyczna organizowana 31 grudnia przez publiczną stację NHK w Japonii. 
Program jest transmitowany przez radio i telewizję sieci NHK (także za granicę, jeśli nadawcy sieci kablowych wykupią program). Program kończy się krótko przez północą, kiedy NHK życzy "Szczęśliwego Nowego Roku". W programie biorą udział najbardziej popularni i najlepsi wokaliści minionego roku. Do konkursu kwalifikuje nie tylko najlepszy wokal, ale również taniec, kostiumy. Konkurs polega na „bitwie białych i czerwonych”. „Biali” to – zespół składający się z mężczyzn, lub grup muzycznych z męskim wokalem, natomiast „Czerwoni” to – zespół składający się z kobiet, lub grup z kobiecym wokalem. Dla każdego wokalisty "Kōhaku" jest punktem kulminacyjnym w karierze.
Selekcja utworów.
Wykonawcy i utwory są badane przez komitet selekcyjny przedstawicieli NHK. Podczas selekcji brany jest pod uwagę rekord sprzedaży oraz zdolności wokalistów do edycji tematu. Prowadzone są badania konsumenckie na najbardziej popularnych piosenkarzy i gatunki muzyki. Oprócz wokalistów biorących udział w konkursie, biorą udział także goście.
Głosowanie.
Pierwsza transmisja programu odbyła się w 1951 w radiu, a w 1953 w TV. Każdy wykonawca mógł wystąpić kilka razy. Od 1989 widzowie oglądali program w telewizji i słuchali w radiu. Każdy z zespołów ma po 25 wystąpień w ciągu czterech godzin. Na koniec programu członkowie jury i publiczność wybierają zwycięski zespół. 
W 54. i 55. edycji programu (2003 i 2004) widzowie, którzy oglądali program w ISDB-S na NHK BS Hi też mogli głosować w swoich domach. Głosy liczono z hali publiczności oraz od widzów w domach. W 56. wydaniu widzowie głosowali w swoich domach za pomocą telefonów komórkowych. Podczas 57. i 58. edycji programu brano pod uwagę telefony widzów, głosy sędziów w hali NHK oraz użytkowników 1seg.
Artyści.
Lista artystów, którzy brali udział w konkursie minimum 5 razy.
J-pop i J-rock:

</doc>
<doc id="1393169" url="https://pl.wikipedia.org/wiki?curid=1393169" title="Hrabia Ypres">
Hrabia Ypres

Hrabiowie Ypres 1. kreacji (parostwo Zjednoczonego Królestwa)

</doc>
<doc id="1393173" url="https://pl.wikipedia.org/wiki?curid=1393173" title="Centrum handlowe Sfera">
Centrum handlowe Sfera



</doc>
<doc id="1393174" url="https://pl.wikipedia.org/wiki?curid=1393174" title="Robert Shaw (aktor)">
Robert Shaw (aktor)

Robert Archibald Shaw (ur. 9 sierpnia 1927 w Westhoughton, zm. 28 sierpnia 1978 w Tourmakeady) – brytyjski aktor filmowy; a także pisarz i scenarzysta. Był nominowany do Oscara za drugoplanową rolę w filmie "Oto jest głowa zdrajcy" (1966; reż. Fred Zinnemann). Był odtwórcą roli Quinta, łowcy rekinów w "Szczękach" (1975).
Dzieciństwo i młodość.
Shaw urodził się i spędził pierwsze 7 lat życia w Westhoughton w hrabstwie Lancashire. Jego ojciec Thomas Shaw był lekarzem, matka Doreen (urodzona w afrykańskim Suazi) pielęgniarką. Miał 3 siostry i brata. W 1934 cała rodzina przeprowadziła się do portowego miasteczka Stromness w archipelagu Orkadów. Gdy miał 12 lat jego ojciec, od dawna zmagający się z alkoholizmem, popełnił samobójstwo. Po jego śmierci rodzina przeniosła się do Kornwalii. Od wczesnego dzieciństwa zafascynowany był teatrem i aktorstwem. Ukończył Królewską Akademię Sztuki Dramatycznej w Londynie.
Aktorstwo.
W teatrze zadebiutował w 1952 na West Endzie w "Embassy Theatre". W latach 50 stał się gwiazdą brytyjskiej telewizji po roli w serialu "The Buccaneers" (1956-57). Jednak prawdziwą sławę zawdzięcza karierze filmowej. Pierwszą rolą, którą zwrócił na siebie uwagę był Grant, przeciwnik Jamesa Bonda w filmie "Pozdrowienia z Rosji" (1963). Największą popularność i uznanie przyniosła mu rola szalonego łowcy rekinów Quinta w legendarnym filmie "Szczęki" (1975) Stevena Spielberga. W słynnym "Żądle" (1973) George’a Roya Hilla zagrał gangstera Doyle’a Lonnegana sprytnie oszukanego przez Henry’ego Gondorffa i Johnny’ego Hookera (w tych rolach Paul Newman i Robert Redford). W filmie "Powrót Robin Hooda" (1976) zagrał szeryfa Nottingham, partnerując na ekranie Seanowi Connery’emu i Audrey Hepburn. Z kolei w thrillerze "Długi postój na Park Avenue" (1974) wciela się w postać „Pana Niebieskiego” („Mr Blue”), przywódce grupy przestępców, którzy porywają kolejkę nowojorskiego metra. W 1967 za rolę młodego króla Henryk VIII w filmie "Oto jest głowa zdrajcy" (1966) otrzymał jedyną w karierze nominację do Oscara. Inne znaczące tytuły w jego filmografii to m.in. popularne filmy wojenne: "Bitwa o Ardeny" (1965), "Bitwa o Anglię" (1969) i "Komandosi z Navarony" (1978) oraz filmy przygodowe: "Królewskie polowanie na słońce" (1969), "Załoga kapitana Lyncha" (1976), "Głębia" (1977).
Obok ról w filmach regularnie występował w teatrach w Wielkiej Brytanii; a także na nowojorskim Broadwayu w Stanach Zjednoczonych. Wybitne role teatralne stworzył m.in. w sztukach: "Stare czasy" i "Dozorca"; obie wg Harolda Pintera czy "Fizycy" wg Friedricha Dürrenmatta w reżyserii Petera Brooka.
Pisarstwo.
Robert Shaw dał się także poznać jako znakomity pisarz, dramaturg i scenarzysta. Jego pierwsza powieść pt. "The Hiding Place" została wydana w 1960, następna pt. "The Sun Doctor" wydana w 1961 przyniosła mu nagrodę Hawthorndena (jedna z najważniejszych nagród w Wielkiej Brytanii). W latach 1965-69 napisał trylogię na którą składają się powieści: "The Flag" (1965, tłum. "Flaga"), "The Man in the Glass Booth" (1967, tłum. "Człowiek w szklanej kabinie") i "A Card from Morocco" (1969, tłum. "Karta z Maroka"). Drugą z nich w 1968 zaadaptowano na sztukę teatralną, a w 1975 reżyser Arthur Hiller przeniósł ją na ekran i zrealizował film pt. "Człowiek w szklanej kabinie" z Maximilianem Schellem w roli głównej (Schell otrzymał wówczas nominację do Oscara). Również pierwsza powieść Shawa ("The Hiding Place") została przeniesiona na ekran. W 1965 zrealizowano film pt. "Sytuacja beznadziejna... ale niezbyt poważna", w którym zagrali: Alec Guinness, Robert Redford i Mike Connors. Ostatnim literackim dziełem aktora była sztuka pt. "Cato Street", którą po raz pierwszy wystawiono w listopadzie 1971 w londyńskim teatrze "Young Vic" z udziałem: Vanessy Redgrave i Boba Hoskinsa. Był także autorem scenariusza do filmu w reżyserii Josepha Loseya "Sylwetki na horyzoncie" (1970), w którym sam zagrał główną rolę.
Żadnej z powieści Roberta Shawa nigdy nie wydano w Polsce.
Śmierć.
Aktorską karierę przerwała niespodziewana śmierć. Robert Shaw zmarł nagle na zawał serca. Wracając z Castlebar, zasłabł podczas jazdy samochodem niedaleko swojego domu w Tourmakeady. Zdążył zatrzymać auto i wysiąść, po czym upadł na ziemię. Chwilę później zmarł. Miał 51 lat. Przez większość swojego życia, podobnie jak jego ojciec walczył z alkoholizmem. W ostatnich latach intensywnie pracował nad kolejnymi rolami. Zmarł tuż po zakończeniu zdjęć do swojego najnowszego filmu pt. "Ekspres pod lawiną". Kilka tygodni wcześniej reżyser tego filmu Mark Robson również zmarł nagle na zawał. Ciało Roberta Shawa poddano kremacji, a prochy zostały rozsypane wokół jego domu. W sierpniu 2008 w 30. rocznicę śmierci aktora odsłonięto tam kamienny pomnik ku jego pamięci.
Życie prywatne.
Był trzykrotnie żonaty, miał 9 dzieci. Pierwsze małżeństwo z Jennifer Bourke przetrwało 11 lat i zakończyło się rozwodem w 1963. Aktor miał z tego związku 4 córki. Drugą żoną Shawa była aktorka Mary Ure, która zmarła w 1975 w niejasnych okolicznościach. Mieli 2 synów i 2 córki. Trzecie małżeństwo zawarł w 1976 z Virginią Jansen, z którą miał syna.

</doc>
<doc id="1393181" url="https://pl.wikipedia.org/wiki?curid=1393181" title="Gaz wilgotny">
Gaz wilgotny

Gaz wilgotny – to mieszanina gazów, z których jeden może podlegać procesom zmiany stanu skupienia w danym przedziale zmian temperatury i ciśnienia.
Najczęściej spotykany gaz wilgotny to powietrze atmosferyczne nawilżone para wodną, w zakresie parametrów otoczenia.
Wyróżnia się 3 gazy wilgotne:

</doc>
<doc id="1393182" url="https://pl.wikipedia.org/wiki?curid=1393182" title="Apetyt na miłość">
Apetyt na miłość

Apetyt na miłość – polski serial obyczajowy z 2006 w reżyserii Anny Kazejak, emitowany w TVP1 od 13 lipca do 27 października 2008. Autorami scenariusza są Dominik W. Rettinger i Julita Grodek.
Emisja.
Serial emitowano na antenie TVP1 od 13 lipca 2008 w niedziele o 18.25 (odcinki 1–6). Początkowo rozpoczęcie emisji było zapowiadane na 29 czerwca 2008. Po wakacjach serial przeniesiono na soboty o 13.15 (odcinki 7–10). Ostatnie trzy odcinki pokazywano w październiku 2008 w poniedziałki o 13.35 (odcinki 11–13).
Fabuła.
Akcja serialu toczy się w czasach współczesnych. Głównymi bohaterkami są dwie dziewczyny: Irmina (Paulina Chruściel) i Joanna (Katarzyna Kaźmierczak), które zostają współlokatorkami choć bardzo się różnią. Poszukują stabilizacji i pragną rozwikłać tajemnicę dziewczyny, która była wcześniej lokatorką mieszkania.

</doc>
<doc id="1393189" url="https://pl.wikipedia.org/wiki?curid=1393189" title="Toporowa Cyrla">
Toporowa Cyrla

Toporowa Cyrla, Toporowa Cyrhla – najwyżej położona część Zakopanego, znajdująca się na równi, na wysokości 950–1040 m n.p.m. przy drodze Oswalda Balzera z Zakopanego do Morskiego Oka, w odległości 2,4 km od Jaszczurówki. 
Charakterystyka.
Dawniej było to niewielka osada z polanami, pastwiskami i łąkami, słynące z masowo zakwitającego wiosną szafrana spiskiego (popularnie nazywanego krokusem). W wyniku wykopywania, zrywania, zaorywania oraz postępującej zabudowy, krokusy zostały znacznie wyniszczone.
Znajduje się tutaj restauracja „7 Kotów”, w której często popijał kawę m.in. Jarosław Iwaszkiewicz i Karol Szymanowski, liczne pensjonaty z miejscami noclegowymi, dom wczasowy „Cyrhla”, kościół pw. Miłosierdzia Bożego w Zakopanem-Cyrhli i dom zakonny księży marianów, a w pobliżu wyciąg narciarski. Jest tu zlokalizowany końcowy przystanek "Cyrhla" autobusu miejskiego linii nr 11.
Nazwa Toporowa Cyrhla pochodzi od góralskiego nazwiska Topór i początkowo dotyczyła tylko obszaru po południowej stronie drogi, później rozciągnięta została na cały obszar, również po północnej stronie drogi. Słowo "cyrhla" pochodzi od dawnego sposobu otrzymywania polan przez tak zwane cyrhlenie. Granice osady, wówczas nazywanej Cyrhlą lub Milanówką określał już dokument z roku 1632, jednak jeszcze w 1878 r. obszar ten nie był ani zamieszkany, ani uprawiany.
W Toporowej Cyrli występują dobre widoki na Tatry i Rów Podtatrzański, wychodzą też stąd dwa szlaki turystyczne. W Capowskim Lesie występują bardzo rzadkie w Polsce gatunki rośliny – tojad Kotuli i widlicz Isslera.

</doc>
<doc id="1393191" url="https://pl.wikipedia.org/wiki?curid=1393191" title="Kościół Chrześcijan Baptystów w Zduńskiej Woli">
Kościół Chrześcijan Baptystów w Zduńskiej Woli



</doc>
<doc id="1393192" url="https://pl.wikipedia.org/wiki?curid=1393192" title="Parwan">
Parwan

Parwan – prowincja w środkowym Afganistanie. Jej stolicą jest Czarikar. Powierzchnia wynosi 5974 km², a populacja w 2021 roku wyniosła ponad 751 tys. osób. Oprócz stolicy, ważnym miastem jest Bagram.
Prowincja Parwan dzieli się na 9 powiatów:

</doc>
<doc id="1393194" url="https://pl.wikipedia.org/wiki?curid=1393194" title="Wojna polsko-niemiecka (1109)">
Wojna polsko-niemiecka (1109)

Wojna polsko-niemiecka – konflikt zbrojny który wybuchł z powodu ataku Królestwa Niemieckiego na Księstwo Polskie przeprowadzonego pod pretekstem obrony praw księcia Zbigniewa.
Historia.
W 1109 roku król niemiecki Henryk V postanowił zorganizować wyprawę na Polskę. Pretekst do ataku dał mu Zbigniew, który wygnany przez Bolesława Krzywoustego szukał pomocy na dworze króla Niemiec.
Armia niemiecka wyruszyła w sierpniu z Erfurtu maszerując przez Łużyce na Krosno Odrzańskie. Bolesław umocnił nadodrzańskie grody, a sam zaatakował sprzymierzone ze Zbigniewem Pomorze, zadając 10 sierpnia klęskę wojskom pomorskim w bitwie pod Nakłem. W międzyczasie armia Henryka V dotarła pod Krosno Odrzańskie, skąd następnie skierowała się w górę Odry. Idąc lewym brzegiem wojska niemieckie dążyły naprzeciw maszerującej z pomocą armii czeskiej. Po potyczce z wojskami polskimi pod Bytomiem nad Odrą, do której doszło 23 sierpnia, Niemcy i Czesi połączyli się 24 sierpnia pod Głogowem. Atak z marszu na twierdzę, poza rozbiciem części polskich oddziałów, nie doprowadził do opanowania grodu. Bolesław forsownym marszem dotarł z Pomorza w okolice Głogowa i podesłał część sił dla obrony miasta. Wojska te zostały jednak rozbite. Z resztą wojsk Bolesław stanął na prawym brzegu Odry.
Nie mogąc zdobyć Głogowa po około trzech tygodniach oblegania grodu cesarz zrezygnował z oblężenia i ruszył w górę Odry w kierunku Wrocławia. W tej sytuacji Bolesław przeprawił się na lewy brzeg Odry i wspierany przez okoliczną ludność nieprzerwanie nękał armię niemiecką. W trakcie wojny podjazdowej armia najeźdźcza poniosła bardzo ciężkie straty.
Niemieckie próby nawiązania rozmów z Bolesławem pozostały bez odpowiedzi. Także Czesi po śmierci księcia Świętopełka (21 września) odmówili dalszej współpracy z Henrykiem i wrócili do kraju. Henryk V zrozumiał, że wyprawa nie ma już żadnych szans na powodzenie i zgodził się na ustępstwa, co pozwoliło na nawiązanie pertraktacji pokojowych.
W traktacie pokojowym Bolesław Krzywousty zgodził się jedynie na płacenie trybutu lennego z ziem zachodniopomorskich, których jeszcze nie zdołał opanować. Była to bardzo nikła korzyść Niemców w porównaniu do ogromnych kosztów wyprawy i poniesionych strat.

</doc>
<doc id="1393196" url="https://pl.wikipedia.org/wiki?curid=1393196" title="Czarikar">
Czarikar

Czarikar (perski: چاریکار) – miasto w środkowym Afganistanie. Jest stolicą prowincji Parwan. W 2021 roku populacja wynosiła ok. 206 tys. mieszkańców. Miasto zostało założone przez Aleksandra Wielkiego w latach 20. IV wieku p.n.e.jako Aleksandria Kaukaska.
W mieście rozwinął się przemysł spożywczy, garncarski oraz metalowy

</doc>
<doc id="1393200" url="https://pl.wikipedia.org/wiki?curid=1393200" title="Flaga Wielkiej Kolumbii">
Flaga Wielkiej Kolumbii

Wielka Kolumbia używała w swojej historii w sumie czterech flag.
1819–1820.
Pierwszą flagę Wielkiej Kolumbii przyjęto w 1819. Była ona wzorowana na fladze Wenezueli z 1811 roku.
1820–1821.
Drugą flagę przyjęto 10 stycznia 1820 wraz ze zmianą godła państwowego.
1821–1830.
Trzecia flaga została przyjęta wraz z kolejną zmianą godła pod koniec 1821. Ujednolicono wówczas rozmiary pasów.
1822.
Czwarta flaga przyjęta została po przyłączeniu Guayaquil do Wielkiej Kolumbii 11 lipca 1822. Obowiązywała do rozpadu państwa w 1831.

</doc>
<doc id="1393202" url="https://pl.wikipedia.org/wiki?curid=1393202" title="Nerwica lękowa">
Nerwica lękowa



</doc>
<doc id="1393203" url="https://pl.wikipedia.org/wiki?curid=1393203" title="BotCon">
BotCon

BotCon, szerzej znany jako „Oficjalny Zjazd Kolekcjonerów Transformersów” (lub OTFCC), jest corocznym zjazdem dla fanów i kolekcjonerów transformersów. Impreza organizowana jest corocznie od roku 1994. 
Zazwyczaj gośćmi BotConu są ludzie związani z samymi transformersami, czyli ludzie podkładający głosy pod postaci z filmów animowanych, artyści czy pisarze z komiksów o transformersach, a nawet byli i obecni pracownicy firmy Hasbro.
Po raz pierwszy impreza została zorganizowana w Fort Wayne w roku 1994. Zorganizowana przez braci Jona i Karla Hartman, impreza przyciągnęła 180 osób. BotCon w roku 1995 został zorganizowany przez Raksha, prominentną postać w środowisku fanów, a w roku 1996 przez „Men In Black Productions”, reprezentowaną przez Dennisa Bargera. W 1997, bracia Hartman ściągnęli Glena Hallita, fana transformersów, a prywatnie znajomego Hartmanów, w całe przedsięwzięcie, tworząc firmę 3H Enterprises (nazwa „3H” wzięła się od pierwszych liter nazwisk trzech twórców firmy).
W trakcie trwania BotConu w roku 2002, Hallit ogłosił, że firma 3H uzyskała oficjalną licencję na organizację zjazdów, a także zgodę na produkcję komiksu i fan-clubu. W trakcie kolejnych miesięcy Hartmanowie naciskali na Hallita o zakończenie całego przedsięwzięcia, opuszczając go i pozostawiając jako wyłącznego organizatora.
Rok później zjazd zmienił swą nazwę na „Oficjalny Zjazd Kolekcjonerów Transformersów”, w skrócie OTFCC (skrót z nazwy angielskiej), z powodu dalszego posiadania przez braci Hartman prawa do używania znaku „BotCon”. Fandom pojedynkował się w roku 2004, kiedy to „3H” zorganizowała zjazd OTFCC w Chicago, a dwaj bracia ożywili nazwę BotCon w trakcie konkurencyjnego zjazdu w Pasadenie. Na wiosnę 2004 roku, „3H Productions” utraciła wszystkie oficjalne licencje Transforems, pozostawiając w ten sposób zjazdy w stanie zawieszanie. Na początku 2005 r. Hasbro ogłosiło na swej oficjalnej stronie internetowej, że Fun Publications, będące własnością Brian Savage, zostało obdarowane przez nią wszystkimi licencjami. Bracia Hartman zostali zaproszeni do całego przedsięwzięcia i zaakceptowali propozycję, aby objąć stanowiska doradcze dla nowej imprezy wraz z innymi znaczącymi fanami, Bensonem Yee i Rikiem Alvarezem, i obdarowani prawem do użycia nazwy BotCon.
W roku 2002 BotCon usiłował rozszerzyć się na Europę, organizując swój pierwszy oficjalny zjazd w Cheshunt, Wielka Brytania. Impreza, tworzona w połączeniu z głównym BotConem 2002 w USA, była znacznie mniej nagłaśniana w mediach, zapisy do udziału zostały otwarte zaledwie kilka tygodni przez imprezą, a oficjalny program składał się jedynie z dyskusji z ekspertami, czyli Simonem Furmanem. Po tym firma „3H” uznała, że nie warto organizować dwóch równoległych BotConów w Europie i Ameryce oraz postanowiła, że przedsięwzięcie nie odbędzie się już nigdy więcej poza Stanami Zjednoczonymi. Decyzja została podjęta ze względu na małą liczbę uczestników.

</doc>
<doc id="1393214" url="https://pl.wikipedia.org/wiki?curid=1393214" title="Bagram">
Bagram

Bagram – miasto w środkowym Afganistanie, w prowincji Parwan. Leży około 60 km na północ od Kabulu. Pochodzi jeszcze z czasów starożytnych. W mieście znajduje się Baza lotnicza Bagram. W 2021 roku liczyło ponad 119 tys. mieszkańców.
W roku 1938 belgijscy archeolodzy prowadzący wykopaliska w centrum miasta odkryli zamurowane pomieszczenie, w którym ukryte były skarby pochodzące ze wszystkich stron świata. W skład tzw. skarbu z Bagram wchodziły m.in.:
Znalezione przedmioty pochodziły z okresu pomiędzy I wiekiem p.n.e. a połową III wieku n.e., stąd część uczonych uważa, że w pomieszczeniu zbierane było myto pobierane od przejezdnych kupców.

</doc>
<doc id="1393218" url="https://pl.wikipedia.org/wiki?curid=1393218" title="Cmentarz żydowski w Cedyni">
Cmentarz żydowski w Cedyni

Cmentarz żydowski w Cedyni – powstał prawdopodobnie w pierwszej połowie XIX wieku i znajduje się w pobliżu ul. Kościuszki. Okres III Rzeszy przetrwał w dość dobrym stanie, lecz w czasach PRL popadł w zapomnienie i niszczał. Prowadzący na nim badania antropolodzy z Poznania usunęli część macew. Staraniem miejscowych społeczników odszukano i ustawiono siedem macew. Cechują się one brakiem elementów typowych dla żydowskiej sztuki sepulkralnej. Nekropolia jest wpisana do rejestru zabytków.

</doc>
<doc id="1393220" url="https://pl.wikipedia.org/wiki?curid=1393220" title="Ryszard Szaro">
Ryszard Szaro

Ryszard Julian Szaro, znany w USA jako Rich Szaro (ur. 7 marca 1948 w Rzeszowie, zm. 7 kwietnia 2015 w Warszawie) – polski zawodnik futbolu amerykańskiego w lidze NFL. Grał na pozycji placekicker w New Orleans Saints i New York Jets. Absolwent Uniwersytetu Harvarda i liceum St. Francis Prep na Brooklynie w Nowym Jorku.
Kariera.
W sezonie 1973 grał w amatorskiej Atlantic Coast Football League. W 1974 po rozwiązaniu ACFL przeszedł do drużyny Philadelphia Bell w World Football League. W 1975 w wieku 27 lat rozpoczął karierę w lidze NFL w klubie New Orleans Saints. W drużynie z Nowego Orleanu rozegrał 43 mecze zdobywając 37 field goali i 82 extra points. W 1979 rozegrał jeden mecz dla drużyny New York Jets.

</doc>
<doc id="1393221" url="https://pl.wikipedia.org/wiki?curid=1393221" title="Johvani Ibarra">
Johvani Ibarra

Oswaldo Johvani Ibarra Carabalí (ur. 8 września 1969 w Ambuquí) – piłkarz ekwadorski grający na pozycji bramkarza.
Kariera klubowa.
Pierwszym klubem Ibarry w karierze był stołeczny CD El Nacional. W 1992 roku zadebiutował w jego barwach w ekwadorskiej Serie A i w swoim pierwszym sezonie wywalczył mistrzostwo kraju. Do końca 1994 roku był rezerwowym golkiperem w klubie, a w pierwszym składzie zaczął występować w sezonie 1995. W 1996 roku po raz drugi w karierze został mistrzem Ekwadoru. W 1998 roku dotarł z Nacionalem do półfinału Copa Merconorte. Kolejny sukces osiągnął w 2005 roku, gdy został mistrzem fazy Clausura. W Nacionalu grał do 2007 roku i rozegrał dla tego klubu 464 ligowe spotkania. W 2008 roku odszedł do lokalnego rywala Nacionalu, zespołu Deportivo Quito. Później grał w klubach Imbabura SC, Independiente del Valle i Clan Juvenil. Zakończył karierę w 2014.
Kariera reprezentacyjna.
W reprezentacji Ekwadoru Ibarra zadebiutował 5 lutego 1997 roku w przegranym 1:3 towarzyskim spotkaniu z Meksykiem. W 2002 roku został powołany przez selekcjonera Hernána Darío Gómeza do kadry na Mistrzostwa Świata 2002. Tam był rezerwowym dla Joségo Cevallosa i nie wystąpił w żadnym spotkaniu. Ostatni mecz w kadrze narodowej rozegrał w 2004 roku po Copa América 2004.
Uczestniczył także w rozgrywkach Copa América 1997, Copa América 2001 oraz jako rezerwowy bramkarz w Copa América 1999. Łącznie wystąpił w 27 meczach reprezentacji Ekwadoru.

</doc>
<doc id="1393222" url="https://pl.wikipedia.org/wiki?curid=1393222" title="Agnieszka Kwietniewska">
Agnieszka Kwietniewska

Agnieszka Kwietniewska (ur. 1976) – polska aktorka teatralna (związana z Teatrem im. Jerzego Szaniawskiego w Wałbrzychu) i dubbingowa, rzadko występująca w filmie. W 2000 ukończyła studia na wydziale krakowskiej PWST we Wrocławiu.

</doc>
<doc id="1393225" url="https://pl.wikipedia.org/wiki?curid=1393225" title="Idrodyna">
Idrodyna

Idrodyna (worek wypornościowy) – elastyczny zbiornik wypełniany gazem (najczęściej powietrzem) używany podczas nurkowania do wydobywania z dna różnych przedmiotów i transportowania ich na powierzchnię. Idrodyny występują w różnych rozmiarach. Mogą podnosić z dna nawet kilkutonowe przedmioty.
Idrodyny stosowane są w nurkowaniach komercyjnych, sportowych, wojskowych, wydobywczych, ale również przez pogotowie wodne.

</doc>
<doc id="1393235" url="https://pl.wikipedia.org/wiki?curid=1393235" title="Pierre François de Rigaud, markiz de Vaudreuil-Cavagnal">
Pierre François de Rigaud, markiz de Vaudreuil-Cavagnal



</doc>
<doc id="1393236" url="https://pl.wikipedia.org/wiki?curid=1393236" title="Droga I/75 (Słowacja)">
Droga I/75 (Słowacja)

Droga krajowa 75 (słow. "Cesta I/75") – droga krajowa I kategorii prowadząca przez południe Słowacji. Arteria zaczyna się na skrzyżowaniu z krajową 62 i biegnie przez miasta Šaľa, Nowe Zamki, Horne Smerovce i Veľký Krtíš do Łuczeńca. Równolegle do obecnej drogi krajowej planowana jest droga ekspresowa R7.

</doc>
<doc id="1393238" url="https://pl.wikipedia.org/wiki?curid=1393238" title="Grün">
Grün

Grün, także Gruen – niemieckie nazwisko

</doc>
<doc id="1393239" url="https://pl.wikipedia.org/wiki?curid=1393239" title="Jeźdźcy smoków z Pern">
Jeźdźcy smoków z Pern

Jeźdźcy smoków z Pern (ang. "Dragonriders of Pern") – seria powieści, napisana przez Anne McCaffrey, później rozwijana również przez jej syna – Todda McCaffreya. Cykl opowiada o ludziach, którzy wraz ze swymi nieodłącznymi towarzyszami – smokami walczą ze śmiercionośnymi Nićmi spadającymi na Pern z Czerwonej Gwiazdy. Oprócz zmagań z Nićmi, opisane są wyklucia smoków, odkrywanie Południowego Kontynentu, a także odkrywanie na nowo utraconej wiedzy o Starożytnych ludziach, którzy przylecieli na planetę z Ziemi.
Streszczenie.
Jeźdźcy smoków z Pern.
Książka zaczyna się trzy lata przed Dziewiątym Przejściem. Poznajemy bohaterkę Lessę, jedyną ocalałą z dumnego Rodu Ruathy. Zostaje ona zabrana przez F’lara podczas Poszukiwania, jako kandydatka dla nowej smoczej królowej. Lessa naznacza Ramoth i zostaje Władczynią Weyru Benden. Trzy lata później zaczynają spadać Nici. Lessa wraz z F’larem – Władcą Weyru – mobilizuje jeźdźców do walki. Jednakże jeden Weyr nie daje rady chronić planety, której kiedyś broniło sześć Weyrów. Lessa ucząc się latania pomiędzy miejscami, odkrywa, że smoki mogą się również przenosić między czasem i cofa się o czterysta Obrotów, by sprowadzić pozostałe pięć Weyrów.
W pogoni za smokiem.
Akcja dzieje się siedem Obrotów później niż wydarzenia "Jeźdźców Smoków". Walka staje się trudniejsza, gdyż Nici nie opadają zgodnie z wykresami (nie da się przewidzieć opadów). Dodatkowo sytuację utrudniają konflikty między jeźdźcami z przeszłości a współczesnymi. W wyniku tych kłótni F’lar wygania tych jeźdźców z przeszłości, którzy nie godzą się z przywództwem Bendenu do Weyru Południowego. jego władczynią zostaje Kylara. Gdy Wirenth, smoczyca Brekke odbywa lot godowy, nikt nie wie gdzie jest Kylara. Prideth jej smoczyca nie jest dostatecznie daleko i dołącza do lotu. Dwie królowe zaczynają walkę i śmiertelnie ranione znikają pomiędzy. Kylara oszalała bez smoczycy, a Brekke chce umrzeć. Jednak F’nor, ukochany Brekke, nie pozwolił na to razem z Canthem, innymi smokami i jaszczurkami ognistymi. Później, w wyniku narzekań Lordów, F’nor z Canthem – swoim smokiem – lecą na Czerwoną Gwiazdę, która okazuje się być planetą bez tlenu, pełną Nici i gorącą. W wyniku wezwania Brekke, udaje im się zawrócić z powrotem do Weyru.
Biały smok.
Akcja dzieje się kilka Obrotów później. Książka opowiada o przygodach Lorda Jaxoma i jego białego smoka Rutha. Jaxom lata "pomiędzy" na Południowy Kontynent. Razem z przyjaciółmi pomaga zbudować dom dla Robintona – Mistrza Harfiarzy. W międzyczasie odkrywa dziwne kopce (które okazują się domami Starożytnych) i długie, metalowe pojazdy, którymi, jak sądzą, przylecieli Starożytni na Pern. Na koniec zostaje zatwierdzony na Lorda Warowni Ruatha, a jego panią zostaje Sharra.
Śpiew smoków.
Książka dzieje się w czasie "W pogoni za smokiem". Główną bohaterką jest Menolly, córka Yanisa, Pana Morskiej Warowni. Dziewczyna jest bardzo utalentowana muzycznie, jednak jej ojciec uważa to za hańbę, aby dziewczyna zajmowała się harfiarstwem. Zabrania jej grać i zakazuje ludziom mówić nowemu harfiarzowi o jej zdolnościach. Dziewczyna ucieka z Warowni i chowa się w jaskini jaszczurek ognistych uważanych za mit. Naznacza dziewięć z nich: złotą (Piękną), dwie spiżowe (Skałka i Nurek), trzy brunatne (Leniuch, Mimik, Brązowy), jedną niebieską (Wujek) i dwie zielone (Cioteczka Pierwsza i Cioteczka Druga). Jakiś czas później odchodzi za daleko od schronienia i trafia na Opad. Gdy ucieka, ratuje ją jeździec smoka i zawozi do Weyru Benden. Tam odnajduje ją Robinton i zabiera do siedziby Cechu Harfiarzy.
Smoczy śpiewak.
Poznajemy dalsze przygody Menolly tym razem w Cechu Harfiarzy. Dziewczyna poznaje m.in. Piemura i Cama, którzy pomagają jej karmić jaszczurki i Silvinę (przełożoną Kobiet z Niższych Jaskiń). Uczy się sztuki właściwego śpiewu oraz gra w kwartecie razem z Sebbelem i Talmorem (czeladnikami) oraz Domickiem (mistrzem). Tworzy piękne pieśni i zostaje specjalną uczennicą Mistrza Robintona. Po Siedmiodniu zostaje czeladniczką.
Smocze werble.
Akcja dzieje się trzy Obroty po "Smoczym śpiewaku". Książka jest o przygodach Piemura. Piemurowi zaczyna się mutacja głosu i nie może śpiewać. Chłopiec zaczyna czuć się niepotrzebny. Wtedy Robinton mianuje go na ucznia Mistrza Bębnistów – Olodkeya i posyła chłopca razem z Sebbelem na misję do Warowni Nabol. Tam Piemur próbując się dowiedzieć na co Nabolowi duże ilości win, różnych przysmaków, materiałów, itp., przebrany za posługacza, kradnie jajo królowej jaszczurek ognistych. Uciekając, chowa się w worku z materiałami. Później okazuje się, że worki przetransportowane zostały na Południowy Kontynent. Piemur ucieka sprzed Weyru Południowego i urządza się na jednej z plaż. Wkrótce wykluwa się jego mała królowa, którą nazywa Farli i znajduje rannego biegusa, którego nazywa Głupkiem. Spotyka Sharrę i razem z nią wraca do Warowni Południowej. Zostaje czeladnikiem bębnistą i zamieszkuje w Warowni.
Moreta, Pani smoków z Pern.
Książka dzieje się pod Koniec Szóstego Przejścia Czerwonej Gwiazdy (1505 Obrót). Opowiada o Morecie, jeźdźczyni Orlith. Na Pernie zaczyna szerzyć się zaraza przyniesiona przez dziwnego kota z Południowego Kontynentu, którego zabrali na pokład marynarze. Zaraza atakuje biegusy i ludzi. Zaczyna przybierać rozmiary pandemii. Capiamowi – Mistrzowi Uzdrawiaczy udaje się znaleźć lek – szczepionkę. Potrzebuje jednak kogoś, kto rozwoziłby szczepionki do Weyrów, Warowni i domów. Moreta, razem z Holth (starą smoczycą Leri) lata pomiędzy czasem, aby zaopatrzyć wszystkich. Po rozwiezieniu, przemęczone, wchodzą "pomiędzy" i już nie wychodzą z powrotem. Umierają. Jednak Orlith nie może umrzeć razem z Moretą, gdyż musi pilnować swoich jaj (dlatego też nie latała), a Leri zostaje razem z nią, aby jej pomóc. Choroba zostaje pokonana, następuje wylęg. W dniu wylęgu Leri i Orlith wchodzą pomiędzy, aby umrzeć.
Historia Nerilki.
Dzieje się w czasie "Morety, pani smoków z Pern". Bohaterką jest Nerilka, córka Tolocampa, Pana Warowni Fort. Posiada ona umiejętności uzdrowicielskie i chce pomagać chorym w obozie. Wbrew rozkazom ojca ucieka z Warowni, aby leczyć. Następnie trafia do Warowni Ruatha, gdzie poznaje Lorda Alessana. Pomaga przy wytwarzaniu surowicy z krwi na szczepionki. Zostaje żoną Alessana i ma z nim czwórkę synów i córkę Moretę. W czasie zarazy straciła m.in. swoje siostry i matkę.
Narodziny smoków.
Książka opowiada o przylocie pierwszych ludzi na Pern. Przybywają na trzech statkach Yokahamie, Buenos Aires i Bahrajnie. Pilotami są m.in. Sallah Telgar, admirał Paul Benden, Ezra Keroon, Avril Bitra, Bart Lemos, Emily Boll, na których cześć założono późniejsze Warownie i Weyry. Po 8 latach od lądowania następuje opad Nici. Koloniści szukają sposobu walki z niszczycielskim organizmem. Dzięki pomocy Kitti Ping, doskonałej genetyczki udają się próby wyhodowania dużych, ziejących ogniem bestii, powstałych z materiału genetycznego pobranego od perneńskich jaszczurek ognistych. Pierwszymi władcami zostają Sorka Hanrahan ze smoczycą Faranth oraz Sean Connell ze spiżowym Carenathem.
Renegaci z Pern.
Czas akcji rozciąga się jeszcze przed wydarzeniami z tomu pierwszego a kończy na odkryciu Lądowiska na Południowym Kontynencie, gdzie zostaje znaleziony komputer SIWIW (Sztuczna Inteligencja Wykorzystująca Interfejs Werbalny). Książka opisuje wydarzenia rozgrywające się głównie poza Warowniami i Weyrami, ukazuje podboje Thelli, siostry Lorda Warowni Telgar. Kobieta ze swoją bandą mści się za krzywdę, jaką było pominięcie jej przy wyborze do Rady Lordów. Usiłuje porwać Araminę, dziewczynę z Krwi Ruathy, słyszącej wszystkie smoki. Nie udaje jej się to, gdyż dziewczynę ratuje Jayge Lilcamp i odpływa razem z nią na Południowy Kontynent. Thella ucieka i po kilku Obrotach ponownie próbuje zemsty, lecz tym razem zostaje pojmana.
Wszystkie weyry Pern.
Akcja dzieje się po zakończeniu "Renegatów z Pern". Odnaleziony SIWIW proponuje ludziom pomoc w zniszczeniu Nici. Uczy ludzi zaginionej wiedzy przodków, zwłaszcza smoczych jeźdźców, przygotowując ich do niebezpiecznej misji, jaką jest wypchnięcie Czerwonej Gwiazdy z jej dotychczasowej orbity.
The Chronicles of Pern: First Fall.
Zbiór pięciu opowiadań (nie przetłumaczonych na język polski) uzupełniających cykl. Wszystkie rozgrywają się w czasie pierwszego Przejścia.
"Survey P.E.R.N."
Grupa naukowców bada przestworza w poszukiwaniu planet nadających się do wykorzystania. Niestety w dotychczasowej pracy nie sprzyjało im szczęście. Lądują na trzeciej planecie gwiazdy Rukbat, gdzie zauważają kręgi pozbawione roślin, jednak uznają to za jakąś chorobę. Kończąc badania klasyfikują planetę jako P.E.R.N. czyli skrót od Parallel Earth, Resources Negligible (równoległa Ziemia o niewielkich zasobach).
"Dolphins’ Bell"
Opisuje udział delfinów w przenosinach z kontynentu Południowego do powstającej na północy Warowni Fort.
"The Fort of Red Hanrahan"
W kilka lat po przeniesieniu się na kontynent północny, Warownia Fort jest bardzo zatłoczona, więc część jej mieszkańców postanawia się wyprowadzić. Grupa pod przewodnictwem Reda Hanrahana (ojca Sorki, pierwszej Władczyni Weyru) zakłada nowe osiedle o nazwie „Rua Atha”, która później została przekształcona w Warownię Ruatha.
"The Second Weyr"
Torene, młoda jeźdźczyni królowej bardzo chciałaby przenieść się z zatłoczonego Weyru Fort. Stara się przekonać Władców – Sorkę i Seana, do założenia nowego Weyru. Szczególnie przypadł jej do gustu krater wulkanu we wschodnim masywie górskim. W końcu władcy postanawiają o utworzeniu kilku nowych Weyrów, do których jeźdźcy trafiają na zasadzie losowania. Torene trafia do swojego wymarzonego miejsca, które zostaje nazwane Weyrem Benden, na cześć admirała Paula Bendena.
"Rescue Run"
Po otrzymaniu wezwania o pomoc wyprawa ratunkowa przybywa na Pern. Lądują jednak na kontynencie Południowym, gdzie została już tylko garstka kolonistów. Ci przekonują ratowników, że są jedynymi ocalałymi ludźmi na planecie. Po ich ewakuacji Pern został oznaczony jako planeta niebezpieczna, do której nie należy się zbliżać.
Chronologia.
Książki z serii nie zostały wydane zgodnie z chorologią wydarzeń. Poniżej lista uporządkowaniu według kolejności zdarzeń. 
Pozycje z tytułami w j. angielskim nie zostały przetłumaczone na język polski.
Przed wylądowaniem na Pern 
Opowiadanie "“Survey P.E.R.N.”"
I Przejście
"Narodziny smoków"
Opowiadanie: "“The Dolphins' Bell”"
Opowiadanie: "“The Ford Of red Hanrahan”"
Opowiadanie: "“The Second Weyr”"
Opowiadanie: "“Rescue Run”"
II Przejście
Opowiadanie: „"Ever the Twain”"
III Przejście
"Smocza rodzina"
"Smoczy ogień"
"Smoczy Harfiarz"
Dragonsblood (Smocza krew - tłumaczona tylko okładka)
Dragonheart
Dragongirl
Dragon’s Time
Sky Dragons
VI Przejście
"Moreta, Pani Smoków z Pern"
Opowiadanie: "„Poza pomiędzy”"
"Opowieści Nerilki" lub Historia Nerilki
IX Przejście
"Mistrz Harfiarzy z Pern"
Opowiadanie: "„Posłańcy”"
"Jeźdźcy smoków"
"W pogoni za smokiem"
"Śpiew smoków"
"Smoczy śpiewak"
"Smocze werble"
Dragon’s Code
"Biały smok"
Opowiadanie: "“The Impression”"
Opowiadanie: "“The Smallest Dragonboy”"
Opowiadanie: "„Ta, która słyszała smoki”"
"Renegaci z Pern" (okres pomiędzy "Mistrz Harfiarzy" z Pern do "Wszystkie Weyry Pern")
"Delfiny z Pern" (akcja rozgrywa się w tym samym czasie co "Wszystkie Weyry Pern")
"Niebiosa Pern"
Po IX Przejściu
After the Fall Is Over (nie wydana)

</doc>
<doc id="1393241" url="https://pl.wikipedia.org/wiki?curid=1393241" title="Gaetano Perusini">
Gaetano Perusini

Gaetano Perusini (ur. 24 lutego 1879 w Udine, zm. 8 grudnia 1915 w Cormòns) – włoski lekarz neurolog, uczeń i współpracownik Aloisa Alzheimera. Autor jednego z pierwszych opisów choroby, nazwanej później chorobą Alzheimera.
Życiorys.
Syn lekarza Andrei Perusiniego, ordynatora szpitala miejskiego w Udine, a potem dyrektora szpitala psychiatrycznego w tym mieście, i Paoliny z domu Cumano, córki i wnuczki znanych chirurgów z Triestu. Uczęszczał do szkół w rodzinnym mieście, po czym wstąpił na wydział medyczny Uniwersytetu w Pizie. Po trzecim roku studiów przeniósł się do Rzymu i na tamtejszej uczelni ukończył studia. W wieku 22 lat otrzymał tytuł doktora medycyny, po przedstawieniu dysertacji z dziedziny kryminologii, napisanej pod kierunkiem Augusto Giannelliego, dyrektora kliniki psychiatrycznej w Via dei Penitenziari.
Na początku XX wieku przebywał w Monachium, gdzie współpracował z Alzheimerem.
1 maja 1913 został zatrudniony jako asystent w szpitalu psychiatrycznym Mombello w Mediolanie.
Podczas I wojny światowej zaciągnął się, incognito i na ochotnika, do włoskiej armii. Gdy wyszło na jaw że jest profesorem, został skierowany do lazaretu w San Floriano del Collio. Tam 28 listopada 1915 roku został raniony odłamkiem, gdy niósł pomoc rannemu żołnierzowi. Niedługo potem, wskutek odniesionych ran, zmarł. Wspomnienia o nim napisali Ugo Cerletti, Girolamo Mirto, Gérard Abraham van Rijnberk i Smith Ely Jelliffe.

</doc>
<doc id="1393243" url="https://pl.wikipedia.org/wiki?curid=1393243" title="Samangan">
Samangan

Samangan – prowincja w północnym Afganistanie. Jej stolicą jest Aibak. Powierzchnia wynosi 11.262 km², a populacja w 2021 roku wynosiła ponad 438 tys. osób. 3 marca 2002 roku prowincję nawiedziło silne trzęsienie ziemi. 
Prowincja Samangan dzieli się na 5 powiatów:

</doc>
<doc id="1393247" url="https://pl.wikipedia.org/wiki?curid=1393247" title="Ajbak (miasto)">
Ajbak (miasto)

Ajbak () – miasto w północnym Afganistanie. Jest stolicą wilajetu Samangan. Według danych z 2021 roku, zamieszkane przez prawie 121 tys. mieszkańców.
9 sierpnia 2021 miasto zajęli bez oporu Talibowie.

</doc>
<doc id="1393249" url="https://pl.wikipedia.org/wiki?curid=1393249" title="Herat (ujednoznacznienie)">
Herat (ujednoznacznienie)



</doc>
<doc id="1393251" url="https://pl.wikipedia.org/wiki?curid=1393251" title="Jenö Alexander Pólya">
Jenö Alexander Pólya

Jenö Alexander Pólya ("Eugen Polya", ur. 30 kwietnia 1876 w Budapeszcie, zm. 6 grudnia 1944) – węgierski lekarz, chirurg. 
Jenö Alexander Pólya urodził się 30 kwietnia 1876 roku jako syn prawnika Jakaba Pólyi (1844-1897) i jego żony Anny. Jego brat George Pólya (1887-1985) był uznanym matematykiem. Drugi brat, László, zginął w I wojnie światowej. Miał jeszcze dwie siostry, Flórę i Ilonę.
Studiował w Budapeszcie i w 1898 roku otrzymał tytuł doktora medycyny. Specjalizował się dalej w chirurgii, był asystentem Gyuly Dollingera i Máno Freiherr von Herczela. W 1909 habilitował się z anatomii chirurgicznej w Budapeszcie, w 1914 został tytularnym profesorem.
Pólya został zamordowany w grudniu 1944 roku podczas oblężenia Budapesztu przez Rosjan. Pólya znajdował się w kolumnie ludzi opuszczającej miasto przez most nad Dunajem, gdy zauważył grupę Strzałokrzyżowców brutalnie traktujących Żydów czekających na deportację. Interweniował i został zamordowany strzałem w głowę, a jego ciało wrzucone do rzeki.
Pólya był jednym z najwybitniejszych węgierskich chirurgów, znanym w Europie i Ameryce. W 1939 został honorowym członkiem American College of Surgeons. Był autorem ponad 200 artykułów naukowych. W 1928 wydał podręcznik chirurgii. Niekiedy używa się terminu operacji Pólyi na wprowadzoną przez niego modyfikację gastroenterostomii sposobem Billroth II.

</doc>
<doc id="1393256" url="https://pl.wikipedia.org/wiki?curid=1393256" title="Yield to maturity">
Yield to maturity

YTM – (ang.: "Yield to maturity" = dochód w terminie do wykupu) stopa dochodu, inaczej rentowności, którą uzyskują inwestorzy kupując obligację po aktualnej cenie rynkowej i przetrzymując je w swoim portfelu do terminu wykupu. Obliczamy ją w celu porównania stopnia atrakcyjności inwestowania w daną obligację z innymi możliwościami inwestycyjnymi. Często przyrównuje się ją do wewnętrznej stopy zwrotu (IRR) z inwestycji kapitałowej w obligacje. Interpretuje się ją jako stopę, którą uzyskał inwestor inwestując w obligację, którą kupił po cenie P i przetrzymał do momentu zapadalności reinwestując otrzymane z niej odsetki według tej stopy zwrotu.
Własności YTM.
YTM &gt; C.
Bieżąca stopa dochodu obligacji YTM jest większa od stopy kuponu obligacji C ⇒ obligacja jest notowana z dyskontem. Różnica między wartością nominalną a wartością rynkową obligacji = dyskonto.
YTM &lt; C.
Bieżąca stopa dochodu obligacji YTM jest mniejsza od stopy kuponu obligacji C ⇒ obligacja jest notowana z premią. Różnica między wartością nominalną a wartością rynkową obligacji = premia.
YTM = C.
Bieżąca stopa dochodu obligacji YTM jest równa stopie kuponu obligacji C ⇒ bieżąca cena obligacji jest równa jej wartości nominalnej.

</doc>
<doc id="1393259" url="https://pl.wikipedia.org/wiki?curid=1393259" title="Cmentarz żydowski w Wilamowicach">
Cmentarz żydowski w Wilamowicach

Cmentarz żydowski w Wilamowicach – powstał w 1891 roku jako miejsce pochówku Żydów z pobliskiego Skoczowa. 
Opis.
Najstarszy zachowany nagrobek pochodzi z roku założenia nekropolii i kryje szczątki Perel Zabarski. Cmentarz ma powierzchnię 1 ha i zachowało się na nim około 20 nagrobków. W czasie II wojny światowej został zdewastowany przez nazistów a płyty nagrobne trafiły do firmu Jeikner (przed wojną należącej do skoczowskiej rodziny żydowskiej Szancer), gdzie znajdowały się do końca wojny. Po jej zakończeniu część nagrobków wróciła na swoje miejsce przeniesiona przez krewnych pochowanych na kirkucie osób. Pozostałe macewy trafiły na cmentarz jesienią 1958 roku dzięki interwencji Leopolda Rozenthala. Po wyjeździe ze Skoczowa ostatnich Żydów nekropolia zaczęła popadać w ruinę, a władze miejskie zaczęły rozważać jej likwidację. Rozebrano wówczas dom przedpogrzebowy. Cmentarz uporządkowano w 1996 roku, grupując ocalałe nagrobki w podwójny krąg wokół pomnika upamiętniającego ofiary Holocaustu.
Na terenie cmentarza znajduje się ustanowiony w 1995 r. pomnik przyrody – aleja dwunastu stupięćdziesięcioletnich lip o wysokości 25 m i obwodach od 165 do 300 cm.

</doc>
<doc id="1393264" url="https://pl.wikipedia.org/wiki?curid=1393264" title="Zabol">
Zabol



</doc>
<doc id="1393266" url="https://pl.wikipedia.org/wiki?curid=1393266" title="Apel (film)">
Apel (film)

Apel – polski czarno-biały krótkometrażowy film animowany z 1970 w reżyserii Ryszarda Czekały, zrealizowany techniką wycinankową, podejmujący tematykę charakterystyczną dla filmu fabularnego bądź dokumentalnego.
Problematyka filmu związana jest z czasami II wojny światowej i okupacji hitlerowskiej: na porannym apelu grupa więźniów obozu koncentracyjnego zostaje dręczona przez gestapowca, nakazującego wykonywać ćwiczenia gimnastyczne, a następnie zostaje rozstrzelana, gdy więźniowie buntują się przeciwko wykonywaniu poleceń.
Nagrody.
Dla Ryszarda Czekały:

</doc>
<doc id="1393270" url="https://pl.wikipedia.org/wiki?curid=1393270" title="Eric Geddes">
Eric Geddes

Eric Campbell Geddes (ur. 26 września 1875 w Indiach, zm. 22 czerwca 1937), brytyjski polityk, członek Partii Konserwatywnej, minister w rządach Davida Lloyda George’a.
Był synem Aucklanda Campbella Geddesa. Wykształcenie odebrał w Oxford Military College oraz w Merchiston Castle School w Edynburgu. Następnie wyjechał do Stanów Zjednoczonych, a później do Indii. Po powrocie do Wielkiej Brytanii rozpoczął pracę w North-Eastern Railway. W latach 1906-1914 był tam zarządcą generalnym.
W 1915 r. roczął pracę w Ministerstwie Amunicji. Był kolejno zastępcą dyrektora generalnego ds. zaopatrzenia w amunicję, dyrektorem generalnym wojskowego transportu kolejowego, inspektorem generalnym ds. transportu Brytyjskiego Korpusu Ekspedycyjnego oraz kontrolerem Royal Navy. W 1917 r. został wybrany do Izby Gmin z okręgu Cambridge. Okręg ten reprezentował do 1922 r.
Od razu po wyborze został pierwszym lordem Admiralicji. W 1919 r. został ministrem bez teki, a następnie ministrem transportu. Urząd ten sprawował do 1921 r. Następnie był przewodniczącym Komisji Wydatków Narodowych, który ogłosiła kontrowersyjny projekt ograniczenia wydatków publicznych (tzw. "topór Geddesa", "Geddes Axe"). Zmarł w 1937 r.
Jego brat, Auckland Geddes, również był ministrem w rządzie Lloyda George’a.

</doc>
<doc id="1393271" url="https://pl.wikipedia.org/wiki?curid=1393271" title="Cmentarz żydowski w Żorach">
Cmentarz żydowski w Żorach

Cmentarz żydowski w Żorach – został założony w 1814 i jest najstarszą nekropolią miasta. Cmentarz znajduje się przy ul. Cmentarnej. Cmentarz ma powierzchnię 0,58 ha. Jest ogrodzony murem i siatką. W 1945 roku podczas działań wojennych zniszczeniu uległ dom przedpogrzebowy, który rozebrano w latach sześćdziesiątych, a sama nekropolia popadła w ruinę w okresie PRL. Był wykorzystywany m.in. jako boisko. W 1985 roku dokonano pierwszej inwentaryzacji cmentarza, a wkrótce potem przeprowadzono prace porządkowe. Inwentaryzację powtórzono w 1994 roku. Na cmentarzu zachowało się około 130 nagrobków z czego 45 stojących. Istniejący na cmentarzu zespół 59 starych drzew jest objęty ochroną.

</doc>
<doc id="1393272" url="https://pl.wikipedia.org/wiki?curid=1393272" title="Trix i Flix">
Trix i Flix

Trix i Flix – oficjalne maskotki Mistrzostw Europy w Piłce Nożnej 2008 w Austrii i w Szwajcarii. O wyborze zdecydowali kibice obu alpejskich krajów. W głosowaniu wzięło udział ponad 67 tys. Austriaków i Szwajcarów. Trix i Flix uzyskali 36,3 proc. głosów, wyprzedzając Flitza i Blitza oraz Zagiego i Zigiego. 
Maskotki zostały zaprezentowane po raz pierwszy 27 września 2007 roku w Nyonie. To bliźniacy symbolizujący Austrię i Szwajcarię – gospodarzy mistrzostw. Ubrani są w czerwono-białe (kolory obecne na flagach organizatorów) stroje piłkarskie, o włosach przypominających Alpy.
Trix i Flix wystąpili w teledyskach do dwóch oficjalnych piosenek Mistrzostw autorstwa Shaggy'ego: "Feel The Rush" i "Like a Superstar".

</doc>
<doc id="1393277" url="https://pl.wikipedia.org/wiki?curid=1393277" title="Cmentarz żydowski w Bieruniu">
Cmentarz żydowski w Bieruniu

Cmentarz żydowski w Bieruniu – kirkut znajdujący się w Bieruniu, w dzielnicy Bieruń Stary.
Historia.
Bieruński kirkut został założony w 1778 r., zajmuje powierzchnię 0,21 ha. Cmentarz znajduje się przy ul. św. Wita. Do naszych czasów zachowało się ponad czterdzieści nagrobków (najstarsze pochodzą z XVIII w.). Inskrypcje są w językach niemieckim i hebrajskim. Na przełomie 1994 i 1995 r. kirkut poddano renowacji.

</doc>
<doc id="1393279" url="https://pl.wikipedia.org/wiki?curid=1393279" title="Zabol (miasto)">
Zabol (miasto)

Zabol (perski: زابل) – miasto we wschodnim Iranie w prowincji Sistan i Beludżystan. Leży przy granicy kraju z Afganistanem i Pakistanem, w pobliżu rzeki Helmand. W mieście używa się języka perskiego. Znajduje się tam uniwersytet. W 2006 roku populacja wyniosła 136.956 osób.

</doc>
<doc id="1393282" url="https://pl.wikipedia.org/wiki?curid=1393282" title="Johannes Fabricius">
Johannes Fabricius

Johannes Fabricius (Johann Goldsmid) (ur. 8 stycznia 1587 w Resterhafe, Dolna Saksonia, zm. prawdopodobnie 19 marca 1616 w Marienhafe, Dolna Saksonia) – holenderski astronom, najstarszy z synów Davida Fabriciusa. Jako jeden z pierwszych zaobserwował plamy na Słońcu (1611) i jako pierwszy opublikował wyniki tych obserwacji w pracy "Narratio de Maculis in Sole observatis, et apparente earum cum Sole conversione". Do ich wykonania wykorzystywał wynaleziony kilka lat wcześniej teleskop oraz camera obscura.
Studiował medycynę, matematykę i astronomię na uniwersytetach w Helmstedt, Wittenberdze i Lejdzie.

</doc>
<doc id="1393284" url="https://pl.wikipedia.org/wiki?curid=1393284" title="Zabol (prowincja)">
Zabol (prowincja)

Zabol – prowincja w południowo-wschodnim Afganistanie. Jej stolicą jest Kalat. Powierzchnia wynosi 17343 km², a populacja w 2021 wynosiła ponad 391 tys. osób. Powstała w 1963 roku w wyniku podziału prowincji Kandahar.
Powiaty.
Prowincja Zabol dzieli się na 9 powiatów:

</doc>
<doc id="1393287" url="https://pl.wikipedia.org/wiki?curid=1393287" title="Okręg wyborczy Cambridge">
Okręg wyborczy Cambridge

Okręg wyborczy Cambridge powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. W 1885 r. liczbę mandatów przypadających na okręg zmniejszono do jednego. Okręg obejmuje miasto Cambridge i okolice.

</doc>
<doc id="1393288" url="https://pl.wikipedia.org/wiki?curid=1393288" title="Kalat (Afganistan)">
Kalat (Afganistan)

Kalat – miasto w północno-wschodnim Afganistanie. Jest stolicą prowincji Zabol. W 2021 roku populacja wynosiła prawie 46 tys. mieszkańców. Od 2006 roku w Kalat znajduje się lotnisko.

</doc>
<doc id="1393290" url="https://pl.wikipedia.org/wiki?curid=1393290" title="Santiago Santamaría">
Santiago Santamaría

Santiago Santamaría (ur. 22 września 1952 w San Nicolás de los Arroyos, zm. 27 lipca 2013 w Córdobie) – argentyński piłkarz.
W czasie swojej kariery występował w Newell’s Old Boys Rosario (1971-1974, 1980-1985) i francuskiego Stade de Reims (1974-1979). Był członkiem kadry reprezentacji Argentyny na Mundialu 1982.

</doc>
<doc id="1393291" url="https://pl.wikipedia.org/wiki?curid=1393291" title="Ota">
Ota



</doc>
<doc id="1393292" url="https://pl.wikipedia.org/wiki?curid=1393292" title="Anna Kłodzińska">
Anna Kłodzińska

Anna Kłodzińska, ps. „Stanisław Załęski” (ur. 25 listopada 1915, zm. 2 stycznia 2008) – dziennikarka „Życia Warszawy” i autorka kryminałów milicyjnych.
Życiorys.
W „Życiu Warszawy” prowadziła między innymi kronikę kryminalną. Pisała utwory literackie obejmujące różną problematykę. Popularność przyniósł jej cykl powieści o milicjantach, których głównym bohaterem był porucznik Szczęsny. Debiutowała w roku 1953 książką o przemyśle cynkowym "Ziemia srebrzy się cynkiem". Pozycje z lat 1965–1973 ukazywały się w Spółdzielni Wydawniczej „Czytelnik” (seria „Z jamnikiem”) pozostałe w Wydawnictwie MON (seria Labirynt). Pisała także pod pseudonimami: Stanisław Załęski i Stanisław Mierzański.
Twórczość.
Pozycje drukowane w gazetach.
Wszystkie „gazetowce” Anny Kłodzińskiej doczekały się wydania książkowego w „Serii z Warszawą” wydawnictwa Wielki Sen.

</doc>
<doc id="1393293" url="https://pl.wikipedia.org/wiki?curid=1393293" title="How to Be a Girl">
How to Be a Girl

How to Be a Girl – ósmy singel Namie Amuro. Został wydany 21 maja 1997 przez wytwórnię avex trax. Podczas jedenastu tygodni trwania rankingu Oricon sprzedano 772 130 kopii. Płyta znalazła się na 23. miejscu najlepiej sprzedających się singli w 1997 w Japonii.
Produkcja.
Producentem i autorem tekstu piosenki jest Tetsuya Komuro.

</doc>
<doc id="1393294" url="https://pl.wikipedia.org/wiki?curid=1393294" title="Nadsiarczany">
Nadsiarczany

Nadsiarczany - sole kwasu nadtlenodwusiarkowego. Zawierają one siarkę sześciowartościową oraz wiązanie tlen - tlen.
Właściwości.
Nadsiarczany są bezbarwnymi ciałami stałymi o budowie krystalicznej. Większość z nich jest rozpuszczalna w wodzie. W stanie suchym są trwałe, a ich roztwory rozkładają się pod wpływem ogrzewania. Mają silne właściwości utleniające.
Zastosowanie.
Związki te są stosowane w produkcji barwników, w syntezie organicznej i analizie chemicznej, a także w fotografii jako osłabiacze. Używa się ich również do bielenia oraz jako środki dezynfekujące.

</doc>
<doc id="1393295" url="https://pl.wikipedia.org/wiki?curid=1393295" title="Cmentarz żydowski w Janowie (województwo śląskie)">
Cmentarz żydowski w Janowie (województwo śląskie)

Cmentarz żydowski w Janowie – został założony pod koniec XVIII wieku i znajduje się przy obecnej ul. Kościuszki. Do naszych czasów przetrwały nieliczne zniszczone nagrobki. Cmentarz ma powierzchnię 1,2 ha.

</doc>
<doc id="1393297" url="https://pl.wikipedia.org/wiki?curid=1393297" title="Park Narodowy Vatnajökull">
Park Narodowy Vatnajökull

Park Narodowy Vatnajökull (isl. "Vatnajökulsþjóðgarður") – park narodowy w Islandii, zajmujący powierzchnię 12 000 km². Na terenie parku znajduje się lodowiec Vatnajökull – jeden z największych lodowców Europy.
Park został utworzony czerwca 2008 roku, obejmując tereny dwóch ówczesnych parków narodowych Skaftafell i Jökulsárgljúfur oraz lodowiec Vatnajökull wraz z sąsiadującym obszarem.
Lodowiec Vatnajökull ma formę czapy lodowej i zajmuje powierzchnię 7800 km², stanowiąc największy lodowiec Islandii i jeden z największych w Europie. Z lodowca wypływa większość większych rzek na wyspie, a pod jego kopułą znajduje się jeden z najaktywniejszych wulkanów wyspy. Na terenie parku jest 10 wulkanów, w tym 8 pod lodowcami. Ostatnia erupcja wulkaniczna na terenie parku miała miejsce w 2015 roku.
Park zajmuje powierzchnię 12 000 km², stanowiąc drugi pod względem wielkości park narodowy w Europie.
W 2019 roku park został wpisany na Listę Światowego Dziedzictwa UNESCO. 

</doc>
<doc id="1393301" url="https://pl.wikipedia.org/wiki?curid=1393301" title="Apetyt na Europę">
Apetyt na Europę

Apetyt na Europę – polski serial dokumentalny z 2002 roku w reżyserii Andrzeja Wasylewskiego i z jego scenariuszem. Serial ten jest zrealizowany w konwencji filmu drogi, ma charakter spontanicznego dokumentu. 
Pilot serialu zatytułowano "Portugalia... Odkrywamy ziemię odkrywców". Wystąpili w nim dziennikarka i tłumaczka Magdalena Lewkowicz, aktorka i teatrolog Magdalena Stużyńska, aktor i dziennikarz Jarosław Budnik oraz dziennikarz i fotograf Paweł Loroch.
W zamierzeniu serial ten miał być telewizyjnym przewodnikiem po 15 krajach Europy. W każdym odcinku troje reporterów wraz z zaproszonym gościem - znawcą danego państwa - prezentują uroki krajów Unii Europejskiej.

</doc>
<doc id="1393302" url="https://pl.wikipedia.org/wiki?curid=1393302" title="Powiat Görlitz">
Powiat Görlitz

Powiat Görlitz (niem. "Landkreis Görlitz", górnołuż. "Wokrjes Zhorjelc") − powiat w niemieckim kraju związkowym Saksonia, został utworzony 1 sierpnia 2008 w związku z reformą administracyjną. W jego skład wchodzi dawne miasto na prawach powiatu Görlitz oraz powiaty Löbau-Zittau i Niederschlesischer Oberlausitzkreis. Najbardziej na wschód położony powiat Niemiec. Do 29 lutego 2012 należał do okręgu administracyjnego Drezno.
Siedzibą powiatu jest miasto Görlitz.
Podział administracyjny.
W skład powiatu Görlitz wchodzi:
Wspólnoty administracyjne:
Związki gmin:

</doc>
<doc id="1393309" url="https://pl.wikipedia.org/wiki?curid=1393309" title="Manav Kaul">
Manav Kaul

Manav Kaul – indyjski aktor bollywoodzki.

</doc>
<doc id="1393314" url="https://pl.wikipedia.org/wiki?curid=1393314" title="Prawa użytkowania wieczystego">
Prawa użytkowania wieczystego



</doc>
<doc id="1393327" url="https://pl.wikipedia.org/wiki?curid=1393327" title="Republika Środkowoamerykańska">
Republika Środkowoamerykańska

Republika Środkowoamerykańska – krótkotrwały twór polityczny w Ameryce Środkowej, istniejący w latach 1896–1898. Była próbą wskrzeszenia Zjednoczonych Prowincji Ameryki Środkowej.
Republikę Środkowoamerykańską utworzono na mocy Traktatu w Amapala z 20 czerwca 1895. W jej skład weszły Salwador, Nikaragua i Honduras. Kostaryka i Gwatemala rozważały możliwość przystąpienia, ale ostatecznie tego nie zrobiły.
15 września 1898 przyjęto konstytucję, która przekształcała republikę w Stany Zjednoczone Ameryki Środkowej. Po przejęciu władzy w Salwadorze przez generała Tomása Regalado 13 listopada 1898, państwo rozpadło się 29 listopada tego samego roku.

</doc>
<doc id="1393331" url="https://pl.wikipedia.org/wiki?curid=1393331" title="Apokalipsa bez granic">
Apokalipsa bez granic

Apokalipsa bez granic – polski film dokumentalny z 2005 roku w reżyserii Krystiana Matyska, z jego scenariuszem i zdjęciami. Lektorami są w filmie Agnieszka Kunikowska, Jan Wilkanis i Andrzej Krusiewicz.
Za produkcję tę jej twórca otrzymał prestiżową nagrodę - Bronze Remi w kategorii "sprawy społeczno-ekonomiczne" na Worldfest Independent Film Festival w Houston. 
Punktem wyjścia są w filmie krwawe walki pomiędzy partyzantami Ruchu Wolnego Aceh (GAM) a regularną armią indonezyjską toczące się w Aceh (północna część Sumatry). Zasadniczym tematem tej produkcji jest jednak tragedia, która pochłonęła znacznie więcej ofiar - tsunami, podczas którego w 2004 roku zginęło 130 tys. osób, 38 tys. uznano za zaginione, a 700 tys. osób musiało opuścić swoje domostwa, by ratować życie. Nawet ta tragedia nie powstrzymała jednak zwaśnionych stron przed wznowieniem wojny.

</doc>
<doc id="1393334" url="https://pl.wikipedia.org/wiki?curid=1393334" title="Eugene Alexander Polya">
Eugene Alexander Polya



</doc>
<doc id="1393338" url="https://pl.wikipedia.org/wiki?curid=1393338" title="Zimna Woda (dopływ Rokitnicy)">
Zimna Woda (dopływ Rokitnicy)

Zimna Woda – struga w województwie mazowieckim, lewy dopływ Rokitnicy.
Głównym dopływem rzeki jest Mrówka.
W Helenowie, na przedmieściach Pruszkowa spiętrzona tworzy Stawy Helenowskie. Około kilometra na północ od Kotowic wpada do Rokitnicy, dopływu Utraty.
Wzdłuż Zimnej Wody, w jej środkowym biegu występują kompleksy zbiorowisk łąkowych, których szerokość osiąga niemal 1 km, a także lasy i kępy drzew. Tereny te mają dużą wartość przyrodniczą.
Miejscowości nad Zimną Wodą:

</doc>
<doc id="1393339" url="https://pl.wikipedia.org/wiki?curid=1393339" title="Persica">
Persica



</doc>
<doc id="1393341" url="https://pl.wikipedia.org/wiki?curid=1393341" title="Brandon Barash">
Brandon Barash

Brandon Joseph Barash (ur. 4 października 1979 w St. Louis) – amerykański aktor telewizyjny i filmowy.
Życiorys.
Urodził się w Saint Louis w rodzinie żydowskiej jako syn Jerry’ego L. Barasha, prezesa i dyrektora generalnego firmy Sysco Food Services of Ventura i jego pierwszej żony Susan G. Hughes. Jego dziadek Leonard Hughes III był sędzią. Dorastał w Calabasas w Kalifornii. Wychowywał się też w stanie Missouri i Teksas. Ma brata Jordana B. Barasha i siostrę Alison L. Barash.
Miał aspiracje zostać w przyszłości chirurgiem. W szkole średniej był znakomitym koszykarzem, zanim doznał kontuzji kolana. Ukończył studia na Uniwersytecie Południowej Kalifornii w Los Angeles i otrzymał dyplom z tytułem licencjata. Występował w studenckich przedstawieniach, uczestniczył w warsztatach teatralnych Harvey Lembeck Comedy Workshop i uczył się aktorstwa pod kierunkiem Lesly Kahn. Opanował język hiszpański, grę na fortepianie, żonglerkę i śpiew. Jego umiejętności sportowe to racquetball, baseball, piłka nożna, szermierka i golf.
Rolą Jamiego, chłopaka Paris Gellar (Liza Weil) w serialu Warner Bros. "Kochane kłopoty" ("Gilmore Girls", 2002–2004) zyskał sympatię telewidzów. W 2007 przyjął rolę Johnny’ego Zacchary w operze mydlanej ABC "Szpital miejski" ("General Hospital"). Wystąpił także w serialu NBC "Prezydencki poker" ("The West Wing", 2003). W dramacie telewizyjnym Lifetime "Nieoficjalna historia Melrose Place" ("The Unauthorized Melrose Place Story", 2015) grał postać aktora Thomasa Calabro.
Grał w grupie rockowej Port Chuck ze swoimi byłymi współpracownikami "Szpitala miejskiego", Steve’em Burtonem, Bradfordem Andersonem i Scottem Reevesem.
Życie prywatne.
W czerwcu 2013 ożenił się z Kirsten Storms, z którą ma córkę Harper Rose (ur. 7 stycznia 2014). W 2016 doszło do rozwodu.

</doc>
<doc id="1393342" url="https://pl.wikipedia.org/wiki?curid=1393342" title="Valdomiro">
Valdomiro



</doc>
<doc id="1393345" url="https://pl.wikipedia.org/wiki?curid=1393345" title="Niespotykanie spokojny człowiek">
Niespotykanie spokojny człowiek

Niespotykanie spokojny człowiek – polski komedia telewizyjna z 1975 roku w reżyserii Stanisława Barei. Zdjęcia do filmu powstały w Zgierzu.
Fabuła.
Stanisław Włodek jest rolnikiem, który po II wojnie światowej przywędrował z zabużańskiej wsi na Ziemie Odzyskane, gdzie założył gospodarstwo rolne. Po latach przyszło mu desperacko walczyć o to, by jego syn Tadeusz nie wywędrował do miasta i przejął po nim schedę. Odbywający w mieście zasadniczą służbę wojskową młodzieniec zakochał się jednak w robotnicy z fabryki włókienniczej i planuje ślub. Stanisław, człowiek złotego serca i wielkiej porywczości, postanawia nie dopuścić do małżeństwa. Po serii perypetii sytuacja wyjaśnia się i dochodzi do ślubu oraz wesela, na które Stanisław zaprasza pasażerów własnoręcznie uprowadzonego autobusu międzymiastowego.

</doc>
<doc id="1393346" url="https://pl.wikipedia.org/wiki?curid=1393346" title="Padus">
Padus



</doc>
<doc id="1393347" url="https://pl.wikipedia.org/wiki?curid=1393347" title="US Palermo">
US Palermo



</doc>
<doc id="1393349" url="https://pl.wikipedia.org/wiki?curid=1393349" title="Apteczka pierwszej pomocy">
Apteczka pierwszej pomocy

Apteczka pierwszej pomocy – polski krótkometrażowy horror animowany, zrealizowany techniką wycinankową, w reżyserii Aleksandra Sroczyńskiego, z jego scenariuszem i muzyką. Autorem zdjęć filmowych jest Tomasz Wolf.
Za produkcję tę A. Sroczyński otrzymał wyróżnienie na Ogólnopolskim Konkursie Autorskiego Filmu Animowanego w Krakowie.
Opis fabuły.
Bohaterem filmu jest staruszek, który podczas próby przejścia przez niebezpieczną ulicę zostaje potrącony przez kilka samochodów. Z trudem uchodzi z tego żywy, jednak za chwilę ponownie ociera się o śmierć i to nieraz.

</doc>
<doc id="1393350" url="https://pl.wikipedia.org/wiki?curid=1393350" title="Ford Taunus">
Ford Taunus

Ford Taunus – samochód osobowy klasy wyższej produkowany pod amerykańską marką Ford jako seria 17/20/26M w latach 1957 – 1971 oraz klasy średniej produkowany w latach 1939 – 1994.
Pierwsza generacja.
Ford Taunus I został zaprezentowany po raz pierwszy w 1939 roku.
Pierwsza generacja Taunusa otrzymała kod fabryczny "G93A". Samochód zyskał przydomek "Buckeltaunus" (niem. "garbaty Taunus"). Pojazd był dwudrzwiową limuzyną z karoserią całkowicie stalową, o konstrukcji półsamonośnej (rama platformowa zespawana z resztą karoserii). Pod maską znalazł się 4-cylindrowy, rzędowy, benzynowy, czterosuwowy, dolnozaworowy o pojemności 1172 cm³ i mocy max. 34 KM (moc stała 30 KM). Zawieszenia były zależne z poprzecznymi resorami piórowymi. Prędkość podróżna 85 km/h, chwilowo dopuszczalna 105 km/h.
Wznowienie produkcji.
Po wojnie Ford wznowił w zakładach w Kolonii produkcję tego modelu z niewielkimi zmianami konstrukcyjnymi. Produkowany w latach 1949-1951 Taunus miał oznaczenie wewnętrzne "G73A". Ten model występował w wersjach Standard, Spezial i de Luxe, w późniejszych egzemplarzach (oprócz wersji Standard) zastosowano zmienioną atrapę przednią. Model powojenny występował również w karoserii 4-drzwiowej, jako kombi, furgon i kabriolet.
Druga generacja.
Seria 12/15M.
Ford Taunus 12/15M II został zaprezentowany po raz pierwszy w 1952 roku.
Prezentując drugą generację modelu Taunus, niemiecki oddział Forda zdecydował się podzielić ją na dwie niezależne linie modelowe będące de facto pojazdami odrębnych klas, kierowanych do różnego grona docelowych odbiorców. Gama 12/15M pełniła funkcję mniejszych, średniej wielkości samochodów będących odpowiedzią na model Opel Olympia. Stylistyka Taunusa 12/15M pierwszej generacji wyróżniała się charakterystycznymi, obłymi kształtami nazywanymi potocznie "ponton".
15M.
W czasie gdy model 12M pełnił funkcję bardziej przystępnego cenowo, wersja 15M wyróżniała się bogatszym wyposażeniem standardowym, innymi barwami nadwozia oraz większą liczbą chromowanych elementów ozdobnych.
Seria 17M.
Ford Taunus 17M II został zaprezentowany po raz pierwszy w 1957 roku.
Linia modelowa 17M uzupełniła gamę drugiej generacji Forda Taunusa 6 lat później od mniejszego modelu 12/15M, przyjmując zupełnie inną koncepcję. Pojazd był znacznie większy, zaliczając się do klasy wyższej. 
Stylistyka została utrzymana w inspiracji wyglądem oferowanych wówczas pełnowymiarowych limuzyn Forda na rynku Ameryki Północnej, nawiązując szczególnie do modelu Fairlane. W ten sposób, charakterystycznymi cechami wyglądu były przetłoczenia na bocznych panelach, strzelisty kształt nadkoli oraz dwukolorowe malowanie nadwozia.
Trzecia generacja.
Seria 12M.
Ford Taunus 12M III został zaprezentowany po raz pierwszy w 1959 roku.
Prezentując trzecią generację mniejszej linii modelowej Taunusa, producent zdecydował się zrezygnować z produkcji droższej 15M na rzecz jednej, 12M. Samochód był de facto głęboko zmodernizowanym poprzednikiem, dzieląc z nim płytę podłogową, rozwiązania techniczne i bryłę. Pod kątem stylistycznym pojawił się zupełnie nowy wygląd pasa przedniego, z dużą, chromowaną atrapą chłodnicy. Gruntownie przestylizowano także tylną część nadwozia, a także wystrój kokpitu.
Seria 17M.
Ford Taunus 17M III został zaprezentowany po raz pierwszy w 1960 roku.
Kolejna odsłona większej linii modelowej 17M powstała od podstaw jako nowa generacja, zyskując awangardową stylistykę według nowej koncepcji niemieckiego oddziału Forda. Sylwetka zyskała obłe, smukłe kształty, a pas przedni zdobiły wąsko rozstawione, owalnego kształtu reflektory. Tuż pod nim osadzona została chromowana atrapa chłodnicy, z kolei tył został zaokrąglony i zyskał smukłe proporcje z charakterystycznymi, opadającymi liniami.
Czwarta generacja.
Seria 12M.
Ford Taunus 12M IV został zaprezentowany po raz pierwszy w 1962 roku.
Nowy Taurus linii modelowej 12M, w przeciwieństwie do poprzednika, powstał według zupełnie nowej koncepcji. Samochód stał się znacznie większy, zyskując smuklejsze linie nadwozia i wyraźniej zaznaczone bryły nadwozia. Panele boczne zdobiły wyraźnie zaznaczone przetłoczenia, atrapa chłodnicy utrzymała trapezoidalną formę, za to reflektory zachowały okrągłe kształty. Z tyłu pojawiły się niewielkie, wąskie lampy w owalnym kształcie, a ta część nadwozia pozostała oszczędnie zdobiona chromem.
Seria 17/20M.
Ford Taunus 17/20M IV został zaprezentowany po raz pierwszy w 1964 roku.
Nowa generacja linii modelowej 17/20M utrzymana została w bardziej konwencjonalnych proporcjach, zyskując smuklejszą, bardziej zwartą sylwetkę. Z przodu pojawiła się większa chromowana atrapa chłodnicy, szerzej rozstawione reflektory, które zyskały bardziej kanciasty kształt. Charakterystycznym elementem stały się umieszczone na krawędziach błotników pomarańczowe kierunkowskazy, a także podobnie ulokowane trójkątne tylne lampy. Samochód odniósł dużą popularność - z przeznaczeniem na różne rynki Europy Zachodniej powstało ponad 200 tysięcy sztuk tej linii modelowej.
Piąta generacja.
Seria 12/15M.
Ford Taunus 12/15M V został zaprezentowany po raz pierwszy w 1966 roku.
W przypadku tego modelu, Ford po raz ostatni podzielił ofertę na dwie linie Taunus. Nowa generacja linii modelowej 12M przeszła ewolucyjny zakres zmian w stosunku do poprzednika. Nadwozie stało się bardziej kanciaste, zyskując pełniejszą formę i wyraźniej zaakcentowane linie. 
Z przodu pojawiła się większa, bardziej kanciasta, chromowana atrapa chłodnicy, w której obrębie tym razem znalazły się reflektory. Tył ponownie zdobiły z kolei niewielkie, owalne lampy, a nadwozie mogło być opcjonalnie malowane w dwóch kolorach.
15M.
Prezentując ostatniego Taunusa z mniejszej linii, niemiecki oddział Forda zdecydował się przywrócić do sprzedaży droższy model Taunus 15M. Podobnie jak protoplasta z lat 50. XX wieku, samochód wyróżniał się innym wyglądem zarówno przedniej, jak i tylnej części nadwozia. Reflektory zyskały kanciasty kształt, a tylne lampy były podłużnymi prostokątami.
Seria 17/20/26M.
Ford Taunus 17/20/26M V został zaprezentowany po raz pierwszy w 1967 roku.
Ostatnie wcielenie większej linii Taunusa zachowało kierunek zmian w stronę kanciastych proporcji. Przód został ścięty pod ostrym kątem, zyskując wyraźnie zaznaczone błotniki z umieszczonymi na nich kierunkowskami, a z przodu pojawiła się duża, chromowana atrapa chłodnicy. Osadzono na nich prostokątne, zaokrąglone reflektory, a także liczne chromowane ozdobniki znajdujące się m.in. na słupkach, dolnej krawędzi drzwi czy pasie tylnym.
Lifting.
W 1968 roku Ford przeprowadził modernizację Taunusa większej linii, która obejmowała głównie wypełnienie atrapy chłodnicy. Pojawiły się chromowane, poziome poprzeczki, a także nowe obwódki reflektorów.
Koniec produkcji i następca.
W 1972 roku niemiecki oddział Forda zdecydował się wycofać z produkcji wyższej klasy, większego Taunusa serii 17/20/26M i zastąpić go nowym, oddzielnym modelem Granada. 
Korea Południowa.
W ramach partnerstwa, jakie południowokoreańskie przedsiębiorstwo Hyundai zawarło z Fordem w latach 60. XX wieku, w mieście Busan produkowany był licencyjny Taunus w wariancie 20M jako niszowa, luksusowa limuzyna będąca konkurencją dla innego licencyjnego pojazdu, Shinjin Crown budowanego na pozwoleniu Toyoty.
Podczas trwającej między 1969 a 1973 rokiem produkcji Hyundai wyprodukował 2406 sztuk Taunusa w lokalnym wariancie. Niewielki wolumen wynikał m.in. z ograniczonego rynku zbytu, a także stosunkowo niewielkiego grona potencjalnych odbiorców w niezamożnej wówczas Korei Południowej.
Szósta generacja.
Ford Taunus VI został zaprezentowany po raz pierwszy w 1970 roku.
W 1970 roku niemiecki oddział Ford zdecydował się uporządkować swoją ofertę, upraszczając linię modelową Taunus do jednej, średniej wielkości. Szósta generacja modelu powstała we współpracy z brytyjskim oddziałem Forda, będąc technicznie bliźniaczą konstrukcją oferowanego równolegle w krajach anglosaskich modelu Cortina.
Taunus VI zyskał charakterystyczne, obłe proporcje nadwozia z wyraźnie zaznaczonymi tylnymi nadkolami i zaokrąglonymi przednimi błotnikami. Przód zdobiły okrągłe reflektory, a także duża, chromowana atrapa chłodnicy. Centralny punkt przedniego pasu zyskał duże wybrzuszenie biegnące od maski po atrapę chłodnicy.
Lifting.
We wrześniu 1972 roku Ford zaprezentował gruntownie zmodernizowanego Taunusa szóstej generacji, który otrzymał nowy pas przedni. Okrągłe reflektory zmienione zostały na prostokątne, a atrapa chłodnicy zyskała inne wypełnienie.
Siódma generacja.
Ford Taunus VII został zaprezentowany po raz pierwszy w 1975 roku.
Siódma i ostatnia generacja Forda Taunusa była de facto gruntownie zmodernizowanym poprzednikiem, opracowanym w ramach nowego kierunku stylistycznego Forda tym razem obejmującego modele oferowane zarówno na rynku państw Europy Zachodniej, jak i na Wyspach Brytyjskich. W ten sposób, Taunus razem z bliźniaczym modelem Cortina zyskał duże, kanciaste reflektory i wąską, czarną atrapę chłodnicy w prostokątnym kształcie.
Nadwozie zyskało bardziej kanciaste kształty, tylną część nadwozia zdobiły większe, wielokątne lampy umieszczone na narożnikach błotników. Z kolei na słupkach C pojawiły się duże atrapy imitujące wloty powietrza.
Koniec produkcji i następca.
W 1982 roku europejski oddział Forda podjął decyzję o zakończeniu produkcji linii modelowej Taunus po 43 latach rynkowej obecności, zastępując go zupełnie nowym modelem klasy średniej o nazwie Sierra.
Turcja.
Niezależnie od rynku europejskiego, siódma generacja Forda Granady była produkowana przez lokalną spółkę Ford-Otosan od 1984 do 1994 roku. Podczas trwającej 10 lat produkcji samochód przeszedł dwie restylizacje, które w obu przypadkach obejmowały pas przedni.

</doc>
<doc id="1393354" url="https://pl.wikipedia.org/wiki?curid=1393354" title="Dryas">
Dryas



</doc>
<doc id="1393357" url="https://pl.wikipedia.org/wiki?curid=1393357" title="Tadeusz Kaczorek">
Tadeusz Kaczorek

Tadeusz Kaczorek (ur. 27 kwietnia 1932 w Elżbiecinie) – polski inżynier, automatyk i teoretyk sterowania, profesor nauk technicznych, członek rzeczywisty Polskiej Akademii Nauk.
Życiorys.
W 1956 roku ukończył studia na Wydziale Elektrycznym Politechniki Warszawskiej, gdzie w 1962 roku obronił pracę doktorską. W 1964 roku otrzymał stopień naukowy doktora habilitowanego. W latach 1965–1970 był kierownikiem Katedry Podstaw Elektroniki i Automatyki, a w latach 1969–1970 dziekanem Wydziału Elektrycznego Politechniki Warszawskiej. W latach 1970–1973 prorektor Politechniki Warszawskiej, w latach 1970–1981 dyrektor Instytutu Sterowania i Elektroniki Przemysłowej Politechniki Warszawskiej. Był również kierownikiem Zakładu Sterowania powyższego Instytutu.
W 1971 roku otrzymał tytuł profesora nauk technicznych oraz profesora nadzwyczajnego Politechniki Warszawskiej. W 1974 roku uzyskał tytuł profesora zwyczajnego Politechniki Warszawskiej.
W latach 1987–1988 był przewodniczącym Komitetu Automatyki i Robotyki. Od 1986 roku członek korespondent, a od 1998 roku członek rzeczywisty Polskiej Akademii Nauk. W latach 1988–1991 był kierownikiem Stacji Naukowej PAN w Rzymie. Od wielu lat jest członkiem Fundacji Nauki Polskiej. Od czerwca 1999 jest członkiem Akademii Inżynierskiej w Polsce.
Obecnie zajmuje stanowisko profesora zwyczajnego na Wydziale Elektrycznym Politechniki Białostockiej oraz Politechniki Warszawskiej. Od 1991 roku był członkiem, a w latach 2011-2013 przewodniczącym Centralnej Komisji ds. Stopni i Tytułów (wiceprzewodniczący w latach 2003–2006). W 2012 roku został przewodniczącym prezydium komitetu naukowego konferencji poświęconej badaniom katastrofy polskiego Tu-154 w Smoleńsku metodami nauk ścisłych, brał udział w II edycji tej konferencji w 2013 roku.
Dorobek naukowy.
Jego zainteresowania naukowe dotyczą automatyki, teorii sterowania i elektrotechniki, w tym analizy i syntezy obwodów i układów o parametrach zdeterminowanych i losowych, wielomianowych metod syntezy układów sterowania oraz singularnych układów dwu- i wielowymiarowych liniowych i biliniowych. Autor 20 książek oraz monografii, a także ponad 700 artykułów i rozpraw naukowych w najważniejszych czasopismach zagranicznych, takich jak "IEEE Transactions on Automatic Control", "Multidimensional Systems and Signal Processing", "International Journal of Control", "Systems Science" czy "Canadian Electrical Engineering Joumal".
Organizował i przewodniczył ponad 60 sesjom naukowym na konferencjach międzynarodowych oraz był członkiem około 30 komitetów naukowych. Prowadził wykłady na ponad 20 uniwersytetach w Stanach Zjednoczonych, Japonii, Kanadzie oraz Europie jako profesor wizytujący. Był promotorem ponad 60 zakończonych przewodów doktorskich oraz recenzentem wielu prac doktorskich i habilitacyjnych. Jego kilkudziesięciu wychowanków otrzymało tytuł naukowy profesora w Polsce lub za granicą.
Jest członkiem komitetów redakcyjnych takich czasopism jak np. "International Journal of Multidimensional Systems and Signal Processing", "Foundations of Computing and Decision Sciences", "Archives of Control Sciences". Od 1 kwietnia 1997 roku jest redaktorem serii Nauk Technicznych Biuletynu PAN.
Odznaczenia, wyróżnienia i doktoraty honoris causa.
Odznaczenia.
Tadeusz Kaczorek został uhonorowany następującymi odznaczeniami:
Doktoraty honoris causa.
Otrzymał doktoraty honoris causa następujących uczelni:
Członek honorowy Węgierskiej Akademii Nauk i Polskiego Towarzystwa Elektrotechniki Teoretycznej i Stosowanej (1999). Otrzymał 12 nagród Ministra Edukacji Narodowej wszystkich stopni (w tym 2 zespołowe).

</doc>
<doc id="1393359" url="https://pl.wikipedia.org/wiki?curid=1393359" title="SKKH Atomówki GKS Tychy">
SKKH Atomówki GKS Tychy

SKKH Atomówki GKS Tychy - żeńska sekcja hokeja na lodzie klubu GKS Tychy.
Szkoleniowcy.
Od początku istnienia trenerem zespołu był Adam Worwa. Szkoleniowcem został także Dariusz Garbocz.
Sezon 2022/2023 trenerzy: Dariusz Garbocz, Tomasz Cichoń, Arkadiusz Sobecki - bramkarki.

</doc>
<doc id="1393360" url="https://pl.wikipedia.org/wiki?curid=1393360" title="Hugo Kufs">
Hugo Kufs

Hugo Friedrich Kufs (ur. 16 grudnia 1871 w Großzössen, zm. 7 września 1955 w Lipsku) – niemiecki patolog. 
Życiorys.
Urodził się w małej miejscowości Großzössen koło Borna w 1871 roku. Uczęszczał najpierw do szkoły w rodzinnej miejscowości, a potem do gimnazjum w Lipsku (od 1885 do 1892). Od 1892 do 1897 studiował medycynę na Uniwersytecie w Lipsku, gdzie był uczniem m.in. Richarda Arweda Pfeifera. Studia ukończył w 1899 roku, po przedstawieniu dysertacji na temat cysticerkozy układu komorowego mózgowia. Przez pewien czas pracował w Szpitalu Miejskim w Chemnitz, następnie w instytucjach dla upośledzonych umysłowo w Sonnenstein, Hockweitzschen i Hubertsburgu. Tam zajął się neuropatologią układu nerwowego, napisał m.in. pracę poświęconą stwardnieniu guzowatemu w 1913 roku. Otrzymał stanowisko prosektora w Lipsku-Dösen w 1919 roku, gdzie otrzymał nowo zbudowane laboratorium. W 1925 roku został profesorem, pracował na tym stanowisku do 1936 roku. Pracował później w Klinice Chorób Nerwowych w Lipsku. W 1943 roku jego dom został zniszczony podczas nalotów. Po zakończeniu II wojny przez 2,5 roku pracował w Naumburg (Saale), w 1946 roku powrócił do Lipska i pozostał tam do śmierci w 1955 roku. Wspomnienie o nim napisali Julius Hallervorden i J. Suckow.
W swojej pracy zajmował się neuropatologią choroby Alzheimera, Niemanna-Picka i von Hippla-Lindaua. W latach 1925, 1929 i 1931 opisał trzy przypadki choroby spichrzeniowej, określanej dziś jako choroba Kufsa. W 1928 roku opisał rodzinne występowanie naczyniaków jamistych [OMIM 116860].

</doc>
<doc id="1393362" url="https://pl.wikipedia.org/wiki?curid=1393362" title="Flak 88">
Flak 88



</doc>
<doc id="1393363" url="https://pl.wikipedia.org/wiki?curid=1393363" title="Machesney Park">
Machesney Park

Machesney Park – wieś w USA w stanie Illinois nad rzeką Rock River w Hrabstwie Winnebago, mieszkańców (spis ludności z 2017 roku), jest częścią aglomeracji Rockford.
Powierzchnia: 83 km² z czego 3 km² to wody.

</doc>
<doc id="1393366" url="https://pl.wikipedia.org/wiki?curid=1393366" title="Fort XIII Twierdzy Przemyśl (&quot;San Rideau&quot;)">
Fort XIII Twierdzy Przemyśl (&quot;San Rideau&quot;)



</doc>
<doc id="1393380" url="https://pl.wikipedia.org/wiki?curid=1393380" title="Mary Wickes">
Mary Wickes

Mary Wickes, właśc. Mary Isabelle Wickenhauser (ur. 13 czerwca 1910 w St. Louis, zm. 22 października 1995 w Los Angeles) – amerykańska aktorka filmowa i telewizyjna. W Polsce znana z roli Marie w serialu "Detektyw w sutannie".
Filmografia (wybrane).
Opracowano na podstawie źródła.
Filmy:
Seriale:

</doc>
<doc id="1393384" url="https://pl.wikipedia.org/wiki?curid=1393384" title="Tracy Nelson">
Tracy Nelson

Tracy Kristin Nelson (ur. 25 października 1963 w Santa Monica w stanie Kalifornia) – amerykańska aktorka, córka Ricky’ego Nelsona, piosenkarza. Najbardziej znana jest z roli siostry Stephany Oskowski w serialu Detektyw w sutannie.

</doc>
<doc id="1393388" url="https://pl.wikipedia.org/wiki?curid=1393388" title="Droga I/74 (Słowacja)">
Droga I/74 (Słowacja)

Droga I/74 (słow. "Cesta I/74") – droga krajowa I kategorii we wschodniej Słowacji. Arteria zaczyna się na skrzyżowaniu z drogą nr 18 w miasteczku Strážske. Jednojezdniowa trasa prowadzi dalej przez Humenné i miasto Snina do przejścia granicznego z Ukrainą.

</doc>
<doc id="1393389" url="https://pl.wikipedia.org/wiki?curid=1393389" title="Roberto Porta">
Roberto Porta

Roberto Porta (ur. 7 lipca 1913, zm. 2 stycznia 1984) – piłkarz urugwajski, napastnik (prawoskrzydłowy). Później trener.
Podczas swojej kariery piłkarskiej Porta grał w klubie Club Nacional de Football, a od 1934 we Włoszech, gdzie występował w klubie Ambrosiana. Od 1936 grał przez rok w Argentynie, w klubie CA Independiente. Następnie wrócił do Urugwaju i do 1946 grał w barwach Nacionalu.
Wraz z reprezentacją Urugwaju wziął udział w turnieju Copa América 1939, gdzie Urugwaj zdobył tytuł wicemistrza Ameryki Południowej. Porta zagrał we wszystkich 4 meczach - z Ekwadorem (zdobył bramkę), Chile, Paragwajem (zdobył bramkę) i Peru (zdobył bramkę).
Wziął także udział w turnieju Copa América 1941, w którym Urugwaj ponownie został wicemistrzem Ameryki Południowej. Porta także w tym turnieju zagrał we wszystkich 4 meczach - w meczu z Ekwadorem zdobył bramkę, ale i nie wykorzystał rzutu karnego, następnie zagrał przeciwko Chile, Argentynie i Peru.
Rok później Porta zagrał w Copa América 1942, gdzie Urugwaj wygrał wszystkie 6 spotkań i zdobył mistrzostwo Ameryki Południowej. Porta zagrał w 6 meczach – z Chile, Paragwajem i Peru zdobył po 1 bramce, a z Ekwadorem 2 bramki. Grał także z Brazylią i Argentyną. Łącznie Porta zdobył 5 bramek i uplasował się na trzeciej pozycji w tabeli strzelców turnieju.
Turniej Copa América 1945 był czwartym i ostatnim występem Porty w mistrzostwach Ameryki Południowej. Jednocześnie turniej ten był najmniej udany, gdyż Urugwaj zajął dopiero 4. miejsce. Porta zagrał we wszystkich 6 meczach - z Ekwadorem, Kolumbią i Boliwią zdobył po 1 bramce, ponadto wystąpił przeciwko Brazylii, Chile i Argentynie.
Od 10 października 1937 do 15 sierpnia 1945 Porta rozegrał w barwach reprezentacji Urugwaju 33 mecze i zdobył 13 bramek. Wcześniej, bo w 1935, zagrał raz w barwach reprezentacji Włoch.
Był selekcjonerem reprezentacji Urugwaju w finałach Mistrzostw Świata w 1974 roku, gdzie Urugwaj odpadł już w fazie grupowej.
Sukcesy.
Międzynarodowe.
Urugwaj

</doc>
<doc id="1393390" url="https://pl.wikipedia.org/wiki?curid=1393390" title="James Stephens">
James Stephens

James Stephens (ur. 18 maja 1951) – amerykański aktor filmowy i telewizyjny. Grał m.in. w serialach "The Paper Chase", "Matlock", "M*A*S*H" czy "Detektyw w sutannie" jako ksiądz Prestwick.

</doc>
<doc id="1393393" url="https://pl.wikipedia.org/wiki?curid=1393393" title="Urga">
Urga



</doc>
<doc id="1393394" url="https://pl.wikipedia.org/wiki?curid=1393394" title="Rokicianka (dopływ Rokitnicy)">
Rokicianka (dopływ Rokitnicy)

Rokicianka – struga, lewy dopływ Rokitnicy o długości 7,5 km i powierzchni zlewni 12,9 km².
Struga płynie w województwie mazowieckim na przedmieściach i w centrum Grodziska Mazowieckiego. We wsi Szczęsne tworzy stawy, natomiast w dzielnicy Grodziska Mazowieckiego Jordanowice tzw. Błękitne Stawy (Stawy Walczewskiego). Przepływa przez park hr. Skarbków i na granicy Grodziska Mazowieckiego i Chrzanowa Dużego łączy się z Rokitnicą.

</doc>
<doc id="1393398" url="https://pl.wikipedia.org/wiki?curid=1393398" title="Airbox TV">
Airbox TV



</doc>
<doc id="1393399" url="https://pl.wikipedia.org/wiki?curid=1393399" title="Best Fiction">
Best Fiction

Best Fiction – trzecia kompilacja najlepszych utworów Namie Amuro. Została wydana 30 lipca 2008 w wersji CD oraz CD+DVD. Na płycie DVD będą znajdowały się teledyski do wszystkich piosenek z płyty CD. Album zawiera 15 utworów nagranych między 2002, a 2008. Nowymi piosenkami są "Do Me More" i "Sexy Girl".

</doc>
<doc id="1393401" url="https://pl.wikipedia.org/wiki?curid=1393401" title="Tele5">
Tele5



</doc>
<doc id="1393402" url="https://pl.wikipedia.org/wiki?curid=1393402" title="José Van Tuyne">
José Van Tuyne

José Van Tuyne (ur. 13 grudnia 1954 w Rosario) – były argentyński piłkarz.
Van Tuyne swoją karierę rozpoczął w 1974 r. w Rosario Central. W roku 1980 występował w Talleres Córdoba zaś w 1981 w Racing Club.
W 1982 r. przeszedł do kolumbijskiego Millonarios.
Kariera międzynarodowa.
Van Tuyne był członkiem kadry reprezentacji Argentyny na Copa América 1979 i Mundialu 1982.

</doc>
<doc id="1393406" url="https://pl.wikipedia.org/wiki?curid=1393406" title="Jose Van Tuyne">
Jose Van Tuyne



</doc>
<doc id="1393412" url="https://pl.wikipedia.org/wiki?curid=1393412" title="Frank Drebin">
Frank Drebin

Franklin "Frank" Drebin – postać fikcyjna występująca w amerykańskim serialu "Police Squad!" ("Brygada specjalna") i filmach z cyklu "Naga broń". W postać Franka Drebina wcielił się Leslie Nielsen.
Życiorys.
Frank Drebin jest detektywem w stopniu porucznika w wydziale specjalnym. Współpracuje z kapitanem Edem Hockenem i Nordbergiem. Jest roztrzepany i powoduje wiele wypadków. Często wywołuje skandale (np. rzucając się na królową Elżbietę II lub wywołując pożar w biurze znanego biznesmena i polityka). Słynie z szokujących wypowiedzi i zachowań.
Drebin jest pochodzenia holendersko-walijskiego. W młodości był skautem. Jego żoną miała zostać Gabriel (jednak zniknęła w dniu ślubu), później ożenił się z Jane. Miał syna.

</doc>
<doc id="1393413" url="https://pl.wikipedia.org/wiki?curid=1393413" title="Jan Fiala">
Jan Fiala

Jan Fiala (ur. 19 maja 1956 w Slatinicach) - były czeski piłkarz grający na pozycji lewego lub środkowego obrońcy.
W barwach reprezentacji Czechosłowacji rozegrał 58 meczów i zdobył jednego gola. Był członkiem kadry na Mundialu 1982. Zagrał tam we wszystkich trzech meczach. W latach 1975–1987 występował w Dukli Praga, a 1987–1988 w Le Havre AC.

</doc>
<doc id="1393416" url="https://pl.wikipedia.org/wiki?curid=1393416" title="Ejectes">
Ejectes

Ejectes (Les Ejectes) – francuska grupa muzyczna, powstała w 1988 roku. Jej założycielami są Steff Tej (śpiew i gitara) oraz Simon, który wówczas był managerem. Od początku swojego istnienia zespół łączył takie gatunki muzyczne jak punk, ska, reggae, blues oraz hip-hop z mocnym wpływem francuskiego rocka (Nino Ferrer, Serge Gainsbourg).
Historia.
Początki zespołu.
Członkowie zespołu (Fred - perkusja, Philippe - bas, Lolo - trąbka oraz Steff - śpiew i gitara) poznali się w kantynie. Nie mieli mikrofonów ani wzmacniaczy, grali na piecach. W tamtym czasie do grupy dołączył Fred (klawisze) oraz Franc (saksofon). Grupę często różne nieprzyjemności, problemy piętrzyły się a niekiedy zespół wyrzucany bywa z sal prób. Wyrzucani, by podkreślić swój status muzyków tworzących poza establishmentem przybrali wiele mówiącą nazwę "Les Ejectés" czyli właśnie "Wyrzuceni". 
Pierwsze koncerty i festiwale.
Les Ejectés zagrali pierwszy koncert 21 czerwca 1988 roku, na ulicy. Wieści o tym koncercie rozeszły się wśród znajomych drogą pantoflową. Kilka tygodni później Frank zastąpił Freda na perkusji. Pierwszy festiwal zespołu to Availles Limouzine w Charente, potem Vassiviere, gdzie zagrali razem z Babylon Fighters, Les Frolons oraz la Marabunta. Właśnie wtedy zostali dostrzeżeni przez prasę. Ejectes znalazł stabilną salę prób, gdzie ćwiczył materiał na koncerty w St Etienne i Egletons. Następnie wystąpił po raz pierwszy w sali koncertowej ich rodzinnego miasta Limoges. Kilka miesięcy później, zespół zaczyna zdobywać uznanie w lokalnych mediach, klubach, i u lokalnych artystów.
Nagranie pierwszej płyty.
W 1989 roku grupa miała na koncie ponad 40 zagranych koncertów m.in. na festiwalu SOS rasizm w La Rochelle oraz jako support (muzyka) dla Mano Negry w Tuluzie. Promocja ta miała służyć nagraniu pierwszego dema, nota bene w szałasie w Bordeaux. Na tym pierwszy nagraniu znalazło się 7 tytułów, które otworzyły drzwi na nowe koncerty i pozwoliły dotrzeć do pierwszej rozgłośni radiowej RMC. Na tej stacji Franc Pelou puszczał utwór "Rockskaroots" i rozesłał demo do ponad 20 wydawców.
Różne niezależne rozgłośnie i stowarzyszenia wspierały początkujących muzyków z Les Ejectés. Piosenka "AAOAOAA" wyszła na angielskiej składance "Unicorn Records". Pod koniec roku François Bregez nakręcił klip do kawałka "Rocksaroots", na peronie dworca północnego w Paryżu. Wtedy też grupa po raz pierwszy opuściła Francję, jadąc na festiwal do Genewy.
Kilka wydawnictw muzycznych zaczynało interesować się zespołem, oni jednak chcieli związać się wyłącznie z wydawnictwem niezależnym. Żadne z nich nie mogło jednak wydać krążka w dostatecznie dobrej jakości. Po półtora roku pracy i prób, zespół nie czekał dłużej z nagraniem płyty. Koncertów było coraz więcej a Musidisc, wielkie wydawnictwo muzyczne naciskało na zespół. Inne wydawnictwa też chciały podpisać z Ejectes kontrakt ale Musidisc doprowadził do ugody z grupą.
Cały czas kontynuując trasę, Ejectes przygotowywał się do nagrania. Nastąpiło to w Sun Studio. 14 dni ostatecznych przygotowań, 7 dni miksowania, 2 kawałki dziennie. 
Zmiany w zespole.
Zespół kontynuował udział w licznych festiwalach m.in. w anty-nazistowskim festiwalu w Genewie. W Paryżu grali koncert z hiszpańskim zespołem ska Securidad Social.
W październiku 199o roku, w czasie Iracko-Irańskiej wojny golfowej na rynku francuskim pojawiła się płyta "Glauque City Tej". Sprzeciwia się ona wojnie i dyktaturze dolara, za co spadł na nią cień cenzury. Mimo wszystko grupa nadal koncertowała razem z les Shérifs, Dirty District, a na Festiwalu Ras la Meute w Paryżu razem z Molodi, Parkinson Square oraz w czasie Wiosny w Brugii razem z Sai Sai i Les Vindicators.
Ejectes, mimo zmęczenia spowodowanego dużą aktywnością estradową, nadal koncertował w coraz gorszych warunkach: jeździli w starej ciężarówce bez elektryczności ani wody kilka tysięcy kilometrów. Philippe, basista, rzucił zespół a Frank, saksofonista, pojawiał się na próbach już tylko okazjonalnie.
Powstała nowa ekipa: Renaut gra na saksofonie, Jim na puzonie. Po 3 tygodniach prób, znów byli w trasie. Trasa rozgrzewająca prowadziła przez St Léonard i Tours, gdzie zespół grał przed 10-tysięczną widownią wraz z Fleshtones i arçons Bouchers. Dzięki koncertom m.in. z Mano Negra, Mescaleros, LSD, Pow Wow, Garçons Bouchers, Washington Dead Quats krystalizuje się styl zespołu - bardziej rockowy i melodyjny.
Pod koniec roku 1992 nastąpiły kolejne zmiany w zespole: pojawił się drugi gitarzysta oraz dwie chórzystki (Martha i Betty).
Nagranie 2. albumu i założenie wytwórni płytowej.
W tym samym czasie zespół zapoznał się z Denisem Morrisem, przyjacielem i fotografem Boba Marleya i Johna Lydola. Jamajczyk, spędził z zespołem kilka tygodni i zapoczątkował nowy styl pracy. Wynikiem tego spotkania są tytuły takie jak "Fight Back", utwór Morrisa, przearanżowany przez zespół. Ejectes miał nagrywać na Jamajce, ale z wytwórni Musidisc odszedł jej dyrektor artystyczny co przeszkodziła w planach. Wszyscy członkowie grupy jednomyślnie postanowili zerwać kontrakt z wydawnictwem. Jednak stracili w niej swój pierwszy album.
W 1993 roku zespół mniej koncertował. Co jednak Ejectes wykorzystał, by zacząć pracę nad nowym albumem i stworzyć własną wytwórnię płytową "Disques Du Tire" ("Płyty tygrysa"). Album nagrany został w studiu le Calais przez Petrosa Drosesa. Pierwszy singiel wyszedł w połowie grudnia 1993 roku pod nazwą "Steff Tej et les Ejectés". Są na nim też 4 utwory z "Ragga Protest Songs". Organizacja działa bardzo sprawnie i album "Ragga Protest Songs", opublikowany w 1994, był dystrybuowany przez Media 7, co pozwoliło grupie wrócić na trasę i grać koncerty.
W 1995 potwierdzając sukces "Ragga Protest Songs" Ejectes zagrało ponad 80 koncertów w kraju, ale i w Hiszpanii (udział w ogromnym reggowisku Uzona), Szwajcarii i we Włoszech. W 1995 do zespołu dołączył basista Bruno, gitarzysta Nico oraz pianista François.
Zmiana nazwy zespołu i 3. płyta.
W 1996 zespół zaczął swoje tournée na wschód: Niemcy, Czechy, Polska. Potem znów pojechali do Włoch i wracają na festiwal Uzona do Hiszpanii. Od czasu wydania drugiego albumu zespół pozbywa się z nazwy zaimka "Les". Grają z Les Specials, Ritą Marley i Zebdą. Pomiędzy koncertami grupa nagrała trzeci album "Gangsta Skanka". Kilka miksów robi dla nich Mad Profesor, pracują m.in. w Londynie w studio Marcadet z Jean-Marc Delavallée'em. Steff.
1997 dla zespołu to rok koncertów zagranicznych. Tydzień w Barcelonie, drugie tournée po Polsce i Czechach, Hiszpanii, Szwajcarii. W Polsce wychodzi rodzime wydanie "Gansgta Skanska" w warszawskiej wytwórni QQRYQ Records. Zespół w tym roku angażował się w życie lokalne swojego miasta, pomagał młodym artystom rapu. Steff Tej brał udział w różnych przedsięwzięciach i zaprasza do współpracy nowych artystów: La Squadra, Dackland.
Rok 1998 oznaczał dla Ejectes rok maratonów muzycznych. Zespół wystąpił m.in. obok Boba Dylana, Beastie Boys, Deep Purple, Iggy Popa, i The Cors na festiwalu Docteur Musique w Hiszpanii. To właśnie tam wychodzi składanka "Greatest Hits 88/98" pod skrzydłami Al.Leluia Records w Barcelonie. Z tej okazji nakręcony zostaje klip: "Don't Bogart The Joint".
Koniec lat dziewięćdziesiątych.
Na przełomie lat 98/99 Steff spędził dużo czasu w Pradze, Nico poznał Polkę z Sopotu, gdzie przez pewien czas przebywał. W 1999 w Pradze wychodzi płyta winylowa. W środku roku do Ejectes zgłosił się dyrektor artystyczny wytwórni Tôt ou Tard działającej przy Warner Music. Zespół został pod skrzydłami Disques Du Tire i na licencji Tôt ou Tard. Wznowiony został Gangsta Skanka a utwór Bad Boy doczekał się wideoklipu.
W 2000 roku zespół wyjeżdża poza granice Europy: m.in. Tunezja, a także Kanada (gdzie Warner Canada zdecydował się na wydanie ich płyty). Zespół nagrał swój pierwszy koncert live, który wychodzi na płycie oraz kasecie video. Film był pokazywany w rodzinnym mieście w kinie Lido pod tytułem "Live at Home".
Choroba Steffa i nagranie kolejnej płyty.
Rok 2001 zaczął się chorobą Steffa, który musiał być leczony w szpitalu. Wyjazdy były w tym czasie wstrzymane. Ale na początku 2002 grupa zaczynała już pierwsze próby nagrań na nową płytę "Citoyens du monde", która została wydana w końcu 2003 roku. Zespół kończył tournée w Angers i po dwóch miesiącach przerwy pojechał do Waszyngtonu by dać serię koncertów. 
W 2004 wyszły płyty live we Francji i Polsce.
Projekt "Clash…Cash".
Zespół sfinalizował projekt "Clash…Cash" - serię koncertów poświęconych legendzie angielskiej sceny punkrockowej. Grupa spróbowała wczuć się w klimat, brzmienie i wygląd trasy The Clash z okresu 79/81. Wychodzi z tego historyczna rekonstrukcja stylu, nagrana pod koniec 2004 i wydana w październiku 2005 roku jako podwójna płyta z DVD o tytule "Nightklubup". 
W 2005 i 2006 ruszył w trasę po kraju jak również odwiedził Litwę. W 2006 roku zespół nagrywa proekologiczny kawałek wraz z młodymi niepełnosprawnymi. W lipcu 2006 roku znów maraton koncertowy: Francja, Niemcy, Czechy i Polska. Jesienią 2006 roku zespół nagrywa "Aux urnes citoyens" - utwór namawiający obywateli do głosowania. 
Szósta płyta i rocznica powstania.
W styczniu 2007 trwały przygotowania do wydania nowego albumu "L'enfer et le paradis", koncert w Zenicie w Limoges otworzył tournée z nowym albumem. Praca nad nowym albumem trwała aż do wakacji. We wrześniu wyszedł singiel "Mon manager". Album trafił do sklepów w październiku.
Rok 2008 to 20. rocznica powstania zespołu. Z tej okazji zespół przygotowuje specjalną kompilację, która ukaże się na rynku jesienią. Ejectes zaplanował już tournée promujące nową płytę. 
Dyskografia.
Inne.
Źródło: http://www.ejectes.com, tłumaczenie (za zgodą autorów): Magdalena Jaroszewicz

</doc>
<doc id="1393417" url="https://pl.wikipedia.org/wiki?curid=1393417" title="Love and Marriage">
Love and Marriage

Love and Marriage – piosenka ze słowami Sammy’ego Cahna i muzyką Jimmy’ego Van Heusena.
W 1955 piosenka była wykonana przez Franka Sinatrę w programie telewizyjnym „Our Town”. Wersja Sinatry została również użyta jako piosenka w czołówce amerykańskiego serialu „Świat według Bundych”.

</doc>
<doc id="1393418" url="https://pl.wikipedia.org/wiki?curid=1393418" title="Robert Paweł Zawada">
Robert Paweł Zawada



</doc>
<doc id="1393422" url="https://pl.wikipedia.org/wiki?curid=1393422" title="Autostrada A14 (Belgia)">
Autostrada A14 (Belgia)

Autostrada A14 (E17) – autostrada w Belgii o długości 101 km, od 1985 stanowiąca część europejskiej trasy E17 (i tak jest formalnie oznakowana), łącząca Antwerpię, Gandawę, z granicą belgijsko-francuską (tam przechodząca we francuską A22, prowadzącą na przedmieścia Lille).
Wybudowana w latach 1967–1972. Jej pierwszy odcinek oddano do użytkowania 31 maja 1969 (Kruibeke − Anvers Ouest/R1), a ostatni (granica z Francją − parking Rekkem) – 4 listopada 1972.
Na poszczególnych odcinkach autostrada A14 posiada różne przekroje poprzeczne. Na przeważającej długości jest drogą dwujezdniową, o przekrojach jezdni: od 2 × 2 pasy ruchu, przez 2 × 3 pasy ruchu, po 2 × 4 pasy ruchu. Natomiast dwa jej odcinki posiadają cztery jezdnie o przekrojach: 2+2+2+3 (Gent-Centrum − Zwijnaarde) i 2+3+3+2 (Sint-Niklaas-Centrum – Sint-Niklaas-West).
Do 1985 stanowiła część dawnej europejskiej trasy E3 (i tak była formalnie oznakowana), a od jej oznaczenia wziął nazwę jednodniowy wyścig kolarski – E3 Harelbeke.

</doc>
<doc id="1393427" url="https://pl.wikipedia.org/wiki?curid=1393427" title="Jozef Barmoš">
Jozef Barmoš

Jozef Barmoš (ur. 28 sierpnia 1954 w Šuranach) – piłkarz słowackiego pochodzenia. Jako obrońca rozegrał w reprezentacji Czechosłowacji 52 mecze.
Barmoš występował na Euro 1980 i Mundialu 1982, który odbywał się w Hiszpanii. Na tym ostatnim turnieju w przegranym 2-0 meczu z Anglią w Bilbao strzelił samobójczego gola. To spotkanie odbywało się w fazie grupowej mistrzostw.

</doc>
<doc id="1393428" url="https://pl.wikipedia.org/wiki?curid=1393428" title="Wend">
Wend



</doc>
<doc id="1393429" url="https://pl.wikipedia.org/wiki?curid=1393429" title="Joanna Nazarowa-Wnuk">
Joanna Nazarowa-Wnuk



</doc>
<doc id="1393436" url="https://pl.wikipedia.org/wiki?curid=1393436" title="Pavol Biroš">
Pavol Biroš

Pavol Biroš (ur. 1 kwietnia 1953 w Preszowie, zm. 12 sierpnia 2020 tamże) – czechosłowacki i słowacki piłkarz.
Kariera sportowa.
W czasie swojej kariery występował w Slavii Praga oraz w drużynie Lokomotíva Koszyce. W reprezentacji Czechosłowacji rozegrał 9 spotkań. Był członkiem kadry na mistrzostwach Europy 1976.

</doc>
<doc id="1393440" url="https://pl.wikipedia.org/wiki?curid=1393440" title="Zamek w Saumur">
Zamek w Saumur

Zamek w Saumur () – zamek w miejscowości Saumur we Francji położony w departamencie Maine i Loara. Zaliczany do zamków nad Loarą.
Historia.
Oryginalnie zamek został zbudowany około X wieku przez Tybalda I Oszusta władcę Blois który wybudował zamek w celu ochrony przed atakami Normanów. W 1026 roku zamek wpadł w posiadanie hrabiego Andegawenii, Fulko III. Następnie w 1067 roku zamek uległ całkowitemu zniszczeniu a jego odbudowa odbyła się pod koniec XII wieku, za czasów ówczesnego króla Anglii, Henryka II.
We wczesnych latach XIII wieku kontrolę nad zamkiem przejął król Francji, Filip II August, który zamienił zamek w oficjalną posiadłość królewską. Do 1589 roku zamek zmieniał właścicieli kilkukrotnie, wówczas król Francji, Henryk IV Burbon podarował Château de Saumur, Philippe'owi de Mornay.
W 1621 roku zamek przeszedł w ręce armii francuskiej, która zamieniła zamek w baraki polowe. Za czasów rządzenia Napoleona Bonaparte, Zamek w Saumur służył jako więzienie stanowe.
Na początku XX wieku zamek w Saumur został objęty programem restauracyjnym średniowiecznych zamków. Obecnie w budynku zamku znajduje się muzeum wyścigów konnych.
Od 1862 roku Château de Saumur posiada status zabytku i jest objęty pomocą oraz ochroną Francuskiego Ministerstwa Kultury.

</doc>
<doc id="1393443" url="https://pl.wikipedia.org/wiki?curid=1393443" title="Léo Markovsky">
Léo Markovsky

Leopoldo Roberto Markovsky - Léo (ur. 29 sierpnia 1983 r. w São Paulo) – brazylijski piłkarz posiadający polskie korzenie, napastnik, były zawodnik Górnika Zabrze.
Karierę zaczynał w SE Palmeiras – drużynie z rodzinnego miasta. W 2002 roku przeniósł się do japońskiego Yokohama F. Marinos, by po roku gry wrócić do swojego macierzystego klubu. W roku 2004 reprezentuje on barwy Londrina EC. Kolejne dwa sezony, czyli 2005/2006 i 2006/2007, rozgrywa ponownie dla SE Palmeiras. Wiosną zgłasza się po niego CA Juventus. Do transferu dochodzi, jednak po półrocznej grze zmienia on drużynę na CRB Maceió, a w 2008 roku pracodawcą piłkarza zostaje CA Bragantino.
W czerwcu 2008 roku, Brazylijczyk przyjeżdża na testy do Górnika Zabrze. Już parę dni później rozgrywa w nim swoje debiutanckie spotkanie. 22 czerwca w towarzyskim spotkaniu z Concordią Knurów, Léo zmienia w 46. minucie meczu Przemysława Pitrego, a w 71. i 84. minucie pokonuje bramkarza gospodarzy, Pawła Zarzyckiego.
Podczas letnich przygotowań Léo Markovsky rozegrał jeszcze trzy spotkania pod wodzą trenera Ryszarda Wieczorka, w których dwukrotnie ustalił wynik meczu zdobywając bramkę. Najpierw w meczu z Amkar Perm (2:0), potem z Kmitą Zabierzów (1:0). Skuteczność, jaką prezentował popularny Léo, wywarła pozytywne wrażenie na władzach zabrzańskiego klubu, więc bez najmniejszych wahań podpisano z nim dwuletni kontrakt (3 lipca 2008) z opcją dalszego przedłużenia, lecz rozwiązano go po pół roku ze względu na fatalną postawę Górnika oraz samego piłkarza. Duże znaczenie miała też zmiana trenera Górnika Zabrze na Henryka Kasperczaka który nie widział dla Léo miejsca w 1. składzie.

</doc>
<doc id="1393444" url="https://pl.wikipedia.org/wiki?curid=1393444" title="Fort Atkinson (Wisconsin)">
Fort Atkinson (Wisconsin)

Fort Atkinson – miasto w Stanach Zjednoczonych w stanie Wisconsin nad rzeką Rock River w hrabstwie Jefferson, położone ok. 40 km na zachód od Milwaukee nieopodal jeziora Lake Koshkonong. Zajmuje powierzchnię 14,2 km2. Według danych z 2010 roku miasto zamieszkiwane jest przez 12,3 tys. osób.
W kwietniu 1996 amerykański magazyn "Money" umieścił Fort Atkinson na liście jednego z najlepiej rozwijających się miast .
Miasto zostało nazwane na cześć amerykańskiego generała Henry’ego Atkinsonona, a powstało na miejscu dawnego fortu Fort Koshkonong. Nieopodal miasta znajduje się replika palisady dawnego fortu.
W Fort Atkinson znajduje się również muzeum z okresu Wojny secesyjnej wraz z biblioteką zawierająca woluminy z tamtych lat.
Linki zewnętrzne.
Strona miasta Fort Atkinson

</doc>
<doc id="1393448" url="https://pl.wikipedia.org/wiki?curid=1393448" title="Dušan Herda">
Dušan Herda

Dušan Herda (ur. 15 lipca 1951 w Jacovcach) – słowacki piłkarz grający na pozycji pomocnika. W czasie swojej kariery występował w Slavii Praga, Dukli Praga, Bohemiansie i SC Xaverov. W reprezentacji Czechosłowacji zagrał 2 razy. Był członkiem kadry na Mistrzostwach Europy 1976.

</doc>
<doc id="1393453" url="https://pl.wikipedia.org/wiki?curid=1393453" title="Leo Markowski">
Leo Markowski



</doc>
<doc id="1393459" url="https://pl.wikipedia.org/wiki?curid=1393459" title="Polskie placówki dyplomatyczne">
Polskie placówki dyplomatyczne



</doc>
<doc id="1393461" url="https://pl.wikipedia.org/wiki?curid=1393461" title="Polskie placówki konsularne">
Polskie placówki konsularne



</doc>
<doc id="1393463" url="https://pl.wikipedia.org/wiki?curid=1393463" title="Angelo Dell’Acqua">
Angelo Dell’Acqua

Angelo Dell’Acqua (ur. 9 grudnia 1903 w Mediolanie, zm. 27 sierpnia 1972 w Lourdes) – kardynał Kościoła rzymskokatolickiego.
Brał udział w pracach Soboru Watykańskiego II w latach 1962-1965. Papież Paweł VI podniósł go do godności kardynalskiej na konsystorzu w dniu 26 czerwca 1967 r. W latach 1968–1972 pełnił urząd wikariusza generalnego Rzymu.
Zmarł niespodziewanie na atak serca, wchodząc do bazyliki Różańca w Lourdes, w wieku 68 lat.

</doc>
<doc id="1393465" url="https://pl.wikipedia.org/wiki?curid=1393465" title="Fort II Twierdzy Toruń">
Fort II Twierdzy Toruń

Fort II Twierdzy Toruń – główny fort artyleryjski, zbudowany pod nazwą Fort I Friedrich von Bülow.
Lokalizacja.
Fort znajduje się w prawobrzeżnej części miasta, w dzielnicy Rubinkowo, przy ulicy Leszczynowej 2.
Historia.
Został zbudowany w latach 1879-1882 jako jeden z dwóch pierwszych fortów (drugim był budowany równolegle Fort XI) w pierścieniu fortów toruńskich. Został wzniesiony od strony ówczesnej granicy prusko-rosyjskiej i miał strzec centrum Torunia, dworca Toruń-Mokre oraz mostu na Wiśle. Razem z fortem Przyczółek Mostowy, Fortem Kolejowym i fortem XI stanowił pierwszy luźny pierścień ochrony miasta. Ogień artyleryjski z fortu II miał zasięg do 7,5 kilometra.
W 1878 roku wzniesiono pierwsze budynki pomocnicze, od 1879 roku do 1882 roku trwały prace przy właściwych zabudowaniach fortecznych. Fort został wzniesiony według projektu standardowego małego fortu głównego na planie pięciokąta. Jego uzbrojenie stanowił zespół 26 dział, a po późniejszych modyfikacjach także dwie baterie skrzydłowe na przedłużeniu szyi fortu oraz schrony z czterema punktami obserwacyjnymi. Całość fortu otacza wał przeciwskarpy. 
Po powrocie Torunia do Polski fort został przejęty przez wojsko polskie, które w 1921 roku urządziło w nim szpital Obozu Internowanych nr 15 (byłych żołnierzy Armii Wrangla i Bułhaka-Bałachowicza, w 1922 roku zakwaterowano w forcie 8. oddział służby artylerii.
Po 1945 roku.
W latach 1951-1991 w obiekcie znajdowało się Toruńskie Przedsiębiorstwo Produkcji Leśnej „Las”, a w późniejszym okresie także firma Vinpol. Fort zachował się do naszych czasów w dobrym stanie, jego zabudowania oraz zewnętrzne umocnienia ziemne są czytelne. Również we wnętrzu fortu, użytkowanego dziś przez firmę Staler, zachowało się wiele elementów oryginalnego wyposażenia.

</doc>
<doc id="1393466" url="https://pl.wikipedia.org/wiki?curid=1393466" title="Kościół św. Sebalda w Norymberdze">
Kościół św. Sebalda w Norymberdze

Kościół Świętego Sebalda ("St. Sebald, Sebalduskirche") – romańsko-gotycki kościół w Norymberdze, we Frankonii (Bawaria Niemcy). Pierwotne dedykowany świętemu Piotrowi i Katarzynie Aleksandryjskiej, a następnie świętemu Sebaldowi, VIII-wiecznemu pustelnikowi i misjonarzowi, który jest patronem Norymbergi. Dawna fara górnej części Starego Miasta, należąca do diecezji bamberskiej. Od reformacji (1525) do dnia dzisiejszego kościół należy do gminy ewangelickiej.
Znany od XII w. W następnym stuleciu wzniesiono romańską, dwuchórową bazylikę, która na początku XIV stulecia otrzymała wczesnogotyckie nawy boczne i kaplice. W 1379 ze względu na kult św. Sebalda spoczywającego we wschodniej części kościoła wzniesiono wielki, trójnawowy chór wschodni zbudowany w stylu gotyku parlerowskiego. Zniszczony w 1945 i odbudowany w latach 50. XX w.
Od strony architektonicznej łączy formy późnoromańskie (chór zachodni, korpus nawowy) z gotyckimi (prezbiterium, kaplice boczne, portale wejściowe). Zachowała się w znacznej części gotycka dekoracja architektoniczna i wystrój wnętrza, m.in. dwie figury Madonny z Dzieciątkiem (XIV i XV w.), św. Krzysztofa (1442 r.), św. Katarzyny z ok. 1320., późnogotycki nagrobek świętego Sebalda, dzieło Piotra Vischera Starszego, trzy dzieła Wita Stwosza (rzeźby Chrystusa i Marii, epitafium Pawła Volckamera oraz krucyfiks Mikołaja Wickla), XIV-wieczne sakramentarium, witraże.
Wraz z kościołem NMP i kościołem Św. Wawrzyńca należy do głównych kościołów miasta. Jest położony na Albrecht-Dürer-Platz, naprzeciwko starego ratusza.
Dzieje.
Położony w sąsiedztwie rynku kościół św. Sebalda jest jedną z dwóch historycznych far Norymbergi. Położony jest w północnej części Starego Miasta, która do reformacji podlegała diecezji w Bambergu, podczas gdy położona na południe od Pegnicy część (wraz z kościołem farnym św. Wawrzyńca) należała do diecezji w Eichstätt. Podczas reformacji, w 1525 roku został pierwszym kościołem luterańskim Norymbergi.
Kościół późnoromański.
Metryka kościoła sięga XII wieku. Wówczas wzniesiono pierwszy romański kościół z dwunawową kryptą, poświęcony świętemu Piotrowi. Następnie w latach 1225–1230 i 1273 powstała późnoromańska świątynia w formie dwuchórowej, trójnawowej bazyliki z transeptem, oraz dwoma wieżami flankującymi chór zachodni. Oba chóry były zamknięte poligonalnie. Wzorcem dla kościoła była katedra w Bambergu, powtórzono szereg motywów z jej architektury (m.in. dwuchórowy układ, poligonalne zamknięcia tychże chórów, wielokondygnacyjne, kwadratowe w planie wieże z portalami prowadzącymi do naw bocznych etc.). Zachowały się do dziś z tegoż okresu chór zachodni, cztery dolne kondygnacje wież, elewacje nawy głównej.
Kościół gotycki.
W 1309 rozpoczęto poszerzanie naw bocznych. Prace trwały do 1350 roku, podczas których wzniesiono bramy Trzech Króli (po stronie południowej) i Panieńską (po stronie północnej) z portalami o bogatej dekoracji architektoniczno-rzeźbiarskiej. Ze względu na wzrost kultu patrona miasta, św. Sebalda w latach 1361–1371 powstał potężny trójnawowy, halowy chór wschodni. Powstał on w miejscu wyburzonego późnoromańskiego transeptu i chóru wschodniego. Rozbudowę tę łączy się ze strzechą Parlerów i patronatem cesarza Karola IV. Rozwinięto schematy zastosowane przez Parlerów w kaplicy św. Wacława przy praskiej katedrze oraz norymberskim kościele NMP. W XV wieku podwyższono wieże zachodnie do dzisiejszej wysokości. Absyda chóru zachodniego otrzymała większe, ostrołukowe okna.
Dalsze dzieje.
Pod koniec II wojny światowej, podczas alianckich nalotów na Norymbergę, kościół św Sebalda uległ znacznym zniszczeniom. Przepadły m.in. gotyckie malowidła z czasów Karola IV w ambicie chóru wschodniego, szczęśliwie ocalała ze zniszczeń większość późnogotyckich kamiennych reliefów wmurowanych w ściany, a ponadto bogaty wystrój wnętrza. Po II wojnie światowej został odbudowany. W 1952 roku poświęcono cztery nowe dzwony (o dźwięku a0 cis1 fis1-e1). 22 września 1957 roku w obecności prezydenta RFN Theodora Heussa dokonano ponownej uroczystej konsekracji kościoła.
Architektura.
Kościół św. Sebalda w obecnej postaci ma układ dwuchórowy. Część zachodnią tworzy pięcioprzęsłowy korpus nawowy i dwuprzęsłowy chór zamknięty wielobocznie (5 z 8 boków). Chór ten flankują dwie kilkukondygnacyjne wieże z portalami wejściowymi od strony zachodniej. Część wschodnią tworzy zintegrowany z korpusem nawowym trójnawowy chór o układzie halowym, który obejmuje dawne skrzyżowanie naw, trzy przęsła prezbiterium poligonalnie zamknięte. Układowi prezbiterium odpowiada halowe obejście.
Portale.
Do kościoła prowadzi siedem wejść, z czego sześć jest ozdobionych romańskimi i gotyckimi portalami, które prowadzą do naw bocznych. W stosunku do układu przestrzennego, portale zostały rozmieszczone symetrycznie. Od strony zachodniej znajduje się para romańskich portali, kolejne cztery gotyckie tworzą dwie osie prostopadłe do osi wschód zachód.
Portal Świętej Heleny.
Usytuowany jest po zachodniej stronie południowej wieży. Zachował on późnoromańskie ościeża i archiwolta tworzące półkoliście zamknięte arkady. W 1506 roku Adam Kraft uzupełnił pole tympanonu rzeźbiarskim scenę znalezienia Krzyża Pańskiego przez cesarzową Helenę, matkę Konstantyna Wielkiego, której pełnoplastyczny wizerunek figuruje pośrodku tympanonu. Tympanon oznacza się zróżnicowaniem głębokości reliefu, przestrzennością i realizmem.
Portal Heibera.
Nazwa portalu pochodzi od norymberskiego rzeźbiarza Heinza Heibera, który uzupełnił późnoromański portal dekoracją rzeźbiarską. Usytuowany przy zachodniej ścianie przyziemia wieży północnej portal w latach 1988–1991 otrzymał współczesne przedstawienie Sądu Ostatecznego, zaś na drzwiach wyrzeźbiono reliefy z przedstawieniem Czterech Jeźdźców Apokalipsy, co jest aluzją do sławnego sztyku Albrechta Dürera, który należał do parafii św. Sebalda, a ponadto tu 7 lipca 1494 poślubił Agnes Frey.
Portal Sądu Ostatecznego.
Tematyka Sądu Ostatecznego pojawia się również w gotyckim portalu w zachodniej części nawy bocznej, od strony południowej. Arkady oścież zdobią gotyckie kapitele z motywami liściastymi. U nasady archiwolt wizerunki fundatorów i świętych. Scena Sądu Ostatecznego ściśle wypełnia pole tympanonu, pod jego kluczem wizerunek Chrystusa Sędziego adorowanego przez Marię i Jana Chrzciciela. Tym samym tworzą grupę Deesis. Powyżej nadproża dwie grupy, zbawionych i potępionych. Portal flankują ustawione pod baldachimami, na konsolach pełnoplastyczne figury świętych Katarzyny i Piotra, których oryginały znajdują się we wnętrzu kościoła oraz w Germanisches Nationalmuseum.
Portal Maryjny.
Gotycki Portal Maryjny usytuowany jest w zachodniej części nawy północnej. Obramienie wejścia składa się z pary ościeży, z filarami i ostrołukowymi archiwoltami. Pole tympanonu ściśle wypełniają reliefy z przedstawieniami Zaśnięcia i Pogrzebu Marii oraz Koronacji Marii. Postaci Marii, apostołów i aniołów gęsto wypełniają kompozycję, zacierając dwustrefowy podział kompozycji, tworząc efekt "horror vaqui". Portal flankują pełnoplastyczne figury Eklezji i Synagogi.
Portal Trzech Króli.
Gotycki Portal Trzech Króli usytuowany jest we wschodniej części nawy południowej, wewnątrz niewielkiej kruchty. Swą nazwę zawdzięcza przedstawieniu Pokłonu Trzech Króli, które znajduje się na ścianach bocznych kruchty. Tworzą go cztery pełnoplastyczne posągi, Trzech Króli oraz Marii z Dzieciątkiem. Kolumny ościeży zachowały częściowo gotyckie kapitele z motywami roślinnymi.
Portal Panieński.
Portal Panieński ("Brautportal") usytuowany jest we wschodniej części nawy północnej. Poprzedza go kruchta, otwarta na zewnątrz ostrołukową arkadą, w którą wpisany jest półokrągły łuk, ozdobiony maswerkową koronką. Przestrzeń między tymi łukami zdobią także maswerki. Arkadę flankują stojące pod baldachimami figury Marii z Dzieciątkiem i patrona kościoła Sebalda ukazanego jako pielgrzym trzymającego w lewej ręce model kościoła. Ościeża portalu zdobią pełnoplastyczne figury Panien Mądrych i Panien Głupich, wykonane przez Mistrza Świętej Katarzyny, twórcy figury tej świętej znajdującej się wewnątrz kościoła.
Wystrój wnętrza.
Bogaty wystrój wnętrza tworzą liczne dzieła rzeźby i malarstwa głównie z okresu dojrzałego i późnego gotyku.
Nagrobek świętego Sebalda.
Położony w prezbiterium późnogotycki nagrobek patrona Norymbergi, św. Sebalda powstał w latach 1488–1507, w warsztacie Vischerów, w którym oprócz Piotra Vischera Starszego działali Herman i Piotr Vischer Młodszy. Praca nad nagrobkiem kosztowała 3145 guldenów, podczas gdy budżet mieszczan norymberskich wynosił 2335 guldeny. Dzieło to ma formę zbliżoną do gotyckiego nagrobka tumbowo-baldachimowego, z bogatą dekoracją architektoniczno-rzeźbiarską. Poszczególne elementy zostały wykonane techniką odlewu. Na tumbie umieszczono pozłacany, skrzyniowy relikwiarz patrona.
Figura świętej Katarzyny.
Usytuowana przy filarze międzynawowym we wschodniej części korpusu nawowego kamienna rzeźba świętej Katarzyny Aleksandryjskiej jest dziełem anonimowego mistrza, datowanym na 1320 rok, tym samym należy do najstarszych dzieł wystroju kościoła. Figura ta ukazuje świętą jako młodą, pełna wdzięku niewiastę, rzeźbiarz zachował realizm, jednakże nadał postaci smukłości i wprowadził stylizowany dynamizm w układzie fałdów szat. Rzeźba zachowała się w stanie niekompletnym (brak atrybutów, koła i miecza). Pierwotnie wraz z figurą św. Piotra (obecnie w zbiorach Germanisches Nationalmuseum) stanowiła dekorację portalu Sądu Ostatecznego znajdującego się przy południowej nawie bocznej.
Figura świętego Krzysztofa.
Przy południowo-zachodnim narożniku wieży stoi monumentalna, pełnoplastyczna figura św. Krzysztofa, która jest kopią. Oryginał znajduje się w Germanisches Nationalmuseum. Dzieło nieznanego mistrza datuje się na 1442 rok. Święty Krzysztof ukazany został tu w tradycyjnej formule ikonograficznej, jako starszy, lecz krzepki mężczyzna, niosący na ramieniu dzieciątko Jezus i podpierający się laską. Jest to nawiązanie do sceny przejścia świętego Krzysztofa przez rzekę. Od strony plastycznej dzieło charakteryzuje się syntezą realizmu z „barokizującą” stylizacją włosów, zarostu, fałdów szat.
Epitafium Pawła Volckamera.
Jest to pierwsze dzieło Wita Stwosza wykonane w Norymberdze (po opuszczeniu Krakowa w 1496 roku), datowane na 1499 rok. Składa się z trzech piaskowcowych reliefów ze scenami pasyjnymi: Ostatniej Wieczerzy, Modlitwy w Ogrojcu i Pojmania, oraz wizerunkami fundatora i jego dwóch żon, Apolonii i Małgorzaty. W opracowaniu płaskorzeźb Wit Stwosz wykorzystał doświadczenia z krakowskiego okresu twórczości, co poświadcza podobieństwo przedstawienia Ogrojca do płaskorzeźby o tej samej tematyce z cmentarza parafii Mariackiej w Krakowie. Ponad epitafium figury Vir Dolorum i Mater Dolorosa.
Krucyfiks Mikołaja Wickla.
W 1520 roku Wit Stwosz wykonał dla kościoła NMP drewniany krucyfiks ufundowany przez rajców miejskich Mikołaja Wickla i Augustyna Tichtla. W 1663 wtórnie przeniesiony do kościoła św. Sebalda i usytuowany pomiędzy wykonanymi przez Stwosza figurami Marii i Jana Ewangelisty, uzupełniając tym samym zdekompletowaną Grupę Ukrzyżowania, datowaną na 1506-08. Od strony ikonograficznej krucyfiks jest syntezą dwóch typów przedstawień Chrystusa na krzyżu, typu dolorystycznego (z uwzględnieniem autentyczności cierpienia) oraz dawnego typu triumfalnego (nienaturalne dostosowanie układu ciała Chrystusa do układu krzyża, ukazanie symptomów życia m.in. otwarte oczy). Od strony stylistycznej dzieło łączy późnogotycką tradycję z twórczością norymberczyka Albrechta Dürera.
Cmentarz parafialny.
Cmentarz parafialny znajdował się w średniowieczu koło kościoła. Od początku XVI wieku zmarłych parafian grzebano na cmentarzu św. Jana poza murami średniowiecznego miasta.

</doc>
<doc id="1393468" url="https://pl.wikipedia.org/wiki?curid=1393468" title="Ryfej">
Ryfej

Ryfej – jednostka stratygraficzna wydzielana w przeszłości jako system w obrębie górnego proteozoiku, pomiędzy wendem a środkowym proteozoikiem (675–1650 mln lat temu). Obecnie jednostka historyczna, nieużywana we współczesnej oficjalnej stratygrafii. 
Nazwa zaproponowana w 1945, wywodzi się od łacińskiej nazwy gór Ural "Ripheus", gdyż po raz pierwszy skały tego kompleksu wyodrębniono w południowej części Uralu. 
W obecnej tabeli stratygraficznej skały zaliczane wcześniej do ryfeju należą do dolnego i środkowego neoproteozoiku (kriogenu i tonu), a niższa część dawnego ryfeju do całego mezoproterozoiku. 

</doc>
<doc id="1393469" url="https://pl.wikipedia.org/wiki?curid=1393469" title="Coslada">
Coslada

Coslada – miasto w Hiszpanii, we wspólnocie autonomicznej Madryt. Liczy 91 906 mieszkańców. Duży procent populacji Coslady pracuje na lotnisku. Większość hiszpańskich firm transportowych i spedycyjnych ma oddziały w Coslada; miasto jest gospodarzem 706 firm logistycznych, najwięcej w kraju.

</doc>
<doc id="1393470" url="https://pl.wikipedia.org/wiki?curid=1393470" title="García (Meksyk)">
García (Meksyk)

García – miasto w Meksyku, w stanie Nuevo León. W 2005 liczyło 36 912 mieszkańców.

</doc>
<doc id="1393471" url="https://pl.wikipedia.org/wiki?curid=1393471" title="Warta Poznań (tenis ziemny)">
Warta Poznań (tenis ziemny)

Warta Poznań – sekcja tenisowa polskiego KS Warta Poznań, założona 6 maja 1914 roku w Poznaniu.
Historia.
Sekcja tenisa ziemnego powstała w Warcie Poznań 6 maja 1914 roku, z inicjatywy działacza i zawodnika piłkarskiego Mariana Beyma.
Początkowo grywano na dwóch kortach w ogrodzie Columbia przy Drodze Dębińskiej, a później przeniesiono się na korty przy ul. Wielkiej Berlińskiej. Po dwóch miesiącach działalności członkowie klubu nawiązywali kontakty z sekcją tenisową Klubu Łyżwiarskiego ze Lwowa i Akademickiego Związku Sportowego z Krakowa, a ich lokalnym rywalem był Gimnazjalny Klub Sportowy. Działalność klubu została wstrzymana przez wybuch I wojny światowej, ale już w 1915 sekcja wznowiła działanie. W 1918 roku liczyła 60 członków i rozegrała swoje pierwsze spotkanie międzynarodowe z niemieckim zespołem Schlesien Breslau, które przegrała.
Ważnym wydarzeniem dla przyszłości tej coraz popularniejszej dyscypliny było utworzenie w marcu 1922 roku w Poznaniu Polskiego Związku Lawn Tennisowego. Głównymi inicjatorami powołania ogólnokrajowej organizacji tenisowej byli członkowie Warty. Pierwszym prezesem został wybrany Zdzisław Szulc.
Z rokiem 1930 zaczynał się zmierzch sekcji tenisowej. Odchodzili z niej zawodnicy, a młodzież zwracała się ku innym dyscyplin sportu. Krótkie ożywienie sekcji nastąpiło w latach 1932–1936, a następnie po II wojnie światowej.
W 1946 roku sekcja tenisowa wznowiła działalność, a Halina Hojanówna w I mistrzostwach Wielkopolski zdobyła tytuł mistrzowski. Natomiast w parze z Janem Stefańskim plasowała się na drugiej pozycji. W 1947 Hojanówna ponownie zdobyła mistrzostwo okręgu, a w tym czasie była klasyfikowana na 4. miejscu w kraju.
W Warcie pojawiał się też Józef Piątek, a zespół awansował do ligi państwowej. W meczu z Legią Warszawa mało znany Józef Piątek wygrywał z Władysławem Skoneckim 6:4, 2:6, 6:3, co było pierwszą porażką Skoneckiego na krajowych kortach. Piątek zaczął osiągać coraz większe sukcesy krajowe, włącznie z finałami mistrzostw Polski.
W kolejnych latach część tenisistów Warty przeszła do Gwardii Poznań i klub notował słabsze wyniki, ale w 1953 roku nastąpiła poprawa sytuacji. W 1957 roku Warta wygrywała eliminacje ze zwycięzcami grup eliminacyjnych (Stalą Sosnowiec, Piastem Gliwice i Spartą Warszawa) i awansowała do I ligi. Mimo że Warta posiadała w swoim składzie najlepszych tenisistów, to nie miała z nich pożytku. Józef Piątek brał udział w różnych turniejach, powoływany był do reprezentacji kraju, natomiast Wiesław Gąsiorek odbywał służbę wojskową. Nie udało się więc uniknąć ponownej degradacji.
W 1960 roku Warta powróciła do I ligi, a w 1961 zdobyła drużynowy tytuł wicemistrza Polski. W 1962 roku kończyła rozgrywki na czwartym miejscu. Indywidualne sukcesy Wiesława Gąsiorka, czwarty tytuł mistrza Polski, wspólne wygranie z Piątkiem debla, a z Jadwigą Jędrzejowską gry mieszanej, zdobycie przez reprezentacyjny debel Gąsiorek–Piątek tytułu mistrzów Rumunii i Bułgarii, nie przełożyły się na sukcesy klubowe. W 1964 roku Warta ponownie zdobyła tytuł wicemistrza kraju, a w 1965 roku zdobyła mistrzostwo Polski.
Sukcesy.
Sukcesy indywidualne.
Wiesław Gąsiorek
Józef Piątek
Jolanta Rozala
Jan Marcinkowski

</doc>
<doc id="1393473" url="https://pl.wikipedia.org/wiki?curid=1393473" title="Cadereyta Jiménez">
Cadereyta Jiménez

Cadereyta Jiménez – miasto w Meksyku, w centralnej części stanu Nuevo León. W mieście znajduje się siedziba gminy o tej samej nazwie. Cadereyta Jiménez według danych Meksykańskiego Instytutu Statystycznego w 2005 liczyło 56 552 mieszkańców, co czyniło go dziewiątym pod względem liczby ludności w stanie Nuevo León, natomiast gminę zamieszkiwało 73 746 ludzi.
Jedną z głównych atrakcji turystycznych jest kościół pw. św. Jana Chrzciciela (San Juan Bautista) zbudowany w sewilskim – hiszpańskim stylu w 1788 roku.

</doc>
<doc id="1393479" url="https://pl.wikipedia.org/wiki?curid=1393479" title="Myszy i ludzie (film 1939)">
Myszy i ludzie (film 1939)

Myszy i ludzie (ang. "Of Mice and Men") – amerykański dramat filmowy z 1939 roku na podst. powieści Johna Steinbecka, pod tym samym tytułem. Dramat przedstawiający historię przyjaźni łączącej wędrownych robotników rolnych. Film zrealizowany z psychologicznym wyczuciem przenikliwości i tragizmu.
W Polsce film był dystrybuowany przez Przedsiębiorstwo Państwowe Film Polski.

</doc>
<doc id="1393484" url="https://pl.wikipedia.org/wiki?curid=1393484" title="Góry Slańskie">
Góry Slańskie

Góry Slańskie (słow. "Slanské vrchy") - grupa górska w Wewnętrznych Karpatach Zachodnich, we wschodniej części Słowacji. Najwyższy szczyt: Šimonka (1092 m n.p.m.).
Geografia węgierska i słowacka traktują Góry Slańskie jako oddzielną grupę górską. Geografowie polscy łączą je (ze względu na geomorfologiczne pokrewieństwo) z położonymi już na Węgrzech Górami Zemplińskimi w jedną większą grupę górską, zwaną Górami Tokajsko-Slańskimi.

</doc>
<doc id="1393487" url="https://pl.wikipedia.org/wiki?curid=1393487" title="D. Gray-Man">
D. Gray-Man



</doc>
<doc id="1393489" url="https://pl.wikipedia.org/wiki?curid=1393489" title="D.Gray-Man">
D.Gray-Man



</doc>
<doc id="1393490" url="https://pl.wikipedia.org/wiki?curid=1393490" title="SS Katowice (1957)">
SS Katowice (1957)

SS Katowice – polski masowiec typu B-32, tzw. "coaster", zbudowany w Stoczni im. Adolfa Warskiego w Szczecinie, który wszedł do eksploatacji 1 maja 1957.
Historia i rejsy.
Statki tego typu budowano w Szczecinie w latach 1954-1958. W sumie zwodowano ich 41. Tylko część z nich pływała pod banderą polską: SS Malbork, SS Katowice, SS Gniezno, SS Sławno, SS Bielsko, SS Cieszyn i SS Opole. Pozostałe jednostki trafiły do Związku Sowieckiego, Chińskiej Republiki Ludowej, Albanii i Egiptu.
Frachtowiec obsługiwał tzw. duński most węglowy, zawijał do portów w Kopenhadze, Randers oraz Odense. Pływał także do Finlandii, Szwecji, Belgii i Holandii. Po 22 latach został sprzedany armatorowi Ino Compania Naviera z Panamy. Nowi właściciele zmienili nazwę statku na "Mamalou".

</doc>
<doc id="1393493" url="https://pl.wikipedia.org/wiki?curid=1393493" title="Mario Pezzi">
Mario Pezzi

Mario Pezzi (ur. 19 września 1942 r. w Gottolengo) – włoski ksiądz rzymskokatolicki. Jest członkiem trzyosobowej Międzynarodowej Ekipy Odpowiedzialnej za Drogę Neokatechumenalną, w skład której, zgodnie ze Statutem Drogi Neokatechumenalnej, wchodzą również dożywotnio jej inicjatorzy: Kiko Argüello i Carmen Hernández.

</doc>
<doc id="1393495" url="https://pl.wikipedia.org/wiki?curid=1393495" title="František Štambachr">
František Štambachr

František Štambachr (ur. 13 lutego 1953 w Čebínie) – czechosłowacki piłkarz. Zdobywca wraz z reprezentacją Czechosłowacji złotego medalu na Letnich Igrzyskach Olimpijskich 1980, które odbywały się w Moskwie.
Kariera piłkarska.
W młodości František Štambachr grał w Sokole Čebín i KPS Brno. W roku 1972 przeszedł do Dukli Praga. W barwach Dukli zagrał w 292 meczach i strzelił 31 goli. W 1977, 1979 i 1982 r. zdobył został z tą drużyną Mistrzem Czechosłowacji. W 1981 i 1983 zdobył Puchar Czechosłowacji. Następnie grał w Apollonie Smyrnis, AEK Ateny i FK Mladá Boleslav.
W reprezentacji Czechosłowacji František Štambachr zagrał łącznie 31 razy i zdobył pięć bramek. Był członkiem kadry na Mistrzostwach Europy 1976 (wszystkie mecze spędził na ławce rezerwowych), Mistrzostwach Europy 1980 i Mundialu 1982. František Štambachr znalazł się także w kadrze na Letnie Igrzyska Olimpijskie 1980, które odbywały się w Moskwie. Jego reprezentacja zdobyła tam złoty medal.

</doc>
<doc id="1393496" url="https://pl.wikipedia.org/wiki?curid=1393496" title="Uchatka niedźwiedziowata">
Uchatka niedźwiedziowata



</doc>
<doc id="1393497" url="https://pl.wikipedia.org/wiki?curid=1393497" title="Młodość Lincolna">
Młodość Lincolna

Młodość Lincolna (ang. "Young Mr. Lincoln") – amerykański dramat biograficzny z 1939 roku w reżyserii Johna Forda. Film opowiadał o wczesnych latach życia Abrahama Lincolna, obejmując okres życia z lat 1832-1841.
Obsada.
"Źródło: Filmweb"
i inni. 

</doc>
<doc id="1393504" url="https://pl.wikipedia.org/wiki?curid=1393504" title="Verschwende deine Zeit">
Verschwende deine Zeit

Verschwende deine Zeit - debiutancka płyta zespołu Silbermond wydana 12 lipca 2004 roku nakładem Valicon Songs. 11 lipca 2004 roku płyta została ponownie wydana jako Limitowana Edycja (m.in. krążek zawierał dodatkowo utwory: "Symphonie &lt;backstage&gt;", "Symphonie &lt;on stage&gt;" oraz teledysk do utworu "Symphonie").

</doc>
<doc id="1393507" url="https://pl.wikipedia.org/wiki?curid=1393507" title="Dan II">
Dan II

Dan II (zm. 1431) – hospodar Wołoszczyzny w latach 1422–1426 i 1427–1431 z dynastii Basarabów.
Był synem hospodara Dana I. Objął tron hospodarski po wygnaniu swego kuzyna, hospodara Radu II Praznaglava z którym zmagania toczył przez większość swego panowania. W przeciwieństwie do Radu II – który był zwolennikiem ugody z Imperium Osmańskim, Dan II związał się z Węgrami, z których pomocą odparł w 1423 dwa najazdy tureckie, a następnie nawet podjął działania zaczepne na południe od Dunaju, w okolicach Widynia. Po śmierci Radu II w 1427 przejął tron na dłużej, lecz wówczas utracił na rzecz Mołdawii nadmorską twierdzę Cetatea Albă. Ostatecznie w 1428 zawarł pokój z Turcją, zachowując niezależność Wołoszczyzny, zgodził się jednak przy tym na płacenie stałego haraczu. W ostatnich latach życia Dana nasiliła się opozycja bojarska przeciwko niemu, na której czele stał Aleksander Aldea. Zginął w 1431 w walce z Turkami.
Wśród jego synów byli późniejsi hospodarowie wołoscy: Basarab II, Władysław II Dan, Basarab III Stary.

</doc>
<doc id="1393509" url="https://pl.wikipedia.org/wiki?curid=1393509" title="Fort III Twierdzy Toruń">
Fort III Twierdzy Toruń

Fort III Twierdzy Toruń – fort piechoty, zbudowany pod nazwą Fort I-5 Werk L'Estocq.
Lokalizacja.
Fort znajduje się w prawobrzeżnej części miasta, w dzielnicy Mokre, przy ulicy Skłodowskiej-Curie 49.
Historia.
W momencie budowy w latach 1888-1890 był zwykłym schronem piechoty ("Stützpunkt"), jednak już w dwa lata po zakończeniu prac został rozbudowany. Uzyskał wówczas dodatkowe stanowiska dla piechoty i artylerii (cztery otwarte stanowiska bateryjne kalibru 120 mm), dwa schrony tradytorów, wał ziemny oraz mokrą fosę (niskie położenie całości pozwalało jej samoczynnie wypełniać się wodą, która była następnie odprowadzana do Strugi Toruńskiej). Należał do mniejszych fortów pierścienia twierdzy toruńskiej. Jego załogę miała stanowić jedna kompania piechoty, zabudowania forteczne mogły wytrzymać ogień polowej artylerii. Zadaniem fortu była obrona dworca Toruń-Mokre oraz kontrola linii kolejowej do Iławy. 
Obronę linii kolejowej uzupełniała położona po przeciwległej stronie linii kolejowej Długa Bateria z lat 90. XIX wieku - trzy baterie dział ze schronami, każdy o dwóch pomieszczeniach. Całość otaczały fosa i płot. 
W 1908 roku, w czasie prac modernizacyjnych większości fortów toruńskich zamurowano część okien fortu III oraz wzniesiono na jego terenie mury trawersowe. Ponadto w odległości 400 metrów od fortu wzniesiono 16 otwartych stanowisk dla dział większego kalibru, 4 schrony dla ich obsługi oraz dwie podwalnie. Całość została otoczona drutem kolczastym.
Po 1945 roku.
Od lat 90 XX wieku w forcie jest prowadzona działalność gospodarcza dzięki temu jest dobrze zachowany. Stanowiska artyleryjskie, schrony i główna bryła fortu są czytelne. Fosa od lat 60. XX w. jest częściowo zasypana, a wał zniwelowany.

</doc>
<doc id="1393511" url="https://pl.wikipedia.org/wiki?curid=1393511" title="Rodzinna Telefonia Komórkowa">
Rodzinna Telefonia Komórkowa



</doc>
<doc id="1393514" url="https://pl.wikipedia.org/wiki?curid=1393514" title="Kompania kolarzy w 1939">
Kompania kolarzy w 1939

Kompania kolarzy (kkol.) – pododdział piechoty Wojska Polskiego II RP wyposażony w rowery.
Kompania kolarzy występowała w strukturze dywizji piechoty wyłącznie na stopie wojennej. Była, obok szwadronu kawalerii dywizyjnej, pododdziałem rozpoznawczym dywizji piechoty. Kompanię wraz z uzupełnieniem marszowym formował jeden z trzech pułków piechoty każdej dywizji. Kompania kolarzy pod względem gospodarczym była samodzielnym pododdziałem. Po zużyciu zapasów, jakie otrzymała w czasie mobilizacji, musiała sama zaopatrywać się w żywność i paszę w drodze zakupów.
Struktura organizacyjna kompanii kolarzy była następująca:
Razem kompania liczyła 4 oficerów oraz 212 podoficerów i strzelców. Na uzbrojeniu pododdziału znajdowało się między innymi 9 rkm i 2 rakietnice. Ze wspomnień Anatola Trusowa wynika, że oficerowie i podoficerowie funkcyjni nie otrzymali pistoletów, a dwie lornetki posiadali oficerowie służby stałej. Ten sam autor, który kampanię wrześniową odbył na stanowisku dowódcy kompanii kolarzy 28 DP, jednoznacznie stwierdził, że dowodzony przez niego pododdział nie posiadał karabinów przeciwpancernych. Relacja pułkownika Trusowa stoi w sprzeczności z wersją podawaną przez Andrzeja Konstankiewicza, który utrzymuje, że kompanie kolarzy posiadały od 3 do 6 karabinów przeciwpancernych. Kompania wyposażona była w jeden motocykl z koszem (w kompanii nr 13 był to „Sokół 600”), 196 rowerów, 18 koni pociągowych, 7 wozów taborowych parokonnych, jedną kuchnię polową z zaprzęgiem czterokonnym, wyposażenie patrolu telefonicznego. Większość wyposażenia pododdziału pochodziła z mobilizacji (rekwizycji). Cytowany już Anatol Trusow wspomina, że jako zalążek kompanii otrzymał do dyspozycji jednego porucznika, dwóch sierżantów, jednego plutonowego oraz 3 kaprali i 25 kolarzy z pułkowego oddziału zwiadowców uzbrojonych w karabiny i wyposażonych w rowery, a ponadto dwa wozy taborowe, którymi przetransportowano z pułkowego magazynu mobilizacyjnego do miejsca formowania (szkoła u zbiegu ulic Modlińskiej i Toruńskiej w Warszawie) umundurowanie, oporządzenie i broń. Pozostali żołnierze byli rezerwistami. Część z nich nie umiała w ogóle jeździć na rowerze. Rowery były rekwirowane przez funkcjonariuszy Policji Państwowej na szosie modlińskiej, a po przewiezieniu do rejonu formowania były wyposażane w bagażniki i uchwyty na karabiny. Rowery były „"różnych marek, a opony o wymiarach, jakie tylko w Polsce były wtedy używane. Najważniejsze jednak, że były »na chodzie«”".
W ocenie Anatola Trusowa "„kompania nie mogła być zbyt ruchliwa. Jeszcze na szosie, w marszu podróżnym, można było osiągnąć szybkość większą, niż osiągała to kompania strzelecka, jednak w nocy i na bezdrożach zdolność posuwania się kompanii kolarzy była mniejsza”".
Kompaniom nadano dwucyfrowe (w OK X trzycyfrowe) numery, z których pierwsza odpowiadała numerowi okręgu korpusu na terenie, którego była formowana, a druga numer kolejny pododdziału np. kompanie formowane na terenie OK V otrzymały kolejne numery; 51, 52 i 53 dla Grupy Fortecznej Obszaru Warownego „Katowice”, 54 dla 6 DP, 55 dla 21 DPG i 56 dla 23 DP.

</doc>
<doc id="1393515" url="https://pl.wikipedia.org/wiki?curid=1393515" title="Carmen Hernández">
Carmen Hernández

María Carmen Hernández Barrera (ur. 24 listopada 1930 w Ólvega w Hiszpanii, zm. 19 lipca 2016 w Madrycie) – hiszpańska teolog doby Soboru watykańskiego II, katechistka wędrowna. Razem z Kiko Argüello stała u początków Drogi Neokatechumenalnej. Jako członkini ekipy międzynarodowej współtworzyła to katolickie itinerarium wtajemniczenia chrześcijańskiego.
Życiorys.
Urodziła się 24 listopada 1930 r. w Ólvega, rodzinnej miejscowości matki, Clementy Barrera Isla. Wychowała się w Tudela w prowincji Nawarra, gdzie mieszkała jej rodzina. Carmen była piątym dzieckiem z dziewięciorga rodzeństwa. W 1945 r. ojciec Antonio Hernández Villar, by lepiej zarządzać rozwijającym się biznesem rodzinnym, przeniósł swą rodzinę do Madrytu, do mieszkania przy ul. Narvaéz 49. Carmen uczyła się w pobliskim kolegium "Jesús y María" przy ul. Juan Bravo w madryckiej dzielnicy Salamanca. Po otrzymaniu bakalaureatu, na życzenie ojca, który chciał jej powierzyć pieczę nad jedną z fabryk produkujących olej z oliwek, rozpoczęła studia chemiczne. Zakończyła je licencjatem w 1951 r. w wieku 21 lat. Osiągnąwszy pełnioletność, postanowiła pojść za swoim życiowym powołaniem, wypełnić odkryte w młodości powołanie do pracy misyjnej. Bez wiedzy ojca, wstąpiła do nowicjatu instytutu życia konsekrowanego o nazwie "Misioneras de Cristo Jesús" ("Misjonarki Chrystusa Jezusa") w Javier – miejscowości związanej ze św. Franciszkiem Ksawerym, położonej stosunkowo blisko jej stron rodzinnych. Przyjęła habit 3 października 1954 r. W latach 1957-1960 studiowała teologię w Instytucie "Sedes Sapientiae" w Walencji, agregowanym do Papieskiego Instytutu „Regina Mundi” w Rzymie. W roku 1961 przeniosła się do Barcelony, gdzie studiowała teologię przez dwa lata. Pod wpływem wykładów o. Pedro Farnésa, zafascynowała się zwłaszcza liturgią, w kontekście przygotowywanej reformy liturgicznej soboru watykańskiego II. W sierpniu 1962 r. przed ślubami wieczystymi opuściła instytut. Następnie, w 1963 r. powędrowała z plecakiem do Ziemi Świętej, gdzie przebywała dwa lata. Była obecna w Nazarecie, gdy przybył tam papież Paweł VI. 
W 1964 w slumsach Palomeras Altas na przedmieściach Madrytu spotkała Kiko Argüello, z którym podjęła pracę ewangelizacyjną wśród ubogich. Razem z nim – zainspirowana przez ideę misterium paschalnego odnowioną przez Sobór watykański II – dała początek i kształt Drodze neokatechumenalnej. Ta posoborowa rzeczywistość kościelna stawia sobie za cel przywrócenie w diecezjach i parafiach katolickich formacji dorosłych typu katechumenalnego, na wzór wtajemniczenia chrześcijańskiego praktykowanego w Kościele pierwotnym. Była członkinią trzyosobowej Międzynarodowej Ekipy Odpowiedzialnej za Drogę (wraz z Kiko Argüello i o. Mario Pezzim) do końca życia. Według Kiko Argüello, od czasu jej podróży do Izraela w latach 1963-64 i Deklaracji "Nostra aetate" Soboru Watykańskiego II (1965 r.), Carmen Hernández odegrała fundamentalną rolę w długiej drodze zbliżenia i przyjaźni między Drogą Neokatechumenalną a narodem żydowskim.
W 2015 roku otrzymała doktorat honoris causa Katolickiego Uniwersytetu Ameryki w Waszyngtonie.
Zmarła 19 lipca 2016 r. w Madrycie w wieku 85 lat. Pochowana w grobie znajdującym się na terenie Seminarium Redemptoris Mater w Madrycie Alcobendas .
Nauczanie.
Carmen Hernández wygłosiła wiele katechez ukazujących drogę do dojrzałej wiary, do słuchania Słowa Bożego i do miłości Kościoła i jego liturgii. W swoich katechezach i przemówieniach zawsze przypominała rolę kobiet w historii zbawienia. Mówiła, że biblijny Smok prześladuje kobietę, która ma w sobie łono, będące fabryką życia. Dlatego, według hiszpańskiej teolog, aborcja jest strasznym grzechem czyniącym ​​matkę, która daje życie morderczynią samej siebie.
Proces beatyfikacyjny.
19 lipca 2021 r., w piątą rocznicę śmierci, podczas Eucharystii, której przewodniczył kardynał arcybiskup Madrytu Carlos Osoro w katedrze metropolitalnej Santa María la Real de la Almudena złożono oficjalnie prośbę o otwarcie diecezjalnej fazy procesu beatyfikacyjnego Carmen Hernández. Postulator tej fazy, Carlos Metola, zgromadził już ponad 16 tys. stron, w większości związanych z jej 50-letnią działalnością ewangelizacyjną w ramach Drogi neokatechumenalnej.

</doc>
<doc id="1393517" url="https://pl.wikipedia.org/wiki?curid=1393517" title="Ninoczka">
Ninoczka

Ninoczka (ang. "Ninotchka") – amerykański film komediowy z 1939 roku w reżyserii Ernsta Lubitscha. Obraz należy do gatunku tzw. "sophisticated comedy".
O filmie.
Film jest antystalinowską komedią, wyreżyserowaną przez Ernsta Lubitscha. Główne role zagrali w nim Greta Garbo i Melvyn Douglas. Produkcję reklamowano sloganem, który przeszedł do historii kina: „Greta Garbo się śmieje!”. Była to pierwsza komediowa rola aktorki – Garbo zerwała tu z utrzymywanym przez wiele lat wizerunkiem femme fatale.
"Ninoczka" okazała się sukcesem zarówno artystycznym, jak i komercyjnym. Film zarobił 2,2 miliona dolarów i zebrał pozytywne recenzje. Jest to jedna z najsłynniejszych kreacji Grety Garbo, a jednocześnie jej ostatni triumf ekranowy (dwa lata po premierze "Ninoczki" ukazał się ostatni film w jej dorobku, "Dwulicowa kobieta"). Za rolę Ninoczki Garbo dostała nominację do Oscara. Łącznie film uzyskał cztery nominacje.
W 1957 roku powstał remake filmu, musical "Jedwabne pończoszki", w którym wystąpili Fred Astaire i Cyd Charisse.
Fabuła.
Fabuła filmu oparta jest na treści książki Melchiora Lengyela pod tym samym tytułem. Greta Garbo gra tutaj tytułową bohaterkę, Ninoczkę, tajną wysłanniczkę radzieckiego wywiadu. Zostaje ona wysłana z ważną, sekretną misją z Moskwy do Paryża. Ma ona w obowiązku przyspieszyć opóźniającą się sprawę sprzedaży diamentów należących do księżnej Swany (Ina Claire). Współpracuje z trzema innymi członkami rosyjskiego wywiadu (Sig Ruman, Felix Bressart, Alexander Granach). Proszą oni o pomoc Leona, partnera Swany, w którym Ninoczka zakochuje się.

</doc>
<doc id="1393518" url="https://pl.wikipedia.org/wiki?curid=1393518" title="Witzleben">
Witzleben

Polska.
Dawna nazwa miejscowości:

</doc>
<doc id="1393521" url="https://pl.wikipedia.org/wiki?curid=1393521" title="Poezje ks. Jana Twardowskiego">
Poezje ks. Jana Twardowskiego

Poezje ks. Jana Twardowskiego – album nagrany przez zespół Tie Break i Jorgosa Skoliasa, zawierający utwory oparte na wierszach ks. Jana Twardowskiego. Utwór „Żeby móc” zespół zadedykował Zofii Bigos.

</doc>
<doc id="1393522" url="https://pl.wikipedia.org/wiki?curid=1393522" title="Milan Galić">
Milan Galić

Milan Galić (ur. 8 marca 1938 w Bosansko Grahovo, zm. 13 września 2014 w Belgradzie) – serbski piłkarz.
W barwach reprezentacji Jugosławii zagrał 51 razy i strzelił 37 goli. Był członkiem kadry na Letnie Igrzyska Olimpijskie 1960, gdzie Jugosławia zdobyła złoty medal. Reprezentował Jugosławię również na Mistrzostwach Europy 1960 (Jugosławia zajęła wówczas 2. miejsce) i na Mundialu 1962 (Jugosławia zajęła na tym turnieju 4. miejsce). Grał w Partizanie Belgrad, Standard Liège i Stade de Reims.

</doc>
<doc id="1393524" url="https://pl.wikipedia.org/wiki?curid=1393524" title="Kontrola parzystości">
Kontrola parzystości

Kontrola parzystości – metoda wykrywania przekłamań w transmitowanych wiadomościach. Polega na dodawaniu do wysyłanej wiadomości bitu kontrolnego. W zależności od przyjętej konwencji bit ten nazywany jest bitem parzystości lub bitem nieparzystości. Kontrola parzystości opiera się na parzystości sumy bitów wiadomości, której nie należy mylić z parzystością wiadomości potraktowanej jako liczba dwójkowa. Tę drugą parzystość można odczytać wprost z najmniej znaczącego bitu wiadomości.
Bit parzystości.
Bitem parzystości nazywa się bit kontrolny, który przyjmuje wartość 1, gdy liczba jedynek w przesyłanej wiadomości jest nieparzysta, lub 0, gdy parzysta. Innymi słowy – bit parzystości sprawia, że wiadomość ma zawsze parzystą liczbę jedynek. W tym wariancie bit parzystości można obliczyć, wykonując sumę modulo dwa na wszystkich bitach wiadomości:
gdzie "n" to liczba bitów wiadomości.
Bit nieparzystości.
Bitem nieparzystości nazywa się bit kontrolny, który jeśli jest ustawiony na 1, to oznacza, że liczba jedynek w wiadomości jest parzysta. Bit nieparzystości oblicza się, wykonując sumę modulo dwa na wszystkich bitach, a następnie negując wynik.

</doc>
<doc id="1393526" url="https://pl.wikipedia.org/wiki?curid=1393526" title="CLIX G2">
CLIX G2



</doc>
<doc id="1393527" url="https://pl.wikipedia.org/wiki?curid=1393527" title="Perth Glory FC">
Perth Glory FC

Perth Glory Football Club – australijski profesjonalny klub piłkarski z siedzibą w Perth (Australia Zachodnia), założony 1 grudnia 1995. Zespół występuje w rozgrywkach A-League; dwukrotny mistrz Australii (2003, 2004), czterokrotny triumfator sezonu zasadniczego (2000, 2002, 2004, 2019). W latach 1996 – 2004 klub występował w rozgrywkach National Soccer League.
Historia.
Tło historyczne.
Perth po raz pierwszy wykazało chęć przyłączenia się do rozgrywek krajowych National Soccer League (NSL) już przed pierwszym inauguracyjnym sezonem 1977. Jednak szereg problemów logistycznych i finansowych spowodowały wykluczenie drużyny z Perth w rozgrywkach krajowych. W pierwszym sezonie wystąpiły drużyny z Adelaide, Brisbane, Canberry, Melbourne i Sydney. Do 1996 roku żaden klub z Australii Zachodniej nie reprezentował stanu na poziomie krajowym.
W 1993 roku federacja stanowa Soccer Association Western Australia (obecna nazwa Football West) razem z prywatnym konsorcjum poinformowała, że zespół z Perth wystąpi w rozgrywkach singapurskiej ligi – FAS Premier League (FAS PL). W 1994 roku został utworzony klub Perth Kangaroos IFC, który razem z innym australijskim zespołem Darwin Cubs FC od sezonu 1994 dołączyły do rozgrywek FAS PL. Jednocześnie w tym samym czasie pojawił się plan utworzenia wspólnej ligi dla Azji Południowo-Wschodniej. W trakcie sezonu drużyna Perth Kangaroos w wyniku problemów finansowych została przejęła przez konsorcjum Arena Investments. Drużyna Perth Kangaroos zdobyła mistrzostwo ligi, nie odnosząc przy tym żadnej porażki i jednocześnie klub po sezonie 1994 został rozwiązany. Związane to było z brakiem odpowiedniego sponsoringu rozgrywek ze strony federacji singapurskiej (Football Association of Singapore).
Założenie.
Po rozwiązaniu klubu Perth Kangaroos, federacja krajowa Australian Soccer Federation (współcześnie pod nazwą Football Federation Australia; FFA) w październiku 1994 roku przyznała konsorcjum Arena Investments licencję dla klubu z Perth w rozgrywkach NSL. Na czele nowego klubu stanęli właściciel Arena Investments – Nick Tana we współpracy z Paulem Afkosem. Jednocześnie konsorcjum Arena Investments stało się pierwszym prywatnym właścicielem klubu w NSL. Oficjalnie 1 grudnia 1995 roku poinformowano o utworzeniu klubu Perth Glory FC. Po ogłoszeniu decyzji pierwszym trenerem w historii Perth Glory został Australijczyk Gary Marocchi, wcześniejszy trener Perth Kangaroos. Ponadto człon kadry zespołu został oparty na byłych zawodnikach Perth Kangaroos. Perth Glory dołączyło do rozgrywek NSL od sezonu 1996/1997.
National Soccer League.
Start sezonu 1996/1997 został poprzedzony rozgrywkami NSL Cup (1996), w których drużyna Perth Glory nie wystąpiła z powodu odmowy udziału. Perth Glory zainaugurowało rozgrywki w NSL w dniu 13 października 1996 roku w domowym spotkaniu przeciwko UTS Sydney Olympic FC. Spotkanie zakończyło się porażką gospodarzy w stosunku 1:4. W sezonie 1996/1997 klub Perth Glory zakończył sezon zasadniczy na 7. miejscu z dorobkiem 38 punktów i nie awansował do serii finałowej rozgrywek. Gary Marocchi prowadził klub Perth Glory do końca sezonu 1997/1998. W sezonie 1997/1998 klub uplasował się na 8. miejscu w sezonie zasadniczym i nie uzyskał awansu do serii finałowej.
Od sezonu 1998/1999 na stanowisko trenera został zatrudniony niemiecki szkoleniowiec Bernd Stange, który prowadził klub Perth Glory do końca sezonu 2000/2001. Za kadencji trenera Bernda Stange, klub Perth Glory trzykrotnie z rzędu kończył sezon zasadniczy na jednym z trzech pierwszych miejsc oraz raz wystąpił w finale rozgrywek (tzw. Grand Final). W sezonie 1998/1999 Perth Glory uplasowało się na 3. miejscu w sezonie zasadniczym. W serii finałowej Perth Glory dotarł do półfinału, w którym uległ drużynie Sydney United FC w stosunku 1:2. W sezonie 1999/2000 Perth Glory zajęło 1. miejsce w sezonie zasadniczym z dorobkiem 64 punktów. W serii finałowej klub dotarł do finału rozgrywek. W finale zmierzył się przeciwko drużynie Wollongong Wolves FC. Perth Glory do przerwy prowadziło z zespołem Wollongong Wolves 3:0. W drugiej połowie drużyna Wollongong Wolves odrobiła straty i mecz po regulaminowym czasie gry zakończył się wynikiem 3:3. Mecz finałowy został rozstrzygnięty w konkursie rzutów karnych, w który Perth Glory przegrało w stosunku 6:7. Perth Glory w sezonie zasadniczym 2000/2001, zakończył zmagania na 3. miejscu. Natomiast serię finałową klub zakończył na rundzie eliminacyjnej. W rundzie eliminacyjnej Perth Glory podejmowało w dwumeczu zespół Melbourne Knights FC. Dwumecz zakończył się remisem 2:2 i o awansie decydowała zasada bramek na wyjeździe, która promowała zespół Melbourne Knights do kolejnej fazy rozgrywek (I. mecz wyjazdowy 0:0; II. mecz domowy 2:2).
Od sezonu 2001/2002 szkoleniowcem klubu był południowoafrykański trenera Jean-Michel d'Avray. Jean-Michel d'Avray prowadził klub Perth Glory do końca sezonu 2003/2004. Za kadencji trenera Jean-Michel d'Avray klub Perth Glory dwukrotnie zdobył tytuł mistrza kraju oraz raz wystąpił w finale rozgrywek. Ponadto klub dwukrotnie triumfował w sezonie zasadniczym oraz raz zajął 2. miejsce. W sezonie zasadniczym 2001/2002 Perth Glory zakończyło zmagania na 1. miejscu z dorobkiem 55 punktów. Natomiast w serii finałowej klub drugi raz w swojej historii wystąpił w finale rozgrywek. W finale uległ drużynie Sydney Olympic Sharks FC w stosunku 0:1. W sezonie zasadniczym 2002/2003 Perth Glory uplasowało się na 2. miejscu. W serii finałowej klub zajął 1. miejsce w grupie mistrzowskiej i uzyskał awans do finału rozgrywek. Perth Glory drugi raz z rzędu wystąpił w finale rozgrywek, w którym ponownie podejmował zespół Sydney Olympic Sharks. Finał zakończył się zwycięstwem Perth Glory w stosunku 2:0; zdobywając tym samym pierwszy tytuł mistrzowski w swojej historii. W następnym sezonie 2003/2004 Perth Glory triumfowało w części zasadniczej rozgrywek, plasując się na 1. miejscu z dorobkiem 57 punktów. W serii finałowej Perth Glory trzeci raz z rzędu wystąpili w finale rozgrywek. W finale Perth Glory pokonało po dogrywce drużynę Parramatta Power SC w stosunku 1:0; zdobywając drugi tytuł mistrza kraju. Spotkanie przeciwko Parramatta Power rozegrane w dniu 4 kwietnia 2004 roku było zarazem ostatnim spotkaniem Perth Glory w rozgrywkach NSL oraz ostatnim meczem w historii tych rozgrywek. W 2003 roku został opublikowany "Report of the Independent Soccer Review Committee", który stwierdzał niegospodarność rozgrywek, a jednocześnie wytyczył podstawy dla funkcjonowania nowych rozgrywek – A-League.
A-League.
 
W wyniku reorganizacji rozgrywek piłkarskich w Australii w czerwcu 2004 roku do Football Federation Australia wpłynęło 20 wniosków o przyznanie licencji na grę w A-League. Przez okres czterech kolejnych miesięcy każda z otrzymanych ofert była analizowana. Ostatecznie, 1 listopada 2004 roku, pozytywnie rozpatrzono osiem ofert, wpośród których została zaakceptowana oferta klubu Perth Glory FC. W dniu 1 lipca 2005 roku na stanowisko trenera został zatrudniony Anglik Steve McMahon. Start sezonu 2005/2006 został poprzedzony rozgrywkami Pre-Season Challenge Cup (2005). Drużyna Perth Glory dotarła do finału pucharu, w którym zmierzyła się przeciwko drużynie Central Coast Mariners FC. Finał zakończył się porażką Perth Glory w stosunku 0:1. Perth Glory zainaugurowało rozgrywki w A-League w dniu 26 sierpnia 2005 roku w domowym spotkaniu przeciwko Central Coast Mariners. Spotkanie zakończyło się porażką gospodarzy w stosunku 0:1. Steve McMahon był trenerem klubu do 15. kolejki sezonu zasadniczego. Natomiast do końca rozgrywek zespół poprowadził Alan Vest. Perth Glory zakończył sezon zasadniczy 2005/2006 na 5. miejscu z dorobkiem 29 punktów i nie uzyskał awansu do serii finałowej rozgrywek.
Po zakończonym sezonie 2005/2006 właściciel klubu Nick Tana zrezygnował z roli właściciela i głównego sponsora klubu. W dniu 1 maja 2006 roku zarządzanie nad klubem przejęła australijska federacja piłkarska – FFA. Po zmianie własnościowej na stanowisko trenera od sezonu 2006/2007 został zatrudniony Anglik Ron Smith. W lutym 2007 roku FFA ogłosiła, że licencja klubu została odkupiona przez trójkę lokalnych biznesmenów Tony'ego Sage'a, Bretta McKeona i Johna Spence'a.
W okresie od sezonu 2006/2007 do 2008/2009 Perth Glory za każdym razem kończyło rozgrywki sezonu zasadniczego na przedostatnim 7. miejscu i ani razu nie zakwalifikowało się do serii finałowej rozgrywek. W rozgrywkach Pre-Season Challenge Cup w 2007 roku, Perth Glory drugi raz awansowało do finału. W finale drużyna z Perth uległa zespołowi Adelaide United FC w stosunku 1:2. Ron Smith pełnił funkcję trenera do 11. kolejki sezonu zasadniczego 2007/2008, następnie stanowisko trenera zostało objęte przez Australijczyka Davida Mitchella. W 2008 roku John Space przestał być współwłaścicielem klubu, natomiast w dniu 18 lutego 2009 roku Brett McKeon również zrezygnował z funkcji współwłaściciela klubu. Na decyzje Bretta McKeona złożyły się kwestie finansowe związane z utrzymanie zespołu młodzieżowego w rozgrywkach National Youth League. Ostatecznie Tony Sage stał się jedynym właścicielem klubu po odkupieniu udziałów od Bretta McKeona.
W sezonie 2009/2010 Perth Glory zakończyło sezon zasadniczy na 5. miejscu i po raz pierwszy w rozgrywkach A-League klub awansował do serii finałowej. Klub zakończył zmagania w serii finałowej na etapie rundy eliminacyjnej, w której uległ po rzutach karnych zespołowi Wellington Phoenix FC (1:1 w meczu; 2:4 w rzutach karnych). Natomiast w kolejnym sezonie (2010/2011) klub zajął przedostatnie 10. miejsce w sezonie zasadniczym i nie uzyskał awansu do serii finałowej. W trakcie sezonu 2010/2011 Szkot Ian Ferguson zastąpił na stanowisku trenera Davida Mitchella.
Za kadencji trenera Iana Fergusona Perth Glory w sezonie zasadniczym 2011/2012 zajął 3. miejsce z 43 punktami i uzyskał awans do serii finałowej rozgrywek. W serii finałowej Perth Glory po raz pierwszy w rozgrywkach A-League awansował do finału. W finale podejmował zespół Brisbane Roar FC. Spotkanie finałowe zakończyło się porażką Perth Glory w stosunku 1:2. Ian Ferguson pełnił funkcję trenera do 20. kolejki sezonu zasadniczego 2012/2013. Następnie na stanowisko trenera został zatrudniony Australijczyk Alistair Edwards. Perth Glory w sezonie 2012/2013 zajęło 6. miejsce w sezonie zasadniczym, które premiowało klub do serii finałowej rozgrywek. Serię finałową klub zakończył na etapie rundy eliminacyjnej, w której po dogrywce uległ zespołowi Melbourne Victory FC w wymiarze 1:2. W trakcie sezonu 2013/2014 Alistair Edwards został zwolniony z funkcji trenera klubu. W dniu 18 grudnia 2013 roku na stanowisko trenera został zatrudniony Anglik Kenny Lowe. Sezon zasadniczy 2013/2014 klub zakończył na 8. miejscu i nie uzyskał awansu do serii finałowej rozgrywek.
Kenny Lowe pełnił funkcję trenera do końca sezonu 2017/2018. Za jego kadencji klub dwukrotnie awansował do serii finałowej rozgrywek oraz dwukrotnie wystąpił w finale krajowego pucharu FFA Cup. W trakcie sezonu 2014/2015 Perth Glory wystąpiło w finale rozgrywek FFA Cup (2014). W finale zespół Perth Glory uległ drużynie Adelaide United w stosunku 0:1. Perth Glory w dniu 10 kwietnia 2015 roku (po rozegraniu 25 z 27 kolejek sezonu zasadniczego) zostało ukarane przez FFA grzywną w wysokości 269 tys. AUD oraz wykluczeniem z serii finałowej rozgrywek z powodu przekroczenia pułapu wynagrodzeń. Perth Glory zostało karnie przesunięte z 3. na 7. miejsce po zakończeniu sezonu zasadniczego, a w serii finałowej wystąpiła drużyna Brisbane Roar. W wyniku przeprowadzonego śledztwa przez FFA ujawniono, że Perth Glory przekroczyło pułap wynagrodzenia o 400 tys. AUD. W następstwie ukarania klubu przez FFA dyrektor generalny klubu Jason Brewer w dniu 16 kwietnia 2015 roku podał się do dymisji oraz przyjął pełną odpowiedzialność na siebie za przekroczenie pułapu wynagrodzeń przez klub.
W sezonie 2015/2016 Perth Glory drugi raz w swojej historii awansował do finału rozgrywek FFA Cup (2015). W finale drużyna Perth Glory podejmowała zespół Melbourne Victory. Finał zakończył się porażką Perth Glory w stosunku 0:2. Sezon zasadniczy klub zakończył na 5. miejscu i uzyskał awans do serii finałowej rozgrywek. Serię finałową klub zakończył na etapie rundy eliminacyjnej, w której uległ drużynie Melbourne City FC (0:2). W kolejnym sezonie (2016/2017) Perth Glory ponownie na koniec sezonu zasadniczego uplasowali się na 5. miejscu. Natomiast w serii finałowej klub dotarł do półfinału, w którym uległ drużynie Sydney FC (0:3). W ostatnim sezonie (2017/2018) za kadencji Kenny'ego Lowe'a Perth Glory zajęło 8. miejsce w sezonie zasadniczy i nie uzyskał awansu do serii finałowej rozgrywek.
W maju 2018 roku ogłoszono, że na stanowisko trenera klubu został zatrudniony Australijczyk Tony Popovic. Tony Popovic oficjalnie objął stanowisko trenera w dniu 1 lipca 2018 roku. W sezonie zasadniczym 2018/2019 Perth Glory po raz pierwszy w historii rozgrywek A-League triumfowało w sezonie zasadniczym, zajmując 1. miejsce z dorobkiem 60 punktów. W serii finałowej klub dotarł do finału. W finale Perth Glory podejmowało zespół Sydney FC. Finał zakończył się porażką drużyny z Perth po rzutach karnych (w meczu 0:0; w rzutach karnych 1:4).
Perth Glory FC w poszczególnych sezonach.
Źródła: www.ozfootball.net i www.ultimatealeague.com.
Legenda:
 mistrzostwo ligi, 1. miejsce w sezonie zasadniczym lub zwycięstwo w innych rozgrywkach;
 2. miejsce w sezonie zasadniczym lub finał rozgrywek;
 3. miejsce w sezonie zasadniczym lub 3. miejsce w innych rozgrywkach;
 wykluczenie z rozgrywek.
Rezerwy i sekcja kobiet.
Rezerwy.
Sekcja młodzieżowa klubu Perth Gloryy FC została założona w 2008 roku i przystąpiła do rozgrywek A-League National Youth League (od sezonu 2018/2019 funkcjonują pod nazwą Y-League). Najlepszy rezultat zespół młodzieżowy osiągnął w sezonie 2009/2010. W sezonie zasadniczym klub uplasował się na 2. miejscu oraz wystąpił w finale serii finałowej, w którym przegrał z drużyną Gold Coast United FC (1:2). Dodatkowo rezerwy klubu od 2014 roku przystąpiły do rozgrywek stanowych National Premier Leagues Western Australia (NPL Western Australia). W sezonie 2018 rezerwy Perth Glory wystąpiły w finale rozgrywek stanowych, w którym uległy zespołowi Perth SC (1:4).
Sekcja kobieca.
Sekcja kobieca klubu Perth Glory FC została założona w 2008 roku i przystąpiła do rozgrywek W-League od sezonu 2008/2009. Inauguracyjne spotkanie odbyło się 25 października 2008 roku w meczu domowym przeciwko kobiecemu zespołowi Sydney FC. Spotkanie zakończyło się porażką Perth Glory w stosunku 0:4. Sekcja kobieca klubu w 2014 roku triumfowała w sezonie zasadniczym. Ponadto trzykrotnie występowała w finale rozgrywek, za każdym razem przegrywając (2014, 2017, 2019).
Stadion.
Perth Glory od czasu przystąpienia do rozgrywek National Soccer League oraz A-League rozgrywa swoje domowe spotkania na obiekcie Perth Oval o pojemności 20 500 widzów. Stadion został oddany do użytku w 1903 roku. Położony jest przy ulicy Pier Street w dzielnicy central business district (City of Vincent). Transport publiczny w okolicy stadionu obsługiwany jest przez komunikację autobusową oraz kolejową (stacje: Claisebrook, East Perth, McIver i Perth).
Perth Glory sporadycznie swoje mecze domowe w A-League rozgrywał również na innych obiektach sportowych w Australii Zachodniej. Dotychczas w roli gospodarza wystąpił na dwóch innych stadionach:
Kibice i rywalizacje.
Po przystąpieniu Perth Glory do rozgrywek NSL w 1996 roku, klub przyciągnął na trybuny rzesze kibiców. Średnia frekwencja w sezonie 1996/1997 na meczach domowych wyniosła 11 871 widzów i była najwyższa w lidze. Część kibiców, która gromadziła się za jedną z bramek prowadziła aktywne wsparcie drużyny w trakcie meczów domowych. Grupa stała się znana jako "Boys from the Shed", złożona była z młodych mężczyzn oraz w swoim stylu kibicowania nawiązywali do brytyjskiej tożsamości. Współcześnie grupa nazywa się "Glory Shed Supporters Club" i prowadzi doping z trybuny "The Shed".
The Distance Derby.
The Distance Derby określenie spotkań rozgrywanych pomiędzy Perth Glory FC i Wellington Phoenix FC. Określenie spotkań pomiędzy oboma zespołami wywodzi się z dystansu, który dzieli miasta Perth oraz Wellington i wynosi 5255 km. Do pierwszego spotkania między obiema drużynami doszło 30 września 2007 roku, które zakończyło się porażką Perth Glory w stosunku 1:4. W sezonie 2015/2016 obie drużyny zmierzyły się w rywalizacji o puchar Long Distance Derby Cup, na który złożyły się trzy mecze sezonu zasadniczego. Puchar zdobyła drużyna Perth Glory, która zanotowała lepszy bilans przeciwko drużynie Wellington Phoenix pokonując ją dwukrotnie (1:0 i 2:1) oraz raz przegrywając (1:2).
Rekordy.
Poniżej zaprezentowano rekordy klubu od 2005 roku. Dla rozgrywek NSL podano wyłącznie najwyższą wygraną i porażkę Perth Glory. Stan na 19 maja 2019 roku.
Najwyższa wygrana:
Najwyższa porażka:
Najwięcej zwycięstw z rzędu:
Najwięcej porażek z rzędu:
Najdłuższa seria bez przegranego meczu:
Najdłuższa seria bez wygranego meczu:

</doc>
<doc id="1393530" url="https://pl.wikipedia.org/wiki?curid=1393530" title="Amadeusz Majerczyk">
Amadeusz Majerczyk

Amadeusz "Kuba" Majerczyk (ur. 18 października 1966 w Lublinie) – polski perkusista, długoletni członek zespołów Tie Break i Young Power.
Życiorys.
Dzieciństwo spędził w Świdniku. Grać na perkusji zaczął w wieku około 12 lat. Pierwsze zespoły w których grał to: Czerwona Brzytwa, Snopy, Patologia Ciąży i Heaven Blues (późniejsza Mafia). Współpracował m.in. z Grzegorzem Ciechowskim, Obywatel G.C., Anną Marią Jopek, Justyną Steczkowską, Stanisławem Sojką, Martyną Jakubowicz, Antoniną Krzysztoń, Young Power, Anitą Lipnicką i Johnem Porterem, Bajmem, Beatą Kozidrak, Urszulą i Jumbo, Markiem Kościkiewiczem, Marcinem Rozynkiem, Lidią Kopanią, Hot Asterix, Oddziałem Zamkniętym, Cree.

</doc>
<doc id="1393534" url="https://pl.wikipedia.org/wiki?curid=1393534" title="Okręg wschodni Kościoła Zielonoświątkowego w RP">
Okręg wschodni Kościoła Zielonoświątkowego w RP

Okręg wschodni – jeden z siedmiu okręgów Kościoła Zielonoświątkowego w RP, obejmujący województwa: lubelskie, świętokrzyskie i podkarpackie. Okręg liczy 30 zborów. W latach 2000-2020 Prezbiterem okręgowym był pastor Władysław Wigłasz. Na kadencję 2021-2024 został wybrany prezbiter Dariusz Hpoń, pastor Zboru w Mielcu.
Zbory.
Lista zborów okręgu wschodniego (w nawiasie nazwa zboru):

</doc>
<doc id="1393538" url="https://pl.wikipedia.org/wiki?curid=1393538" title="Ruth Rendell">
Ruth Rendell

Ruth Barbara Rendell, z d. Grasemann, ps. Barbara Vine (ur. 17 lutego 1930 w Londynie, zm. 2 maja 2015) – brytyjska powieściopisarka, autorka powieści detektywistycznych, thrillerów psychologicznych i opowiadań.
Zarys biografii.
Karierę rozpoczynała jako dziennikarka lokalnych gazet w hrabstwie Essex. Pracę straciła po opublikowaniu relacji z dorocznego przyjęcia w lokalnym klubie tenisowym. Została zwolniona, ponieważ nie była obecna na uroczystości i wskutek tego nie napisała o nagłej śmierci mówcy podczas wygłaszania przemówienia.
Pierwszą powieść opublikowała w 1965. W swoich książkach zwykle skupiała się na portrecie psychologicznym zabójcy, eksponowała obsesje seksualne, krzywdy doznane w dzieciństwie ("A Sight for Sore Eyes") i wpływ przypadku na czyn przestępczy. Była bystrą obserwatorką i analityczką świata zewnętrznego.
Stworzyła postać inspektora Reginalda Wexforda, który stał się głównym bohaterem popularnego powieściowego cyklu detektywistycznego, a następnie serialu telewizyjnego. Jej książkę "Live Flesh" sfilmował Pedro Almodóvar ("Drżące ciało").
Była zdobywczynią wielu wyróżnień i nagród w dziedzinie literackiej twórczości kryminalnej, m.in. czterokrotnie Diamentowego Sztyletu – nagrody brytyjskiego Stowarzyszenia Pisarzy Literatury Kryminalnej ("Crime Writers' Association").
W 1996 została odznaczona Komandorią Orderu Imperium Brytyjskiego. Rok później otrzymała nobilitację i tytuł „baronessy Rendell of Babergh”. Przez wiele lat zasiadała w Izbie Lordów z ramienia Labour Party.

</doc>
<doc id="1393540" url="https://pl.wikipedia.org/wiki?curid=1393540" title="A Spaceman Came Travelling">
A Spaceman Came Travelling

A Spaceman Came Travelling - singel irlandzkiego wokalisty Chrisa de Burgha, pochodzący z wydanego w 1975 roku albumu "Spanish Train and Other Stories". Utwór cieszył się znaczną popularnością w okresie Bożego Narodzenia i dotarł do miejsca 1. w Irlandii. Singel był wielokrotnie wydawany, najpierw w 1976, a następnie w 1981, 1984 i 1986 roku.

</doc>
<doc id="1393541" url="https://pl.wikipedia.org/wiki?curid=1393541" title="Barbara Vine">
Barbara Vine



</doc>
<doc id="1393542" url="https://pl.wikipedia.org/wiki?curid=1393542" title="Georg Hellat">
Georg Hellat

Georg Hellat (ur. 3 marca 1870 w Puka, Estonia; zm. 28 sierpnia 1943 w Tallinnie) – estoński architekt, po uzyskaniu przez Estonię niepodległości w 1918 roku jeden z pierwszych działających w tym kraju architektów pochodzenia estońskiego. W latach 1913-1915 działał w Tallinnie.
Georg Hellat był autorem licznych projektów architektonicznych, do jego dzieł zalicza się m.in. budynek Estońskiego Stowarzyszenia Studentów ("Eesti Üliõpilaste Seltsi maja") w Dorpacie wzniesiony w 1902 roku i łączący elementy "art déco" z ornamentyką narodowo-romantyczną oraz budynek towarzystwa Säde w mieście Valga powstały w latach 1911-1913. Wraz z A. Jungiem Hellat był również współarchitektem pierwszego gmachu Endla Teater w Parnawie ukończonego w 1911 roku. Budynek ten, zanim uległ pożarowi podczas II wojny światowej i został ostatecznie zburzony w 1961 roku, stanowił jeden z najważniejszych przykładów architektury Jugendstil w Estonii. Z jego balkonu odczytano 23 lutego 1918 estońską proklamację niepodległości.

</doc>
<doc id="1393545" url="https://pl.wikipedia.org/wiki?curid=1393545" title="Milutin Šoškić">
Milutin Šoškić

Milutin Šoškić (ur. 31 grudnia 1937 w Peciu, zm. 27 sierpnia 2022) – serbski piłkarz grający na pozycji bramkarza. Zaliczył 50 występów w reprezentacji Jugosławii.

</doc>
<doc id="1393553" url="https://pl.wikipedia.org/wiki?curid=1393553" title="Jan Jurewicz">
Jan Jurewicz

Jan Jurewicz (ur. 20 października 1954 w Szczecinie) – polski aktor filmowy i teatralny.
Życiorys.
Absolwent warszawskiej PWST (1977). W filmie debiutował jako nastolatek. Występował na deskach teatrów: im. Stefana Jaracza w Łodzi (1977–1978), Teatru Reduty 77 w Warszawie (1978–1979), warszawskich Rozmaitości (1982–1984) i Polskiego w Warszawie (1990–1995). 

</doc>
<doc id="1393556" url="https://pl.wikipedia.org/wiki?curid=1393556" title="Okręg centralny Kościoła Zielonoświątkowego w RP">
Okręg centralny Kościoła Zielonoświątkowego w RP

Okręg centralny – jeden z siedmiu okręgów Kościoła Zielonoświątkowego w RP, obejmujący województwa: mazowieckie i łódzkie. Okręg został utworzony w 1999 na synodzie w 2000, liczy 15 zborów. Prezbiterem okręgowym okręgu centralnego jest pastor Piotr Karaś.
Zbory.
Lista zborów okręgu centralnego:

</doc>
<doc id="1393560" url="https://pl.wikipedia.org/wiki?curid=1393560" title="CT4 Sport">
CT4 Sport



</doc>
<doc id="1393561" url="https://pl.wikipedia.org/wiki?curid=1393561" title="Bellevue (Waszyngton)">
Bellevue (Waszyngton)

Bellevue – miasto w Stanach Zjednoczonych w stanie Waszyngton nad jeziorem Washington w hrabstwie King, 122 363 mieszkańców (dane z 2010 roku). Piąte pod względem wielkości miasto zespołu miejskiego Seattle. Przez wiele lat było traktowane jako zespół podmiejski, teraz jednak jest uważane za miasto satelitarne Seattle.
Bellevue jest jednym z najszybciej rozwijających się miast w regionie, a jego centrum jest drugim pod względem wielkości w stanie, a pracę znajduje w nim ok. 40 tys. osób.
Historia.
Bellevue powstało w 1869 roku, założone przez Williama Meydenbauera, a jego nazwa pochodzi od francuskich słów oznaczających "piękny widok".
W 1940 roku otwarto pierwszy most łączący Bellevue z Seattle. Kiedy w 1963 roku otworzono drugi most Bellevue zaczęło rozwijać się bardzo szybko i od tamtego czasu zmieniło się z osiedla w jedno z największych miast w stanie.
Ludność.
Ludność Bellevue stanowią:
Linki zewnętrzne.
Strona miasta Bellevue
Strona Muzeum Sztuki w Bellevue

</doc>
<doc id="1393565" url="https://pl.wikipedia.org/wiki?curid=1393565" title="Don’t Wanna Cry">
Don’t Wanna Cry

Don't Wanna Cry – trzeci singel Namie Amuro, wydany 13 marca 1996 przez wytwórnię avex trax. 
Jest drugim singlem po "Chase the Chance", którego sprzedaż wyniosła ponad milion egzemplarzy. Utrzymywał się przez dwadzieścia dwa tygodnie w rankingu Oricon. "present" to strona B tego singla.

</doc>
<doc id="1393569" url="https://pl.wikipedia.org/wiki?curid=1393569" title="Rozejm w Łęczycy">
Rozejm w Łęczycy

Rozejm w Łęczycy pomiędzy Polską a Zakonem Krzyżackim z 15 grudnia 1433 kończył wojnę polsko-krzyżacka w latach 1431–1435 w Koronie. Działania wojenne na Litwie trwały do pokoju w Brześciu Kujawskim w 1435.
Był to kolejny rozejm z Zakonem; poprzedni zawarto w 1431 na okres dwóch lat w Czartorysku.
Leon Rogalski w "Dzieje Krzyżaków: oraz ich stosunki z Polską, Litwą i Prussami" opisał () poszczególne punkty rozejmu:
1. Będzie pomiędzy królem, jego potomstwem, Królestwem Polskiém, Zygmuntem Wielkim książęciem Litewskim, Ziemowitem, Kazimierzem, Włodkonem (Władysławem) i Bolkonem (Bolesławem) książętami Mazowieckićmi, a W:ielkim Mistrzem Pawłem von Russdorf, Mistrzem Jnflantskim Tzysio von Ruthenberg, i Mistrzem Niemieckim Eberhardem von Saunsheim, i ich sprzymierzeńcami rozejm mający trwać przez lat dwanaście, zacząwszy od przyszłego Bożego Narodzenia.
2. Komissarze wyznaczeni z jednej i drugiéj strony, zjadą się w Słońsku w dzień Narodzenia Maryi Panny roku następnego, celem zamiany niniejszego rozejmu na pokój wieczny.
3. Dopóki pokój nie stanie, każda strona utrzyma się przy posiadaniu tego, co zawojowała podczas wojny; tak iż Arenwuald pozostanie przy Polsce, równie jak zwierzchność nad dobrami panów Wedel, a Zakon zatrzyma w posiadaniu Nieszawę i bieg Wisły.
4. Wszystkie zamki popalone przez Polaków pozostaną w pewnym rodzaju neutralności dopóki rozejm trwać będzie i nie mogą być obwarowane przez żadną ze stron obu.
5.
Granice między posiadłościami Zakonu a książąt Mazowieckich i Stolpeńskiego, pozostaną przez czas rozejmu w takim stanie, w jakim znajdowały się przed wojną. Artykułami 
6 i 7 Wielki Mistrz miał zostawić Arcybiskupa Gnieznieńskiego i innych duchownych królestwa przy używaniu dóbr, jakie posiadali w granicach Zakonu, tak królestwa przy używaniu dóbr, jakie posiadali w granicach Zakonu, tak jak było przed wojną.
8. Zakon Krzyżaków zrzecze się przymierza zawartego z księciem Swidrygełłą, i obiecuje nie wspierać go więcej. Wielki Mistrz obowiązuje się zatem, złożyć kommissarzom, których Król przyszłe do Raciąża, w wiliją Obrzezania Pańskiego, traktat zawarty ze Swidrygiełłą, to jest akt, jaki mu ten książę wydał: Król nawzajem obowiązuje się wydać jednocześnie posłom Wielkiego Mistrza, kopiję traktatu, którą on wydał Swidrygelle.
9. Król obowiązuje się skłonić Zygmunta, Wielkiego Książęcia Litewskiego do zachowywania niniejszego rozejmu, i potwierdzenia go aktem autentycznym, który Król wręczy Wielkiemu Mistrzowi na przyszłe Boże Narodzenie-, nawzajem Wielki Mistrz zobowiązał się wręczyć Królowi w tejże porze podobny akt ze strony Mistrza Jnflantskiego. Artykuł 11 ściągał się do złoczyńców, którzy by się schronili do krajów mocarstw zawierających rozejm.
12 Żadne z nich niepowinno dawać przytułku, ani też dozwalać przejścia nieprzyjaciołom, lub tym którzyby wichrzyć chcieli w kraju drugiego mocarstwa.
13 Jeśliby poddani jednego z mocarstw układających się dopuścili się nadużyć w kraju drugiego mocarstwa, rozejm uważany być niema za zerwany; i oznaczono sposób, w jaki mają być powściągane podobne nadużycia. Cztéry następne artykuły ściągają się do wolności handlu i podatków.
16. Przez czas rozejmu ma być pozostawionym most wzniesiony na rzece Drwęcy w okolicach Okczeth.
19. Daje się do wyboru Wielkiego Mistrza albo znieść tamę przy młynie Lubicz, wraz z samymże młynem, albo odstąpić połowę dochodów z młyna Królowi na czas rozejmu, pod warunkiem aby ten zapłacił połowę kosztów budowy.
20. Strony przyrzekały zachowywać ten traktat tak wiernie, iż obowiązywały się niesłuchać ani Papieża, ani Cesarza, ani żadnego króla, ani żadnego zgromadzenia duchownego prawnego, to jest soboru, gdyby je chcieli namawiać do zerwania go.
21. Król i Wielki Mistrz zobowiązali się wydać poddanym swoim listy, w których nie tylko pozwalali, ale nawet rozkazywali im nie być posłusznemi, jeśliby oni zerwać chcieli niniejszy rozejm, zawarty w Łęczycy, we wtorek po świętej Łucyi, to jest dnia 15 Grudnia roku 1433.

</doc>
<doc id="1393570" url="https://pl.wikipedia.org/wiki?curid=1393570" title="Lavinius">
Lavinius

Publius Lavinius (I poł. II wieku) – gramatyk rzymski.
Publiusz Lawiniusz został wymieniony przez Aulusa Gelliusza jako autor traktatu "De Verbis Sordidi". Być może jest tą samą osobą co "Laevinus" wspomniany przez Makrobiusza.

</doc>
<doc id="1393573" url="https://pl.wikipedia.org/wiki?curid=1393573" title="Karneiskos z Kos">
Karneiskos z Kos

Karneiskos z Kos (lub z Rodos) - filozof, uczeń Epikura, autor traktatu na temat przyjaźni pt. "Filistas".

</doc>
<doc id="1393579" url="https://pl.wikipedia.org/wiki?curid=1393579" title="Kanał Ożarowski">
Kanał Ożarowski

Kanał Ożarowski – kanał wodny odprowadzający wody powierzchniowe oraz oczyszczone ścieki z miasta i gminy Ożarów Mazowiecki i Stare Babice pomiędzy Ożarowem Mazowieckim a ujściem do rzeki Utraty w Święcicach. 
Został wybudowany ok. 1930 z funduszy Towarzystwa Przyjaciół Ożarowa (powołanego przez Wincentego Majewskiego) w celu odwodnienia terenów położonych na wschód od Ożarowa. Dopływami Kanału Ożarowskiego są kanały i rowy melioracyjne, z których największym jest kryty kanał odwadniający wieś Mory.

</doc>
<doc id="1393584" url="https://pl.wikipedia.org/wiki?curid=1393584" title="Rupiah Banda">
Rupiah Banda

Rupiah Bwezani Banda (ur. 13 lutego 1937 w Gwandzie, zm. 11 marca 2022 w Lusace) – zambijski polityk, wiceprezydent Zambii od 9 października 2006 do 19 sierpnia 2008. Od 29 czerwca 2008 do 2 listopada 2008 p.o. prezydenta Zambii, od 2 listopada 2008 do 23 września 2011 prezydent Zambii.
Młodość i edukacja.
Rupiah Banda urodził się w mieście Gwanda w ówczesnej Rodezji Południowej (dziś Zimbabwe). Jego rodzice przybyli tam przed jego narodzinami z Rodezji Północnej w poszukiwaniu pracy.
Banda kształcił się w Munali Secondary School, a następnie studiował na Uniwersytecie Etiopskim w Addis Abebie, Uniwersytecie w Lund w Szwecji oraz w Wolfson College na Uniwersytecie Cambridge w Wielkiej Brytanii. 
Kariera polityczna.
W latach 1960–1964 był przedstawicielem Zjednoczonej Narodowej Partii Niepodległości (UNIP, "United National Independence Party"), partii rządzącej Zambią od lat 60. do 1991, w Europie Północnej. W 1965 został mianowany zambijskim ambasadorem w Zjednoczonej Republice Arabskiej (ówczesny Egipt). W kwietniu 1967 został ambasadorem w Stanach Zjednoczonych i funkcję tę sprawował przez dwa lata. 
Po powrocie do kraju, w latach 1970–1974 Banda był dyrektorem Stowarzyszenia Rozwoju Wiejskiego oraz generalnym menedżerem Narodowego Zarządu Marketingu. Od 1975 do 1976 był stałym przedstawicielem Zambii przy ONZ, gdzie m.in. kierował Radą Narodów Zjednoczonych ds. Namibii. W latach 1975–1976 zajmował również stanowisko ministra spraw zagranicznych. Jako szef dyplomacji był zaangażowany w negocjacje na temat zawieszenia broni w Angoli.
W 1978 Rupiah Banda został wybrany w skład parlamentu z okręgu Munali jako kandydat Zjednoczonej Narodowej Partii Niepodległości (UNIP). W wyborach w 1983 uzyskał reelekcję, jednak w 1988 stracił mandat. W 1991 przegrał wybory w okręgu z kandydatem Ruchu na rzecz Wielopartyjnej Demokracji (MMD). W 1996 UNIP zbojkotowała wybory. W późniejszym czasie Banda wstąpił w szeregi Ruchu na rzecz Wielopartyjnej Demokracji (MMD, "Movement for Multiparty Democracy")
Wiceprezydent.
Po wygraniu przez prezydenta Leviego Mwanawasę (członek MMD) wyborów prezydenckich we wrześniu 2006, 9 października 2006 Banda został przez niego mianowany wiceprezydentem kraju.
W sierpniu 2007, przed planowanym szczytem Wspólnoty Rozwoju Afryki Południowej, Banda został wysłany przez prezydenta Mwanawasę do Zimbabwe w celu poprawy stosunków z Robertem Mugabe, wcześniej ostro krytykowanym przez prezydenta Zambii.
P.o prezydenta.
29 czerwca 2008 Rupiah Banda przejął obowiązki prezydenta kraju, po tym jak prezydent Levy Mwanawasa doznał udaru mózgu w Egipcie przed zaplanowanym szczytem Unii Afrykańskiej w Szarm el-Szejk. 1 lipca 2008 Mwanwasa został przetransportowany do szpitala we Francji. 
Prezydent Mwanwasa nie doszedł już do zdrowia i 19 sierpnia 2008 zmarł w szpitalu w Paryżu. Banda, wyrażając "ogromny żal i głęboki smutek", ogłosił w kraju 7-dniową żałobę narodową, wzywając rodaków do "zachowania spokoju i opłakiwania Prezydenta z godnością". Banda zachował funkcję p.o. prezydenta, którą zgodnie z konstytucją jako wiceprezydent miał sprawować do czasu wyborów prezydenckich, które należało rozpisać w ciągu 90 dni od śmierci prezydenta. 
Rupiah Banda zdecydował się wziąć udział w wyborach prezydenckich jako kandydat rządzącej MMD i 26 sierpnia 2008 oficjalnie zgłosił swoją kandydaturę. W wewnętrznych prawyborach 5 września 2008 Ruch na rzecz Wielopartyjnej Demokracji mianował Bandę swoim kandydatem w wyborach prezydenckich. W głosowaniu pokonał on ministra finansów, N’gandu Magande. Przy tej okazji Banda obiecał "zjednoczenie partii i całego narodu" oraz kontynuację polityki prezydenta Mwanawasy.
Prezydent.
Wybory prezydenckie w 2008 roku.
Wybory prezydenckie odbyły się w Zambii 30 października 2008. 2 listopada 2008 zostały ogłoszone ich wyniki. Zwycięzcą został Rupiah Banda, zdobywając 40,1% głosów. Pozostałe miejsca zajęli Michael Sata z opozycyjnego Frontu Patriotycznego (38,1%) oraz Hakainde Hichilema z opozycyjnej Zjednoczonej Partii na rzecz Rozwoju Narodowego (19,7%). 
Początkowe wyniki wyborów wskazywały na przewagę Michaela Saty. Jednak w miarę napływu wyników z pozostałych okręgów wyborczych szala zwycięstwa zaczęła się przesuwać na korzyść Bandy. Sata 1 listopada 2008 zakwestionował wyniki wyborów, twierdząc że "banda złodziei" próbuje mu ukraść zwycięstwo. Zmiana lidera w czasie zliczania głosów doprowadziła także do wybuchu zamieszek z policją zwolenników Saty w Lusace i w Kitwe. Wybory zostały jednak uznane przez międzynarodowych obserwatorów i Unię Afrykańską za wolne i demokratyczne.
Tego samego dnia, 2 listopada 2008, Rupiah Banda został zaprzysiężony na stanowisku prezydenta Zambii. W swoim przemówieniu inauguracyjnym zapowiedział walkę z ubóstwem w celu zerwania z wizerunkiem Zambii jako "kraju trzeciego świata z żebrzącą miską". Zapowiedział również kontynuację polityki prezydenta Mwanawasy w dziedzinie walki z korupcją oraz przyciągania inwestycji zagranicznych.
Zgodnie z prawem Banda objął urząd na czas pozostały do końca konstytucyjnej kadencji prezydenta Mwanawasy, co oznaczało konieczność przeprowadzenia wyborów w 2011. W wyborach tych został kandydatem rządzącego MMD. Jego głównym rywalem był, podobnie jak trzy lata wcześniej, lider opozycji Michael Sata. 
Wybory prezydenckie w 2011 roku.
W sierpniu 2011, półtora miesiąca przed wyborami, Front Patriotyczny skierował do sądu wniosek zabraniający Bandzie startu w wyborach prezydenckich, argumentując, że jego ojciec urodził się w sąsiednim Malawi, podczas gdy według przepisów konstytucyjnych o urząd szefa państwa może ubiegać się wyłącznie osoba, którego rodzice byli obywatelami Zambii z urodzenia bądź pochodzenia. Sąd odrzucił jednakże twierdzenia opozycji i dopuścił Bandę do udziału w wyborach.
W czasie kampanii wyborczej Banda opowiadał się za kontynuacją dotychczasowej polityki MMD, w tym inwestycji w infrastrukturę kraju (zwłaszcza budowa nowych szkół, dróg i szpitali), rozbudowę programów wspierających rolnictwo oraz utrzymanie wzrostu gospodarczego. Wzrost gospodarczy za jego rządów wynosił średnio ok. 5-6% i generowany był w dużej mierze dzięki licznym chińskim inwestycjom w sektorze wydobywczym (górnictwo miedzi, kobaltu i niklu). Prezydent Banda w celu zwiększenia zagranicznych inwestycji zniósł m.in. 25-procentowy podatek dochodowy wobec firm górniczych. 
Głosowanie w dniu 20 września 2011, zdaniem obserwatorów z Unii Europejskiej odbyło się w pokojowej atmosferze, a naruszenia porządku miały charakter odosobniony. Do udziału w wyborach uprawnionych było 5,2 mln obywateli, z czego prawie milion zarejestrowanych zostało po raz pierwszy. Podczas gdy bastionami poparcia dla Bandy była prowincja i tereny wiejskie, Sata największe poparcie posiadał w ośrodkach miejskich. 
Od początku zliczania głosów, w publikowanych cząstkowych wynikach Banda przegrywał z Satą. 22 września 2011 w miastach na północy kraju (Ndola i Kitwe) doszło do zamieszek i protestów wywołanych przez zwolenników Saty, domagających się szybszego zliczania głosów i ogłoszenia ostatecznego zwycięzcy. W celu uspokojenia sytuacji w kraju rozlokowano dodatkowe siły policji oraz zakazano publikacji wszelkich wyników wyborów nieautoryzowanych przez komisję wyborczą. Misja obserwacyjna UE stwierdziła, że wybory zostały właściwie zorganizowane i odbyły się w sposób przejrzysty i wiarygodny. Podkreśliła jednak przypadki wybuchu przemocy, opóźnień i problemów logistycznych oraz skrytykowała rządzący MMD za wykorzystywanie środków publicznych i publicznych mediów w czasie kampanii wyborczej. 
23 września 2011 komisja wyborcza ogłosiła ostateczne wyniki wyborów. Rupiah Banda uzyskał 36,1% głosów poparcia (961,8 tys.), przegrywając z Michaelem Satą, który zdobył 43% głosów (1,15 mln). Trzecie miejsce z wynikiem 18,5% zajął Hakainde Hichilema. Banda zaakceptował swoją przegraną, a Michael Sata został jeszcze tego samego dnia zaprzysiężony na urząd prezydenta Zambii.

</doc>
<doc id="1393587" url="https://pl.wikipedia.org/wiki?curid=1393587" title="Freeform hardcore">
Freeform hardcore

Freeform hardcore – podgatunek muzyki hardcore będący odmianą muzyki hard dance, uważaną za drugą (obok UK hardcore) ścieżkę ewolucji nurtu happy hardcore. Utwory freeformowe cechują się równie szybkim jak UK hardcore tempem i podobną techniką produkcji, mają jednak bardziej złożoną strukturę brzmieniową (silny wpływ stylistyki hard trance i NRG).
Historia.
Za pierwszą oficjalnie freeformową kompozycję uznaje się wydany w 1997 roku utwór "Ultraworld 5" (DJ Eclipse). Podobnie jak w przypadku UK hardcore, moment oddzielenia się nowego brzmienia od happy hardcore jest trudny do jednoznacznego uchwycenia. Nazwę "freeform hardcore" wprowadził i rozpowszechnił DJ Sharkey, uważany przez większość fanów za ojca nowego gatunku. Przez pewien czas, kiedy granica pomiędzy "starym" a "nowym" brzmieniem nie była jeszcze dostatecznie wyraźna, pierwsze freeformowe produkcje określano mianem trancecore.
Prekursorzy gatunku - przede wszystkim Sharkey - zaczęli "przemycać" nowe brzmienia do swoich DJ setów i albumów. Pod koniec 1998 roku współpracujący z Sharkeyem Kevin Energy założył wytwórnię Nu Energy, która - mimo trudnego startu - znalazła uznanie w oczach części fanów happy hardcore. Kevinowi udało się pozyskać do współpracy nowych producentów, co przyczyniło się do szybkiego wzrostu popularności freeformu wśród brytyjskich raverów. Z czasem w obrębie Nu Energy powstały nowe wytwórnie, tworząc wspólnie Nu Energy Collective.
W miarę upływu czasu (i rozwoju sceny) zaczęły dominować brzmienia zapożyczone z hard trance, coraz wyraźniej kontrastujące ze "starym" happy hardcore. Ewolucja ta przyciągnęła do gatunku fanów pokrewnych brzmieniowo gatunków z rodziny hardcore, hard dance i trance, a freeform zaczął być postrzegany jako gatunek równorzędny wobec UK hardcore, stanowiący dla niego uzupełnienie, rozwinięcie lub alternatywę.
W roku 2002 grupa fińskich producentów - Karri K, Nemes oraz Carbon Based - zaczęła produkować utwory o brzmieniu charakterystycznym dla NRG, lecz cechującym się szybszym tempem i większą melodyjnością. Rok później dołączyli do nich Alek Szahala i DJ RX; tak powstały kolektyw wydawaną przez siebie muzykę zaczął określać mianem FINRG. Nowy styl szybko zyskał popularność w Finlandii i poza jej granicami, co zaowocowało m.in. nawiązaniem współpracy z brytyjską sceną freeformową.
Freeform hardcore produkowany w USA i Kanadzie czerpie inspirację zarówno z brytyjskiego, jak i fińskiego brzmienia. Uogólniając, północnoamerykańskie produkcje mają eksperymentalny charakter i częściej cechują się mrocznym, technicznym brzmieniem (tzw. dark freeform).
Charakterystyka.
Freeform strukturalnie przypomina UK hardcore (tempo 170-190 bpm, trance'owa linia basowa, rytmika zwykle 4/4). Istotne różnice to m.in. obecność większej liczby ścieżek instrumentalnych, bardziej złożone linie melodyczne, intensywne wykorzystanie dźwięków typowych dla syntezatora Roland TB-303 (czyli tzw. kwasu - acid), rzadsze sięganie po wokale. Sama konstrukcja utworów jest dość schematyczna, choć daje się zauważyć większą niż w przypadku UK hardcore skłonność do eksperymentowania.
Istotna różnica pomiędzy brytyjską a fińską szkołą freeform hardcore polega z jednej strony na większej różnorodności stosowanych przez Finów brzmień, z drugiej zaś na tym, że w produkcji UK freeformu większy nacisk kładzie się na efektowne (często euforyczne) refreny; w FINRG dość typowe jest opieranie całej kompozycji na mniej zaakcentowanym, za to obecnym przez cały lub prawie cały utwór motywie. Trudno tu jednak mówić o regule - obie sceny intensywnie się przenikają.
Równie niewyraźny jest podział pomiędzy freeformem a UK hardcore, gdyż coraz więcej produkcji wykazuje typowe cechu obu tych gatunków. Wątpliwości takie pojawiają się głównie w przypadku utworów o rozbudowanym i "kwaśnym" brzmieniu, ale wykorzystujących pełne partie wokalne i mających prostą, UK hardcore'ową strukturę. Innym trudnym do sklasyfikowania przypadkiem są utwory surowe, bez zaakcentowanego refrenu czy wyraźnej linii melodycznej (np. część produkcji z wytwórni Thin'n'Crispy). Dla części fanów może to być argument za zniesieniem wszelkich podziałów między hardcore'owymi gatunkami, dla innych - bodziec do jeszcze bardziej szczegółowej kategoryzacji.

</doc>
<doc id="1393589" url="https://pl.wikipedia.org/wiki?curid=1393589" title="Marian Fuks (historyk)">
Marian Fuks (historyk)

Marian Fuks (ur. 28 września 1914 w Płońsku, zm. 23 października 2022) – polski historyk pochodzenia żydowskiego, profesor nauk humanistycznych, pracownik naukowy Żydowskiego Instytutu Historycznego, zajmujący się historią Żydów w Warszawie, historią żydowskiej prasy, kultury (w szczególności muzyki), biografistyką oraz Holocaustem. W latach 1968–1969 i 1971–1973 pełnił funkcję dyrektora tego Instytutu.
Życiorys.
Urodził się 28 września 1914 w Płońsku, w rodzinie żydowskiej. Studiował w Szkole Reporterów Dziennikarskich; po wojnie – na Uniwersytecie Warszawskim. Doktorat uzyskał za pracę "Problematyka polskiego czasopiśmiennictwa wojskowego w latach 1918–1939". W 1978 habilitował się na UW, przedłożywszy pracę "Prasa żydowska w Warszawie 1823–1939". W 1993 uzyskał tytuł naukowy profesora.
Jako rezerwista 9 pułku strzelców konnych został zmobilizowany we wrześniu 1939 i znalazł się na kresach wschodnich, gdzie został aresztowany i osadzony w sowieckich więzieniach i łagrach. Uwolniony w wyniku układu Sikorski-Majski z lipca 1941; walczył następnie w szeregach 1 Warszawskiej Brygady Pancernej im. Bohaterów Westerplatte. W walkach o Gdańsk był kontuzjowany. Do rezerwy odszedł w 1967 ze stanowiska redaktora „Przeglądu Kwatermistrzowskiego” w stopniu pułkownika. Od 1968 był pracownikiem naukowym Żydowskiego Instytutu Historycznego (ŻIH) w Warszawie. Przez dwa lata był jego dyrektorem oraz przez 20 lat redagował kwartalnik „Biuletyn ŻIH”.
Jego interdyscyplinarne zainteresowania zaowocowały ponad tysiącem prac z dziedziny historii i kultury, publikowanych w Polsce i za granicą. Do ważniejszych należą: trzykrotnie nagrodzona książka "Prasa żydowska w Warszawie 1823–1939" (1979, m.in. nagroda „Polityki”), "Adama Czerniakowa dziennik getta warszawskiego" (1983, wydana za granicą w kilku językach), praca "Muzyka ocalona. Judaica polskie" (1989), przewidziana do druku w przekładach w Wielkiej Brytanii i Niemczech, dwa tomy esejów "Z diariusza muzycznego" (1977 i 1981), "Martyrologia i walka Żydów polskich" (1988), "Żydzi w Warszawie. Życie codzienne. Wydarzenia. Ludzie" (1992, 1997), "Wielcy i sławni pochodzenia żydowskiego" (1998), "Z Dziejów Wielkiej Katastrofy Narodu Żydowskiego" (1999), "Żydzi w Polsce. Dawniej i dziś" (2000), "Księga sławnych muzyków pochodzenia żydowskiego" (2002), "Antologia humoru żydowskiego do 1939 r. Pan sobie żarty stroisz?" (1993, cztery wydania), "O panu Izydorze Kaftalu oraz Jego małżonce, Pani Felli" (1997). Jest także współautorem wydanego w trzech wersjach językowych albumu "Żydzi polscy. Dzieje i kultura" (1982), autorem haseł w encyklopediach polskich i zagranicznych oraz w "Polskim Słowniku Biograficznym", współautorem księgi "100 lat Filharmonii w Warszawie 1901–2001" (rozdział: "Filharmonia Warszawska w latach okupacji niemieckiej 1939–1945", 2001). W dorobku ma liczne publikacje z zakresu historii oraz muzyki polskiej i światowej drukowanych w kraju i za granicą. W 1963 odnalazł miejsce urodzenia Stanisława Moniuszki w Ubielu na Białorusi. Zorganizował tam jedyne na świecie Muzeum Moniuszkowskie, opublikował też wiele artykułów (w kilku językach) upamiętniających miejsce urodzenia i twórczość Moniuszki.

</doc>
<doc id="1393591" url="https://pl.wikipedia.org/wiki?curid=1393591" title="Vänersborg">
Vänersborg

Vänersborg – miasto portowe w południowo-zachodniej Szwecji, nad jeziorem Wener. W 2008 r. miasto to na powierzchni 11,57 km² zamieszkiwało 21 607 osób.
W tym mieście rozwinął się przemysł elektrotechniczny, chemiczny oraz szkutniczy.
Historia.
Vänersborg został założony przez mieszkańców z Brätte pomiędzy 1642 i 1644 i w tym samym roku dostał status miejski.
Pozostałości z Brätte ciągle stanowią dużą atrakcje turystyczną.
Nazwa miasta znaczy dokładnie "twierdza nad (jeziorem) Väner" i wywodzi się od twierdzy, która powstała w 1644 w celach ochronnych.
Herb miasta także pochodzi z 1644 i przedstawia złoty statek z dwoma flagami szwedzkimi. W 1988 roku urodziła się szwedzka wokalistka Agnes.

</doc>
<doc id="1393593" url="https://pl.wikipedia.org/wiki?curid=1393593" title="Fort IV Twierdzy Toruń">
Fort IV Twierdzy Toruń

Fort IV Twierdzy Toruń – fort artyleryjski, zbudowany pod nazwą Fort II Ludwig Yorck von Wartenburg.
Fort IV jako jedyny w Toruniu został zagospodarowany do obsługi ruchu turystycznego.
Lokalizacja.
Fort znajduje się w prawobrzeżnej części miasta, w dzielnicy Katarzynka, przy ulicy Chrobrego 86.
Historia.
Fort został zbudowany w latach 1878–1884 z cegły na planie pięciokąta, jako główny fort artyleryjski typu biehlerowskiego i stanowił część północno-wschodniej linii obrony miasta, w szczególności ochraniał dworce kolejowe Toruń-Mokre i Toruń-Północ. Wzniesiony według obowiązujących zasad sztuki artyleryjskiej mógł przetrwać półroczne oblężenie. Przeznaczony był dla załogi złożonej z dwóch kompanii piechoty oraz obsługi stanowisk artyleryjskich (łącznie około 800 osób), zakwaterowanych w 31 pomieszczeniach mieszkalnych. Uzbrojenie obiektu stanowiło 14 dział średniego kalibru oraz w różnych okresach od 15 do 22 dział ciężkiego kalibru położonych w dwóch bateriach skrzydłowych razem ze schronami dla ich obsługi. Ogień z dział fortecznych mógł sięgać w okolice Papowa Toruńskiego i dzisiejszej dzielnicy Grębocin – obiekt nigdy jednak nie spełnił swoich militarnych zadań. Na terenie fortu zachował się tradytor i 9 schronów piechoty. W ostatnich latach zrewitalizowane zostały dwa stanowiska obserwacyjne (piechoty i artylerii) z obrotowymi wieżami. 
W latach 90. XIX wieku i w latach 1911–1914 przeszedł dodatkową modernizację: zamurowano część okien w pomieszczeniach mieszkalnych i wszystkie otwory okienne w dwóch pomieszczeniach technicznych, pozostałe wyposażono w pancerne okiennice, zlikwidowano windy amunicyjne w związku z wyprowadzeniem artylerii na baterie sprzężone oraz wprowadzono wentylację mechaniczną. Całość otoczono drutem kolczastym. Część koszar i poterna zostały wzmocnione metrową warstwą betonu na również metrowej poduszce piaskowej, co uodporniło żywotne części fortu na pociski z dział kalibru 220 mm.
W 1920 roku został przejęty przez Wojsko Polskie i oddany 63. pułkowi toruńskiemu, który ulokował tam kompanię ckm po przeprowadzeniu gruntownego remontu zdewastowanego przez wyjeżdżające wojsko pruskie fortu (fort został pozbawiony wszystkich mechanicznych elementów obsługi i pancernych okiennic). Na nowo przebito część zamurowanych otworów okiennych, odmalowano wnętrza i bramy wjazdowe, wyremontowano instalację elektryczną. Porzucono jednak zamiar adaptacji całości na większe koszary ze względu na niskie położenie w terenie i przez to duże zwilgocenie zabudowań fortecznych.
Po 1945 roku.
W 1956 roku wojsko zrezygnowało z użytkowania fortu, który miał zostać rozebrany, ostatecznie jednak zaadaptowano go na zakład uprawy pieczarek, a w latach 90. XX w. został sprzedany Jerzemu Okońskiemu. Nowy właściciel zaadaptował fort na cele turystyczne, czyniąc z niego jedyny obiekt tego typu w Toruniu – w pełni zakonserwowany, oczyszczony z roślinności maskującej, udostępniony turystom i przygotowany na organizację imprez różnego rodzaju. W forcie mieści się również schronisko młodzieżowe.
Na początku XXI w. na przedpolu fortu urządzono pole golfowe.

</doc>
<doc id="1393594" url="https://pl.wikipedia.org/wiki?curid=1393594" title="Indywidualne Mistrzostwa Polski na Żużlu 2008">
Indywidualne Mistrzostwa Polski na Żużlu 2008

Indywidualne Mistrzostwa Polski 2008 – 65. edycja corocznego turnieju mającego wyłonić najlepszych polskich żużlowców.
Złotego medalu sprzed roku bronił Rune Holta. 
Ćwierćfinały.
Gniezno.
"5 czerwca 2008, Gniezno"
Klasyfikacja końcowa
Półfinały.
Gorzów.
"3 lipca 2008, Gorzów Wielkopolski"
Klasyfikacja końcowa
Bydgoszcz.
"3 lipca 2008, Bydgoszcz"
Klasyfikacja końcowa

</doc>
<doc id="1393596" url="https://pl.wikipedia.org/wiki?curid=1393596" title="Jan Doktór">
Jan Doktór

Jan Doktór (ur. 3 maja 1952 w Warszawie) – polski historyk, pracownik Żydowskiego Instytutu Historycznego. W okresie PRL także dziennikarz w prasie drugiego obiegu, brat religioznawcy Tadeusza Doktóra.
Życiorys.
Ukończył studia w Szkole Głównej Planowania i Statystyki w Warszawie, po których pracował jako terapeuta i tłumacz. W stanie wojennym współpracował z opozycyjnym „Tygodnikiem Wojennym”, był członkiem jednej z jego tzw. redakcji zastępczych, powstałych na wypadek aresztowania głównej redakcji. Redagował w związku z tym razem ze Stanisławą Domagalską numery 90–100 (lipiec-grudzień 1984). Od listopada 1984 do 1990 był również członkiem redakcji drugoobiegowego tygodnika „Przegląd Wiadomości Agencyjnych”.
W 1990 w Instytucie Filozofii i Socjologii Polskiej Akademii Nauk uzyskał stopień doktora w zakresie nauk humanistycznych na podstawie rozprawy "Mesjańska doktryna Jakuba Franka jako reakcja na kryzys religijnej tradycji osiemnastowiecznego żydostwa polskiego". W 1999 na Wydziale Historycznym Uniwersytetu Warszawskiego otrzymał stopień doktora habilitowanego nauk humanistycznych w zakresie historii w oparciu o pracę "Śladami Mesjasza-Apostaty. Żydowskie ruchy mesjańskie w XVIII wieku a problem konwersji".
W latach 1992–1993 prowadził wykłady na temat mesjanizmu na Uniwersytecie w Hamburgu. Był dwukrotnym stypendystą Herzog August Bibliothek w Wolfenbüttel. Od 1996 związany zawodowo z Żydowskim Instytutem Historycznym. Był członkiem rady naukowej tej jednostki. Jest redaktorem naczelnym „Kwartalnika Historii Żydów”. W pracy naukowej zajmuje się mesjanizmem żydowskim, mistyką żydowską, chasydyzmem, frankizmem i chrześcijańskimi misjami wśród Żydów w XVIII wieku.
W 2011 prezydent Bronisław Komorowski odznaczył go Krzyżem Kawalerskim Orderu Odrodzenia Polski. W 2018 otrzymał Krzyż Wolności i Solidarności.

</doc>
<doc id="1393597" url="https://pl.wikipedia.org/wiki?curid=1393597" title="You’re My Sunshine">
You’re My Sunshine

You're My Sunshine – czwarty singel Namie Amuro, wydany 5 czerwca 1996 roku przez wytwórnię Avex Trax. Przez dwanaście tygodni sprzedano 1 098 520 kopii. "You're My Sunshine" jest trzecim singlem Amuro, którego sprzedaż wyniosła ponad milion egzemplarzy. Singel był na #13 miejscu w rankingu Oricon na najlepiej sprzedające się płyty w 1996 w Japonii.

</doc>
<doc id="1393598" url="https://pl.wikipedia.org/wiki?curid=1393598" title="Okręg północny Kościoła Zielonoświątkowego w RP">
Okręg północny Kościoła Zielonoświątkowego w RP

Okręg północny – jeden z siedmiu okręgów Kościoła Zielonoświątkowego w RP, obejmujący województwa: podlaskie i warmińsko-mazurskie. Okręg został utworzony na synodzie w 2000 roku. Okręg liczy 25 zborów. Prezbiterem okręgowym okręgu północnego jest pastor Krzysztof Hawrus.
Zbory.
Lista zborów okręgu północnego (w nawiasie nazwa zboru):

</doc>
<doc id="1393601" url="https://pl.wikipedia.org/wiki?curid=1393601" title="Sarah Foret">
Sarah Foret

Sarah Foret (ur. 3 grudnia 1984 w Baton Rouge) – amerykańska aktorka występująca w serialu "Piękni".

</doc>
<doc id="1393602" url="https://pl.wikipedia.org/wiki?curid=1393602" title="Timur Biekmambietow">
Timur Biekmambietow

Timur Nuruachitowicz Biekmambietow (ros. Тимур Нуруахитович Бекмамбетов; kaz. Темір Нұрбақытұлы Бекмамбетoв, trb. "Temir Nurbakytuły Bekmambetow"; ur. 25 czerwca 1961 w Gurjewie) – kazachski reżyser, scenarzysta i producent filmowy, pracujący z powodzeniem zarówno w Rosji, jak i w Hollywood.
Życiorys.
Timur Biekmambietow urodził się w miejscowości Gurjew w Kazachskiej SRR (obecnie Atyrau w Kazachstanie). W wieku 19 lat przeniósł się do Taszkentu, gdzie w 1987 ukończył Instytut Teatralno-Artystyczny im. A.N. Ostrowskiego. Zanim odbył służbę wojskową pracował w taszkenckim teatrze Ilchom oraz w Uzbekfilmie. Tam rozpoczął swoją karierę reżyserską i poznał Wiktora Wierżbickiego, aktora z Taszkentu, który stał się on najbliższym współpracownikiem Biekmambietowa i grał w większości filmów, które ten reżyserował. W latach 1992–1997 Biekmambietow na zamówienie Siergieja Rodionowa nakręcił 18 odcinków reklamowej serii pt. "Wszechświatowa historia Banku Imperial", która stała się klasyką reklamy rosyjskiej. W 2004 na podstawie książki Siergieja Łukjanienki wyreżyserował film "Straż Nocna", który zdobył niemałą popularność w Rosji i poza jej granicami. Dwa lata później, w 2006 powstała druga część, "Straż Dzienna", również reżyserowana przez Biekmambietowa. W planach jest też trzecia część, "Wieczorna straż". Debiutem Biekmambietowa w Hollywood był film "Wanted – Ścigani", który swoją premierę w miał 27 czerwca 2008.
Filmografia.
jako reżyser
jako scenarzysta
jako producent

</doc>
<doc id="1393603" url="https://pl.wikipedia.org/wiki?curid=1393603" title="Ruta Sakowska">
Ruta Sakowska

Ruta Sakowska, z domu Pups (ur. 29 lipca 1922 w Wilnie, zm. 22 sierpnia 2011 w Warszawie) – polska historyk, w latach 1958–2011 pracownik naukowy Żydowskiego Instytutu Historycznego. Zajmowała się Holocaustem, historią getta warszawskiego, była badaczką i edytorką materiałów z Archiwum Ringelbluma.
Życiorys.
Urodziła się w Wilnie w rodzinie żydowskiej, jako córka Majera Pupsa (1896–1988), dziennikarza prasy żydowskiej, i Pauliny z domu Sakow (1893–1988), pracownicy biblioteki białoruskiej. Po ukończeniu gimnazjum w Wilnie uczyła się w Warszawie i Pińsku. Okres II wojny światowej przeżyła w Związku Radzieckim. Tam pracowała m.in. fabryce włókienniczej w Ferganie. W 1944 rozpoczęła studia historyczne na Uniwersytecie Moskiewskim. Ukończyła je w 1949 na Uniwersytecie Wileńskim i następnie podjęła pracę jako nauczycielka i wykładowca w wileńskim Instytucie Nauczycielskim. W 1958 wraz z rodzicami repatriowała się do Polski i zamieszkała w Warszawie. W listopadzie 1958 podjęła pracę w Żydowskim Instytucie Historycznym. W 1975 w Instytucie Historii Polskiej Akademii Nauk uzyskała stopień doktora za rozprawę "Życie społeczne w getcie warszawskim". 
Wprowadziła i uzasadniła dla historii getta pojęcie ewolucji form oporu: od oporu cywilnego do zbrojnego. Była znawczynią, badaczką i edytorką materiałów Archiwum Ringelbluma; pokazała Archiwum jako element dziejów ruchu oporu w getcie oraz fenomen interdyscyplinarnej instytucji, działającej według wysokich standardów naukowych wbrew sytuacji śmiertelnego zagrożenia. 
Zmarła w Warszawie. Ceremonia pożegnalna odbyła się 26 sierpnia w synagodze im. Małżonków Nożyków w Warszawie, następnie została pochowana na cmentarzu Komunalnym Północnym na Wólce Węglowej (kwatera W-XI-11, rząd 1, grób 7).
Nagrody.
Była laureatką nagrody im. Jana Karskiego i Poli Nireńskiej (1997), nagrody historycznej "Polityki" (1998) oraz nagrody przyznawanej przez Gminę Wyznaniową Żydowską w Warszawie za szczególne zasługi na polu badania historii Żydów (2011).

</doc>
<doc id="1393604" url="https://pl.wikipedia.org/wiki?curid=1393604" title="Żbikówka">
Żbikówka

Żbikówka – ciek (rów) w województwie mazowieckim, prawy dopływ Utraty.
Źródła Żbikówki istniały na zachód od dzielnicy Ursus, ujście znajduje się w Pruszkowie, uchodzi do Utraty. Ciek zatracił charakter rzeki i od lat 60. XX wieku nazywany jest Kanałem Konotopy. Wody są zanieczyszczane przez zakłady przemysłowe i kanalizację burzową w Ursusie, Piastowie i dzielnicy Pruszkowa – Żbikowie. W wodę zasilana jest również przez strugi i rowy melioracyjne wsi położonych we wschodniej i południowej części gminy Ożarów Mazowiecki.
Miejscowości nad Żbikówką:

</doc>
<doc id="1393608" url="https://pl.wikipedia.org/wiki?curid=1393608" title="Velbert">
Velbert

Velbert – miasto w Niemczech, w kraju związkowym Nadrenia Północna-Westfalia, w rejencji Düsseldorf, w powiecie Mettmann, w regionie Bergisches Land. W 2010 miasto na powierzchni 74,92 km² zamieszkiwały 84 033 osoby.
W mieście rozwinął się przemysł maszynowy, metalowy, włókienniczy oraz papierniczy.
Historia.
Pierwsza pisemna wzmianka o Velbercie pochodzi z 875 roku. Od XVIII wieku Velbert stał się głównym miejscem produkcji zamków i tak jest do dziś. W 1975 r. Niegdyś niezależne miasta Langenberg, Neviges i (stary) Velbert zjednoczyły się, tworząc miasto Velbert.
Dzielnice.
Trzy dzielnice tworzą własne administracje:
Gospodarka.
Przemysł metalowy zatrudnia wiele osób. Velbert jest centrum produkcji zamków. Wiele produktów trafia do przemysłu motoryzacyjnego.
Transport.
Transport lotniczy.
Najbliższe lotnisko międzynarodowe znajduje się w Düsseldorfie
Współpraca.
Miasto posiada następujące miasta partnerskie:

</doc>
<doc id="1393609" url="https://pl.wikipedia.org/wiki?curid=1393609" title="Mitch Richmond">
Mitch Richmond

Mitchell James „Mitch” Richmond (ur. 30 czerwca 1965 w Fort Lauderdale) – amerykański koszykarz grający w lidze NBA na pozycji rzucającego obrońcy, mistrz olimpijski z Atlanty.
Mierzący 196 cm wzrostu koszykarz studiował na Kansas State University. Do NBA został wybrany z 5. numerem w drafcie 1988 przez Golden State Warriors. W tym samym roku brał udział w igrzyskach w Seulu (brązowy medal). W pierwszym sezonie został debiutantem roku.
W 1991 odszedł do Sacramento Kings, gdzie spędził najlepszy okres swej kariery. W latach 1993-1998 sześciokrotnie brał udział w meczu gwiazd, w 1995 został MVP tego spotkania.
W 1996 ponownie wziął udział w igrzyskach, tym razem jako zawodowiec i wywalczył złoty medal. W latach 1999-2001 był zawodnikiem Washington Wizards, sezon 2001/02 – swój ostatni – spędził w Los Angeles Lakers i z "Jeziorowcami" zdobył swój jedyny tytuł mistrzowski. W NBA rzucił ponad 20 000 punktów.
W 1996 wystąpił w filmie Eddie.

</doc>
<doc id="1393611" url="https://pl.wikipedia.org/wiki?curid=1393611" title="Obwód Żywiciel AK">
Obwód Żywiciel AK



</doc>
<doc id="1393612" url="https://pl.wikipedia.org/wiki?curid=1393612" title="Diakrytyk">
Diakrytyk



</doc>
<doc id="1393613" url="https://pl.wikipedia.org/wiki?curid=1393613" title="Obwód Śródmieście Armii Krajowej">
Obwód Śródmieście Armii Krajowej

Obwód I Śródmieście – kryptonimy: „trójka”, „3” (w ramach SZP), „41” (w ramach ZWZ/AK), „XXI” (od 15 czerwca 1944), „I” (od 9 sierpnia 1944), struktura Okręgu Warszawskiego Armii Krajowej, działającego w konspiracji w okresie okupacji niemieckiej w Polsce oraz walczącego w powstaniu warszawskim.
Komendantami obwodu byli kolejno:
Według Jerzego Kirchmayera w Obwodzie Śródmieście 1 marca 1944 oddziały obwodu (bez WSOP i WSK) zorganizowane były w 90 plutonów pełnych i 3 szkieletowe obejmując ok. 5500 osób, zaś według obliczeń Tomasza Strzembosza było to 2.745 żołnierzy.
W trakcie powstania Rejon I obwodu (bez III i VIII Zgrupowania na Powiślu) wraz z niektórymi oddziałami Rejonu 4 (Batalion in. Czarnieckiego, Batalion im. Łukasińskiego. część Batalionu „Chrobry” oraz batalionu im. Kilińskiego) zostały oddzielone na Starym Mieście, tworząc 7 sierpnia do 5 września Grupę Północ pod dowództwem płk. Karola Ziemskiego „Wachnowski”. Główna część obwodu, stanowiła Grupę „Śródmieście”, z której taktycznie 8 sierpnia wydzielono „Podobwód Śródmieście Południowe”, obejmujący Rejon 2 oraz Rejon 3. Po 20 września oddziały obwodu przekształciły się w 28 Dywizję Piechoty AK im. Stefana Okrzei.
Struktura Obwodu Śródmieście 1 sierpnia 1944.
Oddziały w dyspozycji dowódcy obwodu.
Obwód dzielił się na cztery rejony:

</doc>
<doc id="1393614" url="https://pl.wikipedia.org/wiki?curid=1393614" title="Regułka">
Regułka

Regułka – ciek w województwie mazowieckim, w powiecie pruszkowskim, prawy dopływ Utraty. Ciek nie jest wymieniany w oficjalnym wykazie GUGiK, ale jest zaznaczony na mapach Targeo czy UMP.
Źródło Regułki istniało na granicy dzielnicy Ursus i wsi Opacz-Kolonia, uchodzi do Utraty w Pruszkowie (za stadionem KS Znicz Pruszków). Ciek zatracił charakter rzeki i od lat 60. XX wieku nazywany jest Kanałem U1. Ma długość ok. 8 km a ostatni odcinek jest zakryty. Niesie wody zanieczyszczane przez prywatne zakłady przemysłowe i kanalizację burzową w Ursusie, Gminie Michałowice i południowych dzielnicach Pruszkowa. Ciek wodny odprowadza w dni deszczowe wody opadowe z Alej Jerozolimskich będących częścią drogi wojewódzkiej nr 719, pod którą dwukrotnie przepływa w miejscach o współrzędnych i .
Miejscowości nad Regułką:

</doc>
<doc id="1393616" url="https://pl.wikipedia.org/wiki?curid=1393616" title="Obwód Mokotów Armii Krajowej">
Obwód Mokotów Armii Krajowej

Obwód V Mokotów – kryptonimy: "Dziewiętnastka", "19" (w ramach SZP), "45" (w ramach ZWZ/AK), "XXV" (od 15 czerwca 1944), "V" (od 9 sierpnia 1944) – terytorialna jednostka organizacyjna Okręgu Warszawskiego Armii Krajowej, działającego w konspiracji w okresie okupacji niemieckiej w Polsce oraz walczącego w powstaniu warszawskim.
Komenda Obwodu.
Komendą obwodu kierowali kolejno:
Linki zewnętrzne.
Baszta : pismo żołnierskie - pismo wydawane przez zgrupowanie podczas powstania 

</doc>
<doc id="1393618" url="https://pl.wikipedia.org/wiki?curid=1393618" title="Brandon Beemer">
Brandon Beemer

Brandon Richard Beemer (ur. 27 lutego 1980 w Eugene) – amerykański aktor telewizyjny i model pochodzenia niemieckiego i irlandzkiego.
Życiorys.
Wczesne lata.
Urodził się w Eugene w stanie Oregon jako syn Richarda Gene’a „Dicka” Beemera. Początkowo pracował jako kierowca przy lokalnej przechowywalni butelek z Coca-Colą. W 1998, po ukończeniu szkoły średniej Willamette High School w Eugene, w stanie Oregon, przeniósł się do Nowego Jorku. Tam dorabiał jako model i pobierał lekcje aktorstwa. Następnie wyjechał do Los Angeles.
Kariera.
Na dużym ekranie pojawił się po raz pierwszy w horrorze Davida DeCoteau "Przymierze" ("The Brotherhood", 2001). Wystąpił także w serialach: MTV "Rozbieranie" ("Undressed", 2001) i CBS "" ("CSI: Crime Scene Investigation", 2003). W 2005 został zaangażowany do roli Setha w operze mydlanej ABC "Szpital miejski" ("General Hospital"), a potem zagrał w komedii Marthy Coolidge "Dziedziczki" ("Material Girls", 2006) z Hilary Duff i Anjelicą Huston.
Od 29 września 2006 do 24 marca 2008 roku odtwarzał rolę Shawna-Douglasa Brady’ego w operze mydlanej NBC "Dni naszego życia" ("Days of our Lives"). W dniu 2 lipca 2008 roku dołączył do obsady opery mydlanej CBS "Moda na sukces" ("The Bold and the Beautiful") jako Owen Knight.
10 listopada 2015 powrócił do opery mydlanej "Dni naszego życia" jako Shawn-Douglas Brady.
Od 2000 zaprzyjaźnił się z Lance Bassem, byłym członkiem boysbandu *NSYNC.

</doc>
<doc id="1393619" url="https://pl.wikipedia.org/wiki?curid=1393619" title="Obwód Powiat Warszawski Armii Krajowej">
Obwód Powiat Warszawski Armii Krajowej

Obwód VII „Obroża” – kryptonimy: „Koleba”” (w ramach ZWZ/AK), „XXVII” (od 15 czerwca 1944), „VII” (od 9 sierpnia 1944), „Wrona” - jednostka terytorialna Okręgu Warszawskiego Armii Krajowej, obejmująca teren powiatu warszawskiego, działająca w konspiracji w okresie okupacji niemieckiej w Polsce oraz walczącego w powstaniu warszawskim.
Dowództwo Obwodu.
Dowódcami Obwodu byli:
Zastępcą lekarza naczelnego był podporucznik rezerwy Edward Drescher.
Organizacja.
Obwód działał od 1940 obejmując zasięgiem teren ówczesnego powiatu warszawskiego, okalającego ze wszystkich stron Warszawę. Przez cały czas konspiracji dowódcą obwodu był mjr Kazimierz Krzyżak ps. „Bronisław”. „Kalwin”.
Obwód był podzielony na rejony:
Wiosną 1944 w obwodzie było zorganizowanych 176 plutonów liniowych, specjalistycznych i służb pomocniczych w liczbie ok. 10 tys. ludzi.
Szlak bojowy.
W I rejonie walki trwały przez kilka pierwszych dni sierpnia. Nie opanowano całego terenu i mjr „Grosz” wydał rozkaz powrotu do konspiracji. Część oddziałów skoncentrowano w okolicznych lasach. Dozbrojony batalion pod dowództwem por. Bolesława Szymkiewicza ps. „Znicz” przeprawił się przez Wisłę i wziął udział w walkach grupy „Kampinos”.
W II rejonie walki również trwały tylko przez kilka pierwszych dni sierpnia. Oddziały walczyły z miejscowym garnizonem niemieckim i współdziałały z pancerną czołówką Armii Czerwonej na odcinku Wołomin – Struga. Po wycofaniu się oddziałów radzieckich kontynuowanie walki stało się niemożliwe.
W III rejonie oddziały bojowe stawiły się na przewidziane miejsca koncentracji. Wobec dużego nasycenia terenu jednostkami niemieckimi nie rozwinięto planowanych akcji bojowych. Rozdzielenie jednostek „Obroży” przez front, który zatrzymał się i ustabilizował w połowie terenu III. Rejonu, skutkowało po okupowanej przez Niemców stronie niedosytem walki. Prowadzono działania wywiadowczo rozpoznawcze i utrzymywano kontakt z VI obwodem. Po nawiązaniu kontaktu z walczącymi na Grochowie oraz Saskiej Kępie przeprawiono przez Wisłę 7 dużych transportów ludzi i sprzętu w okresie od 19 do 29 sierpnia 1944 r. na Sadybę i Mokotów. 
W nocy z 22 na 23 sierpnia rozpoczęła się seria regularnych transportów ludzi oraz broni, amunicji i benzyny z Grochowa i magazynów Saskiej Kępy przez Wisłę, Siekierki, Sadybę na Mokotów. Akcja ta była prowadzona przez tydzień przez dwóch przewodników: plut. pchor. Jana Manieckiego „Janka" i pchor. „Tomka". W sumie przetransportowano około 180 osób. Podczas ostatniej z przepraw pchor. „Janek” zginął na skutek wybuchu miny. 
W nocy z 31 sierpnia na 1 września przeprawiła się przez Wisłę na Sadybę i dalej na Mokotów grupa żołnierzy z Rembertowa. Był to Oddział Dywersji Bojowej (ODB) pod dowództwem sierż. pchor. Janusza Kustowskiego „Dżemsa", który omijając Jeziorko Czerniakowskie, dociera do pl. Bernardyńskiego, a stąd ul. Idzikowskiego do Królikarni, gdzie wcielony do oddziału Specjalnego V pułku „Baszta” jako 4. pluton – walczy do końca Powstania. 
Kilkunastoosobowa grupa żołnierzy, pod dowództwem pchor. Czesława Nalewajko ps. „Cimurak” przepłynęła wpław Wisłę i włączyła się do walki w pułku „Baszta”.
Żołnierze którzy przybyli na Mokotów z Rejonu III „Obroży” weszli w skład plutonu 686 „Grochów”, z uwagi na stosunkowo dobre uzbrojenie w broń maszynową (głównie steny produkcji własnej). Byli kierowani po krótkim odpoczynku do różnych oddziałów na Dolnym Mokotowie. 
Rejon IV został, w wyniku ustabilizowania się frontu w rejonie Radości, podzielony na dwie części:
W części północnej plutony powstańcze nie podjęły działań zbrojnych.
W części południowej działania skierowano na pomoc nadciągającym żołnierzom 27. Wołyńskiej Dywizji AK. We wrześniu udzielano pomocy medycznej powstańcom ze zgrupowania „Kryska”, którym udało się przepłynąć z przyczółka czerniakowskiego na brzeg praski.
Rejon V obejmował lasy chojnowskie, które stały się miejscem koncentracji jednostek „Obroży”. jak i oddziałów z Ochoty i Mokotowa, które nie wykonały zadań bojowych na własnym terenie. Dowódca obwodu „Ochota” ppłk Mieczysław Sokołowski ps. „Grzymała”, który wraz z jednostkami liniowymi wycofał się do rejonu V, zdecydował o podjęciu natarcia na Wilanów w kierunku Sadyby, które miało na celu połączenie się z oddziałami walczącymi w Warszawie. Natarcie nie powiodło się. W Wilanowie poległ ppłk „Grzymała”. Na Sadybę przebiła się jedynie kompania dowodzona przez ppor. Stanisława Milczyńskiego ps. „Gryf”. Pozostałe pododdziały obwodu wycofały się w rejon lasów chojnowskich.
Jednostki Rejonu VI skoncentrowały się w lasach sękocińskich, ale poza lokalnymi walkami nie podjęły większych działań bojowych. Wojskowa Służba Kobiet nawiązała łączność z dowództwem obwodu Śródmieście. Prowadzono też pomoc dla internowanych w Pruszkowie mieszkańców Warszawy i żołnierzy powstańczych.
W Rejonie VII skoncentrowały się znaczne siły niemieckie. W Ożarowie stacjonował sztab gen. Ericha von dem Bacha. Uniemożliwiło to powstańcom podjęcie działań zbrojnych. Mjr „Jarema” sformował kompanię, która przeszła do Puszczy Kampinoskiej i podporządkowała się dowództwu grupy „Kampinos”.
Rejon VIII był terenem operacyjnym grupy „Kampinos”.

</doc>
<doc id="1393620" url="https://pl.wikipedia.org/wiki?curid=1393620" title="Okręg pomorski Kościoła Zielonoświątkowego w RP">
Okręg pomorski Kościoła Zielonoświątkowego w RP

Okręg pomorski – jeden z siedmiu okręgów Kościoła Zielonoświątkowego w RP, obejmujący województwa: pomorskie i kujawsko-pomorskie. Okręg liczy 29 zborów. Prezbiterem okręgowym okręgu pomorskiego jest pastor Józef Wziątek.
Zbory.
Lista zborów okręgu pomorskiego (w nawiasie nazwa zboru):

</doc>
<doc id="1393624" url="https://pl.wikipedia.org/wiki?curid=1393624" title="Nicolas Mahut">
Nicolas Mahut

Nicolas Mahut (ur. 21 stycznia 1982 w Angers) – francuski tenisista, zwycięzca US Open 2015, Wimbledonu 2016, French Open 2018 i 2021, a także Australian Open 2019 w grze podwójnej, lider rankingu ATP deblistów, reprezentant w Pucharze Davisa, olimpijczyk z Rio de Janeiro (2016).
Kariera tenisowa.
Występując jeszcze w gronie juniorów, Mahut wygrał wielkoszlemowy Wimbledon 2000. W finale pokonał Maria Ančicia. Tegoż samego roku zwyciężył również w deblowych rozgrywkach podczas Australian Open, będąc wówczas w parze z Tommym Robredo. Wcześniej, w 1999 roku, triumfował także w zmaganiach deblowych na US Open, w których grał razem z Julienem Benneteau.
Grając już jako zawodowiec, Mahut wywalczył cztery tytuły z cyklu ATP Tour z sześciu rozegranych finałów.
W grze podwójnej Mahut wygrał trzydzieści siedem turniejów ATP Tour, w tym US Open 2015, Wimbledon 2016, French Open w latach 2018 i 2021 oraz Australian Open 2019 wspólnie z Pierre’em-Huguesem Herbertem. Ponadto Mahut przegrał osiemnaście finałów, w tym French Open 2013, gdzie grał w parze z Michaëlem Llodrą, Australian Open 2015, gdzie partnerował mu Pierre-Hugues Herbert, a także Wimbledon 2019, w którym występował razem z Édouardem Rogerem-Vasselinem.
W roku 2010 podczas 1. rundy Wimbledonu Francuz zagrał . Trwał on 11 godzin i 5 minut, rozgrywany był przez 3 dni, a Mahut przegrał go z Johnem Isnerem 2:3 (68:70 w ostatnim secie).
W 2016 roku zagrał na igrzyskach olimpijskich w Rio de Janeiro w konkurencji gry podwójnej i mieszanej, z których odpadł w 1. rundach.
W marcu 2015 roku zadebiutował w reprezentacji Francji w zmaganiach o Puchar Davisa.
Najwyżej sklasyfikowany w rankingu singlistów Mahut był na 37. miejscu 5 maja 2014 roku, z kolei w zestawieniu deblistów 6 czerwca 2016 roku objął pozycję lidera.

</doc>
<doc id="1393628" url="https://pl.wikipedia.org/wiki?curid=1393628" title="Nakłucie jamy otrzewnowej">
Nakłucie jamy otrzewnowej



</doc>
<doc id="1393629" url="https://pl.wikipedia.org/wiki?curid=1393629" title="Polskie Towarzystwo Nadciśnienia Tętniczego">
Polskie Towarzystwo Nadciśnienia Tętniczego

Polskie Towarzystwo Nadciśnienia Tętniczego, PTNT – stowarzyszenie medyczne zajmujące się problemami dotyczącymi patofizjologii, rozpoznawania i leczenia nadciśnienia tętniczego, a także upowszechnianiem wiedzy na ten temat i przeprowadzaniem szkoleń.
Powstało w 1987 roku. Jest członkiem Międzynarodowego Towarzystwa Nadciśnienia Tętniczego (International Society of Hypertension) oraz Światowej Ligi Nadciśnieniowej (World Hypertension League).
W skład jej struktury wchodzi 10 oddziałów terenowych (Bydgoszcz, Gdańsk, Kraków, Lublin, Łódź, Poznań, Radom, Szczecin, Warszawa, Wrocław).
Prezesem towarzystwa jest prof. dr hab. med. Aleksander Prejbisz, funkcję prezesa honorowego pełni prof. dr hab. n. med. Włodzimierz Januszewicz.
Towarzystwo od czerwca 1997 roku wydaje dwumiesięcznik "Arterial Hypertension", będący jego oficjalnym pismem.

</doc>
<doc id="1393631" url="https://pl.wikipedia.org/wiki?curid=1393631" title="PTNT">
PTNT



</doc>
<doc id="1393636" url="https://pl.wikipedia.org/wiki?curid=1393636" title="Stop the music">
Stop the music

Stop the music – drugi singel Namie Amuro w wytwórni EMI Music Japan w zespole Super Monkey's. Został wydany 24 lipca 1995 roku przez wytwórnię EMI Music Japan. Utwór tytułowy jest coverem utworu Sophie z 1992 roku. Singel osiągnął 4. pozycję w rankingu Oricon. W pierwszym tygodniu sprzedano kopii, natomiast całościowo.
"Stop the Music" jest siódmym i ostatnim singlem nagranym przez piosenkarkę z zespołem Super Monkey's. Po wydaniu płyty Amuro podpisała kontrakt z wytwórnią avex trax. Jesienią 1995 wydała swój pierwszy singel w nowej wytwórni – "Body Feels EXIT". Płyta "Stop the music" znalazła się na 65. miejscu najlepiej sprzedających się singli w 1995 roku w Japonii.

</doc>
<doc id="1393638" url="https://pl.wikipedia.org/wiki?curid=1393638" title="Harlan Lane">
Harlan Lane

Harlan Lane (ur. 19 sierpnia 1936, zm. 13 lipca 2019) – profesor psychologii i językoznawstwa na Northeastern University w Bostonie w stanie Massachusetts, w Stanach Zjednoczonych. Zajmował się badaniami nad kulturą Głuchych i językiem migowym. W roku 1991 profesor Lane otrzymał Nagrodę Fundacji MacArtur za Wybitną Działalność, przyznaną przez Krajowy Związek Głuchych. Jest kontrowersyjnym rzecznikiem społeczności głuchych.

</doc>
<doc id="1393640" url="https://pl.wikipedia.org/wiki?curid=1393640" title="Europejskie Towarzystwo Nadciśnienia Tętniczego">
Europejskie Towarzystwo Nadciśnienia Tętniczego

Europejskie Towarzystwo Nadciśnienia Tętniczego (ang. European Society of Hypertension, ESH) – europejska organizacja medyczna zajmująca się problemami dotyczącymi nadciśnienia tętniczego.
ESH powstało w 1989 roku z inicjatywy prof. Alberto Zanchettiego. Organizuje doroczne spotkania hipertensjologów z całego świata (European Meeting on Hypertension) oraz letnie szkoły hipertensjologiczne. Publikuje wytyczne odnośnie do postępowania w nadciśnieniu tętniczym.
Funkcję prezesa ESH pełni obecnie prof. Anna Dominiczak .

</doc>
<doc id="1393641" url="https://pl.wikipedia.org/wiki?curid=1393641" title="European Society of Hypertension">
European Society of Hypertension



</doc>
<doc id="1393642" url="https://pl.wikipedia.org/wiki?curid=1393642" title="Arrasando">
Arrasando

Arrasando – siódmy studyjny album meksykańskiej piosenkarki Thalíi, wydany 25 kwietnia 2000 roku w Ameryce Północnej.

</doc>
<doc id="1393643" url="https://pl.wikipedia.org/wiki?curid=1393643" title="ESH">
ESH



</doc>
<doc id="1393644" url="https://pl.wikipedia.org/wiki?curid=1393644" title="Selekcja (gra terenowa)">
Selekcja (gra terenowa)

Selekcja – gra terenowa odbywająca w Polsce corocznie od roku 1998 do roku 2017, w okresie letnim. Szefem "Selekcji" jest major rezerwy Arkadiusz Kups.
Przed rozpoczęciem samego konkursu dokonywana jest preselekcja. Zasady imprezy oparte są na rekrutacji do jednostek specjalnych, a część z osób, które pomyślnie ukończyły Selekcję, znalazło później zatrudnienie w takich jednostkach, jak: JW GROM, JWK, JW Formoza oraz JW AGAT. Zawodnicy mierzą się z licznymi zadaniami, a sama trasa przebiega przez tereny bagniste i leśne. Gra rozgrywana jest na terenie poligonu drawskiego i trwa przeważnie 5 dni. Od edycji z roku 2004, w ramach imprezy wprowadzona została tzw. Preselekcja, będąca testem wydolnościowym, a mająca na celu odrzucenie kandydatów o słabszym aparacie krążeniowo-oddechowym. XIV Selekcją z 2011 roku ukończyło 13 osób. Do XV edycji z 2012 roku zgłosiło się 700 chętnych. W 2014 roku na Selekcję zgłosiło się ponad 300 uczestników, z czego całą grę terenową ukończyło tylko 14 osób. W roku 2017 imprezę ukończyło jedynie 7 osób, w tym jedna kobieta (jako dziewiąta kobieta w historii całej imprezy).
Relacje z imprezy nadawane były przez program drugi Telewizji Polskiej (do IX edycji), TV4 (X i XI edycja). Relacje z XII i XIII edycji zostały zrealizowane, ale nie zostały nigdy wyemitowane. Relacje od XIV edycji można oglądać na antenie TVN Turbo.
XX Selekcja, która miała miejsce w 2017 roku, była ostatnią imprezą w cyklu. Relacja była emitowana na antenie Polsat Play.

</doc>
<doc id="1393645" url="https://pl.wikipedia.org/wiki?curid=1393645" title="Furcifer labordi">
Furcifer labordi

Furcifer labordi – gatunek gada z rodziny kameleonowatych, jeden z najmniejszych przedstawicieli rodziny.
Zasięg występowania.
"Furcifer labordi" jest endemitem Madagaskaru. Występuje na ciepłych, zalesionych lub zakrzewionych terenach zachodnich wybrzeży wyspy. Jest gatunkiem narażonym na wyginięcie.
Charakterystyka.
Z wyglądu podobny do innych gatunków z rodzaju "Furcifer", charakteryzuje się również podobną, trwającą jeden rok, biologią rozrodu. Z badań Karstena i współpracowników (2008) nad przedstawicielami populacji przedstawicieli gatunku żyjącej w lesie Ranobe na południowym zachodzie Madagaskaru wynika, że w tej populacji wszystkie młode wykluwają się równocześnie z jaj w listopadzie, w ciągu około siedmiu tygodni osiągają dojrzałość płciową i przystępują do rozrodu, a wkrótce po złożeniu jaj umierają (data ich śmierci nie była stała; w 1995 roku autorzy po raz ostatni zaobserwowali żywego dorosłego osobnika 28 marca, zaś w 2004 roku – 11 lutego). Okres płodowy zajmuje więc ¾ życia, co daje jeden z najwyższych stosunków u kręgowców. Badania Eckhardta, Kappelera i Kraus (2017) nad przedstawicielami populacji "F. labordi" żyjącej w położonym dalej na północ lesie Kirindy wskazują jednak, że przedstawiciele tej populacji dożywają na wolności przeciętnie 6–9 miesięcy po wykluciu się z jaj; w wypadkach, gdy pora deszczowa przynosi nadzwyczaj intensywne deszcze, umożliwiające dłuższe przetrwanie roślinności, nieliczne samice są nawet w stanie przetrwać porę suchą i następnie przystąpić do rozrodu po raz drugi. W niewoli przedstawiciele gatunku dożywają nawet 16 miesięcy.
Samce osiągają do 9 cm, a samice do 7 cm długości ciała. Szybki przyrost masy ciała (4,1% dziennie) jest możliwy dzięki wysokiemu poziomowi androgenów.

</doc>
<doc id="1393646" url="https://pl.wikipedia.org/wiki?curid=1393646" title="Bazylika archikatedralna św. Jana Chrzciciela we Wrocławiu">
Bazylika archikatedralna św. Jana Chrzciciela we Wrocławiu



</doc>
<doc id="1393648" url="https://pl.wikipedia.org/wiki?curid=1393648" title="Fort VIII Twierdzy Toruń">
Fort VIII Twierdzy Toruń

Fort VIII Twierdzy Toruń – fort piechoty, zbudowany pod nazwą Fort IVb Herzog Albrecht.
Lokalizacja.
Fort znajduje się w prawobrzeżnej części miasta, w dzielnicy Bielany, przy ulicy Bielańskiej 65.
Historia.
Fort powstał w latach 1888–1890 na planie trapezu. Był przeznaczony dla 300-osobowej załogi i obsługi dział, zaś uzbrojenie całości stanowiło sześć dział. Dostęp do obiektu był broniony jedynie przez wały ziemne oraz żelazny most zwodzony nad suchą fosą, wiodący do bloku wjazdowego z bramą główną. Z barkami fortu łączyło się pięć schronów piechoty. W 1893 roku, w czasie modernizacji, otrzymał trzy pancerne wieżyczki obserwacyjne typu W.T90.
Po powrocie Torunia do Polski w 1920 roku został zaadaptowany na koszary. W czasie hitlerowskiej okupacji Torunia w czasach II wojny światowej pełnił funkcję więzienia śledczego przeznaczonego dla ludności polskiej. Trafiło do niego wielu aresztowanych członków pierwszych polskich organizacji konspiracyjnych w Toruniu, z których kilkunastu zostało zamordowanych na terenie fortu. Inna część zginęła w masowych egzekucjach w lesie Barbarka. 16 kwietnia 1940 roku wywieziono do Ravensbrücku z fortów toruńskich około 120 do 150 kobiet. 6 lipca 1940 91 więźniów fortu zostało przewiezionych do Sachsenhausen. W dalszym okresie okupacji hitlerowcy urządzili na terenie fortu magazyn Luftwaffe.
Po 1945 roku.
W latach 60. XX wieku podjęta została częściowa rozbiórka obiektu. Ostatecznie prac dekonstrukcyjnych nie zakończono, niemniej fort nie ma od tego czasu gospodarza i systematycznie niszczeje, zalewany przez wodę i dewastowany. Do dziś zachowała się jedna wieżyczka obserwacyjna, oba położone na wale schrony oraz linie umocnień ziemnych.
Na terenie fortu znajduje się mocno już zdewastowany pomnik składający się z dwóch mieczy i tablic z herbem Torunia. Pierwotnie opatrzony był on napisem "Zginęli za Ojczyznę", dziś (2010) nieczytelnym.

</doc>
<doc id="1393651" url="https://pl.wikipedia.org/wiki?curid=1393651" title="MTV Extra">
MTV Extra

MTV Extra – brytyjski kanał muzyczny nadający muzykę pop. Wystartował 1 lipca 1999 roku. Należał do grupy MTV Networks Europe.
Kanał został zastąpiony przez MTV Hits w 2001 roku. w Polsce był dostępny za pośrednictwem sieci kablowych i Wizji TV.

</doc>
<doc id="1393654" url="https://pl.wikipedia.org/wiki?curid=1393654" title="Okręg zachodniowielkopolski Kościoła Zielonoświątkowego w RP">
Okręg zachodniowielkopolski Kościoła Zielonoświątkowego w RP

Okręg zachodniowielkopolski – jeden z siedmiu okręgów Kościoła Zielonoświątkowego w RP, obejmujący województwa: lubuskie, wielkopolskie i zachodniopomorskie. Okręg liczy 39 zborów. Prezbiterem okręgowym okręgu zachodniowielkopolskiego jest pastor Stanisław Cieślar.
Zbory.
Lista zborów okręgu zachodniowielkopolskiego (w nawiasie nazwa zboru):

</doc>
<doc id="1393658" url="https://pl.wikipedia.org/wiki?curid=1393658" title="Friedrich Wilhelm Ernst Knobelsdorff">
Friedrich Wilhelm Ernst Knobelsdorff

Friedrich Wilhelm Ernst von Knobelsdorff - generał-major i dyplomata pruski z XVIII wieku.
Był posłem pruskim w Konstantynopolu od 20 stycznia 1790 do 12 kwietnia 1806 roku.
Jego krewnym był również generał-major Johann-Christoph von Knobelsdorff (1740-1803).

</doc>
<doc id="1393660" url="https://pl.wikipedia.org/wiki?curid=1393660" title="Nowy horyzont (album)">
Nowy horyzont (album)

Nowy horyzont – pierwszy studyjny album grupy SBB, wydany w 1975. Płyta została wydana w 1975 roku przez Polskie Nagrania „Muza”. Wznowienie Metal Mind Productions z roku 2004 (box) oraz w formie DG CD z 2005 jest rozszerzone o cztery dodatkowe utwory. 
Spis utworów.
Album zawiera utwory:
Skład zespołu.
Twórcami albumu są:

</doc>
<doc id="1393664" url="https://pl.wikipedia.org/wiki?curid=1393664" title="Fort Ransom">
Fort Ransom

Fort Ransom był posterunkiem wojskowym powstałym na Terytorium Dakoty w roku 1867. Został wzniesiony dla ochrony szlaku osadniczego i budowniczych linii kolejowej "Northern Pacific" na odcinku pomiędzy miastami Fargo i Bismarck. Nazwany został dla upamiętnienia weterana wojny secesyjnej, generała majora Thomasa E.G. Ransoma. Fort został zbudowany na szczycie wzgórza Grizzly Bear, w miejscu wybranym przez generała brygady Alfreda H. Terry'ego.
17 czerwca 1867 roku przybył na miejsce batalion 10. pułku piechoty pod dowództwem majora dypl. George'a Crosmana rozpoczynając sypanie wałów, które to prace ukończone zostały w sierpniu. Budynki fortu wzniesiono z pni dębowych z pobliskiej doliny rzeki Sheyenne. Na zewnątrz wałów mieściły się baraki mieszkalne dla indiańskich zwiadowców.
Warunki bytowe załogi fortu były dość ciężkie. Wodę pitną dowożono ze źródła odległego o około pół kilometra. Do kąpieli wykorzystywano okoliczne rzeki. Na zewnątrz wałów założono ogrody warzywne, ale siano dla koni i bydła sprowadzano z łąk położonych 5 kilometrów na wschód od posterunku. 
Fort Ransom został rozebrany w roku 1872, a drewno zostało wykorzystane przy budowie fortu Seward w dzisiejszym Jamestown w hrabstwie Stutsman. Dowództwo armii uznało, że ochrona pracowników linii kolejowej "Northern Pacific" w miejscu budowy mostu nad rzeką James jest znacznie ważniejsza niż strzeżenie szlaku osadniczego. Ostateczna decyzja co do losów terenu wojskowego zapadła 14 lipca 1880 roku, kiedy to został on przekazany Departamentowi Spraw Wewnętrznych celem odsprzedania prywatnym właścicielom . 
Dawny fort znajduje się na południowo-zachodnich obrzeżach miejscowości Fort Ransom i 5 kilometrów na południe od parku stanowego Fort Ransom. Poza suchą fosą i zarysem budynków z dawnego posterunku nie pozostało nic.

</doc>
<doc id="1393665" url="https://pl.wikipedia.org/wiki?curid=1393665" title="Jacek Kalabiński">
Jacek Kalabiński

Jacek Kalabiński (ur. 11 września 1938, zm. 24 lipca 1998) – polski dziennikarz prasowy, radiowy i telewizyjny.
Życiorys.
Absolwent Wydziału Dziennikarstwa Uniwersytetu Warszawskiego (1955-1960). Specjalizował się w problematyce międzynarodowej. Bezpartyjny. W latach 1968–1981 w Polskim Radiu. 1980-82 Prezes Oddziału Warszawskiego Stowarzyszenia Dziennikarzy Polskich. 13 XII 1981 na liście internowanych. III 1982 zwolniony z Polskiego Radia w ramach “weryfikacji” dziennikarzy w stanie wojennym. 1982-83 w miesięczniku “Więź”. Publikował w “Tygodniku Mazowsze” (pseudonimy Kassandra, Kass). IX 1983 wyjechał do USA (Yale University). Publikował w dziennikach amerykańskich i prasie polonijnej. 1984-1990 Radio Wolna Europa (Nowy Jork, Waszyngton). Był waszyngtońskim korespondentem “Gazety Wyborczej” (1990-97), „Rzeczpospolitej” (1998). Był również komentatorem BBC. Był tłumaczem przemówienia Lecha Wałęsy przed połączonymi izbami Kongresu Stanów Zjednoczonych („We, the people…”).
W 1991 został amerykańskim korespondentem „Gazety Wyborczej”. Według żony w 1997 został zwolniony z pracy w „Gazecie Wyborczej” ze względu na stan zdrowia. Na trzy tygodnie przed śmiercią został zatrudniony w „Rzeczpospolitej”. Paweł Ławiński podał inny powód zwolnienia Kalabińskiego z pracy w „Gazecie Wyborczej” – chęć wymiany korespondenta w Waszyngtonie. Spoczywa na cmentarzu Powązkowskim w Warszawie (kwatera pod murem ul. Powązkowskiej IV-19).
Opublikował m.in. "Iran – nowe mocarstwo?" (tom 312 serii wydawniczej Omega, Warszawa 1977).
Zob. Lechosław Gawlikowski, Pracownicy Radia Wolna Europa. Biografie zwykłe i niezwykłe, Warszawa 2015, s. 280–282.
Daniel Wicenty, Załamanie na froncie ideologicznym. Stowarzyszenie Dziennikarzy Polski od Sierpnia '80 do stanu wojennego, Gdańsk 2012.

</doc>
<doc id="1393666" url="https://pl.wikipedia.org/wiki?curid=1393666" title="DEUS">
DEUS

dEUS – belgijski zespół rockowy założony w 1989 roku w Antwerpii.

</doc>
<doc id="1393667" url="https://pl.wikipedia.org/wiki?curid=1393667" title="Footlights">
Footlights

Footlights (pełna nazwa: Cambridge University Footlights Dramatic Club) – brytyjski amatorski teatr studencki, znany z dużej liczby członków, którzy zostawali później znanymi artystami teatralnymi, telewizyjnymi i filmowymi. Stałą siedzibą grupy jest ADC Theatre w Cambridge. Obiekt ten jest własnością Uniwersytetu, zaś jego sala może pomieścić 227 osób.
Powstał w 1883, ale ogólnokrajową renomę zyskał dopiero w latach 60. XX wieku, kiedy to stał się sceną słynącą z występów znakomitych komików i satyryków młodego pokolenia. Przez wiele lat jego członkami mogli być wyłącznie studenci Uniwersytetu Cambridge. Obecnie prawo to rozszerzono również na osoby pobierające naukę w drugiej mającej siedzibę w Cambridge państwowej uczelni – Anglia Ruskin University.
Członkowie.
Najbardziej znanymi spośród byłych członków grupy są m.in.:

</doc>
<doc id="1393670" url="https://pl.wikipedia.org/wiki?curid=1393670" title="Jaskinia Harmaniecka">
Jaskinia Harmaniecka

Jaskinia Harmaniecka () – duża jaskinia krasowa znajdująca się w Dolinie Harmanieckiej w Górach Kremnickich, na północny zachód od Bańskiej Bystrzycy na Słowacji. Całkowita długość jaskini w 2015 r. wynosiła 3193 m, rozpiętość pionowa 75 m. Jest udostępniona do zwiedzania.
Położenie.
Jaskinia znajduje się w wapieniach Krasu Harmanieckiego (słow. "Harmanecký kras"), obejmującego prawie całą Dolinę Harmaniecką. Jej korytarze i sale rozwinięte są w skałach grzbietu zwanego Kotolnicą, dominującego od południowego zachodu nad spływem potoków Bystrica i Harmanec. Wejście do jaskini znajduje się w północnym zboczu Kotolnicy, na wysokości 821 m n.p.m., ok. 260 m nad dnem doliny.
Geneza.
Jaskinia wypreparowana została w ciemnoszarych wapieniach tzw. gutensteinskich, pochodzących ze środkowego triasu i zaliczanych do płaszczowiny choczańskiej. Powstała dzięki erozyjnej działalności wód podziemnych wzdłuż licznych szczelin i uskoków tektonicznych połączonej z zapadaniem się stropów największych wymywanych komór i korytarzy. Znaczna ilość ściekających wód zasobnych w składniki mineralne zapewnia bogatą i urozmaiconą szatę naciekową z licznymi stalaktytami i stalagmitami. Charakterystyczną cechą jest występowanie dużych ilości białych, miękkich nacieków o konsystencji kaszy i dużej (40–80%) zawartości wody.
Przyroda.
Jaskinia posiada bogatą faunę. Jest jednym z najważniejszych miejsc występowania nietoperzy na Słowacji. Dotychczas stwierdzono w niej 11 gatunków tych ssaków. Dominują nocek duży i nocek ostrouszny, które wielokrotnie były tu obserwowane w liczbie od 1000 do 1500 osobników. Kolejnymi pod względem liczebności występowania gatunkami są karlik malutki i nocek rudy. W jaskini żyje też troglofilny krocionóg z gatunku "Allorhiscosoma sphinx", a w występujących w niej wodach reliktowy skorupiak głębinówka ślepa.
Od 1968 roku (nowelizacja w 1972 r.) jaskinia jest narodowym pomnikiem przyrody ("Národná prirodná pamiatka").
Dzieje poznania i udostępniania turystycznego.
Wstępne partie jaskini pod nazwą "Izbica" były znane miejscowej ludności od dawna. Znajdowały się na terenach lasów miejskich Bańskiej Bystrzycy. Połączenie przepaści "Izbica" z dalszym systemem jaskiniowym stwierdził już w 1932 r. Michal Bacúrik, jednak pierwszego przejścia tego systemu dokonał dopiero w 1938 r. leśniczy wspomnianych miejskich lasów, Vojtech Kovalčík, w towarzystwie kolegi nazwiskiem Ondrouška. Do zwiedzania uprzystępniono jaskinię w 1950 r. Trasa zwiedzania ma formę pętli o długości 1020 m. Zwiedzanie trwa ok. 60 minut. W latach 2003–2004 jaskinia była zamknięta dla zwiedzających. Wiązało się to z budową nowego pawilonu wejściowego.
Jaskinia Harmaniecka należy do mniej licznie odwiedzanych słowackich jaskiń: w latach 1996–2005 odwiedzało ją rocznie średnio ok. 22,2 tys. osób, natomiast w latach 2011–2019 rocznie średnio 18,9 tys. Do końca 2005 r. jaskinię odwiedziło łącznie blisko 685 tys. osób. Przyczyną niezbyt dużej frekwencji jest położenie jaskini poza najliczniej uczęszczanymi szlakami drogowymi, a także usytuowanie wejścia wysoko na stoku doliny. Punktem wyjściowym do jaskini jest parking w Horným Harmancu. Dojście do otworu jaskini z parkingu zajmuje ok. 45 min.

</doc>
<doc id="1393671" url="https://pl.wikipedia.org/wiki?curid=1393671" title="Fort VII Twierdzy Toruń">
Fort VII Twierdzy Toruń

Fort VII Twierdzy Toruń – główny fort artyleryjski, zbudowany pod nazwą Fort IV Friedrich der Grosse.
Lokalizacja.
Fort znajduje się w prawobrzeżnej części miasta, w dzielnicy Bielany, przy ulicy Polnej 1.
Historia.
Zbudowany w latach 1879-1883 na planie pięciokąta jako ostatni główny fort twierdzy toruńskiej. Oryginalny plan pełnego fortu artyleryjskiego został w jego wypadku poważnie zmodyfikowany, m.in. przez przesunięcie prochowni z lewego barku twierdzy do magazynu przy głównej poternie, budowę dwukondygnacyjnych koszar szyjowych, brak chodników ze strzelnicami oraz przesunięcie blokhausu. Zrezygnowano również z rozbudowanych wałowych umocnień ziemnych. Do fortu prowadziła brama główna z żelaznym mostem zwodzonym. 
W latach 90. XIX wieku fort przeszedł modernizację, która uczyniła go odpornym na ogień dział kalibru 150 mm. Murowane obiekty podziemne fortu zostały pokryte metrową warstwą betonu, pomieszczenia mieszkalne otrzymały pancerne okiennice. Równocześnie zmodyfikowano przeznaczenie fortu, zmieniając go w obiekt przeznaczony w pierwszej kolejności dla piechoty. Obiekt został lepiej zamaskowany w terenie poprzez dodatkowe obsadzenie roślinnością oraz otoczony drutem kolczastym (w 1911). Wcześniej, w 1898 roku, do fortu doprowadzono elektryczność, rezygnując z wykorzystywania lamp naftowych. Fort VII był głównym fortem zachodniego odcinka obrony miasta, ogień z jego 9 dział mógł dotrzeć w okolice miejscowości Olek. Załogę fortu stanowił 1 batalion artylerii i 1 batalion piechoty (w tym obsługa 3 stanowisk obserwacyjnych typu W.T. 90), rozlokowany w 36 pomieszczeniach mieszkalnych.
Po 1920 roku w mocno zdewastowanym przez wychodzące z Torunia wojska pruskie w forcie urządzono szpital weneryczny. Następnie Zarząd Forteczny urządził w nim koszary oraz magazyny, nie dokonując jednak generalnego remontu - ograniczono się do remontu instalacji elektrycznej i odmalowania bram, mostu i płotu otaczającego fort. 
Po 1945 roku.
W latach 60. XX wieku rozebrano poważną część fosy głównej oraz oskarpowanie fos barków fortu, wybudowano drogę dojazdową do tzw. Ściany Śmierci. W związku z powstałym w ten sposób ułatwieniem dostępu do fortu był on w kolejnych dziesięcioleciach systematycznie dewastowany. W latach 1959 -1992 w budynkach fortu znajdowały się Centralne Piwnice Win Importowanych (po 1992 roku przekształcone w Przedsiębiorstwo Win Importowanych TORWIN).
Nieopodal fortu znajduje się pomnik (Chwalebne kamienie) upamiętniający żołnierzy 5 pruskiego pułku piechoty z 1915 roku.
Obóz dla internowanych w Forcie VII.
Około 15 października 1939 roku okupanci niemieccy zorganizowali na terenie fortu obóz dla internowanych osób cywilnych (niem. "Internierungslager"). Początkowo straż w obozie sprawowali żołnierze Wehrmachtu; niemniej SS i policja posiadały prawo nieograniczonego wstępu na teren fortu. 26 października, a więc równocześnie ze zniesieniem administracji wojskowej na okupowanych obszarach, obóz został oficjalnie przejęty przez paramilitarny Selbstschutz. Komendantem został mianowany Karl Friedrich Strauss (miejscowy Niemiec, z zawodu stolarz), podczas gdy funkcję jego zastępcy pełnił Bronisław (Bruno) Schönborn.
Jako pierwsi do obozu trafili polscy więźniowie przetrzymywani dotąd w celach toruńskiego więzienia przy ul. Piekary 53, popularnie zwanego „Okrąglakiem”. Liczba więźniów gwałtownie wzrosła po 17 października, kiedy to w kazamatach fortu osadzono od 600 do 1200 mieszkańców Torunia i powiatu aresztowanych podczas wielkiej obławy na „polskie elementy niepewne politycznie”. Wkrótce do "Internierungslagru" zaczęto także kierować więźniów Selbstschutzu z powiatów chełmińskiego, lipnowskiego i wąbrzeskiego, a nawet z powiatów brodnickiego i rypińskiego. Fort VII stał się w ten sposób centralnym więzieniem dla całego Inspektoratu II Selbstschutzu. Polscy historycy szacują, że w celach fortu przetrzymywano jednorazowo od 700 do 1000–1200 lub nawet 1500 osób. Całkowita liczba więźniów, którzy przeszli przez toruński "Internierungslager" szacowana jest przez Konrada Ciechanowskiego na 3 tys. osób.
Warunki panujące w obozie były bardzo ciężkie. W celach przeznaczonych dla 6–12 żołnierzy zazwyczaj musiało się pomieścić od 50 do 80 więźniów. Mężczyznom za posłanie służyła skąpo rozsypana słoma, a za przykrycie co najwyżej własne płaszcze. Nieco lepsza sytuacja panowała w celach kobiecych, gdzie znajdowały się nieliczne sprzęty. Fatalne warunki sanitarne były powodem powszechnej wszawicy, wielu więźniów chorowało również na świerzb. Wyżywienie było dalece niewystarczające, gdyż więźniowie otrzymywali na śniadanie czarną kawę i komiśniak, na obiad beztłuszczową zupę z pęczaka z niewielką ilością ziemniaków, a na kolację wyłącznie czarną kawę. Przed całkowitym głodem ratowały więźniów jedynie paczki od rodzin. Obozowa załoga często traktowała osadzonych w sposób bardzo brutalny. Okrucieństwem odznaczał się zwłaszcza komendant Strauss, który znęcał się nad więźniami zarówno fizycznie, jak i psychicznie.
Od pierwszych dni istnienia obozu działała w nim specjalna komisja złożona z funkcjonariuszy Gestapo oraz członków miejscowego Selbstschutzu. Na podstawie wyników przesłuchań (nierzadko połączonych z biciem) oraz analizy kwestionariuszy i życiorysów sporządzanych przez więźniów komisja decydowała o losie każdego osadzonego. Pomiędzy 28 października a 6 grudnia 1939 roku co najmniej 600 więźniów obozu rozstrzelano w pobliskim lesie Barbarka.
Po rozwiązaniu Selbstschutzu (26 listopada) masowe egzekucje w zasadzie ustały, ustępując miejsca deportacjom do obozów koncentracyjnych. Dzięki temu uniknęli rozstrzelania m.in. więźniowie z powiatów chełmińskiego i wąbrzeskiego, których osadzono w Forcie VII już po rozwiązaniu Selbstschutzu. 8 stycznia 1940 roku z fortu skierowano do obozu przejściowego w gdańskim Nowym Porcie transport z około 100–200 więźniami. Po kilkudniowym pobycie w Nowym Porcie niemal wszyscy więźniowie z toruńskiego transportu zostali przeniesieni do obozu koncentracyjnego KL Stutthof. Pod koniec stycznia toruński "Internierungslager" został przeniesiony z Fortu VII do pobliskiego Fortu VIII, gdzie funkcjonował do momentu ostatecznej likwidacji w lipcu 1940 roku.
W 1976 roku na terenie Fortu VII urządzono izbę pamięci, obecnie już niedostępną dla turystów.

</doc>
<doc id="1393672" url="https://pl.wikipedia.org/wiki?curid=1393672" title="3 Dywizjon Artylerii Ciężkiej (1939)">
3 Dywizjon Artylerii Ciężkiej (1939)

3 Dywizjon Artylerii Ciężkiej (3 dac) – pododdział artylerii ciężkiej Wojska Polskiego II RP.
Dywizjon nie występował w pokojowej organizacji wojska. Został sformowany w 1939 przez 2 pułk artylerii ciężkiej z Chełma.
Mobilizacja.
3 dywizjon artylerii ciężkiej został zmobilizowany, zgodnie z planem mobilizacyjnym „W”, w dniach 31 sierpnia – 4 września 1939 roku, w I rzucie mobilizacji powszechnej. Jednostką mobilizującą był 2 pułk artylerii ciężkiej w Chełmie. Dywizjon był organiczną jednostką artylerii 3 Dywizji Piechoty Legionów. Mobilizacja przebiegła sprawnie pomimo przyspieszenia o jeden dzień terminu zakończenia mobilizacji.
3 dac w kampanii wrześniowej.
4 września 1939 3 dac został załadowany do transportów kolejowych w Chełmie Lubelskim. Jednocześnie 5 września dywizjon został skierowany transportem kolejowym do Radomia przez Rejowiec, Lublin i Dęblin. Do rejonu koncentracji 3 DP Leg. nie dotarł z uwagi na ataki lotnictwa niemieckiego na linie kolejowe. Ponadto ze względu na decyzję Naczelnego Wodza z 6 września 1939 o wycofaniu Armii „Prusy” na wschodni brzeg Wisły, został zatrzymany na stacji Gołąb skąd przemaszerował do rejonu Puław. Podporządkowany został dowódcy Warszawskiej Brygady Pancerno-Motorowej. 8 września zajął stanowiska ogniowe w lesie 2 km od Państwowego Instytutu Rolniczego. 10 września rano nawiązał kontakt ogniowy z podchodzącymi do Wisły oddziałami niemieckimi. Ostrzał niemieckich oddziałów został przerwany w wyniku przecięcia połączeń telefonicznych pomiędzy punktami obserwacyjnymi, a stanowiskami ogniowymi, przez dywersantów. Wysłane patrole ujęły jednego z dywersantów. Intensywny ostrzał spowodował wyczerpanie amunicji w 3 dac. 12 i 13 września uzupełniono amunicję z Głównej Składnicy Uzbrojenia i Amunicji nr 2 w Stawach k/Dęblina. 
Od 12 września został podporządkowany dowódcy 39 Dywizji Piechoty (rez.), wspierał piechotę broniącą się na odcinku od Wólki Gołębskiej do Kazimierza. 14 września dywizjon skutecznie udaremnił próby forsowania Wisły pod Puławami przez niemiecką 29 Dywizję Piechoty Zmotoryzowanej. Wieczorem wraz z oddziałami 39 DP rez. rozpoczął odwrót, dotarł do lasu na północ od miejscowości Nasutów. Tam wszedł w skład zgrupowania ppłk. Zygmunta Bierowskiego, dowódcy 9 pułku piechoty Leg. 15 września wraz z zgrupowaniem maszerował do południowo zachodniej części lasów kozłowieckich. 16 września po południu 3 dac w składzie zgrupowania kontynuował dobowy dzienno-nocny marsz, przez rejon Lublina, Jaszczów nad Wieprzem do lasu na południe od Białki, gdzie dotarto 17 września po południu. Ponowy marsz ze względu na obfite opady deszczu rozpoczęto 18 września przed świtem w składzie zgrupowania ppłk Zygmunta Bierowskiego. W południe 18 września osiągnięto rejon Pawłowa i zatrzymano się na postój w lasach koło Zalesia. W nocy 18/19 września kolumna marszowa zgrupowania przemieszczała się do lasu koło Wólki Orłowskiej, na północny wschód od Izbicy, w trakcie marszu znajdowała się pod ostrzałem artylerii niemieckiej. W wyniku ostrzału podczas marszu przez wieś Krupe, trafiona pociskiem jedna z armat utraciła cały zaprzęg, 2 kanonierów zostało rannych, a 1 bateria odłączyła się od dywizjonu. 19 września o świcie 3 dac bez 1 baterii, osiągnął las majątku Orłów na południowy zachód od Surkowa. Zajęto stanowiska ogniowe z których udzielono wsparcia oddziałom piechoty z 39 DP rez. walczących z niemiecką 4 DP. Podczas tych walk 2 bateria straciła haubicę. W nocy 19/20 września dywizjon (bez 1 baterii) wraz z piechotą oderwał się od niemieckich oddziałów i pomaszerował trasą przez Chełmiec, Kraśniczyn do Majdanu Skierbieszowskiego i razem z 95 pułkiem piechoty stanął na postoju. W południe 20 września wraz z 95 pp pomaszerował do Stanisławówki. W dniach 21–26 września 1939 roku dywizjon walczył w „drugiej” bitwie pod Tomaszowem Lubelskim. 3 dac wraz z całą artylerią 39 DP rez. został skoncentrowany w ciągu nocy 20/21 września do wsparcia natarcia na lasy Majdan Ruszowski-Majdan Krynicki, stanowiska ogniowe zajął w kolonii Horyszów Polski. 21 września o godz. 6.00 39 DP rez. uderzyła na stanowiska niemieckiej 27 DP. W nocy 21/22 września artyleria 39 DP rez., a wśród nich 3 dac zajęła nowe stanowiska ogniowe w rejonie Cześniki, kolonia Bożydar. O godz. 10.30 wyruszyło natarcie piechoty polskiej, zostało załamane w bardzo silnym ostrzale artylerii, niemieckiego VII Korpusu Armijnego. Pod ogniem niemieckiej artylerii znalazły się stanowiska artylerii 39 DP rez. Obie haubice dywizjonu podjęły pojedynek ogniowy z niemiecką artylerią. 23 września przed południem wraz z 39 DP rez. 3 dywizjon wyruszył w marsz do wsi Polanówka, którą osiągnął w nocy. Następnie 24 września wraz z piechotą, 3 dac dotarł do Krasnobrodu, który opanowała wcześniej kawaleria Nowogródzkiej Brygady Kawalerii. W Krasnobrodzie dołączyła bateria 1/3 dac. 25 września 3 dac wspierał natarcie własnej piechoty podczas walk z niemiecką 8 DP. Piechota 10 i 39 DP rez. atakowała wzgórza na południe od Krasnobrodu, w tym wzgórze 335,9 w grupie artylerii wspierającej natarcie znajdował się 3 dac z 4 działami. Od godz. 14.30 3 dac wspierał natarcie XXIX Brygady Piechoty na wzg. 304, które piechota odbiła z rąk niemieckich. Podczas tego natarcia w 2 baterii skończyła się amunicja. Ok. godz. 17.00 niemiecka piechota odbiła wzg. 304 z uwagi na zmniejszone wsparcie własnej artylerii. Baterie 3 dac znalazły się przejściowo pod ostrzałem niemieckiej artylerii. 26 września już po północy podjęto marsz przez Jacnię, Kaczórki, Malewszyznę do rejonu wsi Szopowe. Tu 3 dac odpoczywał przez cały dzień. W nocy 26/27 września otrzymano informację o kapitulacji, zniszczono i zakopano broń i wyposażenie, konie częściowo rozpuszczono. Rano 27 września 3 dac przestał istnieć. 

</doc>
<doc id="1393673" url="https://pl.wikipedia.org/wiki?curid=1393673" title="Fort carre">
Fort carre



</doc>
<doc id="1393674" url="https://pl.wikipedia.org/wiki?curid=1393674" title="Jarosław Nikodem">
Jarosław Nikodem

Jarosław Piotr Nikodem (ur. 1964) – polski historyk, profesor nauk humanistycznych, profesor nadzwyczajny UAM, mediewista specjalizujący się w zakresie stosunków Polski i Litwy w późnym średniowieczu, historii historiografii średniowiecznej, dynastii jagiellońskiej i husytyzmu.
Życiorys.
W 1995 obronił rozprawę doktorską "Zbigniew Oleśnicki w historiografii polskiej" (promotor: Jadwiga Krzyżaniakowa), uzyskując stopień naukowy doktora nauk humanistycznych w zakresie historii. W 2005 uzyskał stopień doktora habilitowanego na podstawie rozprawy habilitacyjnej "Polska i Litwa wobec husyckich Czech w latach 1420-1433. Studium o polityce dynastycznej Władysława Jagiełły i Witolda Kiejstutowicza". W 2008 otrzymał nominację na stanowisko profesora nadzwyczajnego Uniwersytetu im. Adama Mickiewicza. 
5 lutego 2019 otrzymał tytuł naukowy profesora.
Pracownik naukowy Instytutu Historii UAM (Zakład Historii Średniowiecznej). 
Jest członkiem Rady Naukowej „Czasopisma Prawno-Historycznego”.

</doc>
<doc id="1393676" url="https://pl.wikipedia.org/wiki?curid=1393676" title="Walgina rdestniak">
Walgina rdestniak

Walgina rdestniak ("Timandra comae", "Calothysanis amata") – gatunek owada z rodziny miernikowcowatych, w Polsce bardzo pospolity.Od 1994 roku istnieje niezatwierdzony przez wszystkich ekspertów podział gatunku na "Timandra comae" i "T. griseata". W północnej i wschodniej Europie występuje "T. griseata", natomiast "T. comae" – w Europie Zachodniej i Południowej. W Estonii występują mieszańce obu gatunków.
Wygląd.
Rozpiętość przednich skrzydeł 14–35 mm, filigranowa budowa ciała, dymorfizm płciowy widoczny w budowie czułków: samiec posiada podwójnie grzebykowate, samica – czułki piłkowane. Skrzydła są barwy kremowej. Przez obie pary przechodzą czerwonawo-fioletowe linie układające się po rozłożeniu skrzydeł w jedną linię. Przed i za wyraźniejsza linią przebiegają mniej wyraźne linie. Na przednich skrzydłach widoczne są ciemniejsze małe plamki. Tylne brzegi skrzydeł są zaakcentowane ciemniejszą, ale rozjaśniającą się barwą. Gąsienice mają zmienną barwę, od szaro-brązowej do oliwkowej z ciemniejszymi plamami na grzbiecie. Poczwarki przystosowane są ubarwieniem do barwy otoczenia, przebywają w słabych oprzędach, wyglądając jak gdyby były zawieszone w powietrzu.
Biotop.
Owad bardzo pospolity. Pojawia się w dwóch lub trzech pokoleniach od maja do października, w lasach łęgowych, zaroślach w pobliżu zbiorników wodnych i na skraju lasów. Przylatuje również do parków, ogródków i domów. W ciągu dnia motyle składają skrzydła do odpoczynku i ukrywają się w zacienieniach. Połączenie barwne, przedniego i tylnego skrzydła, skutecznie kamufluje motyla w otoczeniu. Aktywny jest nocą, może przylatywać do światła.
Pożywienie.
Gąsienice żywią się liśćmi różnych szczawi i rdestów, niekiedy także innych roślin.

</doc>
<doc id="1393678" url="https://pl.wikipedia.org/wiki?curid=1393678" title="Łucja rugijska">
Łucja rugijska

Łucja rugijska (zm. 12 lutego między 1208 a 1231) – córka księcia Rugii Jaromara I i Hildegardy, córki króla duńskiego Kanuta V.
Życiorys.
W 1186 poślubiła Władysława Laskonogiego. Małżeństwo pozostało bezdzietne. Jedyny znany fakt z życia księżnej w Polsce to udział w chrzcie syna Henryka Brodatego i Jadwigi Śląskiej w Głogowie w dniu 25 grudnia 1208. Łucja przebywała na uroczystości wraz z mężem, być może obdarowała nowo narodzonego chłopca jakimś prezentem. 
Małżeństwo z Laskonogim mogło być związane z polityką Mieszka Starego wobec Danii i zwiększenia wpływów na Pomorzu Zachodnim. Nie jest znany wygląd ani charakter księżnej. Wiadomo jedynie, że Laskonogi nie był jej wierny i posiadał liczne kochanki i przelotne miłostki.
Nie jest znana data roczna śmierci Łucji, znany jest tylko dzień i miesiąc. "Nekrolog lubiński" podaje datę 12 lutego. Na pewno zmarła po 25 grudnia 1208, za życia swego męża (zmarł on 3 listopada 1231). Nie wiadomo również, gdzie została pochowana.

</doc>
<doc id="1393679" url="https://pl.wikipedia.org/wiki?curid=1393679" title="Wellington Sánchez">
Wellington Sánchez

Wellington Eduardo Sánchez Luzuriaga (ur. 19 czerwca 1974 w Ambato) – ekwadorski piłkarz grający na pozycji defensywnego pomocnika.
Kariera klubowa.
Sánchez urodził się w mieście Ambato, a karierę piłkarską rozpoczął w tamtejszym klubie Tecnico Universitario Ambato. W 1992 roku zadebiutował w jego barwach w lidze i grał tam do 1993. Wtedy też na pół roku odszedł do Universidad Católica Quito. W 1994 roku został piłkarzem Nacionalu Quito. W 1996 roku po raz pierwszy w karierze wywalczył mistrzostwo Ekwadoru, a rok później wyjechał do Stanów Zjednoczonych. Przez jeden sezon występował w klubie tamtejszej Major League Soccer, New York MetroStars. Z zespołem z Nowego Jorku rozegrał 12 spotkań i zdobył jednego gola, ale nie osiągnął większych sukcesów i w 1999 roku wrócił do Ekwadoru. Do 2004 roku grał w Emelec Guayaquil. W tym okresie dwukrotnie zostawał mistrzem ekwadorskiej Serie A w latach 2001 i 2002 oraz w 2001 roku dotarł do finału Copa Merconorte. Od 2005 roku ponownie jest zawodnikiem Nacionalu. Tuż po przyjściu do Nacionalu został mistrzem fazy Clausura.
Kariera reprezentacyjna.
W reprezentacji Ekwadoru Sánchez zadebiutował 21 września 1994 roku w zremisowanym 0:0 towarzyskim spotkaniu z Peru. W 1997 roku wystąpił na Copa América 1997. W 2002 roku został powołany przez selekcjonera Hernána Darío Gómeza do kadry na Mistrzostwa Świata 2002. Tam był rezerwowym i nie wystąpił w żadnym spotkaniu. Ostatni mecz w kadrze narodowej rozegrał w 2004 roku. Łącznie wystąpił w 44 meczach reprezentacji Ekwadoru i zdobył 3 gole.

</doc>
<doc id="1393683" url="https://pl.wikipedia.org/wiki?curid=1393683" title="Okręg zachodni Kościoła Zielonoświątkowego w RP">
Okręg zachodni Kościoła Zielonoświątkowego w RP

Okręg zachodni – jeden z siedmiu okręgów Kościoła Zielonoświątkowego w RP, obejmujący województwa: dolnośląskie i opolskie. Okręg liczy 45 zborów. Prezbiterem okręgowym okręgu zachodniego jest pastor Piotr Cieślar.
Zbory.
Lista zborów okręgu zachodniego (w nawiasie nazwa zboru):

</doc>
<doc id="1393685" url="https://pl.wikipedia.org/wiki?curid=1393685" title="Droga I/76 (Słowacja)">
Droga I/76 (Słowacja)

Droga krajowa 76 (słow. "Cesta I/76") – droga krajowa I kategorii w południowej Słowacji. Jedno-jezdniowa arteria łączy drogę ekspresową R1 ze Štúrovem, gdzie krzyżuje się z krajową 63 i gdzie znajduje się dawne przejście graniczne z Węgrami. Arteria biegnie równolegle do rzeki Hron.

</doc>
<doc id="1393690" url="https://pl.wikipedia.org/wiki?curid=1393690" title="500 Degreez">
500 Degreez

500 Degreez – trzeci solowy album rapera Lil Wayne'a wydany 23 lipca 2002 roku. W przeciwieństwie do poprzednich ego albumów, ten nie zdobył platyny i sprzedał się w Stanach Zjednoczonych w liczbie 536 tys. kopii, a na całym świecie w 900 tys. kopii. Wydana została również wersja albumu pozbawiona wulgaryzmów i tekstów dotyczących seksu czy narkotyków.

</doc>
<doc id="1393693" url="https://pl.wikipedia.org/wiki?curid=1393693" title="Robert Somercote">
Robert Somercote

Robert Somercote (zm. 16 września 1241 w Rzymie) – angielski kardynał.
Życiorys.
Pochodził z Somercotes w Lincolnshire. Studiował na uniwersytetach w Paryżu i w Bolonii, uzyskując tytuł mistrza teologii. Następnie został kapelanem króla Anglii Henryka III i uzyskał beneficja w Kent i Norfolk. W 1236 udał się do Rzymu do pracy w kurii papieskiej, gdzie pozostał już do końca życia. Tam został mianowany subdiakonem apostolskim (1236) i audytorem "leteræ contradictæ" (1238). W maju 1238 papież Grzegorz IX kreował go kardynałem diakonem Sant'Eustachio; sygnował bulle papieskie wydane między 25 czerwca 1238 a 29 maja 1240. Wobec sporu Grzegorza IX z cesarzem Fryderykiem II reprezentował postawę ugodową i opowiadał się za bardziej pojednawczą polityką wobec cesarza. Takie stanowisko reprezentował podczas papieskiej elekcji 1241. Jego śmierć w trakcie tej elekcji przypisywano otruciu ze strony senatora Matteo Rosso Orsini, najprawdopodobniej jednak była spowodowana wycieńczeniem organizmu wskutek upałów i fatalnych warunków higienicznych panujących w miejscu obrad. Pochowano go w kościele San Crisogono.

</doc>
<doc id="1393697" url="https://pl.wikipedia.org/wiki?curid=1393697" title="Distance Learning">
Distance Learning



</doc>
<doc id="1393700" url="https://pl.wikipedia.org/wiki?curid=1393700" title="Dennis Oliech">
Dennis Oliech

Dennis Oliech (ur. 2 lutego 1985 w Nairobi) – kenijski piłkarz grający na pozycji napastnika.
Kariera klubowa.
Oliech swą przygodę z futbolem rozpoczynał w Dagoretti Santos, następnie dołączył do Mathare United. W 2004 roku wraz z Reprezentacją Kenii brał udział w Pucharze Narodów Afryki i to także wtedy uznawano go za jednego z najbardziej obiecujących piłkarzy – obok Wayne’a Rooneya.
Po raz pierwszy w zawodowym futbolu wystąpił w 2003 roku w barwach katarskiego Al-Arabi. Pewnego razu proponowano mu nawet grę dla reprezentacji Kataru, jednak Dennis wybrał swój rodzimy kraj. W 2005 roku podpisał 4-letni kontrakt z FC Nantes, ale grę w tym klubie rozpoczął na początku 2006 roku. Następnie został wypożyczony do AJ Auxerre, by później z tym klubem podpisać kontrakt.
21 stycznia 2013 odszedł do AC Ajaccio.

</doc>
<doc id="1393701" url="https://pl.wikipedia.org/wiki?curid=1393701" title="Przewodnik Gimnastyczny „Sokół”">
Przewodnik Gimnastyczny „Sokół”

Przewodnik Gimnastyczny „Sokół” – miesięcznik wydawany w latach 1881–1923 we Lwowie (z przerwą w latach 1915–1917), a następnie od 1924 do 1939 roku w Warszawie. Przez krótki okres – od 1927 do 1929 roku – gazeta była dwutygodnikiem.
Historia.
W okresie zaboru austriackiego podtytuł pisma brzmiał: "Organ Związku Polskich Gimnastycznych Tow. Sokolich w Austryi". "Przewodnik Gimnastyczny „Sokół”" był pierwszym pismem poświęconym w całości sportowi i kulturze fizycznej wydawanym na ziemiach polskich.
Nakład.
Pierwszy rocznik czasopisma ukazał się w nakładzie 500 egzemplarzy, w kolejnym 1884 nakład wzrósł do 650, aby w kolejnych latach 1885–1890 osiągnąć około tysiąca egzemplarzy. W 1892 pismo zostaje organem Towarzystwa Gimnastycznego Sokół i jego nakład wzrasta do 3 tysięcy 200 egzemplarzy. W kolejnych latach wzrasta i wacha się od 8 do 9 tysięcy. Na początku XX wieku, w 1903 roku osiąga 11 tysięcy, w 1904 roku 14 tysięcy, a w 1995 15 i pół tysiąca. 

</doc>
<doc id="1393703" url="https://pl.wikipedia.org/wiki?curid=1393703" title="Epiphone SG G-400 Custom">
Epiphone SG G-400 Custom

Epiphone SG G-400 Custom - gitara elektryczna 6-strunowa z trzema przystawkami typu humbucker classic. Jest kopią Gibsona SG-3 (kiedyś 1961 Les Paula Custom) jednakże firma Epiphone jest częścią Gibson Guitar Corporation i posiada pełną licencję na produkcję kopii gitar Gibsona. Korpus i gryf gitary wykonane są z mahoniu, a podstrunnica z palisandru, posiada 22 progi oznakowane markerami (masa perłowa) w kształcie prostokątów. Gryf wklejany daje gitarze charakterystyczne mocne brzmienie z dużą ilością niskich i środkowych częstotliwości. Przyczyniają się też do tego trzy pickupy Alnico Classic Plus Humbuckers. Złote wykończenie mostka (Tune-o-matic) kluczy (firmy Grover) i pickupów oraz binding wokół gryfu nadaje gitarze niepowtarzalny wygląd.

</doc>
<doc id="1393705" url="https://pl.wikipedia.org/wiki?curid=1393705" title="Niccolò Scolari">
Niccolò Scolari

Niccolò Scolari (zm. 1200) – włoski kardynał. Pochodził z Rzymu i był bratankiem papieża Klemensa III.
Przez wiele lat (do 1193) był administratorem kościoła benedyktyńskiego San Lorenzo w Kapua. Na konsystorzu w 1190 jego wuj Klemens III mianował go kardynałem. Między 23 października a 19 grudnia 1190 podpisywał bulle papieskie jako diakon Świętego Kościoła Rzymskiego, 17 lutego 1191 jako diakon S. Lucia in Silice, a między 15 maja 1191 a 4 sierpnia 1200 jako diakon Santa Maria in Cosmedin. Uczestniczył w papieskiej elekcji 1191 i elekcji 1198. Przez pierwsze dwa lata pontyfikatu Innocentego III działał jako audytor w kurii papieskiej. Zmarł między sierpniem a grudniem 1200.

</doc>
<doc id="1393706" url="https://pl.wikipedia.org/wiki?curid=1393706" title="Niccolò (zm. 1200)">
Niccolò (zm. 1200)



</doc>
<doc id="1393707" url="https://pl.wikipedia.org/wiki?curid=1393707" title="Witoszyn Dolny">
Witoszyn Dolny



</doc>
<doc id="1393708" url="https://pl.wikipedia.org/wiki?curid=1393708" title="Składy drużyn olimpijskich w piłce siatkowej kobiet 2008">
Składy drużyn olimpijskich w piłce siatkowej kobiet 2008

Artykuł zawiera składy drużyn biorących udział w turnieju siatkówki kobiet na Igrzyskach Olimpijskich w 2008 w Pekinie.
Algieria.
Szeroka kadra Algierii na Igrzyska Olimpijskie Pekin 2008 
Brazylia.
Kadra Brazylii na Igrzyska Olimpijskie, Pekin 2008 
Chiny.
Kadra Chin na Igrzyska Olimpijskie, Pekin 2008 
Japonia.
Szeroka kadra Japonii na Igrzyska Olimpijskie Pekin 2008 
Kazachstan.
Kadra Kazachstanu na Igrzyska Olimpijskie, Pekin 2008 
Kuba.
Szeroka kadra Kuby na Igrzyska Olimpijskie Pekin 2008 
Polska.
Kadra Polski na Igrzyska Olimpijskie, Pekin 2008 
Rosja.
Kadra Rosji na Igrzyska Olimpijskie, Pekin 2008 
Serbia.
Szeroka kadra Serbii na Igrzyska Olimpijskie Pekin 2008 
USA.
Kadra USA na Igrzyska Olimpijskie, Pekin 2008 
Wenezuela.
Szeroka kadra Wenezueli na Igrzyska Olimpijskie Pekin 2008 
Włochy.
Kadra Włoch na Igrzyska Olimpijskie, Pekin 2008 

</doc>
<doc id="1393709" url="https://pl.wikipedia.org/wiki?curid=1393709" title="Todd Eldredge">
Todd Eldredge

Todd Eldredge (ur. 28 sierpnia 1971 w Chatham) – amerykański łyżwiarz figurowy. Zaczął jeździć na łyżwach w wieku pięciu lat. Wybierając pomiędzy hokejem a łyżwiarstwem figurowym, zdecydował się na to ostatnie ze względu na skoki i piruety. W 1988 roku Eldredge został Mistrzem Świata Juniorów, a później odnosił liczne sukcesy również na zawodach seniorskich. Wielokrotnie stawał na podium mistrzostw świata: w 1991 i 2001 roku był trzeci, a w 1995, 1997 i 1998 roku był drugi. Wygrał raz w 1996 roku. Jego ostatnim startem w zawodach amatorskich był występ na Igrzyskach Olimpijskich w 2002 roku w Salt Lake City, gdzie zajął 6 miejsce.

</doc>
<doc id="1393714" url="https://pl.wikipedia.org/wiki?curid=1393714" title="Henry Rono">
Henry Rono

Henry Rono (ur. 12 lutego 1952 w Kapsabet) – kenijski lekkoatleta specjalizujący się w biegach długich. 
Dwukrotny mistrz igrzysk afrykańskich w Algierze w 1978 roku (wygrał bieg na 3000 metrów z przeszkodami oraz na bieg na 10 000 metrów). Dwukrotny mistrz igrzysk Wspólnoty Narodów w 1978 w Edmonton (zwyciężył w biegu na 5000 metrów i biegu na 3000 metrów z przeszkodami.
5-krotny rekordzista świata:
W związku z bojkotem przez Kenię igrzysk olimpijskich w 1976 i 1980 roku nie udało mu się powalczyć o olimpijski medal. W 2007 roku wydał autobiografię pt. "Olympic Dream".

</doc>
<doc id="1393715" url="https://pl.wikipedia.org/wiki?curid=1393715" title="Giovanni di Salerno">
Giovanni di Salerno

Giovanni di Salerno (zm. 1208) – włoski benedyktyn, kardynał.
Pochodził z Salerno i w młodości wstąpił do zakonu benedyktynów w klasztorze na Monte Cassino. Nominację kardynalską otrzymał od papieża Klemensa III w 1190. Służył jako legat papieski w Niemczech (1195-1196), południowej Italii (1198-1199) oraz na Wyspach Brytyjskich (1201-1203). Podczas papieskiej elekcji 1198 został wybrany na papieża, ale odmówił przyjęcia tej godności. Zmarł w Rzymie niedługo po 22 kwietnia 1208 roku.

</doc>
<doc id="1393717" url="https://pl.wikipedia.org/wiki?curid=1393717" title="Bobo (kardynał S. Teodoro)">
Bobo (kardynał S. Teodoro)

Bobo (zm. 9 października 1199) – włoski kardynał. 
Życiorys.
Pochodził z Rzymu i był krewnym papieża Celestyna III, który na konsystorzu w 1193 mianował go kardynałem-diakonem San Teodoro. Uczestniczył w papieskiej elekcji 1198 i podpisywał bulle papieskie między 4 marca 1193 a 19 czerwca 1199. Data jego śmierci jest zarejestrowana w nekrologu bazyliki watykańskiej, której był kanonikiem.

</doc>
<doc id="1393718" url="https://pl.wikipedia.org/wiki?curid=1393718" title="Afiniczność">
Afiniczność



</doc>
<doc id="1393721" url="https://pl.wikipedia.org/wiki?curid=1393721" title="Związek Żydów byłych Uczestników Walki Zbrojnej z Faszyzmem">
Związek Żydów byłych Uczestników Walki Zbrojnej z Faszyzmem

Związek Żydów byłych Uczestników Walki Zbrojnej z Faszyzmem – organizacja kombatancka powstała w 1947. Objęła swoim działaniem wszystkie większe ośrodki żydowskie w Polsce, miała swoich przedstawicieli w Centralnym Komitecie Żydów Polskich. Przewodniczącym organizacji był Grzegorz Smolar.
W 1949, gdy rozwiązywała się, by przyłączyć się do ZBoWiD, deklarowała liczbę 5 tys. członków. Mimo że do organizacji należeli członkowie różnych partii politycznych, w największym stopniu organizacja była kierowana przez PPR i PZPR. 

</doc>
<doc id="1393731" url="https://pl.wikipedia.org/wiki?curid=1393731" title="Rejon taktamukajski">
Rejon taktamukajski



</doc>
<doc id="1393732" url="https://pl.wikipedia.org/wiki?curid=1393732" title="Rejon teutszekski">
Rejon teutszekski



</doc>
<doc id="1393734" url="https://pl.wikipedia.org/wiki?curid=1393734" title="Układ Zgorzelecki">
Układ Zgorzelecki



</doc>
<doc id="1393735" url="https://pl.wikipedia.org/wiki?curid=1393735" title="Wieżowce we Frankfurcie">
Wieżowce we Frankfurcie



</doc>
<doc id="1393736" url="https://pl.wikipedia.org/wiki?curid=1393736" title="Liam Ridgewell">
Liam Ridgewell

Liam Ridgewell, ur. 21 lipca 1984 r. w Londynie - angielski piłkarz grający w Portland Timbers. Występuje na pozycji obróncy.
Ridgewell pierwsze kroki w futbolu stawiał w słynnej szkółce młodzieży w klubie West Ham United, skąd w 2001 roku pozyskała go Aston Villa.
Na początku swojej gry w klubie z Villa Park Ridgewell nie grał zbyt dużo, dlatego w 2002 roku został wypożyczony do grającego w niższej klasie rozgrywkowej Bournemouth. Jednak i tam nie nagrał się zbyt dużo, gdyż wystąpił w zaledwie 5 meczach, w których nie strzelił ani jednego gola.
W barwach The Villans Liam zadebiutował 4 stycznia 2003 roku w meczu FA Cup przeciwko Blackburn Rovers. W tamtym czasie regularnie grał też w angielskiej reprezentacji U-21.
Po kilku latach solidnej gry w Aston Villi przeniósł się w 2007 roku do lokalnego rywala The Villans - Birmingham City. Był to pierwszy taki przypadek od 23 lat.
W nowym klubie spisywał się przyzwoicie, jednak nie zdołał uchronić go przed spadkiem do The Championship. Zagrał w 35 meczach ligowych minionego sezonu 2007/2008. Jak do tej pory nie doczekał się debiutu w reprezentacji narodowej.
31 stycznia 2012 podpisał 2,5-letni kontrakt z West Bromwich Albion.
W 2014 roku Ridgewell trafił do Portland Timbers, z którego był wypożyczany do Wigan Athletic i Brighton &amp; Hove Albion.

</doc>
<doc id="1393738" url="https://pl.wikipedia.org/wiki?curid=1393738" title="Karl Friedrich Griesheim">
Karl Friedrich Griesheim

Karl Friedrich Griesheim – pułkownik holenderski i dyplomata z XVIII wieku.
Do roku 1794 był holenderskim posłem w Warszawie.

</doc>
<doc id="1393739" url="https://pl.wikipedia.org/wiki?curid=1393739" title="Johann Jacob Patz">
Johann Jacob Patz



</doc>
<doc id="1393742" url="https://pl.wikipedia.org/wiki?curid=1393742" title="Objaw Owińskiego">
Objaw Owińskiego

Objaw Owińskiego ("OWU", "objaw wierzchołkowo-uciskowy") – bolesność uciskowa (przy dotyku palcem lub narzędziem) błony śluzowej wyrostka zębodołowego w okolicach korzenia zęba. Objaw ten może wskazywać na toczące się zapalenie tkanek okołowierzchołkowych.

</doc>
<doc id="1393749" url="https://pl.wikipedia.org/wiki?curid=1393749" title="Jezioro Lisunie">
Jezioro Lisunie



</doc>
<doc id="1393752" url="https://pl.wikipedia.org/wiki?curid=1393752" title="Jezioro Bartąg">
Jezioro Bartąg



</doc>
<doc id="1393754" url="https://pl.wikipedia.org/wiki?curid=1393754" title="Fort Ransom (posterunek wojskowy)">
Fort Ransom (posterunek wojskowy)



</doc>
<doc id="1393755" url="https://pl.wikipedia.org/wiki?curid=1393755" title="Długi Staw">
Długi Staw

Długi Staw – nazwa kilku jezior w Tatrach:

</doc>
<doc id="1393757" url="https://pl.wikipedia.org/wiki?curid=1393757" title="USS Knox (FF-1052)">
USS Knox (FF-1052)

USS Knox (FF-1052) - amerykańska fregata typu "Knox", która weszła do służby w kwietniu 1969. Okręt początkowo był klasyfikowany jako eskortowiec oceaniczny, a następnie od czerwca 1975, po reformie klasyfikacji okrętów, jako fregata. Był to drugi w historii US Navy okręt noszący tę nazwę, nazwany dla uczczenia komodora Dudleya Wrighta Knoxa.
Historia.
Zamówienie na pierwszą jednostkę nowego typu okrętów eskortowych USS "Knox" (DE-1052) zostało złożone w stoczni Todd Pacific Shipyard w Seattle 22 lipca 1964. Rozpoczęcie budowy miało miejsce 5 października 1965. Wodowanie nastąpiło 19 listopada 1966, wejście do służby 12 kwietnia 1969. Jako pierwszy okręt typu, został poddany dokładnym testom potwierdzającym jego zdolność do służby w trudnych warunkach. W tym celu przeprowadzono m.in. test polegający na zdetonowaniu w pobliżu okrętu silnych ładunków wybuchowych, których eksplozja miała wykazać odporność okrętu na działanie fali uderzeniowej.
Okręt wszedł w skład Floty Pacyfiku, gdzie oprócz typowych zadań eskortowych, ćwiczył technikę misji ratowniczych i rozpoznawczych. W maju 1975 uczestniczył w ewakuacji amerykańskiego personelu z Wietnamu. 30 czerwca 1975 w związku z reformą klasyfikacji okrętów otrzymał oznaczenie USS "Knox" (FF-1052). Okręt wycofano ze służby 14 lutego 1992, skreślenie z rejestru marynarki wojennej miało miejsce 11 stycznia 1995. 
Początkowo brano pod uwagę przekazanie okrętu na cele muzealne, jednak ostatecznie podjęto decyzję o jego zatopieniu jako okręt-cel. 7 sierpnia 2007 okręt został zatopiony w pobliżu Guam przez samoloty startujące z lotniskowca USS "John C. Stennis". Do zatopienia użyto pocisków rakietowych Maverick i bomb kierowanych m.in. typu GBU-12.

</doc>
<doc id="1393758" url="https://pl.wikipedia.org/wiki?curid=1393758" title="Czerwone Stawki">
Czerwone Stawki



</doc>
<doc id="1393759" url="https://pl.wikipedia.org/wiki?curid=1393759" title="Czerwony Staw">
Czerwony Staw



</doc>
<doc id="1393760" url="https://pl.wikipedia.org/wiki?curid=1393760" title="Dwoisty Staw">
Dwoisty Staw



</doc>
<doc id="1393761" url="https://pl.wikipedia.org/wiki?curid=1393761" title="Litworowy Staw">
Litworowy Staw



</doc>
<doc id="1393762" url="https://pl.wikipedia.org/wiki?curid=1393762" title="Przedni Staw">
Przedni Staw



</doc>
<doc id="1393764" url="https://pl.wikipedia.org/wiki?curid=1393764" title="Zadni Staw">
Zadni Staw



</doc>
<doc id="1393767" url="https://pl.wikipedia.org/wiki?curid=1393767" title="Jeźdźcy Smoków z Pern">
Jeźdźcy Smoków z Pern



</doc>
<doc id="1393771" url="https://pl.wikipedia.org/wiki?curid=1393771" title="Fred Saberhagen">
Fred Saberhagen

Fred Saberhagen, właściwie "Fred Thomas Saberhagen" (ur. 18 maja 1930, zm. 29 czerwca 2007) – amerykański pisarz s-f i fantasy. Najbardziej znany ze swojego cyklu o Berserkerach.

</doc>
<doc id="1393778" url="https://pl.wikipedia.org/wiki?curid=1393778" title="Fort Abraham Lincoln">
Fort Abraham Lincoln

Fort Abraham Lincoln – dawny posterunek wojskowy, a obecnie park stanowy o tej samej nazwie, znajduje się w odległości 11 kilometrów od miejscowości Mandan w stanie Dakota Północna.
Indianie z plemienia Mandanów osiedlili się nad brzegami Heart River około roku 1575. Wznieśli charakterystyczne dla nich budowle ziemne, utrzymując się z polowań na bizony i upraw licznych roślin. Wioska składała się z 75-85 takich ziemnych domostw zamieszkanych przez około 1000 osób. Wioska "Na stoku" (ang. "On-A-Slant Indian Village"), znajdowała się na brzegach Heart River, a nazwę swą zawdzięczała położeniu na stokach wzgórz okalających dolinę rzeki Missouri. Budową domów, które powstawały przez pokrycie rusztowania z pni topoli plecionką z witek wierzbowych oklejanych z zewnątrz gliną zmieszaną z trawą, zajmowały się kobiety Mandanów. Pośrodku dachu każdego takiego domostwa znajdował się otwór służący za źródło światła i dymnik centralnie położonego paleniska. Domostwa budowano zazwyczaj blisko jedno drugiego, przy czym każde z nich zamieszkiwało około 10 osób. Dwieście lat później epidemia przywleczonej przez Europejczyków ospy zdziesiątkowała Mandanów. Mandanowie wyemigrowali na północ, by połączyć się z Indianami plemienia Hidatsa nad rzeką Knife, a w latach siedemdziesiątych XIX wieku na zachodnim brzegu Missouri, w tym samym miejscu, naprzeciw dzisiejszego miasta Bismarck powstał posterunek wojskowy. W czerwcu 1872 roku dwie kompanie 6. pułku piechoty wzniosły budynki i umocnienia fortu nazwanego "Fort McKeen", ale 19 listopada tego samego roku przemianowanego na "Fort Abraham Lincoln".
Zabudowania, przeznaczone pierwotnie dla trzech kompanii piechoty, zostały następnie rozbudowane ku południowi, by pomieścić dodatkowo sześć kompanii kawalerii. Teraz na terenie fortu znajdowało się 78 stałych, drewnianych budynków: poczta, telegraf, koszary dla dziewięciu kompanii, siedem kwater oficerskich, sześć stajni dla koni, wartownia, spichlerz, magazyn kwatermistrzostwa, piekarnia, lazaret, pralnia i koszary zwiadowców. Wodę dowożono własnymi beczkowozami z rzeki Missouri, a drewno na opał dostarczali prywatni dostawcy.
W roku 1873 fort stał się głównym punktem skoszarowania 7. pułku kawalerii, mającego zapewnić bezpieczeństwo budowniczym linii kolejowej Northern Pacific. Pierwszym komendantem rozbudowanego fortu został podpułkownik George Armstrong Custer, który zajmował to stanowisko do swej śmierci w roku 1876. W tymże 1876 roku 7 pułk kawalerii został wysłany na zachód z zadaniem poskromienia nieobjętych traktatami plemion Indian prerii i umieszczenia ich w rezerwatach. Z pola bitwy nad rzeką Little Big Horn, do "Fort Abraham Lincoln" nie powrócił ani Custer, ani połowa jego ludzi.
Fort został opuszczony przez armię w 1891, po ukończeniu budowy linii kolejowej do Montany. W rok po opuszczeniu fortu lokalni mieszkańcy rozebrali budynki wykorzystując na własne potrzeby drewno i gwoździe. W okresie późniejszym władze, siłami Civilian Conservation Corps, zrekonstruowały blokhauzy i ziemne domostwa Indian. Dom Custera został odbudowany dopiero w roku 1989.
Dzisiejszy park stanowy składa się z indiańskiej wioski, budynków koszarowych i domu Custera. Prezydent Theodore Roosevelt przekazał w roku 1907 specjalnym dekretem teren władzom stanowym jako "Fort Abraham Lincoln State Park". W 1934 pracownicy Civilian Conservation Corps zbudowali budynek administracyjny, schronisko i drogi dojazdowe. Park ma również własne pole namiotowe, parkingi i tereny piknikowe.

</doc>
<doc id="1393779" url="https://pl.wikipedia.org/wiki?curid=1393779" title="Jan Szpet">
Jan Szpet

Jan Szpet (ur. 18 października 1949 w Poniecu) – polski prezbiter katolicki, profesor nauk teologicznych, specjalizujący się w zakresie katechetyki. Autor publikacji z dziedziny teorii katechezy oraz podręczników do nauki religii. Dziekan Wydziału Teologicznego Uniwersytetu im. Adama Mickiewicza w Poznaniu w latach 2008-2016.
Życiorys.
Święcenia kapłańskie przyjął w 1973 r. W kolejnych latach uzyskał stopień doktora ("Działalność katechetyczna Ośrodka Poznańskiego w latach 1945–1961"), a następnie doktora habilitowanego nauk teologicznych ("Historia biblijna i typy jej podręczników w nauczaniu katolickim w Wielkim Księstwie Poznańskim w porównaniu z nauczaniem biblijnym w Niemczech"). W roku 2000 uzyskał tytuł naukowy profesora.
Od 2012 roku był kierownikiem Zakładu Katechetyki i Pedagogiki Chrześcijańskiej na Wydziale Teologicznym UAM (wcześniej, od 1998 roku był kierownikiem Zakładu Katechetyki). W latach 2005–2008 pełnił funkcję prodziekana ds. nauki Wydziału Teologicznego UAM. Od roku 2008 do 2016 był dziekanem Wydziału Teologicznego UAM. Jest również konsultorem Komisji Wychowania Katolickiego Konferencji Episkopatu Polski oraz jej rzeczoznawcą ds. oceny programów i podręczników katechetycznych, pełni także funkcję przewodniczącego referatu katechetycznego Kurii Metropolitalnej w Poznaniu.
Członek Rady Programowej miesięcznika „Katecheta”. Autor i redaktor 110 podręczników i pomocy katechetycznych.

</doc>
<doc id="1393782" url="https://pl.wikipedia.org/wiki?curid=1393782" title="Paweł Bortkiewicz">
Paweł Bortkiewicz

Paweł Witold Bortkiewicz (ur. 8 kwietnia 1958 w Jeleniej Górze) – polski duchowny katolicki, członek Towarzystwa Chrystusowego dla Polonii Zagranicznej (TChr.), profesor nauk teologicznych specjalizujący się w zakresie teologii moralnej. W latach 2002–2008 dziekan Wydziału Teologicznego Uniwersytetu im. Adama Mickiewicza, od 2002 dyrektor Centrum Etyki UAM w Poznaniu, członek Komitetu Nauk Teologicznych Polskiej Akademii Nauk (od 2003), członek Rady Programowej Centrum Jana Pawła II „Nie lękajcie się” w Krakowie. Od stycznia 1996 do grudnia 2001 redaktor naczelny miesięcznika biblijno-liturgicznego „Msza Święta”.
Życiorys.
W 1995 uzyskał stopień doktora habilitowanego (rozprawa habilitacyjna: "Zachowanie wartości moralnych w sytuacjach granicznych. Studium na podstawie polskiej łagrowej literatury pamiętnikarskiej") na Akademii Teologii Katolickiej. Na tej uczelni, już pod nazwą Uniwersytetu Kardynała Stefana Wyszyńskiego, pełnił funkcję kierownika katedry Historii Teologii Moralnej.
Później został wykładowcą Wydziału Teologicznego UAM i kierownikiem Zakładu Katolickiej Nauki Społecznej tamże. Po odejściu z wydziału Tomasza Węcławskiego w 2007 został także kuratorem Zakładu Teologii Fundamentalnej i Ekumenicznej.
Od 2002 dziekan Wydziału Teologicznego – po wygaśnięciu kadencji 31 sierpnia 2008, następnego dnia objął funkcję prodziekana ds. nauki i współpracy naukowej. Wykłada także w Wyższej Szkole Kultury Społecznej i Medialnej w Toruniu. Decyzją Prezydenta RP z 14 lutego 2007 uzyskał tytuł naukowy profesora.
W październiku 2015 został członkiem Narodowej Rady Rozwoju, powołanej przez prezydenta Andrzeja Dudę. Został duszpasterzem Akademickiego Klubu Obywatelskiego im. Prezydenta Lecha Kaczyńskiego w Poznaniu.
Jest także publicystą Radia Maryja i Telewizji Trwam, występując w audycji "Myśląc Ojczyzna". Współpracuje z miesięcznikiem Wpis.
W 2018 otrzymał Krzyż „Golgota Wschodu”. W 2021 odznaczony Krzyżem Oficerskim Orderu Odrodzenia Polski.

</doc>
<doc id="1393785" url="https://pl.wikipedia.org/wiki?curid=1393785" title="Podobwód Żarnowiec Armii Krajowej">
Podobwód Żarnowiec Armii Krajowej

Podobwód Żarnowiec – jednostka partyzancka Batalionów Chłopskich, a następnie Armii Krajowej. Wchodziła w skład Obwodu Olkusz Okręgu Kraków AK.
Jego komendantem został kpt. Zygmunt Niebrzydowski ps. "Marcin" (według starszych źródeł ps. "Henryk"), adiutantem zaś – ppor. Stanisław Wałek ps. "Wierzyński".

</doc>
<doc id="1393787" url="https://pl.wikipedia.org/wiki?curid=1393787" title="Zamek w Chaumont">
Zamek w Chaumont

Zamek w Chaumont () – zamek w miejscowości Chaumont-sur-Loire we Francji, położony w departamencie Loir-et-Cher. Zaliczany do zamków nad Loarą.
Historia.
Oryginalnie zamek został zbudowany X wieku przez w Odona II, władcę Blois w celu ochrony miasta Blois przed atakami z zewnątrz.
Say
W 1465 roku zamek został spalony na rozkaz króla Francji, Ludwika XI Walezjusza. Zamek został odbudowany w latach 1465-1475 przez hrabiego Charlesa I d'Amboise a następnie w latach 1498-1510 przez jego syna hrabiego Charlesa II d'Amboise. 
W 1560 roku Zamek w Chaumont wszedł w posiadanie Katarzyny Medycejskiej. Posiadłość zamku Katarzyna otrzymała rok po śmierci swojego męża króla Francji, Henryka II Walezjusza. W ciągu następnych lat zamek stał miejscem licznych spotkań Katarzyna z jej osobistym doradcą Nostradamusem. W zamku przez krótki okres mieszkała Diana de Poitiers, faworyta Henryka II. Została zmuszona przez Katarzynę Medycejską do zmiany zamku z dawnego Château de Chenonceau na Château de Chaumont.
W 1750 roku zamek został przejęty przez Jacques-Donatien Le Raya który wykupił zamek jako swoją letnią rezydencję położona niedaleko jego fabryki garnków. W celu uzyskania widoku na dolinę Loary z dziedzińca zamku, kazał zburzyć jego północne skrzydło i przylegające krużganki. Zbudował nową klatkę schodową w skrzydle południowym. Le Ray był miłośnikiem Ameryki oraz zwolennikiem rewolucji amerykańskiej. Jego gośćmi na zamku byli liczni członkowie armii rewolucyjnej w tym m.in. Benjamin Franklin.
Po śmierci Le Reya zamek kilka razy zmieniał swojego lokatora. W 1810 roku zamek bierze w dzierżawę Madame de Staël na banicji, podczas gdy syn Reya bawi w Stanach Zjednoczonych. Następnie zamek przechodzi w ręce pewnego baska, Etchegegoyen, a po nim le Comte d'Aramon. Marie-Charlotte Say wpada w posiadanie zamku w 1875 roku. A w następnym roku Say wychodzi za mąż za prawnuka Madame de Staël, księcia Amedée de Broglie, który wykupił zamek. Rodzina de Broglie posiadała zamek do roku 1938, kiedy zamek w Chaumont przeszedł w ręce rządu francuskiego.
Obecnie zamek posiada status muzeum oraz jest miejscem odbywania się Wielkiego Festiwalu który trwa od czerwca aż do października wówczas do zamku zjeżdżają się projektanci ogrodów zamkowych, którzy rywalizują między sobą o zwycięstwo w zawodach na najlepszy projekt ogrodu w stylu angielskim.
W stajni zamkowej znajduje się powozownia. Latem jest możliwość przejażdżki powozami po parku.

</doc>
<doc id="1393788" url="https://pl.wikipedia.org/wiki?curid=1393788" title="Miejski Dom Kultury w Zgorzelcu">
Miejski Dom Kultury w Zgorzelcu

Miejski Dom Kultury w Zgorzelcu (daw. "Górnołużycka Hala Chwały", "Górnołużycka Hala Pamięci", niem. "Oberlausitzer Ruhmeshalle", "Oberlausitzer Gedenkhalle") – monumentalna budowla w stylach neobarokowym (tzw. styl wilhelmiński) oraz neoklasycystycznym położona w Zgorzelcu blisko Nysy Łużyckiej.
 Budynek wpisany jest do rejestru zabytków pod nr rej.: A/5746/1139/J z 14.05.1993
Historia.
Budynek w zamyśle powstawał jako pomnik patriotyzmu i pamięci dwóch niemieckich cesarzy – Wilhelma I i Fryderyka III (pierwszych cesarzy zjednoczonych Niemiec). Budynek postanowiono nazwać „Górnołużycką Halą Chwały”, ale używano też nazwy „Górnołużycka Hala Pamięci”. Budowa obiektu została sfinansowana z dobrowolnych składek od ludności Górnych Łużyc. Projektantem, a zarazem budowniczym zabytku był mieszkający w Görlitz architekt Hugo Behr. Kamień węgielny został położony 18 października 1898 r. (rocznica urodzin cesarza Fryderyka III). Uroczyste otwarcie nastąpiło 28 listopada 1902 r. w obecności cesarza Wilhelma II. Rok później rozpoczęto organizację muzeum, którego otwarcie miało miejsce 1 czerwca 1904 r., i przyjęto nazwę „Kaiser-Friedrich-Museum”. W muzeum zgromadzono miejskie zbiory sztuki, starodruki, militaria, zbiory numizmatyczne, eksponaty starożytne, a także przedmioty będące dziełem regionalnych artystów.
Po II wojnie światowej zbiory muzeum zaginęły, zostały skradzione, a część trafiła do Wrocławia (obecnie w Muzeum Narodowym we Wrocławiu). Krótko po wojnie pojawił się pomysł, aby utworzyć dla ocalałych zbiorów „Muzeum Łużyckie”. Jednak urzędnicy różnego szczebla przeznaczyli obiekt na „Powiatowy Dom Kultury”, który swoją działalność rozpoczął 1 lipca 1948 r.
6 lipca 1950 podpisano tam układ zgorzelecki dotyczący wytyczenia ustalonej już granicy na Odrze i Nysie Łużyckiej. Dokument został podpisany przez premierów Polski i NRD – Józefa Cyrankiewicza i Otto Grotewohla.
W maju 1975 r. w związku z reformą podziału administracyjnego państwa, nazwę zmieniono na „Miejski Dom Kultury”.
Obecnie w pomieszczeniach obiektu odbywają się próby oraz przedstawienia teatralne, zajęcia muzyczne, taneczne, językowe, plastyczne, fotograficzne, koncerty muzyczne oraz wystawy. Funkcjonuje tu również DKF i kino „PoZa NoVa”. Od 2000 roku odbywają się tu co jakiś czas wspólne posiedzenia rad miejskich Zgorzelca i Görlitz.
Architektura.
Budynek został zaprojektowany przez niemieckiego architekta Hugo Behra. Obiekt łączy w sobie cechy neobaroku (tzw. stylu wilhelmińskiego) oraz neoklasycyzmu, będąc przykładem eklektyzmu w architekturze. Jest budowlą centralną łączącą charakter obiektu zabytkowego oraz pomnika. Łączna wysokość budynku wynosi 42 m.
Kopuła zwieńczona koroną cesarską pokrywa na zewnątrz główne pomieszczenie budynku – właściwą Halę Chwały. Jej wysokość w świetle wynosi ok. 21 m, rzut poziomy to kwadrat o boku ok. 19 m. Od wewnątrz kopułę wieńczy dziewięć witraży (w tym jeden duży okrągły). Na wprost wejścia do holu znajdowały się, wykonane z białego marmuru, dwa posągi pierwszych cesarzy niemieckich: Wilhelma I i Fryderyka III o wys. 3 m każdy, autorstwa prof. Johannesa Pfuhla z Berlina (obecnie znajduje się tam lustro). Witraż zdobiący niszę znajdującą się za posągami zdobił wizerunek wschodzącego słońca. Po obu stronach rzeźb na marmurowych cokołach spoczywały odlane z brązu insygnia władzy cesarskiej. Prowadzące do niszy cesarskiej marmurowe schody mają po obu bokach szerokie balustrady, przyozdobione reliefami ulubionych kwiatów obu cesarzy – chabrami i fiołkami. Dwie duże metalowe lwice spoczywające po obu stronach schodów symbolizowały bronienie dostępu do cesarskich insygniów.
W pomieszczeniu kopułowym stały, przed sześcioma filarami dźwigającymi galerię, popiersia niemieckich władców państw niemieckich wykonane z marmuru karraryjskiego, a mianowicie od schodów na lewo: król Saksonii Jan, wielki książę Fryderyk Badeński, król Bawarii Ludwik II, a na prawo: król Saksonii Albert, wielki książę Meklemburgii-Schwerinu Fryderyk Franciszek II oraz król Wirtembergii Karol. W połowie wysokości schodów prowadzących na górne piętro, po obu stronach niszy cesarskiej, znajdują się dwie duże płaskorzeźby wykonane z brązu autorstwa Hugo Lederera, na lewo – „Mądrość i Siła”, na prawo – „Wolność i Sprawiedliwość”. Na piętrze znajdują się nad drzwiami ornamenty częściowo wykonane z piaskowca: w formie kartusza korona cesarska oraz „fantazja i tajemnicza prawda sztuki”. 
Naprzeciwko niszy cesarzy, na górnym piętrze, są trzy duże nisze, w których znajdowały się posągi: Bismarcka, Moltkego i Roona. 
Na zewnątrz w elewacji zachodniej znajduje się monumentalny portyk kolumnowy z tympanonem.
Zewnętrzną szatę tej fasady tworzą dwie grupy rzeźb autorstwa Hugo Lederera z Berlina. Po lewej stronie schodów znajduje się wyobrażenie wojny, nad którym zamieszczono relief przedstawiający „okrucieństwa wojny”. Po prawej stronie – pokój z reliefem „błogosławieństwa pokoju”. Znajdujące się między nimi fryzy przedstawiają sceny składania hołdu Germanii przez Niemcy Południowe i Północne. Autorem ich jest Reinhard Schnauder z Drezna. Jest on także autorem: rzeźb Wiktorii – nad szczytem tympanonu, Sztuki i Historii na froncie bocznym (północnym). Cztery duże emblematy umieszczone na fasadzie bocznej przedstawiają: handel i żeglugę, przemysł, sztukę i rzemiosło oraz rolnictwo.

</doc>
<doc id="1393789" url="https://pl.wikipedia.org/wiki?curid=1393789" title="Ludwik Wciórka">
Ludwik Wciórka

Ludwik Wciórka (ur. 22 maja 1928 w Lesznie, zm. 1 listopada 2000 tamże) – polski teolog i duchowny katolicki, prałat i kanonik honorowy kapituły katedralnej poznańskiej. Dziekan Papieskiego Wydziału Teologicznego w Poznaniu w latach 1975-1978, prodziekan w latach 1981-1987. Profesor doktor habilitowany.
Życiorys.
W maju 1945 ukończył Państwowe Liceum i Gimnazjum Męskie w Lesznie, a następnie wstąpił do Arcybiskupiego Seminarium Duchownego w Gnieźnie, święceń kapłańskich udzielił mu 27 maja 1954 ks. bp. Franciszek Jedwabski. Od 1956 przez cztery lata studiował filozofię na Katolickim Uniwersytecie Lubelskim, w kwietniu 1962 przedstawił pracę doktorską "System filozofowania Kanta w Krytyce czystego rozumu z punktu widzenia filozofii bytu". Od 1962 przez sześć lat ks. Ludwik Wciórka był profesorem Arcybiskupiego Seminarium Duchownego w Poznaniu, a następnie do 1973 Akademickiego Studium Teologicznego. W listopadzie 1971 uzyskał tytuł docenta Poznańskiego Wydziału Teologicznego. Kolokwium habilitacyjne miało miejsce 28 czerwca 1973 na Wydziale Filozofii Chrześcijańskiej Akademii Teologii Katolickiej w Warszawie, tematem pracy była "Ewolucja i stworzenie. Próba reinterpretacji problematyki ewolucji i stworzenia na podstawie tomistycznej koncepcji partycypacji", następnie przez rok był profesorem Poznańskiego Wydziału Teologicznego. 7 października 1974 uzyskał tytuł |profesora nadzwyczajnego i został profesorem w Papieskim Wydziale Teologicznym, z którym był związany do 1998. Od 1975 do 1978 pełnił tam funkcję dziekana, a pomiędzy 1981 a 1987 prodziekana. 28 czerwca 1997 arcybiskup Juliusz Paetz mianował roku go kanonikiem honorowym Poznańskiej Kapituły Metropolitalnej. W 1998 przeszedł do Wydziału Teologicznego UAM i był tam profesorem aż do śmierci w 2000.

</doc>
<doc id="1393790" url="https://pl.wikipedia.org/wiki?curid=1393790" title="William Carey">
William Carey

William Carey (ur. 17 sierpnia 1761, zm. 9 czerwca 1834) – angielski misjonarz oraz kaznodzieja baptystyczny, znany jako „ojciec nowożytnych misji”. Był jednym z założycieli Baptystycznego Towarzystwa Misyjnego. Pracę misyjną wykonywał w położonej niedaleko Kalkuty duńskiej kolonii Serampore. Przetłumaczył całą Biblię na język bengalski, sanskryt, hindi, zaś Nowy Testament oraz fragmenty Starego Testamentu na kilkadziesiąt innych języków – głównie języków Indii.
Jego imieniem nazwano cztery szkoły wyższe w USA.
Wczesne lata.
Był synem Edmunda i Elizabeth Carey, tkaczy z wioski Paulerspury w hrabstwie Northamptonshire. Jego rodzina należała do Kościoła anglikańskiego. W dzieciństwie interesował się bardzo naukami przyrodniczymi, a zwłaszcza botaniką. Posiadał zdolność szybkiego uczenia się języków.
Gdy miał czternaście lat, na polecenie ojca, został czeladnikiem w zakładzie szewskim w pobliskim Hackleton. Jego mistrz, Clarke Nichols, także wyznawał anglikanizm, ale inny czeladnik, John Warr, był dysydentem. Pod jego wpływem Carey ostatecznie wystąpił z Kościoła anglikańskiego i przyłączył się do dysydentów, zakładając niewielki zbór kongregacjonalistyczny w Hackleton. W tym okresie nauczył się języka greckiego, wcześniej już samodzielnie poznał łacinę.
W 1779, po śmierci Nicholsa, podjął pracę u innego szewca, Thomasa Olda. W 1781 ożenił się z Dorothy Plackett. Mieli sześcioro dzieci, czterech synów i dwie córki, które obie umarły w niemowlęctwie. W wieku pięciu lat umarł także ich syn Piotr. Po śmierci Olda Carey przejął jego warsztat. W tym czasie nauczył się hebrajskiego, włoskiego, holenderskiego i francuskiego.
Powstanie Baptystycznego Towarzystwa Misyjnego.
Zaangażował się w działalność lokalnego stowarzyszenia "stanowczych baptystów" (ang. Strict Baptists), gdzie poznał Johna Rylanda, Johna Sutcliffa i Andrew Fullera, którzy zostali jego bliskimi przyjaciółmi. Zaproszony przez nich, w co drugą niedzielę głosił kazania w pobliskim Barton. 5 października 1783 został ochrzczony przez Rylanda i stał się członkiem zboru baptystycznego.
W 1785 został dyrektorem szkoły w Moulton oraz pastorem lokalnego zboru baptystycznego. W tym czasie przeczytał "Account of the Life of the Late Rev. David Brainerd" Jonathana Edwardsa oraz dzienniki odkrywcy Jamesa Cooka, co wzbudziło w nim przekonanie o konieczności głoszenia chrześcijańskiej ewangelii na całym świecie. Jego przyjaciel Andrew Fuller już w 1781 napisał wpływowy artykuł "The Gospel Worthy of All Acceptation" ("Ewangelia godna wszelkiej akceptacji"), w którym polemizował z hyperkalwinistycznym przekonaniem, powszechnym w ówczesnych zborach baptystycznych, że nie wszyscy ludzie muszą wierzyć w ewangelię. Na spotkaniu pastorów w 1786 Carey spytał, czy zaangażowanie w głoszenie ewangelii całemu światu jest obowiązkiem wszystkich chrześcijan. J. R. Ryland, ojciec Johna Rylanda, miał udzielić słynnej odpowiedzi: "Usiądź, młody człowieku. Jeżeli Bogu spodoba się nawrócić pogan, zrobi to bez twojej i mojej pomocy".
W 1789 został pastorem zboru baptystycznego w Leicester. Trzy lata później, w 1792, opublikował swój przełomowy manifest misyjny: "An Enquiry into the Obligations of Christians to use Means for the Conversion of the Heathens" ("Wykład obowiązków chrześcijan dotyczących wykorzystania środków służących nawróceniu pogan"). Składał się on z pięciu części. Pierwsza stanowiła teologiczne uzasadnienie działalności misyjnej, oparte na twierdzeniu, że nakaz Jezusa Chrystusa, by czynić uczniami wszystkie narody (Mt 28:18-20) w dalszym ciągu obowiązuje chrześcijan. Druga przedstawiała skrótowo historię działalności misyjnej, poczynając od pierwotnego Kościoła do Davida Brainerda i Johna Wesleya. W trzeciej zamieścił liczącą dwadzieścia sześć stron tabelę podającą dane dotyczące obszaru, ludności i religii wszystkich krajów świata. W części czwartej odpowiadał na zarzuty przeciwne wysyłaniu misjonarzy, jak trudności w nauce języka i zagrożenie życia. W piątej wezwał środowisko baptystów do utworzenia towarzystwa misyjnego i opisał sposoby zapewnienia mu wsparcia.
Carey wielokrotnie wygłaszał kazanie oparte na tekście z Księgi Izajasza 54:2-3, z którego pochodzą jego często cytowane słowa: "Oczekuj wielkich rzeczy od Boga; czyń wielkie rzeczy dla Boga". Ostatecznie pokonał opór wobec działalności misyjnej i w roku 1792 powstało Particular Baptist Society for Propagating the Gospel among the Heathen (przemianowane później na Baptystyczne Towarzystwo Misyjne). Wśród założycieli byli Carey, Andrew Fuller, John Ryland i John Sutcliff. Początkowa działalność koncentrowała się na zbieraniu funduszy i wyborze miejsca przyszłej działalności. W tym samym czasie w Anglii przebywał pracujący w Kalkucie misjonarz dr John Thomas, zbierając fundusze dla swojej misji. Postanowiono, że Particular Baptist Society udzieli mu swojego wsparcia oraz że Carey uda się wraz z nim do Indii.
Początki misji w Indiach.
Carey, jego najstarszy syn Felix oraz Thomas z żoną i córką wyruszyli statkiem z Londynu w kwietniu 1793. Gdy dopłynęli do wyspy Wight, pod naciskiem Brytyjskiej Kompanii Wschodnioindyjskiej kapitan odmówił im dalszej podróży. Po dwóch miesiącach Thomas znalazł duński statek, który zgodził się wziąć ich na pokład. Do Kalkuty dotarli w listopadzie.
Podczas pierwszego roku w Kalkucie misjonarze poszukiwali sposobów zdobycia utrzymania oraz miejsca na założenie misji. Zaczęli także uczyć się lokalnego języka bengalskiego. Przyjaciel Thomasa był właścicielem dwóch fabryk barwnika indygo i potrzebował menedżerów, więc Carey przeprowadził się ze swoją rodziną do Mudnabatty. W ciągu sześciu lat, w których zarządzał fabryką indygo, dokonał tłumaczenia Nowego Testamentu na język bengalski i zaczął formułować zasady, na których miała być oparta jego społeczność misyjna: życie wspólnotowe, samodzielność finansową i przygotowanie lokalnych pastorów. W tym okresie zmarł na dyzenterię jego syn Piotr, co spowodowało załamanie nerwowe Dorothy Carey, z którego nigdy już się nie podniosła.
W międzyczasie towarzystwo misyjne zaczęło przysyłać do Indii kolejnych misjonarzy. Pierwszym był John Fountain, który przybył do Mudnabatty i zaczął uczyć w szkole. Po nim przybyli William Ward, drukarz; Joshua Marshman, nauczyciel; David Brunsdon, jeden z uczniów Marshmana oraz William Grant, który zmarł po trzech tygodniach. Ponieważ Brytyjska Kompania Wschodnioindyjska dalej nie akceptowała misjonarzy, osiedlili się w duńskiej kolonii w Serampore. Carey dołączył do nich 10 stycznia 1800 roku.
Późniejsze lata misji.
Po osiedleniu się w Serampore misja nabyła budynek, w którym mogły zamieszkać wszystkie rodziny i w którym mieściła się także szkoła, będąca ich głównym źródłem utrzymania. Ward uruchomił drukarnię, mając do dyspozycji używaną maszynę drukarską zakupioną przez Careya, i zaczął drukować Biblię w języku bengalskim. W sierpniu 1800 roku na dyzenterię zmarł Fountain. Pierwszą osobą nawróconą z hinduizmu, pod koniec tego roku, był Kryszna Pal. Misjonarzom udało się pozyskać życzliwość lokalnych władz duńskich oraz Richarda Wellesleya, ówczesnego gubernatora generalnego Indii.
Nawrócenia wyznawców hinduizmu na chrześcijaństwo postawiły misjonarzy przed pytaniem o to, czy nowi wierzący mogą pozostawać członkami swojej kasty. W 1802 córka Kryszny Pala, z warny śudra, zawarła małżeństwo z braminem. Ich ślub był publiczną demonstracją odrzucenia przez kościół rozróżnień kastowych.
W 1801 zmarli Brunsdon i Thomas. W tym samym roku generalny gubernator założył Fort William, uczelnię mającą kształcić służbę cywilną. Zaoferował w niej Careyowi stanowisko profesora języka bengalskiego. Współpracownikami Careya w Fort William byli pandici, z którymi mógł konsultować swój przekład Nowego Testamentu na bengalski. Napisał także gramatykę bengalskiego oraz sanskrytu i rozpoczął tłumaczenie Biblii na sanskryt. Po konsultacjach z panditami i ustaleniu, że praktyki składania na ofiarę niemowląt oraz sati nie mają podstawy w świętych pismach hinduizmu, przekonał generalnego gubernatora do wprowadzenia ich zakazu.
Dorothy Carey zmarła w 1807. Z powodu swojego załamania nerwowego nie była użytecznym członkiem misji, a nawet stanowiła przeszkodę w jej pracy. Rok później Carey ożenił się powtórnie, z Dunką Charlotte Rhumohr, członkinią jego kościoła. Ich małżeństwo trwało trzynaście lat, aż do jej śmierci.
Drukarnia misyjna wydawała przekłady Biblii na język bengalski, sanskryt oraz inne języki i dialekty. Wiele z nich nie posiadało dotychczas żadnych materiałów drukowanych. William Ward ręcznie tworzył dla nich czcionki. Carey zaczął także tłumaczyć literaturę i pisma hinduizmu z sanskrytu na angielski, aby umożliwić dostęp do nich swoim rodakom. W marcu 1812 w drukarni wybuchł pożar, który spowodował straty o wartości 10.000 funtów. Spaleniu uległo między innymi wiele rękopisów, w tym duża część dokonanych przez Careya przekładów literatury sanskryckiej oraz wielojęzykowy słownik sanskrytu i języków pokrewnych. Ocalała maszyna drukarska i czcionki, dzięki czemu po sześciu miesiącach można było kontynuować druk. W okresie życia Careya misja wydrukowała w całości lub w częściach Biblię w czterdziestu czterech językach i dialektach.
W 1812 Adoniram Judson, misjonarz z Kościoła kongregacjonalnego ze Stanów Zjednoczonych, był w drodze do Indii i przygotowując się do spotkania z Careyem studiował teksty Biblii dotyczące chrztu, co doprowadziło go do przyjęcia baptyzmu. Carey nalegał na baptystów amerykańskich, by podjęli się utrzymania misji Judsona, w wyniku czego w 1814 powstało pierwsze towarzystwo misyjne amerykańskich baptystów, "General Missionary Convention of the Baptist Denomination in the United States of America for Foreign Missions", później znane pod nazwą Triennial Convention.
W 1818 misja założyła Serampore College w celu kształcenia pastorów dla wzrastającego kościoła oraz stworzenia możliwości kształcenia ogólnego dostępnego dla wszystkich, niezależnie od kasty czy kraju pochodzenia. W 1827 król Danii nadał uczelni uprawnienia uniwersyteckie. Była to pierwsza tego typu uczelnia w Azji.
W 1821 zmarła Charlotte, druga żona Careya, a po niej jego najstarszy syn Felix. W 1823 ożenił się po raz trzeci, z wdową Grace Hughes.
W miarę wzrostu liczby członków w Baptystycznym Towarzystwie Misyjnym pojawiły się wewnętrzne konflikty. Starsi misjonarze umierali, a na ich miejsce przybywali nowi, niedoświadczeni. Niektórzy z nowo przybyłych nie chcieli zaakceptować wspólnego stylu życia, jaki ukształtował się w ciągu lat pracy misji. Jeden z nich domagał się "osobnego domu, wyżywienia i sług". Nowi misjonarze, którym obca była etyka ciężkiej pracy Careya, Warda i Marshmana, uważali styl pracy swoich starszych kolegów za dyktatorski.
Andrew Fuller, sekretarz Towarzystwa w Anglii, zmarł w 1815. Jego następca, John Dyer, był biurokratą, który próbował zreorganizować Towarzystwo zgodnie z zasadami biznesu i zarządzać z Anglii wszystkimi detalami misji w Serampore. Różnice okazały się niemożliwe do pokonania, w wyniku czego Carey formalnie wystąpił z towarzystwa misyjnego, które sam zakładał, opuścił teren misji i przeniósł się do budynku Serampore College. Aż do swojej śmierci w 1834 prowadził ciche życie poświęcone doskonaleniu swojego przekładu Biblii na bengalski, głoszeniu ewangelii i nauczaniu.
Lista przekładów Careya.
Cała Biblia:
Nowy Testament i część Starego Testamentu aż do 26 rozdziału Księgi Ezechiela:
Nowy Testament i część Starego Testamentu aż do 2 Księgi Królewskiej:
Nowy Testament oraz Pięcioksiąg:
Cały Nowy Testament:

</doc>
<doc id="1393791" url="https://pl.wikipedia.org/wiki?curid=1393791" title="Falls of the Ohio">
Falls of the Ohio

Falls of the Ohio (pol.: "Wodospady Ohio") stanowiły jedyną poważną przeszkodę w żegludze po rzece Ohio we wczesnym okresie osadnictwa na terenie dzisiejszych Stanów Zjednoczonych na zachód od Appalachów. "Wodospady" to w rzeczywistości seria porohów utworzonych w wyniku relatywnie późnej erozji powodowanej przez rzekę płynącą na podłożu twardych skał wapiennych powstałych w okresie dewońskim 386 milionów lat temu. Louisville w stanie Kentucky oraz pobliskie miejscowości stanu Indiana — Jeffersonville, Clarksville i New Albany — zawdzięczają swoje istnienie wodospadom, bowiem przeszkody w żegludze, jakich w końcu XVIII wieku i w początkach XIX wieku nastręczała ta naturalna bariera, oznaczały potrzebę uzyskania pomocy ze strony okolicznych mieszkańców najlepiej wiedzących, jak poradzić sobie z tym 9-metrowym spadkiem na przestrzeni około trzech kilometrów.
W XIX wieku zbudowano pierwszy omijający wodospady kanał ze śluzami, co natychmiast zapewniło całoroczną żeglugę na rzece Ohio, tej ważnej dla osadnictwa drodze wodnej, a następnie wodospady niemal całkowicie zniknęły przykryte zaporą i śluzami "McAlpine", zbudowaną przez Korpus Inżynieryjny Armii Stanów Zjednoczonych. Regulacja rzeki Ohio na wysokości wodospadów spowodowała zmniejszenie prędkości przepływu, a tym samym niebezpieczeństwo wiosennych i jesiennych powodzi.
Ze względu na płytkość rzeki na wysokości wodospadów, był to znakomity bród, wykorzystywany w czasach przedosadniczych tak przez stada bizonów, jak i Indian.
W roku 1990 na części odcinka rzeki znajdującego się w obrębie stanu Indiana utworzono Park stanowy Falls of the Ohio.

</doc>
<doc id="1393792" url="https://pl.wikipedia.org/wiki?curid=1393792" title="Podobwód Skaryszew Armii Krajowej">
Podobwód Skaryszew Armii Krajowej

Podobwód Skaryszew - jednostka partyzancka Związku Walki Zbrojnej, a następnie Armii Krajowej. Wchodziła w skład Obwodu Radom Okręgu Radom-Kielce AK.
Jego komendantem został kpt. Franciszek Chojnacki ps. "Zawierucha".
22 października 2006 w Makowcu pod Radomiem odsłonięto pomnik ku czci AK pamięci ppłk. Zygmunta Żywockiego "Wujka" i Franciszka Chojnackiego "Zawieruchy".

</doc>
<doc id="1393794" url="https://pl.wikipedia.org/wiki?curid=1393794" title="Cisco (Teksas)">
Cisco (Teksas)

Cisco – miasto w hrabstwie Eastland w stanie Teksas. W 2000 roku miasto liczyło 3851 mieszkańców.
Conrad Hilton w 1919 przybył do tego miasteczka by kupić bank, który okazał się zbyt drogi więc kupił hotel "Mobley Hotel" rozpoczynając tym samym sieć hotelową Hilton. Obecnie "Mobley Hotel" jest muzeum.
Demografia.
Według danych z 2000 mieszkało 3851 osób, 1491 gospodarstwa domowe i 970 rodzin. 
Skład etniczny: 
Grupy wiekowe:
Średnia wieku 38 lat.

</doc>
<doc id="1393797" url="https://pl.wikipedia.org/wiki?curid=1393797" title="Podobwód Rzejowice Armii Krajowej">
Podobwód Rzejowice Armii Krajowej

Podobwód Rzejowice – jednostka partyzancka SZP, ZWZ, wreszcie Armii Krajowej. 
Wchodziła w skład Obwodu Radomsko Inspektoratu Częstochowskiego Okręgu Radom-Kielce AK; kryptonim „Rzodkiewka”.
Jego organizatorem i pierwszym komendantem był Stanisław Sojczyński ps. "Warszyc", twórca powojennego Konspiracyjnego Wojska Polskiego.

</doc>
<doc id="1393798" url="https://pl.wikipedia.org/wiki?curid=1393798" title="Wybranieccy">
Wybranieccy



</doc>
<doc id="1393799" url="https://pl.wikipedia.org/wiki?curid=1393799" title="Podobwód">
Podobwód

Podobwód – stosunkowo mała jednostka organizacyjna wojska prowadząca działania nieregularne (partyzanckie) na terenie kilku wsi, kilku gmin albo nawet całego powiatu.
Przykładem mogą być podobwody:

</doc>
<doc id="1393800" url="https://pl.wikipedia.org/wiki?curid=1393800" title="Jednostka organizacyjna wojska">
Jednostka organizacyjna wojska



</doc>
<doc id="1393802" url="https://pl.wikipedia.org/wiki?curid=1393802" title="Ingrid Betancourt">
Ingrid Betancourt



</doc>
<doc id="1393804" url="https://pl.wikipedia.org/wiki?curid=1393804" title="Sydney Greenstreet">
Sydney Greenstreet

Sydney Hughes Greenstreet (ur. 27 grudnia 1879 w Sandwich, zm. 18 stycznia 1954 w Hollywood) – angielski aktor.
Życiorys.
Greenstreet urodził się w Sandwich w hrabstwie Kent w Anglii jako syn handlarza skórą, miał siedmioro rodzeństwa. Opuścił dom w wieku 18 lat, wzbogacił się jako plantator herbaty na Cejlonie, lecz susza zniszczyła jego plantacje i zmusiła go do powrotu do Anglii. Zarządzał browarem i w tym samym czasie aby zabić nudę brał lekcje aktorstwa. Jego debiut sceniczny to rola mordercy Craigena w sztuce o Sherlocku Holmesie autorstwa sir Arthura Conana Doyle’a w 1902 roku na deskach Marina Theatre w Ramsgate w hrabstwie Kent. Objeżdżał Anglię z Benem Greetem, w 1905 zadebiutował w Nowym Jorku. Od tego czasu Greenstreet zagrał w dużej liczbie przedstawień w Anglii i w USA, przez większość lat trzydziestych pracując z Alfredem Lunt oraz Lynn Fontanne w Theatre Guild. W czasie swojej kariery scenicznej grał w różnorodnych sztukach, od musicali do dzieł Szekspira, lata tak wszechstronnego aktorstwa zaowocowały wieloma ofertami gry w filmach. Odmawiał aż do wieku 62 lat.
W roku 1941 Greenstreet zaczął pracować dla wytwórni Warner Bros. Debiut – Kasper Gutman („The Fat Man”) w "Sokole maltańskim" – był także jego najsłynniejszą rolą, zagrał tam razem z Peterem Lorre jako Joel Cairo, to początek długiej współpracy tej dwójki. Greenstreet wystąpił razem z Lorre w dziewięciu filmach, włączając "Casablankę" jako właściciel klubu Signor Ferrari (za tę rolę otrzymywał wynagrodzenie 3750 USD na tydzień przez siedem tygodni), oraz "Background to Danger" (1943, z George’em Raftem), "Droga do Marsylii" (1944, ponowne spotkanie gwiazd "Casablanki" Humpreya Bogarta i Claude Rainsa), "Maska Dimitriosa" (1944, wymieniony jako pierwszy aktor), "The Conspirators" (1944, z Hedy Lamarr i Paulem Henreidem), "Hollywood Canteen" (1944), "Three Strangers" (1946, wymieniony jako pierwszy aktor), i "The Verdict" (1946, wymieniony jako pierwszy aktor). Po ośmiu latach, w 1949, kariera filmowa Greenstreeta zakończyła się filmem "Malaya", gdzie był wymieniony jako trzeci, po Spencer Tracy i Jamesie Stewarcie. W czasie tych ośmiu lat pracował z wieloma gwiazdami od Clarka Gable do Avy Gardner i Joan Crawford. Pisarz Tennessee Williams napisał jednoaktową sztukę "The Last of My Solid Gold Watches" mając na myśli Greenstreeta i zadedykował ją mu.
Greenstreet był nominowany do Oscara w 1942 roku w kategorii najlepszy aktor drugoplanowy za rolę w filmie "Sokół maltański".
W latach 1950 i 1951 Greenstreet grał postać Nero Wolfe'a w radiowym programie "The New Adventures of Nero Wolfe" w NBC, luźno opartym na postaci detektywa stworzonej przez Rexa Stouta.
Greenstreet chorował na cukrzycę i chorobę Brighta (przewlekłą niewydolność nerek). Pięć lat po zakończeniu kariery aktorskiej Greenstreet zmarł z powodu komplikacji związanych z cukrzycą. Jest pochowany w Forest Lawn Memorial Park Cemetery, w Glendale w Kalifornii w miejscu niedostępnym dla zwiedzających. Jego jedyny syn John Ogden Greenstreet z małżeństwa Sydneya z Dorothy Marie Ogden żył dłużej niż on, zmarł 4 marca 2004 w wieku 84 lat.
Sydney jest spokrewniony z aktorem Markiem Greenstreetem.
W hołdzie dla Greenstreeta, postać bossa Hectora Lemansa w grze komputerowej "Grim Fandango" była oparta na nim. Jim Ward, który podkładał głos Lemansa, skopiował nawet złowieszczy śmiech Greenstreeta.
W jednym z odcinków Star Trek: Następne Pokolenie pod tytułem „The Big Goodbye” występował holograficzny złoczyńca Cyrus Redblock, grany przez Lawrence'a Tierney, który wzorował się na postaci Kaspera Gutmana z Sokoła maltańskiego granej przez Greenstreeta.

</doc>
<doc id="1393806" url="https://pl.wikipedia.org/wiki?curid=1393806" title="Kuźniar">
Kuźniar

Kuźniar (forma żeńska: Kuźniar; liczba mnoga: Kuźniarowie) – polskie nazwisko. Na początku lat 90. XX wieku w Polsce nosiły je 2 404 osoby.

</doc>
<doc id="1393807" url="https://pl.wikipedia.org/wiki?curid=1393807" title="Koncepcja strukturalno-instytucjonalna">
Koncepcja strukturalno-instytucjonalna

Koncepcja strukturalno-instytucjonalna - koncepcja systemu politycznego Fiodora Burłackiego.
Koncepcja F. Burłackiego jest następstwem usiłowań lat 70., ustosunkowania się do dorobku politologii amerykańskiej w zakresie konstruowania modelu teoretycznego systemu politycznego podejmowanych w nauce radzieckiej i opisania w innych ujęciach rzeczywistości politycznej w Związku Radzieckim, a także w innych krajach.
Zakłada, że system ten jest jednolitym organizmem występującym w społeczeństwie. 
Organizm ten zapewnia funkcjonowanie społeczeństwa, w którym centralne miejsce zajmuje władza polityczna. 
System polityczny wedle F. Burłackiego jest jednym z podsystemów systemu społecznego, na równi z podsystemem ekonomicznym i podsystemem kulturowym, wyodrębnianymi według sfery działalności grup społeczeństwa.
Zgodnie z tezą Burłackiego, system polityczny wyróżnia się wśród innych składników (podsystemów) systemu społecznego kilkoma właściwościami:
1. Nadrzędność systemu politycznego – urzeczywistnia on zwierzchnią władzę w społeczeństwie. Decyzje podejmowane przez organy przedstawicielskie stają się obowiązujące dla całego społeczeństwa i dla wszystkich podsystemów systemu społecznego.
2. Współdziałanie systemu politycznego z innymi podsystemami systemu społecznego. System ten jest uwarunkowany przede wszystkim systemem ekonomicznym i systemem kulturowym przez społeczno-ekonomiczną strukturę społeczeństwa. System polityczny, mimo iż zwierzchnią władzą polityczną w społeczeństwie wchodzi do odbudowy, która jest określana przez bazę ekonomiczną i społeczną.
3. Samodzielność systemu politycznego określana przez występowanie specjalnego mechanizmu struktur, ról, funkcji, grup rządzących. System polityczny jest najbardziej sformalizowany ze wszystkich podsystemów systemu społecznego. Stosunki w o obrębie systemu regulują specjalne normy polityczne i prawne.
4. Aktywny wpływ systemu politycznego na całe społeczeństwo, bardziej niż innych podsystemów, co wynika z siły władzy zwierzchniej i możliwością dysponowania zasobami społecznymi. Rządzenie ludźmi jest najistotniejszą specyfiką systemu politycznego. 
Wymienione właściwości systemu politycznego charakteryzują ten system i uzewnętrzniają specyfikę tego systemu w stosunku do innych systemów w ramach systemu społecznego.
Funkcje systemu politycznego.
Według F. Burłackiego:
Elementy systemu politycznego.
Za elementy systemu politycznego uważa się zjawiska polityczne spełniające funkcje i role kierownicze w procesach rządzenia. Elementy systemu politycznego uosabiają zjawiska polityczne.
Według Burłackiego systemu politycznego nie można utożsamiać z państwem, mimo że państwo odgrywa w nim główną rolę. System polityczny ma szerszy zasięg i obejmuje elementy nie mieszczące się w zakresie pojęciowym państwa.
Nie można go też sprowadzać do organizacji politycznych. Realne życie i stosunki polityczne
kształtują się na znacznie szerszej płaszczyźnie obejmując różne sfery obywatelskiej działalności.

</doc>
<doc id="1393808" url="https://pl.wikipedia.org/wiki?curid=1393808" title="Shimpan-daimyō">
Shimpan-daimyō

 – dosłownie daimyō z rodzinnych hanów (domen feudalnych).
Mianem "shimpan" określane były przede wszystkim hany należące do tzw. trzech domów rodu Tokugawa ("gosanke" 御三家): 
a także hany należące do tzw. "kamon-daimyō" (jap.: 家門大名), m.in. rodu Matsudaira (jap.: 松平) z Echizen (jap.: 越前; obecnie w prefekturze Fukui) i z Aizu (jap.: 会津; obecnie w prefekturze Fukushima).

</doc>
<doc id="1393809" url="https://pl.wikipedia.org/wiki?curid=1393809" title="Lowe's">
Lowe's

Lowe's Companies, Inc. – amerykańska sieć hipermarketów powstała w 1946 w North Wilkesboro. Jest notowana na nowojorskiej giełdzie (NYSE: LOW). 
Zajmuje się sprzedażą materiałów budowlanych, narzędzi itp. Firma zatrudniała pod koniec 2008 roku ponad 216 tys. osób w 1555 lokalizacjach znajdujących się we wszystkich stanach USA a także w Kanadzie.
Największym obecnie konkurentem jest inna amerykańska sieć hipermarketów Home Depot.

</doc>
<doc id="1393812" url="https://pl.wikipedia.org/wiki?curid=1393812" title="Wilhelm Prokop">
Wilhelm Prokop

Wilhelm Prokop (ur. 1897 w Raciborzu, zm. 1969 w Wodzisławiu Śląskim) – dowódca powstańczy i poseł na Sejm Śląski.
W 1919 działał w POW Górnego Śląska, a w 1920 założył w Wodzisławiu Śląskim gniazdo "Wiosna". Jako właściciel drogerii udzielał się w Związku Kupców Śląskich, Towarzystwie Oświatowym "Ognisko" oraz ZHP.
W 1939 był dowódcą kompanii Ochotniczych Oddziałów Powstańczych. Uczestniczył w boju o Bożą Górę. Więziony w niemieckich obozach koncentracyjnych Auschwitz i Sachsenhausen. Po wojnie działacz Związku Weteranów Powstań Śląskich i ZBoWiD.

</doc>
<doc id="1393814" url="https://pl.wikipedia.org/wiki?curid=1393814" title="Krystyna Jakubowska">
Krystyna Jakubowska

Krystyna Jakubowska-Tabaka (ur. 15 grudnia 1942 w Warszawie) – polska siatkarka, dwukrotna brązowa medalistka olimpijska.
Absolwentka Technikum Budowlanego w Warszawie. Zawodniczka Drukarza i Legii i klubów włoskich. Grając w Legii Warszawa była trzykrotną wicemistrzynią Polski (1967-69) i trzykrotną brązową medalistką (1970-72.
W reprezentacji Polski w latach 1961-69 wystąpiła 169 razy. Dwukrotnie uczestniczyła w igrzyskach olimpijskich: w 1964 w Tokio i 1968 w Meksyku zdobywając dwukrotnie brązowy medal. Z reprezentacją zdobyła także brązowy medal mistrzostw świata (1962) oraz dwa srebrne medale mistrzostw Europy (1963, 1967).
W pamięci kibiców została zapamiętana jako niezwykle skoczna, lubiąca atakować zawodniczka. Przez trzydzieści lat łączyła sport z pracą (asystentka architekta-projektanta). Zasłużona Mistrzyni Sportu. Wdowa. Ma córkę (Olga). Mieszka w Warszawie.
Linki zewnętrzne.
Sylwetka w serwisie PKOl
 

</doc>
<doc id="1393816" url="https://pl.wikipedia.org/wiki?curid=1393816" title="Kirjat Mockin (stacja kolejowa)">
Kirjat Mockin (stacja kolejowa)

Stacja kolejowa Kirjat Mockin (hebr.: תחנת הרכבת קריית מוצקין) – jest stacją kolejową w mieście Kirjat Mockin, w Izraelu. Jest obsługiwana przez Rakewet Jisra’el.
Stacja znajduje się w zachodniej części miasta Kirjat Mockin. Dworzec jest przystosowany dla osób niepełnosprawnych.
Połączenia.
Pociągi z Kirjat Mockin jadą do Naharijji, Hajfy, Tel Awiwu, Lod, Modi’in, Rechowot, Aszkelonu i Beer Szewy.

</doc>
<doc id="1393820" url="https://pl.wikipedia.org/wiki?curid=1393820" title="Akka (stacja kolejowa)">
Akka (stacja kolejowa)

Akka (hebr.: עכו) – stacja kolejowa w mieście Akka, w Izraelu. Jest obsługiwana przez Rakewet Jisra’el.
Stacja znajduje się we wschodniej części miasta Akka. W latach 2001-2002 dworzec przeszedł gruntowną przebudowę, podczas której powstała nowoczesna hala dworcowa, nowa platforma na perony i tunel łączący dwa perony. Dworzec jest przystosowany dla osób niepełnosprawnych.
Połączenia.
Pociągi z Akki jadą do Naharijji, Hajfy, Tel Awiwu, Lod, Modi’in, Rechowot, Aszkelonu i Beer Szewy.

</doc>
<doc id="1393828" url="https://pl.wikipedia.org/wiki?curid=1393828" title="Danuta Kordaczuk">
Danuta Kordaczuk

Danuta Kordaczuk-Wagner (ur. 2 września 1939 w Warszawie, zm. 10 kwietnia 1988 tamże) – polska siatkarka, brązowa medalistka olimpijska.
Absolwentka Technikum Budowlanego we Wrocławiu, studentka warszawskiej AWF (trzy lata). Zawodniczka Zrywu i Gwardii Wrocław oraz Legii Warszawa. Była mistrzynią Polski (1961), siedmiokrotną wicemistrzynią (1962–1965, 1967–1969) i pięciokrotną brązową medalistką (1958, 1960, 1970–1972).
W reprezentacji Polski w latach 1956–1970 wystąpiła 164 razy jako jedna z najlepszych rozgrywających w historii. Uczestniczka igrzysk olimpijskich w 1964 w Tokio, gdzie zdobyła brązowy medal. Z reprezentacją zdobyła także dwukrotnie brązowy medal mistrzostw świata (1956, 1962) oraz srebrny (1963) i brązowy (1958) medal mistrzostw Europy.
Po zakończeniu kariery sportowej (1973) trenerka siatkówki II ligowej kobiecej drużyny Spójni, a potem (1975) Sarmaty. Zasłużona Mistrzyni Sportu.
Była żoną trenera kadry narodowej Huberta Wagnera (1963, rozwiedziona 1978), matka Grzegorza (1965), także siatkarza. Zmarła 10 kwietnia 1988 w Warszawie i została pochowana na cmentarzu w Wólce Węglowej.
Linki zewnętrzne.
 

</doc>
<doc id="1393830" url="https://pl.wikipedia.org/wiki?curid=1393830" title="Newbie">
Newbie

Newbie – nowicjusz; slangowy termin oznaczający osobę początkującą, niedoświadczoną w danej dziedzinie. Najczęściej używany w żargonie informatycznym. Zwykle określenie "newbie" nie ma nacechowania negatywnego i początkujący często sami ostrzegają przy jego pomocy o swoim ograniczonym rozeznaniu w danym temacie.

</doc>
<doc id="1393833" url="https://pl.wikipedia.org/wiki?curid=1393833" title="Naharijja (stacja kolejowa)">
Naharijja (stacja kolejowa)

Naharijja (hebr.: נהריה) – stacja kolejowa w mieście Naharijja, w Izraelu. Jest obsługiwana przez Rakewet Jisra’el.
Stacja znajduje się we wschodniej części miasta Naharijja. Dworzec jest przystosowany dla osób niepełnosprawnych.
Połączenia.
Pociągi z Naharijji jadą do Akki, Hajfy, Tel Awiwu, Lod, Modi’in, Rechowot, Aszkelonu i Beer Szewy.

</doc>
<doc id="1393835" url="https://pl.wikipedia.org/wiki?curid=1393835" title="Języki torricelli">
Języki torricelli

Języki torricelli – rodzina ponad pięćdziesięciu języków papuaskich z rejonu Gór Torricelliego w północno-zachodniej Papui-Nowej Gwinei.
W większości są bardzo słabo poznane (z wyjątkiem języków arapeskich). C.L. Voorhoeve (1987) postuluje, że są spokrewnione z językami zachodniopapuaskimi, z którymi dzielą wiele cech typologii, ale G. Reesink (1996) wstępnie odrzuca tę hipotezę, gdyż nie potwierdzają tego żadne dane leksykalne.
Występuje w nich szyk zdania SVO (rzadki w językach papuaskich). Szyk SOV również jest spotykany. Charakterystyczną cechą rodziny są złożone systemy klas rzeczowników. Rzeczowniki mają nieregularne formy liczby mnogiej. Język monumbo (mambuwan) – stosunkowo dobrze opisany przez misjonarzy – wyróżnia się bogatą morfologią.
Obecność szyku SVO – w przypadku języków papuaskich – bywa tłumaczona kontaktem z językami austronezyjskimi, przy czym nie odnotowano, żeby języki torricelli znalazły się pod znaczącym wpływem tej rodziny. M. Donohue (2005) sugeruje, że cecha ta należy do pierwotnego profilu języków torricelli.

</doc>
<doc id="1393841" url="https://pl.wikipedia.org/wiki?curid=1393841" title="Języki wschodniopapuaskie">
Języki wschodniopapuaskie

Języki wschodniopapuaskie – hipotetyczna fyla języków papuaskich, którą zaproponował Stephen Wurm (1972). Istnienie takiej grupy genetycznej nie jest powszechnie akceptowane.
Do języków wschodniopapuaskich należą następujące języki: anêm, baining, baniata, bilua, buin, butam, dororo, eivo, guliguli, keriaka, konua, lavukaleve, nasioi, panaras, savosavo, siwai, taulil, wasi.
Jest to przede wszystkim grupa geograficzna. Pokrewieństwo tych języków nie zostało udowodnione, ale wykazują one pewne podobieństwa w zakresie typologii.

</doc>
<doc id="1393846" url="https://pl.wikipedia.org/wiki?curid=1393846" title="Przestrzeń społeczna">
Przestrzeń społeczna

Przestrzeń społeczna - przestrzeń istniejąca w ramach innego porządku ontologicznego niż fizyczna i której rozmiarów nie da się określić, powstaje dzięki działaniom jednostki i grup zaspokajających potrzeby, realizujących aspiracje.
Przestrzeń jest społeczna, ponieważ:

</doc>
<doc id="1393858" url="https://pl.wikipedia.org/wiki?curid=1393858" title="Władymir Prawdicz-Neminski">
Władymir Prawdicz-Neminski



</doc>
<doc id="1393860" url="https://pl.wikipedia.org/wiki?curid=1393860" title="Kalackie Wywierzysko">
Kalackie Wywierzysko



</doc>
<doc id="1393872" url="https://pl.wikipedia.org/wiki?curid=1393872" title="Michael G. Moye">
Michael G. Moye

Michael George Moye (ur. 11 sierpnia 1954 w New Haven, Connecticut) – amerykański scenarzysta i producent filmowy. Wspólnie z Ronem Leavittem, współtwórca sitcomu "Świat według Bundych".

</doc>
<doc id="1393877" url="https://pl.wikipedia.org/wiki?curid=1393877" title="Jefferson Starship">
Jefferson Starship

Jefferson Starship (później "Starship") – amerykański zespół rockowy.
Został założony przez część muzyków psychodelicznego Jefferson Airplane.
Pierwszą płytą nagraną pod nazwą Jefferson Starship był solowy album Paula Kantnera „Blows Against The Empire” (1970). Został nagrany przy pomocy muzyków Jefferson Airplane, Crosby, Stills &amp; Nash oraz Grateful Dead. Album nominowany do prestiżowej narody Hugo za twórczość SF był sygnowany nazwą Paul Kantner &amp; Jefferson Starship. Do nazwy wrócono po rozpadzie zespołu Jefferson Airplane, kilku członków tego zespołu weszło potem w skład Jefferson Starship: Paul Kantner, Grace Slick, David Frieberg i Papa John Creach, John Barbata.
Wydany w 1974 album Dragon Fly okazał się sukcesem, zyskując popularność przebojami „Ride The Tiger” oraz „Caroline”. W tym ostatnim wystąpił gościnnie Marty Balin, jeszcze jeden były członek Jefferson Airplane. W następnym roku Balin został stałym członkiem grupy i śpiewany przez niego międzynarodowy przebój „Miracles” wyniósł zespół na szczyty popularności. Obecność Balina zaowocowała urokliwymi balladami, które stały się jednym ze znaków rozpoznawczych grupy. Romantyczne hymny o miłości wyparły tak mocno obecny w repertuarze Airplane nurt kontestatorski. Dzięki błyskotliwemu gitarzyście jakim był Craig Chaquiço zespół stał się prawdziwie rockową atrakcją.
Największą popularność przyniosły mu lata 70. i 80. Wraz z narastającym w zespole konfliktem Grace Slick z Paulem Kantnerem oraz problemami w zespole nastąpiły zmiany składu. Po odejściu Kantnera zespół skrócił nazwę i jako Starship stał się jednym z najpopularniejszych zespołów amerykańskich lat 80. Swoją pozycję grupa ugruntowała światowymi przebojami: „We Built This City” i „Nothing’s Gonna Stop Us Now”.
W 1992 Paul Kantner reaktywował zespół, co zaowocowało działalnością koncertową oraz płytą Deep Space/Virgin Sky. Do starego składu grupa wróciła na płycie Windows Of Heaven. Jego ostatni członkowie to: Paul Kantner, David Freiberg, Cathy Richardson, Slick Aguilar, Donny Baldwin i Chris Smith.

</doc>
<doc id="1393879" url="https://pl.wikipedia.org/wiki?curid=1393879" title="Skałka (Beskid Sądecki)">
Skałka (Beskid Sądecki)

Skałka (1163 m) – szczyt w Beskidzie Sądeckim.
Topografia.
Masyw Skałki wznosi się w głównym grzbiecie Pasma Radziejowej, pomiędzy Rokitą (898 m) a Przehybą (1175 m). Szczytowe partie stanowi zalesiony grzbiet przebiegający równoleżnikowo, kulminujący w czterech wierzchołkach. Mają one wysokość (kolejno z zachodu na wschód): 1137 (niewybitny), 1156, 1163 oraz 1148 m. Z najwyższej kulminacji odbiega w kierunku północnym boczny grzbiet Jasiennika, rozgałęziający się następnie na dwie odnogi: zachodnią ze Spadziami (1058 m n.p.m.) i północną z Będzikówką (972 m). Północne stoki Skałki opadają do doliny Majdańskiego Potoku, natomiast południowe – ku dolinie Sopotnickiego Potoku/.
Historia.
Na najwyższym szczycie Skałki i na zboczach znajdują się skałki, z których jedna, zwana Kamieniem św. Kingi, została uznana za pomnik przyrody nieożywionej. Jak informuje postawiona w 2004 r. tablica, według legendy w 1285 r. odpoczywała tu św. Kinga, uciekając przed Tatarami w Pieniny.
Dawniej wzdłuż grzbietu Skałki (tego, którym prowadzi czerwony szlak turystyczny), ciągnęły się na długości ok. 2 km hale pasterskie. Po zaprzestaniu pasterstwa uległy zalesieniu, ostały się tylko ich skrawki. Na halach tych gazdował Tomasz Guszkiewicz „Gruś” (1824-1910), słynny w okolicach baca uznawany przez miejscową ludność za czarownika.

</doc>
<doc id="1393881" url="https://pl.wikipedia.org/wiki?curid=1393881" title="Kevin Curran">
Kevin Curran

Kevin Patrick Curran (ur. 27 lutego 1957 w Hartford, zm. 25 października 2016 w Hollywood) – amerykański scenarzysta.
Pisał scenariusze seriali Simpsonowie ("The Simpsons") oraz Świata według Bundych ("Married... with Children"), gdzie oprócz napisania scenariusza do kilku odcinków podkładał również głos pod psa rodziny Bundych – Bucka.

</doc>
<doc id="1393882" url="https://pl.wikipedia.org/wiki?curid=1393882" title="Österreichring">
Österreichring



</doc>
<doc id="1393893" url="https://pl.wikipedia.org/wiki?curid=1393893" title="Port lotniczy Władykaukaz-Biesłan">
Port lotniczy Władykaukaz-Biesłan

Port lotniczy Władykaukaz-Biesłan (IATA: OGZ, ICAO: URMO) – port lotniczy położony 5 km na północny wschód od Biesłanu i 15 km od Władykaukazu, w Północnej Oseti, w Rosji.

</doc>
<doc id="1393897" url="https://pl.wikipedia.org/wiki?curid=1393897" title="Rock in Rio">
Rock in Rio



</doc>
<doc id="1393901" url="https://pl.wikipedia.org/wiki?curid=1393901" title="TAM Mercosur">
TAM Mercosur

 
TAM Mercosur – paragwajska linia lotnicza z siedzibą w Asunción. Głównym węzłem jest port lotniczy Asunción.

</doc>
<doc id="1393903" url="https://pl.wikipedia.org/wiki?curid=1393903" title="Rio (Grecja)">
Rio (Grecja)

Rio (gr. Ρίο; dawniej "Rion") – miasto portowe w Grecji Zachodniej, nad Morzem Jońskim, na północnym wybrzeżu Peloponezu, 7 km na północny wschód od Patras, przy drodze krajowej GR-8 i linii kolejowej (Patras-Korynt-Ateny). W 2011 roku liczyło 5252 mieszkańców.
W Rio znajduje się południowy przyczółek wybudowanego w 2004 roku mostu im. Charilaosa Trikupisa (długość 2,88 km), w miejscu historycznej przeprawy promowej przez cieśninę Rio-Andirio. 
Z mostem wciąż konkurują promy. Po stronie zachodniej cieśniny znajduje się Zatoka Patraska, a po stronie wschodniej Zatoka Koryncka (w czasach Republiki Weneckiej oba akweny zwano zatoką Lepanto). Po drugiej stronie Zatoki Korynckiej, 12 km na północny wschód – Nafpaktos, dawne "Lepanto", strategiczna twierdza bizantyjsko-wenecka.
Naprzeciwko Rio, po drugiej stronie cieśniny, leży miejscowość Andirio, także ufortyfikowana przez Wenecjan.
Kampus.
W Rio znajduje się kampus Uniwersytetu Patraskiego im. św. Andrzeja. Na obszarze 21,01 ha mieszczą się studenckie domy mieszkalne, uniwersytecki szpital kliniczny, kościół Matki Bożej Nieustającej Pomocy, biblioteka uniwersytecka, muzeum nauki i techniki oraz ogród botaniczny.

</doc>
<doc id="1393904" url="https://pl.wikipedia.org/wiki?curid=1393904" title="Kasia Wilk">
Kasia Wilk

Katarzyna Wilk (ur. 3 stycznia 1982 w Lubinie) – polska piosenkarka.
W 2010 magazyn „Machina” umieścił ją na liście „50 najlepszych polskich wokalistek”.
Życiorys.
Wczesne lata.
W latach 1989–1995 kształciła się w Państwowej Szkole Muzycznej I st. w Lubinie w klasie gitary. W latach 2002–2004 uczyła się w Policealnym Studium Piosenkarskim (Wydz. Aktor Scen Muzycznych).
Kariera muzyczna.
W latach 1997–2000 występowała z żeńskim sekstetem, koncertując na całym świecie i śpiewając gospel. Brała udział w różnych projektach muzycznych: od funky, reggae i soul po muzykę lat 20. XX wieku. Do 2003 śpiewała w chórze Uniwersytetu im. Adama Mickiewicza.
Jest laureatką kilku nagród, m.in. Grand Prix „Stare po nowemu” w 2001 i 2003, oraz na Ogólnopolskim Festiwalu im. Anny Jantar w 2004. Rok później wzięła gościnny udział w nagraniu płyty z Grupą Trzymającą Władzę.
W 2005 razem z zespołem Kto To zajęła drugie miejsce w konkursie „Debiutów” na Festiwalu w Opolu (utwór „Gdy minie sen”), a także wraz z Mezem zdobyła „Srebrną Premierę” dzięki utworowi „Ważne”. Współpracowała z Kayah, zaśpiewała chórki podczas koncertu Kayah MTV Unplugged w 2006. Od 2006 śpiewa w Orkiestrze Adama Sztaby (m.in. w „Tańcu z Gwiazdami”). W 2007 zaśpiewała dwa utwory na płycie zespołu Kangaroz „"Oddychaj”".
W 2008 rozpoczęła karierę solową. Pierwszym singlem z solowej płyty jest utwór „Pierwszy raz”. Teledysk do tej piosenki miał premierę w lipcu 2008. Drugim singlem promującym płytę "Unisono" był utwór „Idealni”. Trzecim singlem jest „Do kiedy jestem” z 2009, z którym 22 sierpnia Wilk zwyciężyła w polskim finale 46. Sopot Festival i tym samym zakwalifikowała się do etapu międzynarodowego, w którym zajęła trzecie miejsce. 23 września 2009 do rozgłośni radiowych trafił jej kolejny singiel, „Będzie dobrze”.
23 kwietnia 2010 wystąpiła podczas Eska Music Awards 2010, gdzie wspólnie z Katherine wykonała dwa utwory: „Pierwszy raz” (Kasia Wilk) i „Ayo Technology” (Katerine). W 2011 piosenka wykonywana przez nią wraz z jedenastoma innymi artystami – „Muzyki moc” – otrzymała nagrodę Viva Comet 2011 w kategorii "Najlepsze na VIVA-TV.pl". Na 48. KFPP w Opolu z piosenką „Escape” zajęła trzecie miejsce w konkursie Superpremier, za co otrzymała „Brązową Premierę”.
25 listopada 2011 wydała swój drugi album studyjny pt. "Drugi raz", który ukazał się nakładem Universal Music Polska. W 2012 z piosenką „Po prostu” wystąpiła podczas koncertu Trendy na festiwalu TOPtrendy 2012. W 2014 brała udział w programie TVP2 "Superstarcie"; zajęła 10. miejsce.
6 maja 2016 zaprezentowała singiel „Światłocień”, którym zapowiedziała swój trzeci album studyjny. 4 czerwca wystąpiła podczas 53. Krajowego Festiwalu Piosenki Polskiej w Opolu.
Jesienią 2022 brała udział w siedemnastej edycji programu rozrywkowego telewizji Polsat "Twoja twarz brzmi znajomo", która wygrała.

</doc>
<doc id="1393906" url="https://pl.wikipedia.org/wiki?curid=1393906" title="Katarzyna Wilk (reżyserka)">
Katarzyna Wilk (reżyserka)

Katarzyna Wilk (ur. 13 września 1984 w Łodzi) – polska rysownik, animator i reżyser. Studiowała na PWSFTVIT w Łodzi. Zajmuje się animacją 2D, reżyserią filmu animowanego, ilustracją. W 2010 w ramach programu wymiany studenckiej, studiowała przez rok w niemieckiej szkole Filmakademie Baden-Württemberg w Ludwigsburgu, gdzie zrealizowała swój film dyplomowy "Bear me".
Nagrody.
Bear Me

</doc>
<doc id="1393909" url="https://pl.wikipedia.org/wiki?curid=1393909" title="Język lemnijski">
Język lemnijski

Język lemnijski – język używany w starożytności na wyspie Lemnos. 
Jego głównym świadectwem jest inskrypcja na steli grobowej, zwanej 'stelą z Lemnos'. Została odkryta w 1885, niedaleko Kaminii, wmurowana w ściany kościoła. Fragmenty inskrypcji umieszczone na ceramice wskazują na to, że był używany przez większą społeczność. 
Lemnjiski powszechnie uznaje się za spokrewniony z etruskim od momentu, gdy Wilhelmowi Brandensteinowi udało się zinterpretować "śiwai awiś sialχweiś maraś-m awiś" na podstawie etruskiego "awils maχs śealχls-c" jako: 'i w wieku 65 lat'. Helmutowi Rixowi udało się, z kolei, zidentyfikować "hulaieśi:φukiasiale", porównując z "zilci Velusi Hilchniesi" – 'podczas rządów (pretorskich) Vela Hulchnie'. Dzięki temu wiemy, że zarówno etruski, jak lemnjiski posiadają dwa charakterystyczne przypadki pertinentiwu: –"śi" i "–ale", obie użyte na Steli z Lemnos ("Hulaie-ši" 'Hulaiemu', "Φukiasi-ale" 'Fokijczykowi') i inskrypcjach spisanych po etrusku ("aule-si" 'Aulemu' z Cippus Perusinus; "mi mulu Laris-ale Velχaina-si" 'Ja byłem poświęcony Larisowi Velchainie', "Larthiale Hulnieśi" itd.). Okazało się również, że dzielą końcówkę dopełniacza rodzaju męskiego "–ś" i czasu przeszłego prostego "–a-i" (etruski: "-e", por. "ame" 'był' (lemn. "amai"; lemn. "šivai" 'żył'). Rix zaproponował też rodzinę, w którą połączył języki etruski, lemnijski oraz retycki (vide: Języki tyrreńskie). Dowodem na pokrewieństwo były również podobieństwa kulturalne (zarówno Etruskowie, jak i Lemnijczycy w dedykacjach umieszczali imiona matki i ojca osoby, której dawano podarek). Przedmiotem dyskusji pozostają szczegóły relacji, jakie miały go łączyć z etruskim. Rix przekonywał, że języki lemnijski i etruski wywodzą się z jednego prajęzyka, nazwanego przezeń "Urtyrsenisch" (pratyrreński), używanego około X w. p.n.e., z kolei Carlo de Simone i L. Agostiniani skłaniają się do poglądu, że lemnijski był archaiczną wersją etruskiego. Michael Gras wysunął nawet hipotezę, że lemnijski mógł być dialektem etruskiego, a samo Lemnos etruską kolonią handlową, która dała początek antycznej legendzie o przedgreckich Pelazgach. Zaznaczyć przy tym trzeba, że nie jest to pogląd popularny.
Do zapisu używano wywodzącego się z greckiego pisma, przypominającego nieco znane alfabety etruski i frygijski. Podobnie jak w etruskim, brakowało w nim zwartych dźwięcznych (b, g, d) oraz symbolu oznaczającego 'z'. Odwrotnie jak w etruskim, stela nie zawierała 'u', które zastępowała 'o'
(możliwe, że w obu przypadkach tej samej litery używano do zaznaczenia różnych dźwięków).
Po zdobyciu wyspy przez Ateńczyków w drugiej połowie VI w. p.n.e., lemnijski został wyparty z użycia przez dialekt attycki języka greckiego.
Stela z Lemnos.
Stela została znaleziona wmurowana w kościół w Kaminie. Obecnie znajduje się w Narodowym Muzeum Archeologicznym w Atenach. Ponieważ w 510 r. p.n.e. ateński wódz Miltiades najechał i zhellenizował Lemnos, za prawdopodobną datę powstania podaje się VI w. p.n.e.
Na steli znajduje się popiersie uzbrojonego w dzidę człowieka i tekst zapisany bustrofedonem. Tekst transliterowano, ale nie zdołano go zadowalająco dobrze przetłumaczyć, póki nie odwołano się do porównań z etruskim i nie poczyniono postępów w wiedzy na temat samego etruskiego. Inskrypcja zawiera 198 znaków podzielonych na 30-40 słowa oddzielone od siebie za pomocą jednej bądź trzech kropek. Tekst składa się z trzech części, dwóch pisanych pionowo i jednej poziomo.
Transkrypcja: 
przód: 
A.1. hulaieś:naφuθ:śiaśi
A.2. maraś:mav
A.3. sialχwiś:aviś
A.4. ewisθu:śerunaiθ
A.5. śiwai
A.6. aker:tawarśiu
A.7. wanalasial:śerunai:murinail
tył: 
B.1. hulaieśi:φukiasiale:śerunaiθ:evisθu:tuweruna
B.2. rum:haraliu:śiwai:epteśu:arai:tiś:φuke
B.3. śiwai:awiś:sialχwiś:maraśm:awiś:aumai
Inskrypcja zaczyna się najpewniej od imienia człowieka, któremu była dedykowana – "Hulaie".
W tekście występuje jeszcze raz, tym razem towarzyszy jej wyraz w formie przypominającej znaną nam z etruskiego końcówkę "–ale". Biorąc pod uwagę, że "Hulaieśi" zapewne również jest w pertinentiwie, a jego końcówka to "–śi", odpowiada więc formie etruskiej "–si/śi". To upewnia nas, że pierwsza forma imienia odpowiada etruskiemu dopełniaczowi "-ś". Na ogół przypuszcza się, że "naφuθ" oznacza wnuka (por. łac. "nepōs", etr. "neftś"). Możliwe więc, że mamy tu do czynienia z dedykacją wnuka dla dziadka. Dalej czytamy: "sialχwiś:aviś (...) śiwai", odpowiadające etruskiemu "sialχs awils… ziwe" – 'żył sześćdziesiąt lat/umarł w wieku sześćdziesięciu lat'. Jest to o tyle ciekawe, że pomaga nam zrozumieć zmiany fonetyczne w samym etruskim. Znane są formy oznaczające 50 "muvalx" oraz 5 "maχ". Można przypuszczać, że lemnijskie –alχv- wobec etruskiego –alx- jest archaiczne, a w etruskim, w wygłosie oraz po samogłoskach przeszło w –"χ", a po samogłoskach w "w". Niektóre interpretacje tekstu podają wiek Hulaiego na 65 lat, kierując się podobieństwem do etruskiego "maχ" i "muwalχ", ale wiek jest powtórzony dwa razy - na tylnej części steli, czytamy "śiwai aviś sialxwiś marazm awiś aumai". Jak widać, już bez "mav", zatem nie oznacza to najpewniej pięciu. Dalej możemy zaświadczyć dwie kolejne, prawdopodobnie, tyrreńskie cechy: końcówkę imiesłowu biernego czasu przeszłego "–u" i – jeszcze raz użytą – końcówkę dopełniacza "–asial".
Inskrypcja na tylnej części steli znów rozpoczyna się od imienia znanego nam Hulaiego. "φukiasiale" najczęściej tłumaczy się jako 'Fokajczykowi' (lemn. "φukiasi-ale" czyli pochodzącego z Fokai?). Do miasta Fokai jest jeszcze jedno nawiązanie na końcu drugiego wersu - "φuke". W trzecim wersie zostaje powtórzony wiek Hulaiego i raz jeszcze spotykamy "maraś", tym razem ze zrostkiem "–m", odpowiadającym etruskiemu "–m, -um", oznaczającego 'i, oraz'. Reszty znaczenia inskrypcji możemy się tylko domyślać. Np. zastanawia wielokrotnie powtórzone "śerunaiθ" (dwa razy z innym wyrazem), "aumai" (=? etr. "um" 'poświęcić, dedykować'), "tiś" (=? etr. "teiś" 'tego, tej').
Tożsamość Hulaiego.
Jedną z interpretacji znanego nam ze steli fragmentu inskrypcji o treści: 
"…Hulaieś naφuθ Śiaśi [...] wanalasial Śeronai Morinai-l…" jest: "za królowania Hulaiego, wnuka/potomka Śia, [...] nad miastami Serony i Myriny". Zastanawiającym jest, że w steli pochodzenie króla było podane jako "fokijskie". Fokijczycy bowiem, według Herodota, byli "pierwszymi z Hellenów, którzy przedsiębrali dalekie podróże morskie; oni to odkryli Morze Adriatyckie, Tyrrenię, Iberię i Tartessos". Herodot utrzymuje też, że do ziemi Tartessyjczyków pierwszy dotarł samijski żeglarz o imieniu Kolaios.
Imiona Kolaios i Hulaie są do siebie bardzo podobne. Oboczność k-/h- można zauważyć także w Kampanos/Hampanos, co tłumaczy się właściwościami języka etruskiego. Co więcej pierwsze znaleziska greckie w Tartessos pochodzą z lat 630 – 580 p.n.e. (a więc Kolaios byłby najpewniej współczesnym Hulaiego) i wskazują na fokijsko-samijskie pochodzenie. W tym kontekście niezwykle ciekawa jest tartezyjska inskrypcja, zawierająca słowa 'Śarona konthi/Sarona koni1i', a więc możliwe, że nazwę miasta, w którym panował Hulaie. Co do pisma tartezyjskiego, nosi znamiona wpływu frygijskiego i północno-zachodnio-anatolijskiego. Jeśli te podobieństwa nie są wynikiem tylko przypadku, Hulaie/Kolaios był nie tylko władcą tyrreńskiego państwa, ale również wpływowym kupcem, odkrywcą i posłannikiem kultury egejsko-greckiej w obszarze Morza Śródziemnego.

</doc>
<doc id="1393916" url="https://pl.wikipedia.org/wiki?curid=1393916" title="Wiewiórka rudobrzucha">
Wiewiórka rudobrzucha

Wiewiórka rudobrzucha ("Sciurus aureogaster") – gatunek ssaka z rodziny wiewiórkowatych (Sciuridae). Występuje w lasach na terenie południowo-zachodniej części Meksyku.
Długość wynosi wraz z głową i ciałem do 23-32 cm, ogon dorasta do 23-27 cm i jest koloru wielobarwnego. Ubarwienie jej jest szare z jaskrawymi, rudymi plamami na głowie i w okolicy ogona. Od strony brzusznej barwa futerka jest koloru rudego i ciemnobrązowego.Z wyglądu przypomina nieco wiewiórkę pospolitą.
Tryb życia wiewiórki jest nadrzewny, odżywia się głównie owocami drzew na których bytuje.

</doc>
<doc id="1393920" url="https://pl.wikipedia.org/wiki?curid=1393920" title="Josef Martin Nathan">
Josef Martin Nathan

Josef Martin Nathan (ur. 11 listopada 1867 w Tłustomostach, zm. 30 stycznia 1947 w Opawie) – niemiecki duchowny rzymskokatolicki narodowości morawskiej, biskup pomocniczy archidiecezji ołomunieckiej, społecznik, założyciel Zgromadzenia Sióstr Maryi Niepokalanej i Zakładu Psychiatrycznego w Branicach.
Syn nauczyciela w Tłustomostach, w latach 1869–1879 wychowywał się w Ludgeřovicach. Po ukończeniu seminarium duchownego we Wrocławiu przyjął święcenia kapłańskie 23 czerwca 1891 od kardynała Georga Koppa; mszę prymicyjną odprawił w Hulczynie. Od 1892 był wikarym w Branicach. W 1899 został proboszczem. W okresie 1914–1918 był posłem do Reichstagu. W 1916 został komisarzem biskupim dla pruskiej części archidiecezji ołomunieckiej (tzw. dystryktu kietrzańskiego), a w czasie II wojny światowej także dla sudeckoniemieckiej części tej archidiecezji. 26 kwietnia 1943 został mianowany biskupem tytularnym Arykandy i pomocniczym archidiecezji ołomunieckiej, konsekrowany 6 czerwca 1943.
W 1900 utworzył w Branicach szpital pod nazwą Zakłady Leczenia i Opieki ("Branitzer Heil- und Pflegeanstalten"), do dziś istniejący i leczący psychicznie chorych. W 1908 nabył kompleks sanatoryjny "Rochus" ("Rochusbad") w Nysie, w późniejszych latach wybudował lub rozbudował kilka innych ośrodków leczniczo-opiekuńczych, a także kilka kościołów.
21 grudnia 1946 został wysiedlony do Opawy, gdzie wkrótce zmarł w domu zakonnym ss. córek Bożej Miłości. W listopadzie 2014 ciało biskupa Józefa Nathana powróciło do Branic.

</doc>
<doc id="1393921" url="https://pl.wikipedia.org/wiki?curid=1393921" title="Preciziei">
Preciziei

Preciziei, dawniej Industriilor – stacja metra w Bukareszcie, na linii M3. Stacja została otwarta w 1983.

</doc>
<doc id="1393924" url="https://pl.wikipedia.org/wiki?curid=1393924" title="Rozdroże w Tomanowej">
Rozdroże w Tomanowej

Rozdroże w Tomanowej – położone na wysokości 1475 m n.p.m. rozdroże szlaków turystycznych w Dolinie Tomanowej w Tatrach Zachodnich. Znajduje się powyżej Wyżniej Polany Tomanowej, w pobliżu wylotu Kamienistego Żlebu. Jest to nieduży, bezleśny obszar, z którego roztaczają się widoki na Ornak i szczyty grani Tatr Zachodnich. Miejsce to było ważne z turystycznego punktu widzenia – rozwidlały się tutaj szlaki turystyczne. Czerwony szlak prowadzący Kamienistym Żlebem na Tomanową Przełęcz został zamknięty przez TPN od 22 maja 2009. Już rok wcześniej (w czerwcu 2008) zamknięto słowacki czerwony szlak z Tomanowej Przełęczy do Doliny Cichej. Tak więc nazwa Rozdroża w Tomanowej jest już tylko historyczna.

</doc>
<doc id="1393926" url="https://pl.wikipedia.org/wiki?curid=1393926" title="Kalkulator czterodziałaniowy">
Kalkulator czterodziałaniowy



</doc>
<doc id="1393928" url="https://pl.wikipedia.org/wiki?curid=1393928" title="Otto II z Brandenburgii">
Otto II z Brandenburgii

Otto II z Brandenburgii zwany Szczodrym (ur. po 1147, zm. 4 lipca 1205) – trzeci margrabia Brandenburgii od 1184 do 1205.
Życie.
Pochodził z dynastii askańskiej. Był najstarszym synem Ottona I brandenburskiego i Judyty Bolesławówny, córki księcia polskiego Bolesława Krzywoustego.
Po odziedziczeniu tronu po swoim ojcu utwierdzał władzę Brandenburgii tocząc wojny przeciwko książętom słowiańskim i duńskiemu królowi Kanutowi VI. Zimą 1198 najechał i zagrabił znajdujące się w duńskich rękach Pomorze. Zjednoczyl swoje terytoria w następnym roku organizując wyprawę na Rugię. Zagroził również Hamburgowi.
W 1200 i 1203 poparł Filipa Szwabskiego przeciwko cesarzowi Ottonowi IV.
Po śmierci Ottona II władzę w Brandenburgii odziedziczył Albrecht II.

</doc>
<doc id="1393931" url="https://pl.wikipedia.org/wiki?curid=1393931" title="Szkoła Artystycznego Projektowania Ubioru">
Szkoła Artystycznego Projektowania Ubioru



</doc>
<doc id="1393932" url="https://pl.wikipedia.org/wiki?curid=1393932" title="Prawo prasowe">
Prawo prasowe

Prawo prasowe – polska ustawa z 26 stycznia 1984 roku zawierająca przepisy prawa cywilnego dotyczące osób pracujących w mediach jako dziennikarze, wydawcy informacji, edytorzy informacji.
Zakres regulacji.
Ustawa określa:
Rada Prasowa.
Na podstawie uchylonego art. 17 tej ustawy tworzono Radę Prasową, organ pomocniczy Prezesa Rady Ministrów. Miał on charakter opiniodawczy i wnioskujący w sprawach dotyczących prasy i jej roli w życiu społeczno-politycznym kraju. Członków Rady powoływał Prezes Rady Ministrów na okres 3 lat. Był to organ "de facto" nieistniejący, gdyż ostatni jej skład powołał Zbigniew Messner w 1985 roku.
Nowelizacje.
Ustawę nowelizowano wielokrotnie. Ostatnia zmiana weszła w życie 31 sierpnia 2018 roku. W tym samym roku został ogłoszony tekst jednolity. Ustawą z 20 lipca 2018 roku m.in. przyznano każdemu podmiotowi prawo do udzielania informacji prasie.
Poprzednie przepisy.
W latach 1938–1984 kwestie zawarte w ustawie regulował dekret Prezydenta Rzeczypospolitej z 21 listopada 1938 roku – Prawo prasowe. W czasach II RP kwestie zawarte w tej ustawie regulował, w latach 1919–1927, dekret w przedmiocie tymczasowych przepisów prasowych, który zastąpiło rozporządzenie Prezydenta Rzeczypospolitej z 10 maja 1927 roku o prawie prasowem obowiązujące w latach 1927–1930 i uchylone zarządzeniem Prezydenta Rzeczypospolitej z 28 lutego 1930 roku w sprawie ogłoszenia uchwały Sejmu uchylającej rozporządzenia Prezydenta Rzeczypospolitej z 10 maja 1927 roku. W czasach PRL-u kwestie zawarte w ustawie dodatkowo regulował w latach 1946–1984 dekret z dnia 5 lipca 1946 r. o utworzeniu Głównego Urzędu Kontroli Prasy, Publikacji i Widowisk, a w latach 1981–1990 także ustawa z dnia 31 lipca 1981 r. o kontroli publikacji i widowisk, która została uchylona 5 czerwca 1990 roku ustawą z dnia 11 kwietnia 1990 r.

</doc>
<doc id="1393940" url="https://pl.wikipedia.org/wiki?curid=1393940" title="Benedict Arnold (ujednoznacznienie)">
Benedict Arnold (ujednoznacznienie)



</doc>
<doc id="1393941" url="https://pl.wikipedia.org/wiki?curid=1393941" title="Jabłoń Kościelna (przystanek kolejowy)">
Jabłoń Kościelna (przystanek kolejowy)

Jabłoń Kościelna – przystanek kolejowy we wsi Jabłoń-Jankowce, tuż za wjazdem od strony Jabłoni Kościelnej, w gminie Nowe Piekuty, w powiecie wysokomazowieckim, w województwie podlaskim, w Polsce. Według klasyfikacji PKP ma kategorię dworca lokalnego. Znajdują się tu 2 niskie perony boczne:
Perony wyposażone są w oświetlenie i gabloty z rozkładem jazdy pociągów. Zlokalizowane są po zachodniej stronie przejazdu kolejowo-drogowego kategorii B w ciągu drogi powiatowej nr 2064B. Pomiędzy peronem 1 i ww. drogą znajduje się niewielki dworzec kolejowy, który jest objęty ochroną konserwatorską.
Przystanek jest obsługiwany przez pociągi osobowe spółki Polregio relacji Białystok – Szepietowo – Białystok. Tabor wykorzystywany w tych połączeniach to zmodernizowane elektryczne zespoły trakcyjne serii EN57AL. Według rozkładu jazdy 2019/20 w dzień roboczy uruchamianych było 11 par takich połączeń.
W roku 2018 przystanek obsługiwał 50–99 pasażerów na dobę.
10 lutego 2020 roku PKP S.A. podpisały umowę na przebudowę dworca w Jabłoni Kościelnej za kwotę 3,7 mln zł. W jej ramach budynkowi ma zostać przywrócony historyczny wygląd. Zakończenie prac przewidziano na I kwartał 2021 roku.
26 czerwca 2020 roku PKP Polskie Linie Kolejowe podpisały umowę na modernizację odcinka linii kolejowej nr 6 Czyżew – Białystok prowadzoną w ramach projektu Rail Baltica. Prace mają potrwać do 2023 roku. W związku z ograniczoną przepustowością linii kolejowej spowodowanej modernizacją od 30 sierpnia 2020 r. niektóre pociągi osobowe Polregio zostały zastąpione autobusową komunikacją zastępczą, której pojazdy zatrzymują się w centrum Jabłoni Kościelnej w pobliżu boiska "Orlik" w odległości ok. 1,4 km od przystanku kolejowego.

</doc>
<doc id="1393942" url="https://pl.wikipedia.org/wiki?curid=1393942" title="Ota (Nigeria)">
Ota (Nigeria)

Ota (także "Otta") – miasto w południowo-zachodniej Nigerii, w stanie Ogun. Jest stolicą dystryktu Ota. W 2007 roku liczyło około 163 tys. mieszkańców.

</doc>
<doc id="1393944" url="https://pl.wikipedia.org/wiki?curid=1393944" title="Władca Wielkiej Ciszy">
Władca Wielkiej Ciszy



</doc>
<doc id="1393947" url="https://pl.wikipedia.org/wiki?curid=1393947" title="Hatifnats">
Hatifnats

Hatifnats – polski zespół indierockowy założony w Warszawie w 2006 roku.
Nazwa grupy pochodzi od Hatifnatów – postaci występujących w bajkach o Muminkach.
Historia.
Pierwsze demo zespołu ukazało się w marcu 2007 roku. Pierwsza trasa koncertowa rozpoczęła się miesiąc po premierze dema, a więc w kwietniu 2007. W połowie sierpnia zespół pokazał się na mysłowickim Off Festivalu. W lipcu 2008 Hatifnats wystąpił na kolejnych trzech ważnych festiwalach: gdyńskim Open’er Festival, węgorzewskim Union of Rock oraz Jarocin Festival. 8 sierpnia 2009 roku zespół ponownie zagościł na jednej ze scen Off Festivalu. Jego wydany w 2009 debiutancki album "Before It Is Too Late" bywał nazywany "najbardziej oczekiwanym debiutem w 2009 roku". Grupa była nominowana do Paszportu „Polityki” (za rok 2009). 
W 2010 utwór "Waking in the Dark" znalazł się na czteropłytowym albumie "Polski Top Wszech Czasów" dziennikarzy Programu Trzeciego Polskiego Radia (płyta otrzymała status „platynowej”).

</doc>
<doc id="1393949" url="https://pl.wikipedia.org/wiki?curid=1393949" title="Antonio della Porta">
Antonio della Porta

Antonio della Porta (ur. 1631 Manno k. Lugano, zm. 3 sierpnia 1702 Bayreuth) – włoski budowniczy i architekt.
Życiorys.
Jest autorem kilku zamków i pałaców, m.in. w bawarskim Neustadt an der Waldnaab, w Roudnicy nad Łabą, Libochovicach i pałacu Lobkowitzów w Żaganiu. Zaprojektował na zamówienie marszałka polnego armii austriackiej Zdenka Kaplirza kościół pw. św. Antoniego Padewskiego wybudowany w okolicy wsi Milešov (Czechy) i przeznaczony na rodzinny grobowiec marszałka. Od roku 1668 pracował dla księcia Stanisława z rodu Lobkowitzów. W roku 1697 przeniósł się do Bayreuth, gdzie pracował dla hrabiego Christiana Ernsta. Około roku 1700 wraz z J.B. de la Fondem stworzył plany zamku margrabiego Friedricha w Erlangen.

</doc>
<doc id="1393963" url="https://pl.wikipedia.org/wiki?curid=1393963" title="Muzeum Miejskie w Tychach">
Muzeum Miejskie w Tychach

Muzeum Miejskie w Tychach – muzeum utworzone w listopadzie 2004, a zwiedzającym udostępnione w kwietniu 2005 wraz z pierwszą wystawą „Sto lat z życia miasta. Tychy i tyszanie w XX wieku”. Główna siedziba Muzeum mieści się w budynku Starego Magistratu na placu Wolności 1. 
W latach 2005 – 2012 siedziba Muzeum mieściła się w zabytkowym budynku dawnej suszarni młóta w kompleksie zabudowań Tyskich Browarów Książęcych, w sąsiedztwie Muzeum Tyskich Browarów Książęcych. W 2012 roku Muzeum zyskało siedzibę główną w budynku po dawnym magistracie przy placu Wolności 1. Sala ekspozycyjna przy ul. Katowickiej 9 pozostawała do dyspozycji Muzeum do końca 2018 roku.
Jako Oddział Muzeum powstała Tyska Galeria Sportu, której siedzibę ulokowano na Stadionie Miejskim. Galeria otwarta została 29 lipca 2016 roku wraz z wystawą stałą „Sportowa strona miasta. Historia. Wydarzenia. Mistrzowie”. 
Jest nie tylko przestrzenią ekspozycyjną, ale także miejscem spotkań mieszkańców miasta z ważnymi dla tyskiego sportu postaciami, centrum edukacji o tyskim sporcie dla dzieci i młodzieży, a przez to miejscem promocji sportowego stylu życia wśród najmłodszych tyszan.
Muzeum gromadzi zbiory w czterech działach merytorycznych: Dziale Historii Miasta, Dziale Fotografii, Dziale Sztuki, Dziale Etnologii. 
Prócz realizacji wystaw czasowych, ekspozycji plenerowych prezentowanych w przestrzeni miasta, oraz wystawy stałej w Tyskiej Galerii Sportu, placówka prowadzi działalność edukacyjną, organizując  prelekcje, wykłady autorskie, seminaria, sympozja, oprowadzania kuratorskie, itp. Organizuje spacery zapoznające tyszan z historią miasta i ważnymi dla miasta obiektami, realizuje wycieczki autokarowe. Jest organizatorem odbywającego się od 2007 roku Tyskiego Sympozjum Historycznego.
Pracownicy Muzeum prowadzą lekcje muzealne dla dzieci i młodzieży, wycieczki edukacyjne, organizują gry terenowe, warsztaty plastyczne. Realizowane są cykle dodatkowych zajęć w ramach wakacji letnich i ferii zimowych oraz cykle związane z prezentowanymi wystawami.
Muzeum prowadzi również działalność wydawniczą.
Muzeum Miejskie w Tychach jest laureatem wyróżnienia w Konkursie Ministerstwa Kultury i Dziedzictwa Narodowego na Wydarzenie Muzealne Roku SYBILLA 2006 oraz nagród i wyróżnień w Konkursach Marszałka Województwa Śląskiego za wystawy i projekt edukacyjny realizowane w latach 2007, 2010, 2012, 2013, 2014, 2015, 2016.

</doc>
<doc id="1393964" url="https://pl.wikipedia.org/wiki?curid=1393964" title="Catherine Destivelle">
Catherine Destivelle

Catherine Destivelle (ur. 24 lipca 1960 w Oranie) – francuska alpinistka oraz wspinaczka sportowa znana z wielu samotnych, spektakularnych wejść na trudne ściany.
Życiorys.
Urodziła się w Algierii, jako najstarsza z sześciorga rodzeństwa, zaś wychowywała w Paryżu. Jej ojciec był wielkim miłośnikiem gór, toteż od najwcześniejszych lat rodzina wiele czasu spędzała w lasach Fontainebleau niedaleko Paryża. Wspinać zaczęła się w wieku 13 lat. Po kilkuletniej przerwie, spowodowanej zaangażowaniem w pracę fizjoterapeutki, w wieku 25 lat podjęła zmagania z górami.
W 1996 wyszła za mąż za Erika Descampa. W 1998 r. urodziła syna, Victora.
Gościła w Łodzi na 2. Explorers Festival 18 listopada 2000 r. oraz w Lądku-Zdroju na 24. Festiwalu Górskim 22 września 2019 r.
Osiągnięcia.
W 1988 r. wspięła się na drogę "Chouca" o trudności 8a+ we francuskim rejonie wspinaczkowym Buoux. Była to wtedy najtrudniejsza droga pokonana przez kobietę, choć jeszcze w tym samym roku ów rekord został pobity przez Isabelle Patissier (pierwsze kobiece przejście drogi "Sortilèges" (Cimaï) o trudności 8b).
W 1990 zdobyła Trango Nameless Tower w Pakistanie oraz w ciągu 4 godzin "Filar Bonattiego" na Aiguille du Dru. W 1991 otworzyła nową drogę na zachodniej ścianie Aiguille du Dru podczas 11-dniowej samotnej wspinaczki.
10 marca 1992 jako pierwsza kobieta zdobyła samotnie (w ciągu 17 godzin) słynną północną ścianę Eigeru (3970 m). W tym samym roku weszła na Latok w Pakistanie. W 1993 w ciągu trzech dni zaliczyła solowe zimowe wejście na północną ścianę Grandes Jorasses, następnie przeszła zachodni filar Makalu w Himalajach. W 1994 przeszła zimą solo drogę Bonattiego na północnej ścianie Matterhornu.
W 1995 wspinała się na południowo-zachodnią ścianę Sziszapangmy w Tybecie oraz południową ścianę Annapurny. W tym samym roku miała wypadek podczas wspinaczki na Mount Ellsworth (Antarktyda) i na krótko przerwała wspinanie.
W 1999 w ciągu dwóch dni wspięła się północną ścianą Cima Grande di Lavaredo w Dolomitach. Była pierwszą kobietą, która pokonała tę ścianę samotnie.
Reportaże.
Catherine Destivelle jest bohaterką wielu filmów dokumentalnych o wspinaczce. Powstały filmy z jej wypraw, m.in. w Mali (1987), Tajlandii (1989), Pakistanie (1990), na Petit Dru (1991), na Eigerze (1992), skałach w stanie Utah, Devil's Tower w stanie Wyoming (1992), lodowcach w Nepalu (1997), na skale Old Man of Hoy w Szkocji (1997) czy z lotu paralotnią ze szczytu Kilimandżaro.
Jest autorką reportaży ze wspinaczek w różnych górach Europy (klasztory Meteora w Grecji, Mallos de Riglos w Hiszpanii, Dolomity) dla magazynu "Paris Match".

</doc>
<doc id="1393965" url="https://pl.wikipedia.org/wiki?curid=1393965" title="Ota (Portugalia)">
Ota (Portugalia)

Ota – miasto w zachodniej Portugalii, w Regionie Centrum, w gminie Alenquer. W mieście znajduje się kościół. W 2001 liczyło 1198 mieszkańców. Jest proponowane jako lokalizacja dla luksusowego lotniska koło Lizbony.

</doc>
<doc id="1393967" url="https://pl.wikipedia.org/wiki?curid=1393967" title="Radebeul-Weintraube">
Radebeul-Weintraube

Radebeul-Weintraube – przystanek kolejowy w Radebeul, w kraju związkowym Saksonia, w Niemczech. Znajduje się tu 1 perony.

</doc>
<doc id="1393971" url="https://pl.wikipedia.org/wiki?curid=1393971" title="Potrzeby seksualne">
Potrzeby seksualne



</doc>
<doc id="1393973" url="https://pl.wikipedia.org/wiki?curid=1393973" title="Amanda Bearse">
Amanda Bearse

Amanda Bearse (ur. 9 sierpnia 1958 w Winter Park, Floryda) – amerykańska aktorka i reżyserka. Jest szczególnie znana z serialu telewizyjnym "Świat według Bundych", gdzie grała sąsiadkę Bundych – Marcy d’Arcy (wcześniej Rhoades) oraz z gry w horrorze "Postrach nocy" (1985).
Obecnie mieszka w Atlancie wraz z adoptowaną córką Zoe i uczęszcza na Georgia State University. Zadeklarowała, że jest lesbijką.

</doc>
<doc id="1393974" url="https://pl.wikipedia.org/wiki?curid=1393974" title="Berga-Kelbra">
Berga-Kelbra

Berga-Kelbra – stacja kolejowa w Berga, w kraju związkowym Saksonia-Anhalt, w Niemczech. Znajdują się tu 3 perony.

</doc>
<doc id="1393976" url="https://pl.wikipedia.org/wiki?curid=1393976" title="Kazimierz Kulwieć">
Kazimierz Kulwieć

Kazimierz Jakub Kulwieć (ur. 1 maja 1871 w Turbiszkach, pow. kalwaryjski, zm. 14 lutego 1943 pod Archangielskiem) – polski przyrodnik i krajoznawca. Był dziadkiem Grażyny Strumiłło-Miłosz.
Życiorys.
Syn Wincentego i Leonii z Pawłowskich. Ojciec Kazimierza Kulwiecia posiadał majątek na Litwie, jednak za udział w Powstaniu Styczniowym utracił swoje dobra. Kazimierz Kulwieć był absolwentem suwalskiego gimnazjum. W 1897 roku ukończył studia przyrodnicze na Cesarskim Uniwersytecie Warszawskim ze stopniem kandydata nauk przyrodniczych. Rok później poślubił w Suwałkach Julię Kazimierę Kunegundę Stankiewicz, córkę notariusza. Rozpoczął pracę badacza flory i fauny, a teren jego badań był bardzo rozległy, od obszaru Morza Śródziemnego aż po Archangielsk. Z przyrodnikami Kazimierzem Czerwińskim i Romualdem Minkiewiczem przyjeżdżał w latach 1901–1903 nad Wigry. W 1903 roku dokonali oni „szeregu systematycznych pomiarów głębokości jezior należących do systematu wigierskiego”. Relacje z pobytów i wyniki badań zamieścił Kazimierz Kulwieć na łamach „Wszechświata” (1902 nr 21-23) i „Pamiętnika Fizjograficznego” (1904 t. XVIII).
Z inicjatywy Kazimierza Kulwiecia oraz m.in. Zygmunta Glogera i Aleksandra Janowskiego powstało w roku 1906 Polskie Towarzystwo Krajoznawcze. W 1910 roku pod redakcją Kulwiecia zaczął wychodzić organ PTK – „Ziemia”. Był członkiem Zarządu Głównego Polskiej Macierzy Szkolnej w 1908 roku. W 1907 został dyrektorem siedmioklasowej Żeńskiej Szkoły Handlowej Teodory Raczkowskiej. W szkole uczył przyrody.
Wybuch I wojny światowej zastał rodzinę Kulwieciów na Nowogródczyźnie. Kazimierz został wezwany do Moskwy by zorganizować polskie gimnazjum. Przez trzy lata był jego dyrektorem. Po powrocie do kraju utworzył gimnazjum w Warszawie. Po wojnie bolszewickiej kupił majątek Rusocin (nad Świtezią, w granicach obecnej Białorusi). W latach dwudziestych XX wieku zabiegał o uruchomienie placówki krajoznawczej nad Wigrami. W 1929 roku oddano do użytku w Starym Folwarku schronisko PTK, którego patronem został Kazimierz Kulwieć.
Od czerwca 1935 roku, przez jedną kadencję, pełnił funkcję prezesa Zarządu Oddziału Pomorskiego Ligi Ochrony Przyrody z siedzibą w Toruniu.
We wrześniu 1939 roku wschodnie tereny Rzeczypospolitej znalazły się pod okupacją sowiecką. Rodzina Kulwieciów została deportowana 10 lutego 1940 w głąb archangielskiej tajgi. Mimo trudności Kulwieć przygotował pracę na temat flory i fauny Archangielska.
Kazimierz Kulwieć zmarł na obczyźnie w lutym 1943 roku. Pozostał po nim olbrzymi dorobek krajoznawczy (publikacje, fotografie) i pedagogiczny. Nie można było przewieźć go do Polski i rękopis córka Wanda z Kulwieciów-Strumiłłowa (1899–1991) musiała zniszczyć.

</doc>
<doc id="1393978" url="https://pl.wikipedia.org/wiki?curid=1393978" title="Halle-Trotha">
Halle-Trotha

Halle-Trotha – przystanek kolejowy w Halle, w kraju związkowym Saksonia-Anhalt, w Niemczech. Znajduje się tu 1 peron.

</doc>
<doc id="1393981" url="https://pl.wikipedia.org/wiki?curid=1393981" title="Ōta (Tokio)">
Ōta (Tokio)

 – jeden z 23 okręgów specjalnych (dzielnic) w stolicy Japonii, Tokio. Ma powierzchnię 61,86 km2. W 2020 r. mieszkało w nim 748 291 osób, w 399 477 gospodarstwach domowych (w 2010 r. 693 426 osób, w 345 949 gospodarstwach domowych).
Spośród wszystkich dzielnic tokijskich ma największą powierzchnię – 61,86 km2 i jest najbardziej wysuniętą strefą na południe.
Bibliografia.
 

</doc>
<doc id="1393984" url="https://pl.wikipedia.org/wiki?curid=1393984" title="Palazzina di caccia di Stupinigi">
Palazzina di caccia di Stupinigi

Palazzina di caccia di Stupinigi – rezydencja myśliwska w Stupinigi należąca do króla Sycylii i Sardynii Wiktora Amadeusza II. 
Historia.
Autorem jest Filippo Juvara. Rezydencja powstała w latach 1729-1733.
Architektura.
Plan zamku rozwinięty jest wzdłuż osi symetrii. Centralnym punktem zamku jest ośmiobok, który łączy cztery skrzydła tworzące krzyż św. Andrzeja. Całość inspirowana była projektem zamku Malgrange w Lotaryngii. W samym środku pałacu znajduje się owalny salon, pełniący rolę sali balowej o wysokości całego pałacu. Z salonu wychodzi się na ciąg połączonych dziedzińców, które były charakterystyczne dla włoskiej architektury barokowej. W środku pałacu znajduje się siedemnaście galerii, które prowadzą do 137 salonów i komnat. Na elewacji, która zakończona jest balustradą, znajdują się trzy poziomy okien poprzedzielanych pilastrami. O tym, że budowla ma charakter rezydencji myśliwskiej, przypomina stojący na kopule jeleń z brązu.

</doc>
<doc id="1393986" url="https://pl.wikipedia.org/wiki?curid=1393986" title="Júnior Negão">
Júnior Negão

Júnior Negão (ur. 29 marca 1965 w Rio de Janeiro w Brazylii) – jeden z najbardziej utytułowanych zawodników w historii beach soccera. Z reprezentacją zdobył 12 tytułów mistrza świata i kilka razy został wybierany na najlepszego piłkarza globu. Dysponuje potężnym uderzeniem prawą nogą. W reprezentacji był kapitanem. Po MŚ 08 zakończył karierę reprezentacyjną. Obecnie jest trenerem drużyny narodowej.

</doc>
