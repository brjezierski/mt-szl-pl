<doc id="1393987" url="https://pl.wikipedia.org/wiki?curid=1393987" title="Ōta">
Ōta

 – miasto w środkowej Japonii, w południowo-wschodniej części prefektury Gunma, na północnym skraju niziny Kantō, ok. 100 km na północ od Tokio. Ma powierzchnię 175,54 km2 . W 2020 r. mieszkało w nim 223 150 osób, w 91 492 gospodarstwach domowych (w 2010 r. 216 444 osoby, w 81 374 gospodarstwach domowych).
Geografia.
Na wschodzie rzeka Watarase przepływa pomiędzy Ōta a miastem Ashikaga w prefekturze Tochigi. Na południu rzeka Tone jest granicą między Ōta i prefekturą Saitama. Na północy leży miasto Kiryū.
Historia.
W zamierzchłych czasach Wyspy Japońskie były zaludniane przez kolejne fale migracji, docierające przez most lądowy, który łączył Japonię z kontynentem azjatyckim. Na terenie obecnej prefektury Gunma znaleziono skamieniałe kości ludzi sprzed 200 000 lat, a narzędzia z epoki kamienia odkopane w rejonie Ōta są dowodem na to, że ludzie żyli w tym regionie już 15 000 lat temu. Na tym obszarze znaleziono również ceramikę z okresów Jōmon (od ok. 12 000 do 250 p.n.e.) i Yayoi (250 p.n.e. – 300 n.e.), co sugeruje, że obszar ten był stale zamieszkany. W okolicy znaleziono ogromne kurhany (kofun) wzniesione dla przedstawicieli górnych warstw społecznych okresu Yamato (300–645 n.e.). Przykładem jest kopiec pogrzebowy Tenjin-yama znajdujący się w granicach miasta.
Na zboczach kurhanów znajdowane są gliniane figurki haniwa przedstawiające m.in. wojowników i konie. Haniwa wykopane w Ōta zostały oznaczone jako skarby narodowe i są eksponowane w Muzeum Narodowym w Tokio (Tōkyō Kokuritsu Hakubutsukan).
Od ostatnich lat okresu Nara (710–794) do początków okresu Heian (794–1185) obszar ten służył jako miejsce stacjonowania, dostarczania żywności, broni i siły roboczej do wojen przeciwko ludowi Ezo (wym. Yezo), który zamieszkiwał północną część Japonii.
W średniowieczu lokalni władcy tego regionu zyskali na znaczeniu i odegrali główną rolę w jednym z istotnych wydarzeń w historii Japonii. Yoshishige Nitta był założycielem potężnej rodziny Nitta. Pod koniec okresu Kamakura (1185–1333) pełnia władzy w Japonii spoczywała w rękach sioguna z rodu Hōjō, a nie cesarza. Tak też było za panowania cesarza Go-Daigo (1288–1339), który – niezadowolony ze swojej roli – postanowił to zmienić i w 1331 roku wywołał bunt (wojnę ery Genkō, 1331–1333), który zakończył się niepowodzeniem. Go-Daigo został obalony i wygnany na wyspy Oki na Morzu Japońskim. Cesarzem został Kōgon (1313–1364). Go-Daigo nie poddał się jednak i doprowadził do pozyskania poparcia dla siebie, m.in. Takaujiego Ashikagi (1305–1358) i Yoshisady Nitta (1301–1338).
W 1332 roku Go-Daigo uciekł z wygnania z zamiarem przeprowadzenia rewolty. Takauji Ashikaga zdobył Kioto, stolicę cesarstwa i pomógł Go-Daigo powrócić na tron, a Yoshisada Nitta zdobył Kamakurę i zniszczył sioguna. Wciąż było jednak dwóch cesarzy (Go-Daigo i Kōgon) i walka o dominację trwała przez następne sześćdziesiąt lat. Ten okres w historii Japonii jest znany jako okres „dynastii północnej i południowej” (Namboku-chō). Cesarz obawiając się nadmiernych ambicji Takaujiego, starał się pozbawić go rzeczywistego wpływu na rozwój sytuacji w kraju i odmówił powierzenia mu stanowiska sioguna. Oburzony tym Takauji w 1336 roku wystąpił zbrojnie przeciwko cesarzowi i zmusił go do ucieczki. Na tronie cesarskim osadził lojalnego Kōmyō (1322–1380), a dwa lata później został pierwszym siogunem siogunatu Ashikaga (1338–1573).
Na początku okresu Edo (1600–1868) Ieyasu Tokugawa (1543–1616) po zwycięskiej bitwie pod Sekigaharą został siogunem. W Ōta zlecił budowę świątyni Daikō-in u stóp góry Kana-yama, aby uczcić ducha Yoshishige Nitty i skłonił mnicha Donryū (1556–1623), aby został pierwszym, głównym kapłanem tego sanktuarium. Donryū był znany ze swojego współczucia dla dzieci i świątynia stała się miejscem ich edukacji i troski o nich. Obecnie ludzie nadal odwiedzają Daikō-in (nazywaną lokalnie „Donryū-sama”, należy do Jōdo-shū, "Sekty Czystej Ziemi), aby modlić się o zdrowie i dobrobyt dla swoich dzieci.
Po śmierci Ieyasu Tokugawy, jego ciało i duch zostały zachowane w chramie Nikkō Tōshō-gū w Nikkō i tradycją w kraju stało się coroczne tam pielgrzymowanie. Osoby podróżujące przejeżdżały po drodze przez Ōta, co stało się przyczyną wzrostu dobrobytu i prestiżu miasta.
W 1918 roku w mieście rozpoczęto budowę pierwszego samolotu pasażerskiego Japonii, a od 1932 roku i w czasie II wojny światowej, fabryka samolotów Nakajima produkowała w Ōta samoloty bojowe. Po wojnie fabryka zmieniła nazwę na Fuji Heavy Industries i przestawiła się na produkcję samochodów Subaru.
Gospodarka.
Przed II wojną światową podstawowym przemysłem Ōta była produkcja samolotów. Po wojnie przestawiono się na produkcję samochodów. Obecnie Ōta dorównuje dużym miastom przemysłowym w północnym Kantō, jak Utsunomiya i Kamisu. Maszyny, wyroby metalowe i tekstylia stanowią ponad 85% całkowitej produkcji przemysłowej. Pod względem zatrudnienia 34% siły roboczej jest w przemyśle transportowym, 13,7% – maszynowym i 11,5% – elektronicznym.
Główną uprawą jest ryż, ale także warzywa i owoce, m.in.: arbuzy, szpinak, truskawki i "yamato-imo" (odmiana "Dioscorea japonica", ang. Japanese yam).

</doc>
<doc id="1393988" url="https://pl.wikipedia.org/wiki?curid=1393988" title="Kaminia">
Kaminia

Kaminia (gr. "Καμίνια") – wieś w Grecji, w południowo-wschodniej części wyspy Limnos, w administracji zdecentralizowanej Wyspy Egejskie, w regionie Wyspy Egejskie Północne, w jednostce regionalnej Limnos, w gminie Limnos. W 2011 roku liczyła 234 mieszkańców.
Niedaleko znajdują się ruiny starożytnego Poliochni. Jeden z wielu ośrodków turystycznych wyspy. W ścianie tamtejszego kościoła odnaleziono, w 1885, wmurowaną stelę, zwaną też Stelą z Lemnos. Ważkość znaleziska, wynika z tego, że została zapisana – jak się później okazało – w języku spokrewnionym, nie z greką, a z etruskim - językiem lemnijskim.

</doc>
<doc id="1393989" url="https://pl.wikipedia.org/wiki?curid=1393989" title="Dragomir Nikolić">
Dragomir Nikolić

Dragomir Nikolić – były serbski trener piłkarski. W latach 1959–1961 wraz z Aleksandarem Tirnaniciem i Ljubomirem Lovriciem trenował reprezentację Jugosławii.

</doc>
<doc id="1393991" url="https://pl.wikipedia.org/wiki?curid=1393991" title="Stuttgart-Feuerbach (stacja kolejowa)">
Stuttgart-Feuerbach (stacja kolejowa)

Stuttgart-Feuerbach – stacja kolejowa w Stuttgarcie, w kraju związkowym Badenia-Wirtembergia, w Niemczech. Znajdują się tu 3 perony.

</doc>
<doc id="1393992" url="https://pl.wikipedia.org/wiki?curid=1393992" title="Żabia Mięguszowiecka Przełęcz">
Żabia Mięguszowiecka Przełęcz



</doc>
<doc id="1393993" url="https://pl.wikipedia.org/wiki?curid=1393993" title="Arora">
Arora

Arora – wieloplatformowa przeglądarka internetowa korzystająca z silnika WebKit, będącego częścią biblioteki programistycznej Qt.
Pierwotnie została stworzona na potrzeby firmy Trolltech przez Benjamina Meyera jako przykład integracji biblioteki Qt z silnikiem Webkit (Qt Demo Browser w Qt 4.4.0). Następnie B. Meyer zdecydował się na niezależne rozwijanie przeglądarki pod nazwą Arora.
Oferuje ona szereg funkcji, takich jak przeglądanie w kartach, zarządzanie zakładkami, tryb prywatności, obsługę wyszukiwarek OpenSearch czy menedżer pobierania. Zawiera również bogaty zestaw narzędzi dla deweloperów stron WWW. Dostępna jest polska wersja językowa przeglądarki.

</doc>
<doc id="1393994" url="https://pl.wikipedia.org/wiki?curid=1393994" title="Stuttgart Flughafen/Messe">
Stuttgart Flughafen/Messe

Stuttgart Flughafen/Messe – stacja kolejowa w Stuttgarcie, w kraju związkowym Badenia-Wirtembergia, w Niemczech.
Znajduje się w terminalu portu lotniczego Stuttgart.

</doc>
<doc id="1393997" url="https://pl.wikipedia.org/wiki?curid=1393997" title="François Heutte">
François Heutte

François Heutte (ur. 21 lutego 1938 w Chaumont-en-Vexin) – francuski piłkarz. Grał na pozycji napastnika. Reprezentował Francję na Euro 1960.
W czasie swojej kariery występował w FC Rouen, Lille OSC, RC Paris, AS Saint-Étienne, Stade de Reims i FC Chaoumont.
W reprezentacji Francji rozegrał 9 meczów i strzelił 4 gole.

</doc>
<doc id="1394000" url="https://pl.wikipedia.org/wiki?curid=1394000" title="Inflanty polskie">
Inflanty polskie



</doc>
<doc id="1394001" url="https://pl.wikipedia.org/wiki?curid=1394001" title="Zatoka Hiroshima">
Zatoka Hiroshima



</doc>
<doc id="1394003" url="https://pl.wikipedia.org/wiki?curid=1394003" title="Coluccio Salutati">
Coluccio Salutati

Coluccio Salutati (ur. 16 lutego 1331 w Stignano w Valdinievole koło Pistoi, zm. 4 maja 1406 we Florencji) – jeden z liderów życia kulturalnego i politycznego w renesansowej Florencji
Studiował w Bolonii, gdzie schronił się razem z ojcem "gwelfem" po zwycięstwie "gibelinów" w Lukce.
W roku 1350 powrócił do Stignano i tu rozpoczął działalność jako notariusz. Było to pierwsze z licznych stanowisk administracyjnych, które później piastował w wielu miejscowościach północnych i środkowych Włoch. Notariat był profesją, w której można było połączyć zadania praktyczne z wiedzą humanistyczną. Colucci poświęcił się kulturze już w czasach młodości, w których miał sposobność poznać Francesca Petrarkę i Giovanniego Boccaccia. Punktem kulminacyjnym jego kariery było objęcie w 1372 r. stanowiska kanclerza (wysokiego urzędnika posiadającego dużą władzę w zakresie kontroli nad zarządem miejskim) we Florencji. Od tamtej chwili mógł też rozwijać swoją działalność kulturalną. Poświęcił się w szczególności cierpliwemu – i owocnemu – gromadzeniu dzieł klasyków. Jego postawa uczyniła zeń przykład moralności i swoistej wykładni powiązania kultury z działalnością polityczną, która przynosząc mu wielu uczniów – od Piera Paola Vergerio il Vecchio, po Florentczyków: Poggia Braccioliniego, wespół z którym promował nowe piśmiennictwo humanistyczne, i Leonarda Bruni, który kontynuował dzieło mistrza również w zakresie rozpowszechniania kultury greckiej. We Florencji należał do kręgu intelektualistów zbierających się w Paradiso, willi rodziny Albertich. Poparł – właśnie on, człowiek nieznający greki – przyjazd bizantyjskiego uczonego Manuela Chryzolorasa w celu wygłoszenia publicznych wykładów. W ramach sprawowanego przez siebie urzędu, wykorzystując swoją rozległą wiedzę kulturalną, prowadził prawdziwa działalność propagandową. Wystosował m.in. gorący apel o zakończenie schizmy trapiącej Kościół, wystąpił też z ostrą krytyką złych rządów legatów papieskich. Wraz z nim kończy się w pewnym sensie heroiczna epoka florenckiego humanizmu. Łączył działalność kulturalną i życie publiczne we Florencji zapoczątkowując serię kanclerzy humanistów, którą kontynuowali Poggio Bracciolini i Bartolomeo di Giovanni Scala.

</doc>
<doc id="1394010" url="https://pl.wikipedia.org/wiki?curid=1394010" title="Ōta (rzeka)">
Ōta (rzeka)

 – rzeka w zachodniej Japonii. 
Jej długość wynosi 103 km, a powierzchnia dorzecza – 1710 km². Źródło znajduje się na górze Kanmuri (Kanmuri-yama, 1339 m), ujście – do zatoki Hiroshima na Morzu Wewnętrznym.

</doc>
<doc id="1394013" url="https://pl.wikipedia.org/wiki?curid=1394013" title="Szkoła Aktorska SPOT">
Szkoła Aktorska SPOT



</doc>
<doc id="1394015" url="https://pl.wikipedia.org/wiki?curid=1394015" title="Natasha Shneider">
Natasha Shneider

Natasha Shneider (właśc. Natalia Mikhailovna Schneiderman; ur. 22 maja 1956 w Rydze, zm. 2 lipca 2008 w Los Angeles) – rosyjska wokalistka zespołu muzycznego Eleven. Jej partnerem życiowym był Alain Johannes.
Współpracowała z zespołem Queens of the Stone Age, w którym grała gościnnie na klawiszach oraz brała udział w trasach koncertowych. Brała także udział w nagraniu płyty "Euphoria Morning", pierwszego solowego wydawnictwa Chrisa Cornella. Shneider napisała i wykonała piosenkę „Who’s in Control” do filmu "Catwoman" z 2004. Wystąpiła również w dwóch filmach: "" (1984), jako radziecka kosmonautka Irina Yakunina, oraz Wanda w filmie "Spiker" (1986). Na swoim koncie miała też niewielkie role w serialach "Policjanci z Miami" i "Posterunek przy Hill Street".
Zmarła 2 lipca 2008 po przegranej walce z chorobą nowotworową.

</doc>
<doc id="1394018" url="https://pl.wikipedia.org/wiki?curid=1394018" title="Tango 780">
Tango 780

Tango 780 - turystyczna klasa jachtów żaglowych. Występuje w dwóch odmianach, Tango 780S (Sport) i Tango 780F (Family). Odmiana Sport posiada otwartą rufę, wyższy maszt, a co za tym idzie, większą powierzchnię ożaglowania. Natomiast odmiana Family ma zamkniętą rufę, typu retrouse. Oba modele są bardzo popularne, zwłaszcza na jeziorach mazurskich, z uwagi na dobre właściwości żeglowne i odpowiednie wyposażenie.

</doc>
<doc id="1394022" url="https://pl.wikipedia.org/wiki?curid=1394022" title="Stuttgart Neckarpark">
Stuttgart Neckarpark

Stuttgart-Gottlieb-Daimler-Stadion – przystanek kolejowy w Stuttgarcie, w kraju związkowym Badenia-Wirtembergia, w Niemczech. Znajdują się tu 2 perony.

</doc>
<doc id="1394025" url="https://pl.wikipedia.org/wiki?curid=1394025" title="Van Helsing">
Van Helsing



</doc>
<doc id="1394028" url="https://pl.wikipedia.org/wiki?curid=1394028" title="Cessna Citation I">
Cessna Citation I



</doc>
<doc id="1394031" url="https://pl.wikipedia.org/wiki?curid=1394031" title="Perfect Crime">
Perfect Crime

Perfect Crime – drugi album studyjny japońskiej piosenkarki Mai Kuraki, wydany 4 lipca 2001. Album osiągnął 1 pozycję w rankingu Oricon i pozostał na liście przez 17 tygodni, sprzedał się w nakładzie egzemplarzy. Album zdobył status Milion.

</doc>
<doc id="1394033" url="https://pl.wikipedia.org/wiki?curid=1394033" title="Sybir Nowosybirsk">
Sybir Nowosybirsk



</doc>
<doc id="1394036" url="https://pl.wikipedia.org/wiki?curid=1394036" title="Lista Kisiela">
Lista Kisiela

Lista Kisiela – pozbawiona komentarza lista nazwisk, zatytułowana „Moje typy”, ukazała się zamiast zwyczajowego felietonu Stefana Kisielewskiego z cyklu „Widziane inaczej” w numerze „Tygodnika Powszechnego” z 2 grudnia 1984.
Lista ta była reakcją Kisielewskiego na ataki ze strony dziennikarzy proreżimowych, „tych, którzy (według Kisielewskiego) służą rosyjskiej racji stanu, definiując ją lepiej nawet niż sami Rosjanie”. W 2008 roku do listy nawiązał Adam Michnik, publikując analogiczny felieton.
Osoby.
Na liście znaleźli się:

</doc>
<doc id="1394039" url="https://pl.wikipedia.org/wiki?curid=1394039" title="Junior Negao">
Junior Negao



</doc>
<doc id="1394040" url="https://pl.wikipedia.org/wiki?curid=1394040" title="Fairy Tale">
Fairy Tale

FAIRY TALE – trzeci album studyjny japońskiej piosenkarki Mai Kuraki, wydany 23 października 2002. Utwór "key to my heart" został wykorzystany jako piosenka przewodnia gry "Tales of Destiny 2". Album osiągnął 1 pozycję w rankingu Oricon i pozostał na liście przez 17 tygodni, sprzedał się w nakładzie egzemplarzy. Album zdobył status 3× Platyna.
Lista utworów.
Wszystkie słowa są autorstwa Mai Kuraki.

</doc>
<doc id="1394041" url="https://pl.wikipedia.org/wiki?curid=1394041" title="Cessna 421">
Cessna 421

Cessna 421 Golden Eagle – amerykański lekki dwusilnikowy samolot pasażerski, produkowany przez firmę Cessna. Samolot jest rozwinięciem konstrukcji Cessna 411. W latach 1968-1985 wyprodukowano ponad 2000 egzemplarzy tego samolotu.
Wersje.
W wyniku sukcesywnego wprowadzania usprawnień w konstrukcji samolotu powstały cztery wersje produkcyjne modelu 421.
Cessna 421.
Standardowa wersja, wyposażona w silniki Continental GTSIO-520-D i 6 miejsc pasażerskich. Maksymalna masa startowa to 3084 kg (6800 funtów)
Cessna 421A.
Wersja z dodatkowym, siódmym, miejscem pasażerskim i podniesionej masie startowej do 3102 kg (6840 funtów)
Cessna 421B.
Wersja wyposażona w silniki Continental GTSIO-520-H, wnętrze o możliwych konfiguracjach dla 6, 7, 8 oraz 10 miejsc pasażerskich. Maksymalna masa startowa to 3288 kg (7250 funtów), później podniesiona do 3379 kg (7450 funtów).
Cessna 421C.
Wersja wyposażona w silniki Continental GTSIO-520-L lub -N oraz powiększone zbiorniki paliwa z 662 do 806 litrów.

</doc>
<doc id="1394042" url="https://pl.wikipedia.org/wiki?curid=1394042" title="Cessna 421 Golden Eagle">
Cessna 421 Golden Eagle



</doc>
<doc id="1394043" url="https://pl.wikipedia.org/wiki?curid=1394043" title="Instytut Ochrony Środowiska">
Instytut Ochrony Środowiska

Instytut Ochrony Środowiska – Państwowy Instytut Badawczy – instytut naukowo-badawczy podległy ministrowi klimatu. Prowadzi badania w zakresie polityki i strategii oraz wszystkich podstawowych działów ochrony środowiska, publikuje kilka serii wydawnictw, ma zasobną bibliotekę specjalistyczną. Siedziba znajduje się w Warszawie, oddział terenowy we Wrocławiu. 
Podstawowym przedmiotem działania Instytutu jest opracowywanie naukowych i technicznych podstaw ochrony środowiska oraz polityki państwa w tym zakresie. Opracowywanie podstaw polityki ekologicznej państwa w skali krajowej i międzynarodowej wyróżnia IOŚ-PIB spośród innych jednostek badawczo-rozwojowych zajmujących się zagadnieniami ochrony środowiska. Ważnym przedmiotem działania IOŚ-PIB są kompleksowe badania środowiska, integrujące badania prowadzone w większości pól badawczych.
Historia.
Instytut Ochrony Środowiska powołany został Zarządzeniem Ministra Ochrony Środowiska w dniu 1 kwietnia 1986 roku. W zasadzie było to reaktywowanie działalności Instytutu, który utworzono w 1973 roku, a w następnym roku wraz z trzema innymi instytutami: Gospodarki Komunalnej, Urbanistyki i Architektury oraz Gospodarki Mieszkaniowej włączono do nowo utworzonego Instytutu Kształtowania Środowiska. Jednocześnie z reaktywowaniem Instytutu Ochrony Środowiska Instytut Kształtowania Środowiska zakończył swoją działalność.

</doc>
<doc id="1394045" url="https://pl.wikipedia.org/wiki?curid=1394045" title="Rapidshare Manager">
Rapidshare Manager



</doc>
<doc id="1394049" url="https://pl.wikipedia.org/wiki?curid=1394049" title="Robert Horne">
Robert Horne

Robert Stevenson Horne, 1. wicehrabia Horne of Slamannan (ur. 28 lutego 1871 w Slamannan w hrabstwie Stirlingshire, zm. 3 września 1940) – brytyjski prawnik i polityk, członek Partii Konserwatywnej, minister w drugim rządzie Davida Lloyda George’a.
Wykształcenie odebrał w George Watson's College w Edynburgu oraz na Uniwersytecie w Glasgow. Następnie przez rok wykładał filozofię na University College of North Wales. W 1896 r. rozpoczął praktykę adwokacką. Specjalizował się w prawie handlowym. W 1910 r. został Radcą Króla. W latach 1921–1924 był rektorem Uniwersytetu w Aberdeen. Był również dyrektorem Kompanii Kanału Sueskiego oraz przewodniczącym Great Western Railway Company.
Podczas I wojny światowej Horne został dyrektorem kolei na froncie zachodnim z tytularnym stopniem podpułkownika Royal Engineers. W 1917 r. rozpoczął pracę w Admiralicji jako asystent inspektora generalnego ds. transportu. W 1918 r. został dyrektorem ds. zaopatrzenia, a następnie dyrektorem ds. pracy i trzecim ciwilnym lordem Admiralicji. Za służbę podczas wojny otrzymał w 1918 r. Krzyż Komandorski Orderu Imperium Brytyjskiego.
W 1910 r. Horne bez powodzenia startował w wyborach parlamentarnych w okręgu Stirlingshire. Do Izby Gmin dostał się dopiero w 1918 r. wygrywając wybory w okręgu Glasgow Hillhead. W 1919 r. został ministrem pracy. W 1920 r. otrzymał Krzyż Wielki Orderu Imperium Brytyjskiego. W latach 1920–1921 stał na czele Zarządu Handlu, a w latach 1921–1922 był kanclerzem skarbu.
Po upadku gabinetu Lloyda George’a w 1922 r., Horne odmówił przyłączenia się do nowego gabinetu Andrew Bonar Lawa. W 1924 r. nowy premier, Stanley Baldwin, zaproponował mu tekę ministra pracy, ale Horne ponownie odmówił. Nie sprawował już nigdy żadnego stanowiska ministerialnego, ale w Izbie Gmin zasiadał do 1937 r., kiedy to otrzymał tytuł 1. wicehrabiego Horne of Slamannan i zasiadł w Izbie Lordów.
Zmarł w 1940 r. Tytuł wicehrabiego wygasł wraz z jego śmiercią.

</doc>
<doc id="1394052" url="https://pl.wikipedia.org/wiki?curid=1394052" title="If I Believe">
If I Believe

If I Believe – czwarty album studyjny japońskiej piosenkarki Mai Kuraki, wydany 9 lipca 2003. Album osiągnął 1 pozycję w rankingu Oricon i pozostał na liście przez 20 tygodni, sprzedał się w nakładzie egzemplarzy. Album zdobył status 2× Platyna.

</doc>
<doc id="1394054" url="https://pl.wikipedia.org/wiki?curid=1394054" title="John Haldon">
John Haldon

John Haldon – brytyjski historyk, bizantynolog.
Życiorys.
John Haldon jest profesorem bizantynistyki i studiów hellenistycznych na Uniwersytecie Princeton. Jego zainteresowania naukowe koncentrują się wokół dziejów Cesarstwa Bizantyńskiego od VII do XI wieku. Zajmuje się także dziejami systemów politycznych Europy i krajów islamu w starożytności i średniowieczu. Jest autorem i współautorem kilkunastu książek. Od 2016 jest przewodniczącym Association Internationale des Études Byzantines. 

</doc>
<doc id="1394057" url="https://pl.wikipedia.org/wiki?curid=1394057" title="Funny van Dannen">
Funny van Dannen

Funny van Dannen, właściwie Franz-Josef Hagmanns-Dajka (ur. 10 marca 1958 w Tüddern [gmina Selfkant] w ówczesnej Holandii) – niemiecki piosenkarz, kompozytor, pisarz i malarz pochodzenia holenderskiego.
Życie.
Funny van Dannen jest synem Niderlandki. Jego językiem ojczystym jest dialekt limburski. Z wykształcenia jest grafikiem, ale nigdy nie wykonywał tego zawodu. Jako nastolatek zbierał pierwsze doświadczenia muzyczne śpiewając w południowolimburskim dialekcie do gitary oraz parodiując piosenkarza Heino w czasie karnawału. Niestety przejście się nie powiodło, ponieważ ten wtedy drugoligowy klub nie chciał go odkupić od jego aktualnej drużyny za kwotę 11 000 marek. Dlatego też Funny van Dannen nie został profesjonalnym piłkarzem.
Przerwał naukę trzy miesiące przed maturą i w 1978 przeprowadził się do Berlina. Tam grał w różnych zespołach punkowych i jazzowych oraz – z zamiarem zostania malarzem – zaczął wystawiać swoje obrazy. Przez jakiś czas pracował w klinice Sterlitz, dziś oddział szpitala Charité, jako pełnomocnik do spraw sztuki. W 1984 razem z żoną prowadził przez dwa lata dyskont / sklep ze sztuką. Od 1987 roku występował z niemieckimi piosenkami swojego autorstwa śpiewanymi przy akompaniamencie gitary. w roku 1988 był współzałożycielem grupy Lassie Singers, jednak opuścił zespół po kilku miesiącach. W następnym latach utrzymywał się z odczytywania swoich historyjek w barach, aż w roku 1991 we współpracy z Erichem Maas wydał książkę pt. "Spurt ins Glück" – w niedużym nakładzie, w wydawnictwie Warnke &amp; Maas. W roku 2005 jego książka pt. Neues von Gott (Nowości od Boga), wydana w wydawnictwie Antje Kunstmann, zajęła 12 miejsce na liście bestsellerów magazynu der Spiegel.
Jego pierwsza płyta Clubsongs ukazała się w 1995 roku w wytwórni Trikont, a nagrana została na żywo w Golden Pudel Club. Rocko Schamoni, właściciel klubu, dał mu namiary na Campino – od roku 1999 Funny van Dannen regularnie współpracuje z grupą Die Toten Hosen. Od 2007 roku jego płyty wydaje wytwórnia JKP.
Jako malarz do tej pory nie zyskał uznania.
Van Dannen jest żonaty i ma czterech synów.
Twórczość.
Teksty Van Dannen'a są bezczelne, pełne ironii i satyry. Zdarza mu się też śpiewać o miłości. Większość jego płyt to składanki z występów na żywo. Od strony muzycznej jego piosenki mają prostą budowę, wykonywane są przy akompaniamencie gitary i czasami harmonijki ustnej. Niektóre można zaliczyć do gatunku Chanson. Albumy studyjne Herzscheiße oraz Nebelmaschine zostały nagrane z podkładem muzycznym zespołu No-Goods-Band. Przy albumie Saharasand Vincent Sorg współpracował jako muzyk i producent.
W 1991 na debiutanckim albumie zespołu Lassie Singers ukazały się dwie jego piosenki: "Falsche Gedanken" oraz "Jeder ist in seiner eigenen Welt". W 1996 roku zespół nagrał cover piosenki "Das Regenlied".
Utwory Van Dannena troszkę większy sukces odniosły w interpretacji innych muzyków niż w jego własnej. Dackelblut wydał w 1995 r. piosenkę "Nimm deine traurigen Lieder" na swoim albumie Schützen und Fördern. Udo Lindenberg w 1996 zaśpiewał cover piosenki Nana Mouskouri oraz Gutes Tun. Zespół Die Schröders rozpowszechnił piosenkę Saufen umieszczając ja na swoim albumie Glip. Zespół Rantanplan nagrał w 1998 r. swoją wersję piosenki Unbekanntes Pferd.
Od 1999 van Dannen nagrał wiele piosenek razem z zespołem Die Toten Hosen. Znajdują się one na albumach: Unsterblich, Auswärtsspiel, Reich &amp; sexy II, Zurück zum Glück, Nur zu Besuch; na listy przebojów dotarły piosenki Bayern (miejsce 8.) Schön Sein (9.) oraz Walkampf (24.)
W roku 2000 Queen Bee Freundinnen przedstawiły swoją wersję piosenki Homebanking. Natomiast zespół Japanische Kampfhörspiele w 2005 r. nagrał cover utworu Menschenverachtende Untergrundmusik. Również w 2005 Pierre Boom użył utworu "Als Willy Brandt Bundeskanzler war" do swojego filmu dokumentalnego pt. Schattenväter. Wiglaf Droste nagrał kilka utworów van Dannen'a ze swoim zespołem Spardosen-Terzett. Franz Wittenbrink wykorzystał kilka piosenek w swoim projekcie teatralnym Mütter. W 2006 kilka piosenek przerobił Fitzoblong. W 2007 Funny van Dannen napisał piosenki Staub i Nachtigall dla zespołu Rantanplan do albumu 20359.

</doc>
<doc id="1394061" url="https://pl.wikipedia.org/wiki?curid=1394061" title="Simone Ortega">
Simone Ortega

Simone Ortega (ur. 29 maja 1919 w Barcelonie – zm. 2 lipca 2008), hiszpańska autorka kulinarna.
Urodziła się w Barcelonie, pochodzi z Alzacji we Francji. Była żoną wydawcy José Ortegi Spottorno.
Jej wydana w 1972 roku książka "1080 recetas de cocina" ("1080 przepisów kulinarnych") została sprzedana do 2007 roku w ponad 2 milionach egzemplarzy i doczekała się 48 wydań (w tym wielu poprawionych). W 1987 roku została odznaczona hiszpańską nagrodą specjalną w gastronomii. 
Jej najnowsze książki zostały napisane we współpracy z jej córką Ines Ortega Klein.
Oprócz pisania książek kulinarnych, Ortega często występowała w różnych programach radiowych.

</doc>
<doc id="1394063" url="https://pl.wikipedia.org/wiki?curid=1394063" title="Waldemar Kedaj">
Waldemar Kedaj

Waldemar Kedaj (ur. 14 grudnia 1943 w Zelowie, zm. 3 września 2011) – polski dziennikarz i dyplomata.
Życiorys.
Studiował dziennikarstwo i germanistykę. W PRL pracował w „Trybunie Ludu”, której był korespondentem we Włoszech, Wietnamie i Szwecji. W 1997 r. został wiceambasadorem RP w Tokio.
Znał 24 języki obce, z czego 18 biegle. Ostatnie lata swojego życia związany był z tygodnikiem „Wprost”. Do śmierci był szefem działu zagranicznego.
Nazwisko Waldemara Kedaja oraz jego żony zostało umieszczone na tak zwanej „liście Kisiela”.
Wywiad SB zarejestrował go w 1974 r. jako kontakt operacyjny „Mento”. Wówczas cenne okazały się dla bezpieki jego możliwości operacyjne wynikające z objęcia stanowiska korespondenta PAP w Rzymie. Mimo iż z materiałów SB wynika, że „Mento” współpracował z SB z poczucia obowiązku wobec PRL i odbył przeszkolenie dot. metod pracy wywiadowczej i kontrwywiadowczej, po latach napisał na łamach „Wprost” oświadczenie, iż nigdy świadomie nie podjął współpracy z tajnymi służbami PRL.
Według akt IPN, „Mento” za doniesienia nie był wynagradzany, ale refundowano mu koszty wynikające z realizacji zadań nałożonych przez SB.
Mąż dziennikarki Aleksandry Kedaj, ojciec Hanny Lis.

</doc>
<doc id="1394064" url="https://pl.wikipedia.org/wiki?curid=1394064" title="Sandan-kyo">
Sandan-kyo



</doc>
<doc id="1394065" url="https://pl.wikipedia.org/wiki?curid=1394065" title="Sandan-kyō">
Sandan-kyō

 – przełom rzeki Shiwaki w zachodniej Japonii (prefektura Hiroshima) o długości ok. 16 km. Jest częścią Quasi-Parku Narodowego Nishi-Chūgoku Sanchi.

</doc>
<doc id="1394068" url="https://pl.wikipedia.org/wiki?curid=1394068" title="Harald Heide-Steen Jr.">
Harald Heide-Steen Jr.

Harald Heide-Steen Jr. (ur. 18 sierpnia 1939, zm. 3 lipca 2008) – norweski aktor, piosenkarz i komik. Był synem Haralda Heide-Steena.
Harald Heide-Steen Jr. jest znany między innymi z roli Harry’ego w norweskiej wersji serialu Gang Olsena.

</doc>
<doc id="1394069" url="https://pl.wikipedia.org/wiki?curid=1394069" title="Wish You The Best">
Wish You The Best

Wish You The Best – kompilacja japońskiej piosenkarki Mai Kuraki, wydana 1 stycznia 2004. Album osiągnął 1 pozycję w rankingu Oricon i pozostał na liście przez 46 tygodni, sprzedał się w nakładzie egzemplarzy. Album zdobył status Milion.

</doc>
<doc id="1394071" url="https://pl.wikipedia.org/wiki?curid=1394071" title="Daniel (piłkarz plażowy)">
Daniel (piłkarz plażowy)

Daniel, właśc. Daniel Nogueira Lima (ur. 3 grudnia 1982 w Rio de Janeiro w Brazylii) – brazylijski piłkarz plażowy, z reprezentacją zdobył kilka tytułów mistrza świata w tej dyscyplinie.

</doc>
<doc id="1394073" url="https://pl.wikipedia.org/wiki?curid=1394073" title="Fusae Ōta">
Fusae Ōta

 – japońska polityk, b. gubernator prefektury Osaka. 
Po ukończeniu w 1976 r. studiów ekonomicznych na Uniwersytecie Tokijskim zaczęła pracę w Ministerstwie Handlu i Przemysłu (MITI). W 1997 r. opuściła ministerstwo, obejmując stanowisko wicegubernatora prefektury Okayama. W 1999 r. powróciła do pracy w MITI w Sekretariacie Ministra. Po roku, po rezygnacji Knocka Yokoyamy (prawdziwe nazwisko: Isamu Yamada), gubernatora prefektury Osaka (skandal na tle seksualnym), została pierwszą w historii kraju kobietą-gubernatorem. W 2004 r. wybrano ją na drugą kadencję. 
Po skandalu finansowym, dotyczącym firmy branży mięsnej Hannan Corp. oraz wystąpieniach wspólnych z politykami opozycji, przed wyborami na mera Osaki, Ōta utraciła poparcie partii politycznych i organizacji gospodarczych i nie zgłosiła już swojej kandydatury w wyborach w 2008 r.

</doc>
<doc id="1394074" url="https://pl.wikipedia.org/wiki?curid=1394074" title="Fusae Ohta">
Fusae Ohta



</doc>
<doc id="1394075" url="https://pl.wikipedia.org/wiki?curid=1394075" title="Aykut Erçetin">
Aykut Erçetin

Aykut Erçetin (ur. 14 września 1982 w Göppingen) - niemiecki piłkarz tureckiego pochodzenia grający na pozycji bramkarza.
Erçetin pochodzi z Göppingen. Swoją karierę piłkarską rozpoczął w 2001 r. w VfB Stuttgart. Grał tam do roku 2003. W tym czasie w barwach "Die Schwaben" rozegrał 15 spotkań. Potem przeszedł do tureckiego Galatasaray SK. Z tym klubem zdobył w roku 2005 Puchar Turcji. W następnym sezonie jego ekipa została już Mistrzem Turcji. "Lwy" sukces ten powtórzyły jeszcze w sezonie 2007/08. W sezonie 2014/2015 grał w Çaykur Rizesporze.
Aykut zaliczył także 19 występów w reprezentacji Turcji U-21.
Sukcesy.
Galatasaray SK

</doc>
<doc id="1394076" url="https://pl.wikipedia.org/wiki?curid=1394076" title="Konkurs Eurowizji dla Młodych Muzyków 2006">
Konkurs Eurowizji dla Młodych Muzyków 2006

Konkurs Eurowizji dla Młodych Muzyków 2006 (ang. "Eurovision Young Musicians Competition") – 13. edycja Konkursu Eurowizji dla Młodych Muzyków, zorganizowana w Wiedniu (stolica Austrii). Z dwóch półfinałów, które odbyły się 7 i 8 maja, do finału awansowało 7 młodych artystów. Ostatecznie wygrał reprezentant Szwecji - Andreas Brantelid. Koncert finałowy odbył się na placu przed ratuszem wiedeńskim.
Uczestnicy.
Półfinał (7 maja 2006 r.).
 - Giorgos Mannouris
 - Ilia Laporev
 - Marija Godjrvac
 - Tine Thing Helseth
 - Ivan Svetozarvo Gerasimov
 - Simone Sommerhalder
 - Jonian-Ilia Kadesha
 - Zita Varga
 - Alina Elena Bercu
 - Jennifer Pike
Półfinał (8 maja 2006 r.).
 - Markéta Janoušková
 - Kate Sebring
 - Daniela Koch
 - Dmitry Mayboroda
 - Andreas Brantelid
 - Luka Šulič
 - Jacek Kortus
 - Visa Sippola
Skład jury.
1. Ranko Markovic (przewodniczący)
2. Lidia Baich
3. Heinz Sichrovsky
4. / Hiroko Sakagami
5. Erik Niord Larsen
6. Martin Fröst
7. Carole Dawn-Reinhart
8. Curtis Price

</doc>
<doc id="1394077" url="https://pl.wikipedia.org/wiki?curid=1394077" title="Fort V Twierdzy Toruń">
Fort V Twierdzy Toruń

Fort V Twierdzy Toruń – główny fort artyleryjski, zbudowany pod nazwą Fort III Scharnhorst.
Lokalizacja.
Fort znajduje się w prawobrzeżnej części miasta, w dzielnicy Wrzosy, przy ulicy Polnej 9.
Historia.
Został wzniesiony w latach 1878–1884 z betonu i cegły na planie pięciokąta jako część północnej linii obrony miasta oraz obrony linii kolejowej do Grudziądza. Jej ogień mógł docierać do miejscowości Łysomice.
Jest to bardzo dobrze zachowany do naszych czasów standardowy fort główny o zarysie barkanowym, otoczony umocnieniami ziemnymi, z 14 otwartymi stanowiskami artyleryjskimi (bez betonowych umocnień spotykanych w późniejszych konstrukcjach tego typu). Dodatkowe stanowiska położone były na stoku bojowym i umożliwiały ostrzał w promieniu 800 m. Już po 10 latach od zakończenia prac nad fortem musiał on przejść prace modernizacyjne, przede wszystkim przykrycie sklepienia nad koszarami (32 pomieszczenia mieszkalne) metrową warstwą betonu i uzupełnienie roślinności maskującej. Dodatkowo wzniesiono 56 niewielkich budynków magazynowych na przedpolu obiektu. Na północ od fortu zlokalizowano fabrykę amunicji.
Kolejną przebudowę fort przeszedł w latach 1911–1912, kiedy zabetonowano okna w jego pomieszczeniach technicznych (w liczbie dwóch) i wzmocniono mury zewnętrzne. Stoki zewnętrzne warowni otoczono murem kolczastym i uzupełniono roślinność maskującą sadząc karaganę, doprowadzono instalację elektryczną. W 1914 roku z kolei zamurowano dalsze okna, pozostałe uzupełniając okiennicami pancernymi, wzniesiono trawersy w głównych przejściach wewnętrznych. Obiekt stale pełnił funkcje koszarowe.
Stan obecny.
Odchodząc z Torunia, wojska niemieckie zabrały większość urządzeń mechanicznych fortu, choć i tak w porównaniu z innymi warowniami toruńskimi zachował on najwięcej pierwotnego wyposażenia. W latach 1920–1922 stał pusty, od 1922 roku do 1923 roku kwaterowała w nim 1 kompania wartownicza warsztatów amunicyjnych, następnie kompania 63 toruńskiego pułku piechoty. Polski Zarząd Forteczny dokonał uzupełnienia i remontu instalacji elektrycznej; warownia od lat 20. niezmiennie pozostaje własnością Wojska Polskiego. Jej zwiedzanie jest możliwe za zgodą kierownika jednostki. Obecnie wystawiony na sprzedaż, z przeznaczeniem na pomieszczenia magazynowe.

</doc>
<doc id="1394078" url="https://pl.wikipedia.org/wiki?curid=1394078" title="Aykut Ercetin">
Aykut Ercetin



</doc>
<doc id="1394083" url="https://pl.wikipedia.org/wiki?curid=1394083" title="Joseph Warkany">
Joseph Warkany

Joseph Warkany (ur. 25 marca 1902 w Wiedniu, zm. 22 czerwca 1992 w Clifton) – austriacko-amerykański lekarz pediatra, teratolog, polityk, artysta.
Urodził się i wychował w Wiedniu; tam ukończył studia medyczne. W 1930 roku miał na koncie 23 publikacje naukowe. W 1932 roku otrzymał roczne stypendium Cincinnati's Children's Hospital Research Foundation, i przyjechał do Cincinnati 5 stycznia 1932; zamiast roku pozostał tam przez 60 lat. 
W swojej karierze opublikował około 200 prac badawczych. W 1948 roku dowiódł, że tajemnicza "różowa choroba" (polienuropatia erytrodermiczna, ang. pink disease) jest w istocie patognomonicznym objawem przewlekłego zatrucia kalomelem. W dekadzie poprzedzającej odkrycie Warkany'ego, zawierające rtęć leki i inne produkty (np. zasypki) spowodowały śmierć przynajmniej 585 dzieci. W 1961 roku wprowadził do medycyny koncept wewnątrzmacicznego zahamowania wzrostu, jako odmiennego zagadnienia niż wcześniactwo. W 1982 roku wydał klasyczny podręcznik "Congenital Malformations. Notes and Comments".
W 1956 Warkany założył Klinikę dla Umysłowo Upośledzonych w Hamilton County (Ohio). W 1986 został pierwszym laureatem March of Dimes Basil O'Connor Award. Poza tą, otrzymał jeszcze 18 innych nagród, w tym Academy of Pediatrics Mead Johnson Award (1943), Academy of Pediatrics Borden Award (1950), Modern Medicine Award for Distinguished Achievement (1964), Academy of Pediatrics Howland Award (1970), Charles H. Hood Foundation Award (1972), American Association on Mental Deficiency Research Award (1976), Procter Medal Award for Distinguished Research (1979). Był członkiem założycielem i pierwszym prezesem Teratology Society.
Poza zainteresowaniami naukowymi, Warkany był cenionym akwaforcistą, wymienia go "Who's Who in American Art".

</doc>
<doc id="1394086" url="https://pl.wikipedia.org/wiki?curid=1394086" title="VI Wileńska Brygada AK">
VI Wileńska Brygada AK



</doc>
<doc id="1394098" url="https://pl.wikipedia.org/wiki?curid=1394098" title="Wykłady Pisma Świętego">
Wykłady Pisma Świętego

Wykłady Pisma Świętego (org. tytuł ) – sześciotomowy cykl książek autorstwa C.T. Russella, wydany w latach 1886–1904 przez Towarzystwo Strażnica, będący podręcznikiem służącym jako pomoc w studiowaniu Biblii. Była to jedna z pierwszych publikacji Badaczy Pisma Świętego tego typu. Do roku 1904 seria ta nosiła tytuł „Brzask Tysiąclecia” (ang. "Millennial Dawn").
Charles T. Russell zamierzał napisać jeszcze siódmy tom serii, który miał objaśniać księgi Ezechiela i Objawienia. Uważał, że napisze go gdy znajdzie do niego „klucz”. Równocześnie twierdził, że „Jeśli Pan da klucz komu innemu, to niech on go napisze”. Po śmierci C.T. Russella, która nastąpiła w październiku 1916 roku Towarzystwo Strażnica kontynuowało wydawanie serii „Wykładów”. 17 lipca 1917 roku jako siódmy tom serii wydano książkę "Dokonana tajemnica" (ang. "The Finished Mystery") opartą częściowo na wypowiedziach C.T Russella pod redakcją Claytona J. Woodwortha i George’a H. Fishera.
Opis tomów.
Tom I.
Boski plan wieków (ang. "The Divine Plan of the Ages") – 448-stronicowa publikacja wydana przez Towarzystwo Strażnica w lipcu 1886 roku. Początkowo nosiła tytuł "Plan wieków", zmieniony później na "Boski plan wieków". W tekście reklamowym książki znajdujemy następujące informacje o tej publikacji: „Wiesz że Bóg ma plan? Dlaczego Bóg dozwolił na zło i czy będzie ono wiecznie panować? Kiedy i jak Bóg ustanowi swoje Królestwo? Będzie ono w niebie czy na ziemi? Dowiesz się jak Bóg przez Wieki realizuje swój Plan Zbawienia i na jakim obecnie jest etapie?”.
Cechą szczególną tej książki jest m.in. wykres, który w formie graficznej przedstawia historię od stworzenia świata do przyszłości, kiedy na ziemi będzie panować "Królestwo Boże", opublikowany wcześniej w czasopiśmie „Strażnica Syjońska” w 1881 roku, w numerach z lipca i sierpnia. Wykres ten łączył historię ludzkości z Wielką Piramidą w Egipcie, która miała być „słupem”, wspomnianym w Piśmie Świętym w Księdze Izajasza 19:19, 20. Dokładny opis wykresu znajduje się we wkładzie XII tej książki.
"Boski plan wieków" był rozpowszechniany przez kolporterów Towarzystwa Strażnica razem z pozostałymi tomami serii „Wykładów”. Do roku 1919 nakład osiągnął 5 245 000 egzemplarzy. Książka była też wykorzystywana na zebraniach Badaczy Pisma Świętego.
Towarzystwo Strażnica w późniejszych latach wznawiało "Boski plan wieków" razem z innymi tomami serii "Brzasku Tysiąclecia". W 1886 i 1887 roku książka została opublikowana w kolejnych numerach „Strażnicy Syjońskiej” od 1 listopada do 1 stycznia; w 1904 roku wydano razem z pozostałymi tomami; w 1907 roku z dodatkiem "Analiza zarzutów przeciwko nadziejom milenijnym" (ang. "A Criticism of Millennial Hopes Exsamined"); w roku 1908 dodano broszurę "Cienie przybytku"; w roku 1913 dodano rozdział o piramidzie; w 1915 roku dodano tzw. "pytania beriańskie"; w roku 1917 dodano przedmowę autora; w 1923 roku wydano trzy wersje wydawnicze: format kieszonkowy z biografią C.T. Russella, format kieszonkowy bez pytań beriańskich oraz format kieszonkowy z dodatkowymi materiałami. Do 1897 roku udostępniono prawie milion egzemplarzy "Brzasku Tysiąclecia".
W 1926 roku wydano pierwszą książkę pt. "Wyzwolenie" (), która miała zastąpić "Wykłady Pisma Świętego" wśród Badaczy związanych z Towarzystwem Strażnica. "Boski plan wieków" wznawiały później jeszcze inne grupy religijne związane z ruchem badackim (np.: w roku 1955 Stowarzyszenie Badaczy Pisma Świętego, w roku 1986 Świecki Ruch Misyjny „Epifania”). "Boski plan wieków" na język polski został przetłumaczony przez Hipolita Oleszyńskiego w 1909 roku.
Spis treści
Tom II.
Nadszedł czas (ang. "The Time is at Hand") – 422-stronicowa publikacja wydana przez Towarzystwo Strażnica w 1889. W tekście reklamowym książki znajdujemy następujące informacje o tej publikacji: „Biblijna egzaminacja chronologii i historii świata. Celem tej książki jest porównanie świadectw biblijnych i wykazanie ich znaczenia. Zostają przedstawione proroctwa czasowe przy pierwszym przyjściu Chrystusa oraz dotyczące wtórego adwentu i końca czasu pogan. Obszernie został także omówiony temat sposobu wtórego przyjścia naszego Pana. Objawiony zostaje także Człowiek Grzechu”.
Towarzystwo Strażnica w późniejszych latach wznawiało książkę "Nadszedł czas" razem z innymi tomami serii "Brzasku Tysiąclecia". W 1889 wydano książkę w kolejnych wydaniach czasopisma „Strażnica Syjońska” od 1 kwietnia do 1 maja; w 1904 wydano razem z innymi tomami "Wykładów Pisma Świętego"; w 1915 dodano pytania beriańskie; w 1917 dodano przedmowę autora; w 1923 wydano edycję bez pytań beriańskich oraz edycję w formacie kieszonkowym z dodatkowymi materiałami.
Spis treści
Tom III.
Przyjdź Królestwo Twoje (ang. "Thy Kingdom Come") – 380-stronicowa publikacja wydana przez Towarzystwo Strażnica w 1891. W tekście reklamowym książki znajdujemy następujące informacje o tej publikacji: „Książka wskazuje na świadectwo prorocze i chronologię biblijną odnośnie ustanowienia Królestwa Chrystusowego na ziemi. Obszernie omawia prorokowane stosunki społeczne i kryzys mający nastąpić przed ustanowieniem Królestwa. Szczególne miejsce zajmuje omówienie proroctw Daniela. Książka ta napisana w 1890 roku zapowiada na podstawie proroctw czasowych Biblii, przywrócenie Izraela do łaski Bożej i powrót do Palestyny. Osobną część zajmuje omówienie wielkiej piramidy w Egipcie w kontekście Boskiego Planu wieków”. Recenzentem rozdziału X dotyczącego Wielkiej Piramidy był astronom i badacz Wielkiej Piramidy Charles Piazzi Smyth. Wniósł on trzy drobne poprawki, wszystkie zostały uwzględnione.
Towarzystwo Strażnica w późniejszych latach wznawiało książkę "Przyjdź Królestwo Twoje" razem z innymi tomami serii "Brzasku Tysiąclecia". W 1891 wydano książkę jako numer specjalny czasopisma „Strażnica Syjońska” z dnia 1 czerwca; w 1904 wydano razem z innymi tomami "Wykładów Pisma Świętego"; w 1915 dodano "pytania beriańskie"; w 1917 dodano przedmowę autora; w roku 1923 wydano edycję bez "pytań beriańskich" oraz edycję w formacie kieszonkowym z dodatkowymi materiałami.
Spis treści
Tom IV.
Walka Armagieddonu – publikacja wydana przez Towarzystwo Strażnica w 1897, napisana przez C.T. Russella. Początkowo nosiła tytuł: "Dzień Pomsty" (ang. "The Day of Vengeance"), w 1912 zmieniono jej tytuł na: "Walka Armagieddonu" (ang. "The Battle of Armageddon") i dodano nową przedmowę. Książka "Walka Armagieddonu" była czwartym tomem serii. W tekście reklamowym książki znajdujemy następujące informacje o tej publikacji: „Książka opisuje końcową epokę wieku Ewangelii. Jest to okres, który przynosi światu liczne błogosławieństwa, które stają się powodem starć, niezadowolenia, kłopotów i przyspieszają walkę pomiędzy Kapitałem a klasą robotniczą”.
Towarzystwo Strażnica wydawało jeszcze kolejne edycje "Walki Armagieddonu" razem z pozostałymi tomami serii "Wykładów Pisma Świętego" w latach: w 1912 z pytaniami beriańskimi: "Beriańskie rozważania (pytania) do książki „Dzień pomsty (Walka Armagieddonu)”" (po polsku brak):, w 1917 z dodaną przedmową autora, w 1923 wydanie bez pytań beriańskich, oraz wdanie w formacie kieszonkowym z dodatkowymi materiałami. W latach późniejszych ukazywały się kolejne wznowienia wydawane przez inne grupy religijne związane z ruchem badackim (np. w 1997 wydane przez Wolnych Badaczy Pisma Świętego).
Spis treści
Tom V.
Pojednanie pomiędzy Bogiem a człowiekiem (ang. "The At-one-ment Between God and Men") – 507 stronicowa książka wydana przez Towarzystwo Strażnica w 1899 jako tom piąty. Inny tytuł to "Pojednanie człowieka z Bogiem". W tekście reklamowym książki znajdujemy następujące informacje o tej publikacji: „Tematem tego tomu jest cena Okupu. Z tej właśnie doktryny, wszystkie inne pochodzą w związku naszego zbawienia. Zrozumienie ceny Okupu daje chrześcijaninowi możliwość rozróżniania Prawdy od błędu. Tak więc, dogmat o Trójcy nie jest prawdziwym. Tom ten przedstawia nam Autora Pojednania – Boga. Następnie poznajemy Pośrednika, Jezusa Chrystusa. Środek Pojednania to działanie Ducha Świętego. Dodatkowo przedstawione są tematy: czym jest człowiek – ciało, duch i dusza, czym są?”.
"Pojednanie pomiędzy Bogiem a człowiekiem" zostało wznawiane przez Towarzystwo Strażnica w następujących latach: w 1899 jako kolejne numery czasopisma „Strażnicy Syjońskiej” od 1 września do 15 października; w 1904 wydano "Pojednanie" razem z pozostałymi tomami "Wykładów".
Spis treści
Tom VI.
Nowe stworzenie (ang. "The New Creation"). W tekście reklamowym książki znajdujemy następujące informacje o tej publikacji: „Książka podaje reguły i prawa biblijne porządku Kościoła i domu chrześcijańskiego. Przedstawia organizację Kościoła, z wyszczególnieniem roli sług. Omawia zakres niewiast w Kościele. Przybliża temat Wielkanocy. Odpowiada na pytanie: czy chrzest powinien dotyczyć niemowląt, czy dorosłych? Udziela licznych rad dla chrześcijańskich małżonków i rodziców. Dodatkowo obszernie ostrzega o niebezpieczeństwach czyhających na drodze chrześcijanina”.
Spis treści
Brzaskomobil.
W 1908 roku na zgromadzeniu Badaczy Pisma Świętego w Cincinnati zaprezentowano "brzaskomobil" (ang. „Dawn-Mobile”). Była to składana dwukołowa rama zaprojektowana przez Jamesa H. Cole’a, do której przytwierdzono walizkę wypełnioną „Wykładami Pisma Świętego”. Stanowił on pomoc w czasie kolportażu książek.

</doc>
<doc id="1394099" url="https://pl.wikipedia.org/wiki?curid=1394099" title="Kohara Kazamasa">
Kohara Kazamasa



</doc>
<doc id="1394102" url="https://pl.wikipedia.org/wiki?curid=1394102" title="Shagamu">
Shagamu



</doc>
<doc id="1394103" url="https://pl.wikipedia.org/wiki?curid=1394103" title="Secret of my heart (album Mai Kuraki)">
Secret of my heart (album Mai Kuraki)

Secret of My Heart – jedyny jak dotychczas anglojęzyczny album Mai Kuraki wydany w Stanach Zjednoczonych 10 stycznia 2002 roku pod pseudonimem Mai-K.

</doc>
<doc id="1394105" url="https://pl.wikipedia.org/wiki?curid=1394105" title="Ogun (rzeka)">
Ogun (rzeka)

Ogun – rzeka w zachodniej Nigerii. Wypływa w pobliżu Abeokuty, a jej ujście jest zlokalizowane w Zatoce Gwinejskiej. Od jej nazwy wzięło się określenie stan Ogun. Jej patronem jest Ogun, a według lokalnych wierzeń, rzeka leczy bezpłodność.

</doc>
<doc id="1394108" url="https://pl.wikipedia.org/wiki?curid=1394108" title="Adam Boryczka">
Adam Boryczka

Adam Boryczka (Boryczko), ps. „Adam”, „Albin”, „Tońko”, „Brona” (ur. 18 września 1913 w Wierzchosławicach, zm. 30 kwietnia 1988 w Warszawie) – oficer WP w stopniu kapitana, cichociemny, oficer Armii Krajowej. Kurier Delegatury Zagranicznej Zrzeszenia Wolność i Niezawisłość w latach 1947–1954. Długoletni więzień polityczny w okresie PRL (1954–1967). W 2013 pośmiertnie awansowany do stopnia pułkownika.
Życiorys.
Młodość.
Syn Józefa i Anny z domu Padło. W 1934 ukończył Gimnazjum im. Hetmana Jana Tarnowskiego w Tarnowie. Następnie odbył kurs Podchorążych Rezerwy Piechoty przy 20 pp w Krakowie, po którym w 1935 otrzymał przydział do 16 pp.
W latach 1934–1939 pracował w Państwowych Zakładach Azotowych w Mościcach. Awansowany na podporucznika rezerwy piechoty ze starszeństwem 1 stycznia 1937. W okresie międzywojennym aktywnie działał społecznie w różnych organizacjach. Z powodu słabego stanu zdrowia nie podlegał mobilizacji.
II wojna światowa.
6 września 1939 zgłosił się do wojska jako ochotnik i został skierowany do 16 pp wchodzącego w skład 6 Dywizji Piechoty, a następnie znalazł się wraz z plutonem ckm w rejonie walk 38 Dywizji Piechoty, gdzie został skierowany do osłony sztabu artylerii dywizyjnej. Podczas walk został ranny odłamkiem w prawą nogę. Po agresji ZSRR na Polskę w nocy z 18 na 19 września 1939 wraz z oddziałem przekroczył granicę polsko-rumuńską w Śniatyniu, po czym został internowany. Przebywał w obozie w Targu Jiu. W miejscu internowania zorganizował konspiracyjną akcję przerzutu żołnierzy polskich do Francji. W styczniu 1940 sam uciekł z internowania. Przez Jugosławię i Grecję przedostał się do Francji. Tam został skierowany do 9 pp w 3 Dywizji Piechoty, gdzie od lutego do czerwca 1940 był dowódcą plutonu ckm. Wziął udział w kampanii francuskiej. Po klęsce Francji ewakuowany do Wielkiej Brytanii, gdzie został przydzielony do 4 Brygady Kadrowej Strzelców, przemianowanej w 1941 na Samodzielną Brygadę Spadochronową. Jako ochotnik zgłosił się do działalności konspiracyjnej w kraju i po odpowiednim przeszkoleniu 13 stycznia 1942 został zaprzysiężony jako oficer ZWZ. W nocy z 8 na 9 kwietnia 1942 został zrzucony na placówkę odbiorczą „Łąka”, położoną 10 km na południowy zachód od Łowicza. W maju 1942 otrzymał przydział na V Odcinek Wachlarza, gdzie objął dowodzenie patrolem, a następnie ośrodkiem dywersyjnym, którym dowodził w czasie od maja 1942 stycznia 1943.
W sierpniu i październiku 1942 przeprowadził akcje cięcia torów na linii Dyneburg–Leningrad, wysadzając niemieckie transporty kolejowe. Przez cały czas prowadził prace organizacyjne i szkolenie patroli dywersyjnych. W czasie swej służby w Wachlarzu wielokrotnie jako kurier przekazywał informacje i uwagi Komendzie Wachlarza w Warszawie, a później Komendzie Głównej AK. Od stycznia do marca 1943 pełnił funkcję oficera do zleceń Komendanta Okręgu AK Wilno ppłk. Aleksandra Krzyżanowskiego. W marcu 1943 wyznaczony został na stanowisko dowódcy oddziałów dywersyjnych, stanowiących odwód Komendy Okręgu Wileńskiego AK, następnie dowódcą Kedywu Okręgu Wilno AK.
7 lipca 1943 podczas próby aresztowania przez Gestapo w Wilnie na punkcie kontaktowym przy ul. Bankowej, został ciężko ranny w lewe płuco, jednak udało mu się uciec i został ewakuowany na prowincję, gdzie do sierpnia 1943 leczył się z odniesionej rany. Po zwolnieniu z funkcji szefa Kedywu otrzymał rozkaz zorganizowania oddziału partyzanckiego i wymarszu do Puszczy Rudnickiej. Od 25 sierpnia 1943 do 19 marca 1944 był dowódcą Oddziału Partyzanckiego „Brony” w dyspozycji dowódcy Okręgu AK Wilno. Od stycznia 1944 stoczył wiele potyczek z niemiecką żandarmerią. W nocy z 31 marca na 1 kwietnia 1944, w czasie ataku na Ostrowiec, otrzymał bardzo ciężki postrzał w prawe płuco i został ewakuowany na leczenie. 7 lipca 1944 dowodził akcją ataku na niemiecką kolumnę, która konwojowała jeńców różnych narodowości. Uwolniono kilkaset osób, głównie Rosjan. Po zajęciu Wilna przez Armię Czerwoną i aresztowaniu mjr. Franciszka Koprowskiego ps. „Konar”, kpt. Adam Boryczka przejął dowództwo brygady i wycofał się do Puszczy Rudnickiej. Wobec jej blokady przez wojska NKWD ppłk Ignacy Blumski ps. "Strychański" zwolnił żołnierzy AK z przysięgi i nakazał rozwiązanie oddziałów zgrupowanych w puszczy. Boryczka zgromadził wokół siebie oddział złożony z około 250 ludzi, zgłaszając gotowość prowadzenia dalszej walki. Pod naciskiem wycofał się do Puszczy Ruskiej, gdzie spotkał oddziały AK dowodzone przez ppłk Janusza Prawdzic-Szlaskiego oraz ppłk Macieja Kalenkiewicza ps. „Kotwicz”.
19 sierpnia 1944 na naradzie z oficerami oddziałów zgrupowanych postanowił zrezygnować z dalszego marszu na zachód i pozostać na Wileńszczyźnie. Powrócił ze swoimi oddziałem do Puszczy Rudnickiej, gdzie go rozformował, a sam udał się do Wilna. Od lutego 1945 pełnił funkcję szefa III Oddziału Operacyjnego Komendy Okręgu Wileńskiego AK i uczestniczył w pracach likwidacyjnych Okręgu AK Wilno. Między innymi zajmował się przerzutem do centralnej Polski ludzi zagrożonych aresztowaniem przez NKWD. W marcu 1945 w Milanówku spotkał się z gen. Augustem Emilem Fieldorfem, od którego otrzymał wytyczne odnośnie do dalszej działalności. W maju 1945 powrócił do Wilna z rozkazem „rozładowania terenu” i ewakuacji zagrożonych do Polski centralnej, który przekazał komendantowi Okręgu mjr. Antoniemu Olechnowiczowi.
Okres powojenny.
W połowie 1945 powrócił do Polski centralnej, gdzie zaangażował się w działalność konspiracyjną w ramach Delegatury Sił Zbrojnych na Kraj i Zrzeszenia Wolność i Niezawisłość. Od końca 1947 kurier Delegatury Zagranicznej WiN, wielokrotnie przekraczał granicę. W marcu 1950 przekazał kierownictwu tzw. V Zarządu WiN (będącego prowokacyjną strukturą stworzoną przez Ministerstwo Bezpieczeństwa Publicznego) opracowany na żądanie tego zarządu przez grupę oficerów z tzw. Zawiązku Sztabu Głównego w Londynie tzw. Plan X, będący wytycznymi do działania dla WiN na czas potencjalnej wojny i okres bezpośrednio przedwojenny. Wyprawy kurierskie Boryczki były obserwowane przez UB, a on sam nieświadomie uwiarygadniał prowokację MBP fikcyjnego "V Zarządu WiN" pod kryptonimem Operacja "Cezary". Prowokacja została przerwana przez MBP na polecenie Moskwy w grudniu 1952 serią aresztowań i publicznym "ujawnieniem się" funkcjonariuszy tworzących fikcyjny "V zarząd WiN".
Aresztowany na granicy NRD/PRL w czerwcu 1954 podczas próby przedostania się do kraju na własną rękę. Przeszedł następnie brutalne śledztwo MBP. 21 maja 1955 Wojskowy Sąd Garnizonowy w Warszawie skazał go na karę śmierci. Najwyższy Sąd Wojskowy (w składzie: płk Mieczysław Widaj – przewodniczący, ppłk Zygmunt Wizelberg i ppłk Jerzy Wilson – sędziowie), postanowieniem z 29 lipca 1955 postanowił skargi rewizyjne skazanego i jego obrońcy pozostawić bez uwzględnienia, a wyrok Wojskowego Sądu Garnizonowego pozostawić w mocy i uprawomocnić. W celi śmierci Boryczka siedział m.in. razem z dowódcą SS i Policji na dystrykt warszawski Paulem Otto Geiblem. 14 października 1955 Rada Państwa skorzystała z prawa łaski i zamieniła orzeczoną karę śmierci na karę dożywotniego więzienia, łagodząc karę dodatkową utraty praw publicznych i obywatelskich praw honorowych na okres 5 lat. 17 sierpnia 1956 odstawiono go do więzienia we Wronkach, a 28 kwietnia 1957 został osadzony w Centralnym Więzieniu w Strzelcach Opolskich. Ponownie we Wronkach znalazł się 26 lipca 1958, a 13 września 1966 przeniesiono go z kolei do więzienia w Rawiczu. Rada Państwa decyzją z 27 listopada 1967 podpisaną przez jej przewodniczącego Edwarda Ochaba, orzeczoną karę dożywocia złagodziła mu do 5 lat więzienia i zwolniła warunkowo z jej odbycia. 29 listopada 1967 Adam Boryczka opuścił więzienie jako ostatni żołnierz AK więziony w PRL z przyczyn politycznych. O jego uwolnienie z więzienia zabiegali u władz PRL m.in. Melchior Wańkowicz, Antoni Pajdak i Jan Dobraczyński.
Podjął pracę jako magazynier w jednym z przedsiębiorstw Ministerstwa Handlu Wewnętrznego i Usług. Od 1975 był inicjatorem corocznych pielgrzymek kombatantów na Jasną Górę, jak również niezwykle czynnie uczestniczył w pracy na rzecz zachowania dorobku bojowego Okręgów AK Wilno i Nowogródek. Pochowany na cmentarzu Powązkowskim w Warszawie (kwatera 4-6-11).
Sąd Warszawskiego Okręgu Wojskowego w Warszawie postanowieniem z dnia 10 grudnia 1991 roku, uznał wyrok Wojskowego Sądu Garnizonowego w Warszawie z 21 maja 1955 roku za nieważny, jako wydany za działalność na rzecz niepodległego bytu Państwa Polskiego.

</doc>
<doc id="1394109" url="https://pl.wikipedia.org/wiki?curid=1394109" title="Explorers Festiwal">
Explorers Festiwal



</doc>
<doc id="1394111" url="https://pl.wikipedia.org/wiki?curid=1394111" title="Literał liczbowy">
Literał liczbowy

Literał liczbowy – literał reprezentujący konkretną wartość liczbową wpisaną bezpośrednio w kod źródłowy tworzonej aplikacji.
Literał liczbowy jest też często w literaturze przedmiotu nazywany stałą liczbową lub po prostu liczbą. Jak z powyższej definicji wynika, ten rodzaj jednostek leksykalnych służy do wprowadzania do kodu źródłowego konkretnych wartości liczbowych znanych na etapie tworzenia programu.
Podział.
Ze względu na sposób zapisu wartości liczbowej, wyróżnia się literały liczbowe:
Ponadto w zależności od podstawy systemu liczbowego, literał może być liczbą:
Reprezentacja znakowa liczb dziesiętnych.
Literały liczbowe, jak każda jednostka leksykalna, reprezentowana jest przez wybrany zestaw znaków:
 &lt;digit&gt; ::= '0' | '1' | '2' | '3' | '4' | '5' | '6' | '7' | '8' | '9'
 &lt;fixed&gt; ::= [&lt;integer&gt;] &lt;dot&gt; [&lt;digit&gt; {&lt;digit&gt;}]
 &lt;dot&gt; ::= '.' | ','
 &lt;float&gt; ::= &lt;fixed&gt; &lt;symbol_e&gt; &lt;integer&gt;
 &lt;symbol_e&gt; ::= 'E' | 'e' | 'd' | 'D'
Powyższe zasady są uogólnieniem spotykanym w większości języków programowania, tylko w nielicznych implementacjach mogą występować pewne, inne rozwiązania.
W większości języków programowania istnieje podział na liczby całkowite i rzeczywiste. Zapis stałopozycyjny liczb jest więc tylko rodzajem zapisu, uproszczonym w stosunku do zapisu zmiennopozycyjnego, lecz reprezentacja w pamięci tej samej liczby w obu zapisach, np. -10.1 i -1.01E1, będzie identyczna. Są jednak języki w których ta reprezentacja jest inna, odrębna. Tak jest np. w języku PL/I, gdzie istnieje typ FIXED (stałopozycyjny) i FLOAT (zmiennopozycyjny), o różnej reprezentacji liczb w pamięci komputera. Tylko odpowiedni (niezwykle rozbudowany w tym konkretnym języku) aparat konwersji (rzutowania) pozwana na prowadzenie obliczeń z użyciem obu typów liczb równocześnie.
Reprezentacja znakowa w innych systemach.
Zestaw znaków, z których budowane są literały reprezentujące wartość liczbową zapisaną w systemie o innej podstawie niż dziesiętna, zwykle rozszerzony jest o:
Cyfry reprezentujące wartości 10 i większą, zapisywane są za pomocą liter: A "lub" a=10, B "lub" b=11, … itd.
Do identyfikacji podstawy systemu liczbowego stosuje się specjalne znaki niebędące cyframi lub odpowiedni zapis liczby, np.
Jak z powyższych przykładów wynika, w różnych językach oznacznik podstawy systemu może być umieszczony:
Oba rozwiązana kreują pewne trudności interpretacyjne kodu źródłowego:
Inne oznaczniki.
W wielu językach istnieją dodatkowe elementy literału liczbowego pozwalające na określoną jego interpretację.
Przykładowe oznaczniki:
Formatowanie zapisu liczb.
W wielu zastosowaniach często stosuje się specjalne formatowanie zapisu liczb, szczególnie liczb dużych, składających się z wielu znaków, w celu ułatwienia odczytu takiej liczby i zmniejszenia prawdopodobieństwa błędu takiego odczytu przez człowieka. Typowym przykładem takiego formatowania jest grupowanie cyfr, np. po trzy i separowanie ich specjalnym znakiem, np. spacją, kropką, przecinkiem. Składnia większości języków nie dopuszcza takiego specjalnego formatowania, a rolę tę przejęły współcześnie zaawansowane edytory kodu źródłowego. Jednak w pewnych językach, głównie we wczesnych ich wersjach, gdy ograniczenia systemów uniemożliwiały formatowanie na poziomie edytorów, dopuszczono zapis literałów liczbowych sformatowanych, w zakresie grupowania cyfr.

</doc>
<doc id="1394112" url="https://pl.wikipedia.org/wiki?curid=1394112" title="Sar-e Pol">
Sar-e Pol



</doc>
<doc id="1394114" url="https://pl.wikipedia.org/wiki?curid=1394114" title="Sar-e Pol (prowincja)">
Sar-e Pol (prowincja)

Sar-e Pol – prowincja w północnym Afganistanie. Jej stolicą jest Sar-e Pol. Powierzchnia wynosi 16.360 km², a populacja w 2021 roku wynosiła ponad 632 tys. osób. 
Prowincja Sar-e Pol dzieli się na 6 powiatów:

</doc>
<doc id="1394115" url="https://pl.wikipedia.org/wiki?curid=1394115" title="Andrew Weir">
Andrew Weir

Andrew Weir, 1. baron Inverforth (ur. 24 kwietnia 1865 w Kirkcaldy w Fife, zm. 17 września 1955 w Hampstead), brytyjski przedsiębiorca i polityk, założyciel przedsiębiorstwa żeglugowego Andrew Weir and Co., minister w drugim rządzie Davida Lloyda George’a.
Był synem Williama i Janet Weirów. Wykształcenie odebrał w Kirkcaldy. Następnie rozpoczął pracę w Szkockim Banku Handlowym. Później przeprowadził się do Glasgow. W 1885 r. zakupił pierwszy statek, czteromasztowy bark "Willowbank", co było pierwszym krokiem na drodze do powstania Andrew Weir and Co., która stała się jednym z największych przedsiębiorstw żeglugowych działających pod brytyjską banderą. Rok później Weir rozpoczął budowę statków. W ciągu kilku lat zbudowano 52 statki. W 1896 r. Weir przeprowadził się do Londynu.
W marcu 1917 r. Weir został poproszony o sporządzenie raportu dotyczącego zaopatrzenia armii. Weir zalecił utworzenie odrębnego urzędu odpowiadającego za zaopatrzenie. Jego pomysł został przyjęty przez rząd, a nowo utworzone stanowisko powierzono właśnie Weirowi. Po zakończeniu wojny Weir został kreowany 1. baronem Iverforth i zasiadł w Izbie Lordów. Otrzymał również tekę ministra uzbrojenia. Był ostatnim ministrem uzbrojenia do czasu likwidacji urzędu w 1921 r.
Po wojnie Inverforth powrócił do działalności biznesowej. Został m.in. przewodniczącym Anglo-Burma Rice Company oraz Wilmer Grain Company. Zasiadał także w zarządzie Lloyds Bank. Zmarł w 1955 r. Tytuł barona odziedziczył jego najstarszy syn, Andrew Alexander Morton.

</doc>
<doc id="1394117" url="https://pl.wikipedia.org/wiki?curid=1394117" title="Polichromista">
Polichromista



</doc>
<doc id="1394121" url="https://pl.wikipedia.org/wiki?curid=1394121" title="Tetrazepam">
Tetrazepam

Tetrazepam – organiczny związek chemiczny, pochodna benzodiazepiny o długim działaniu, silnie i wybiórczo zwiotcza mięśnie szkieletowe. Wykazuje też działanie uspokajające, przeciwlękowe i przeciwdrgawkowe jednakże słabiej wyrażone.
Mechanizm działania pochodnych benzodiazepin nie został do końca poznany. Wiadomo, że działają na OUN poprzez aktywację kompleksów GABAA i otwarcie kanałów chlorkowych.
Hamujące działanie GABA w OUN powoduje zmniejszenie napięcia mięśniowego i bólu.
Tetrazepam stosowany jest głównie w ortopedii i reumatologii (bóle lędźwiowe, rwa kulszowa, rwa barkowa, reumatyczne choroby stawów, przykurcze mięśniowe) oraz neurologii (spastyczne przykurcze kończyn pochodzenia rdzeniowego i mózgowego).
Podczas leczenia chorzy nie powinni prowadzić pojazdów mechanicznych ani obsługiwać urządzeń mechanicznych w ruchu. W trakcie leczenia nie należy spożywać alkoholu.
W Polsce zarejestrowano 4 leki zawierające tetrazepam: "Miozepam", "Myolastan", "Myopam" i "Tetraratio". W roku 2013 obrót tymi preparatami został zawieszony w całej Unii Europejskiej z powodu możliwości wystąpienia ciężkich reakcji skórnych.

</doc>
<doc id="1394122" url="https://pl.wikipedia.org/wiki?curid=1394122" title="Baron Inverforth">
Baron Inverforth

Baronowie Inverforth 1. kreacji (parostwo Zjednoczonego Królestwa)

</doc>
<doc id="1394123" url="https://pl.wikipedia.org/wiki?curid=1394123" title="Władysław Zych (paleontolog)">
Władysław Zych (paleontolog)

Władysław Zych (ur. 5 czerwca 1899 w Buczaczu, zm. 22 maja 1981 w Chepstow) – polski paleontolog i geolog, profesor, żołnierz AK, więzień niemieckich obozów koncentracyjnych. 
Życiorys.
Urodził się 5 czerwca 1899 w Buczaczu. Jego ojcem był Franciszek Zych, polski nauczyciel, dyrektor Buczackiego gimnazium. Matką była Maria Zofia (względnie Zofia) z domu Schutt (1868–1952), członkini buczackiego oddziału Ligi Pomocy Przemysłowej. Rodzice mieli troje dzieci.
Uczęszczał do szkoły powszechnej i do gimnazjum w mieście rodzinnym. Absolwent Uniwersytetu Lwowskiego, gdzie także obronił doktorat z filozofii w 1926 oraz pracował jako asystent paleontolog. Był docentem na Wydziale Matematyczno-Przyrodniczym Uniwersytetu Jana Kazimierza we Lwowie. Habilitację uzyskał w 1937, a tytuł profesora w 1940. Głównym tematem badawczym Zycha były dewońskie ryby pancerne i bezżuchwowce, które badał na Podolu. 
W czasie wojny polsko-bolszewickiej walczył na froncie jako ochotnik, potem również jako ochotnik walczył w III powstaniu śląskim, gdzie został ranny. W Wojsku Polskim został awansowany na stopień porucznika rezerwy piechoty ze starszeństwem z 1 września 1922. Po wybuchu II wojny światowej działał w podziemiu (pseudonimy: "Szary, Dr Falko, Marian Czerkawski") i był przedstawicielem Delegatury Rządu RP na obszar lwowski. Działał w komendzie ZWZ we Lwowie. W 1943 został aresztowany przez Niemców i wysłany do obozu Auschwitz-Birkenau, a następnie do Dachau, w którym przebywał do końca wojny. Po wojnie nie wrócił do zawodu z powodu utraty zdrowia w obozach. Pozostał na emigracji, mieszkał w Walii, w Hereford, gdzie był wychowawcą młodzieży, działał w polskim harcerstwie, prowadząc stanicę. 
Zmarł 22 maja 1981 w szpitalu w Chepstow. Został pochowany na cmentarzu w Hereford.

</doc>
<doc id="1394126" url="https://pl.wikipedia.org/wiki?curid=1394126" title="Insomnium">
Insomnium

Insomnium – fińska grupa muzyczna wykonująca melodic death metal, powstała w 1997 roku w Joensuu.

</doc>
<doc id="1394128" url="https://pl.wikipedia.org/wiki?curid=1394128" title="Leon Suszyński">
Leon Suszyński

Leon Suszyński ps. "P-8", "Peoś", "Litwin" (ur. 10 kwietnia 1920 w Białymstoku, zm. 5 grudnia 1979 we Wrocławiu) – podchorąży, żołnierz Armii Krajowej oraz Zrzeszenia „Wolność i Niezawisłość”, działacz podziemia antykomunistycznego, ofiara represji stalinowskich stosowanych przez władze Polski Ludowej.
Życiorys.
We wrześniu 1939 ochotnik – obrońca Grodna. Po wejściu Armii Czerwonej do Białegostoku w konspiracji – SZP-ZWZ-AK. Działał w wywiadzie AK i jednocześnie w grupie dyspozycyjnej Inspektoratu Białostockiego AK (tzw. „Egzekutywie”). Po „spaleniu” w 1943 r. najpierw w oddziale „Rawity”, pod Białymstokiem, a następnie w latach 1943–1944 żołnierz I kompanii III batalionu 77 pułku piechoty AK (zgrupowanie Uderzeniowych Batalionów Kadrowych AK) na Nowogródczyźnie i Wileńszczyźnie. Uczestnik szturmu Wilna – operacji Ostra Brama. Mimo przebicia się przez linię Curzona nie zdołał dotrzeć do powstańczej Warszawy.
W 1945 r. dowódca plutonu „Słucz” w Zgrupowaniu Piotrków AKO w Puszczy Knyszyńskiej. Później, od września 1945 r. do kwietnia 1947 r., dowodził samodzielnym oddziałem partyzanckim WiN, operującym głównie w okolicy Białegostoku, Knyszyna i Sokółki. Ujawnił się 15.04.1947 w Sokółce.
W 1948 r. został aresztowany i skazany na 8 lat więzienia.
Został pochowany na Cmentarzu Grabiszyńskim.
Postanowieniem prezydenta RP Lecha Kaczyńskiego z 9 stycznia 2009 został pośmiertnie odznaczony Krzyżem Komandorskim Orderu Odrodzenia Polski "za wybitne zasługi dla niepodległości Rzeczypospolitej Polskiej".

</doc>
<doc id="1394129" url="https://pl.wikipedia.org/wiki?curid=1394129" title="Sar-e Pol (miasto)">
Sar-e Pol (miasto)

Sar-e Pol (perski: سر پل) – miasto w północnym Afganistanie. Jest stolicą prowincji Sar-e Pol. W 2021 roku liczyło ponad 180 tys. mieszkańców.

</doc>
<doc id="1394139" url="https://pl.wikipedia.org/wiki?curid=1394139" title="Bazylika św. Ludwika Króla i Wniebowzięcia Najświętszej Maryi Panny w Katowicach">
Bazylika św. Ludwika Króla i Wniebowzięcia Najświętszej Maryi Panny w Katowicach

Bazylika św. Ludwika Króla i Wniebowzięcia Najświętszej Maryi Panny – neoromański kościół klasztorny w Katowicach-Panewnikach z początku XX wieku, centrum pielgrzymkowe w okresie Bożego Narodzenia ze względu na budowaną rokrocznie szopkę. Wraz z przyległą kalwarią miejsce kultu Męki Pańskiej. Jest kościołem parafialnym dla prowadzonej przez franciszkanów z Prowincji Wniebowzięcia NMP Zakonu Braci Mniejszych w Katowicach parafii.
Historia.
W XIX wieku franciszkanie z Góry Świętej Anny często przybywali na teren rozwijającej się w sensie przemysłowym i demograficznym wschodniej rubieży Górnego Śląska. Panewniki (dzisiejsza dzielnica Katowic), tak jak sąsiadujące z nimi osady, leżały wówczas na terenie Cesarstwa Niemieckiego. O sprowadzeniu franciszkanów na stałe na teren Panewnik zadecydowały względy duszpasterskie – zwiększała się liczba mieszkańców zarówno Panewnik, jak i pobliskiej Ligoty. Kościołem parafialnym była świątynia w Mikołowie, odległa w linii prostej o 7 km.
Teren pod budowę kościoła i klasztoru w Panewnikach kupiono od Johanna Kopinioka za 12,5 tys. marek niemieckich. W kupno 8 hektarów nad Kłodnicą, na których dzisiaj stoi zespół klasztorny oraz sąsiadująca kalwaria, zaangażowany był ks. Ludwik Skowronek z Bogucic. To on wpłacił zaliczkę w kwocie 1300 marek. Pozostałą sumę wrocławska kuria diecezjalna uregulowała z pieniędzy pozostawionych na cel misji franciszkańskiej przez ks. Józefa Raszka z Lipin. Ordynariusz wrocławski kardynał Georg Kopp wydał zgodę na budowę klasztoru i osiedlenie się zakonników, co potwierdza list skierowany do mikołowskiego proboszcza ks. Augustyna Schumanna z 16 lutego 1901 roku. Tego samego roku dokupiono jeszcze 1,75 ha gruntu od Franciszka Kempskiego z Ligoty. Franciszkanie postanowili zrzec się własności gruntu na rzecz kurii wrocławskiej. Dopiero w roku 1984, staraniem ówczesnego prowincjała o. Damiana Szojdy OFM, teren na granicy Ligoty i Panewnik, na którym stoi bazylika i konwent, stał się własnością wspólnoty zakonnej.
Przybyli do Starych Panewnik w 1902 roku franciszkanie zaadaptowali na potrzeby kultu zakupiony dom przy ul. Panewnickiej 439. W 1905 roku wzniesiono kopię Groty Lourdzkiej nad Kłodnicą (obecnie na terenie Kalwarii Panewnickiej), gdzie można było odprawiać msze św. w okresie letnim. Ustanowieniu tego miejsca kultu sprzeciwiał się naczelnik powiatowy Johann Bialetzki z Murcek, związany z Richardem Holtzem, współzałożycielem Katowic. Ostatecznie orzeczenie starosty pszczyńskiego hr. von Heykinga spowodowało wycofanie zarzutów Bialetzkiego. Po dokończeniu groty w 1905 roku przystąpiono do budowy klasztoru i kościoła według projektu franciszkanina br. Mansuetusa Fromma OFM. Tego samego roku otrzymano zezwolenie władz w Berlinie. Prace budowlane rozpoczęto 4 października od odprawienia mszy św. przez przełożonego Kustodii Św. Jadwigi o. Krystiana Kozubka OFM. Do tej jednostki administracyjnej należeli zakonnicy przybyli na Górny Śląsk. Kamień węgielny pod kościół wmurował dziekan z Mokrego ks. Ryszard Stehr 1 lipca 1906 roku. Kierownictwo nad robotami powierzone zostało Franciszkowi Neumannowi z Bytomia.
Codziennie przed rozpoczęciem budowy odprawiano krótkie nabożeństwo, a w grocie mszę św. Zatrudnionych było około dwustu robotników, w tym wielu ochotników z okolicy. Do pomocy przychodziło wiele kobiet i dziewcząt. Do pracy ze swoimi zaprzęgami stawiali się też gospodarze z Panewnik, Piotrowic, Ochojca i Kostuchny. Podczas budowy nie zgłoszono żadnego urazu ani wypadku przy pracy.
Stan surowy kościoła i klasztoru osiągnięto na wiosnę 1907 roku, a pod koniec roku położono dach, kończąc równocześnie wieże i kopułę (ta ostatnia pokryta została mozelskim łupkiem kamiennym). 29 września 1907 roku ks. Ludwik Skowronek poświęcił pięć nowych dzwonów dla klasztoru, wtedy też zamieszkali w nim zakonnicy. Roboty stolarskie, ciesielskie i kowalskie wykonywali w wybudowanych przyklasztornych warsztatach bracia zakonni. W 1908 roku wstawiono witraże i położono posadzkę. Półtora miesiąca trwało umieszczanie na kopule 1,5-tonowej figury św. Franciszka z Asyżu.
Budowa całego zespołu klasztornego kosztowała 1 166 215 marek, nie wliczając bezpłatnych dobrowolnych prac ludności oraz ofiar materialnych darczyńców (drewno, piasek, kamień itp.). Wśród najznamienitszych darczyńców kroniki klasztorne wymieniają: Łazarza IV Henkel von Donnersmarcka z linii bytomsko-siemianowickiej z żoną Marią von Schweinitz, Franciszka II Xavera Grafa von Ballestrem z Pławniowic z żoną Jadwigą von Sauerma-Jeltsch oraz małżeństwo hrabiego Hansa Urlicha von Schaffgotsch z Kopic koło Grodkowa i Joanny Schaffgotsch.
Kościół konsekrował 19 lipca 1908 roku kard. Georg Kopp. Uroczystość zgromadziła 80 tys. wiernych. Do stacji w Ligocie uruchomiono ponad 50 specjalnych pociągów. Do Panewnik przybyli w tym dniu pochodzący z Górnego Śląska posłowie do parlamentu pruskiego. W początkowym okresie działalności franciszkanów w Panewnikach spotykali się oni z ostrymi atakami prasowymi: prasa niemiecka posądzała zakonników o bycie siedliskiem polskości, zaś prasa polska o germanizację. Nabożeństwa i msze św. były odprawiane po łacinie, ataki dotyczyły kazań głoszonych zarówno po polsku, jak i niemiecku.
Ołtarz główny świątyni ukończono w lipcu 1909 roku. Stacje drogi krzyżowej poświęcono 13 lutego 1910 roku. Kościół zamierzano wyposażyć w oświetlenie elektryczne., ale stało się to możliwe dopiero w latach międzywojennych. Po soborze watykańskim II przebudowano prezbiterium, kierując się zasadami reformy liturgicznej. Kościół ten jest bazyliką mniejszą od 12 listopada 1974 roku, tytuł nadał papież Paweł VI.
Od 1908 roku (lub 1913) w bazylice budowana jest szopka, która obecnie jest największą w Europie ołtarzową szopką.
Wygląd zewnętrzny i dzwony.
Budowla bazyliki, podobnie jak i całego zespołu klasztornego, nawiązuje do stylu romańskiego. Kościół jest nieorientowany – prezbiterium zwrócone jest ku północy z odchyleniem 27 stopni ku wschodowi. Zewnętrzne ściany budynku wykonane są z cegły klinkierowej o surowej fakturze. Koncepcja autorska br. Fromma zakładała kamienne ozdoby rzeźbiarskie, jak portale, kolumny portyków i kolumienki okiennych biforiów. Ceglane kształtki tworzą w różnych miejscach fryzy arkadowe oraz gzymsy. Nawa środkowa, transept oraz prezbiterium nakryte są dwuspadowymi dachami z lukarnami. Absyda prezbiterium i absydy boczne okrywają dachy półstożkowe. Kopułę główną przykrywa ośmiopołaciowy dach namiotowy z lukarnami. Nawy i obejście od strony wschodniej przykryte zostały dachami pulpitowymi. Kruchty oraz krużganki nakrywają dwuspadowe dachy poprzeczne. Dachy wież w przedniej części bazyliki stanowią układy ukośnie opadających czterech romboidalnych połaci.
Fasada ma wysokość 28 m. W jej dolnej części znajduje się trójdzielny portyk. Jego sklepienie wspiera się na kolumnach z piaskowca. Portyk dekorowany jest fryzem z blend arkadowych. W niszy w arkadzie środkowej umieszczona została figura św. Floriana. Boczne drzwi do bazyliki znajdujące się pod wieżami w fasadzie ozdabiają arkadowe portale. W centralnej części fasady znajduje się rozeta witrażowa o średnicy 7 m, ograniczona z czterech stron fryzem z kształtek ceramicznych o czterolistnym motywie. W narożnikach znajdują się koliste blendy. Na szczycie fasady umieszczono figurę Matki Bożej, a nad nią krzyż. Po bokach fasady wznoszą się sześciokondygnacyjne wieże o wysokości 48 m. Szczytowe kondygnacje są ostro ścięte w górę i pokryte dachem. W 1913 roku w wieżach zamontowano zegary.
W wieżach wisi pięć dzwonów. Najmniejszy odlano w Odlewni dzwonów Karola Schwabe w Białej, trzy większe w Odlewni Fr. Drożdż, Fr. Kubica w Dąbrowie Górniczej. Największy, ważący ponad 2 tony jubileuszowy dzwon wykonano w ludwisarni Rudolfa Pernera w Pasawie. Szósty dzwon znajduje się w wieżyczce na sygnaturkę nad prezbiterium. Dachy panewnickiej bazyliki pokryte są blachą miedzianą.
Wnętrze świątyni.
Na wnętrze bazyliki składają się trójdzielny korpus nawowy, transept i dwuczęściowe prezbiterium. Bazylika ma długość 76 m. Jej wewnętrzna szerokość wynosi 22,5 m. Nawa środkowa ma wysokość 17,5 m, nawy boczne 7 m. Sklepienie krzyżowo-żebrowe z gurtami opiera się na systemie filarów i kolumn. Konsole głowic filarów ozdabiają anielskie głowy. Po obu stronach nawy środkowej w galerii blend arkadowych umieszczono w 1963 roku malowidła autorstwa Norberta Paprotnego ze scenami z życia św. Franciszka z Asyżu. W nawie głównej i transepcie zawieszone są stacje drogi krzyżowej, wykonane przez firmy niemieckie w Trewirze i Gladbach. Po lewej stronie nawy głównej znajduje się ambona, po prawej rzeźba przedstawiająca św. Ludwika Króla – pierwszego patrona panewnickiej świątyni.
Ołtarze i kaplice.
We wnętrzu bazyliki w Panewnikach znajduje się szereg ołtarzy i kaplic. Przed reformą soborową każdy kapłan odprawiał samemu, tzn. nie w koncelebrze, mszę św. i to w godzinach rannych, stąd większa liczba ołtarzy w bazylice. Konwent panewnicki, obsługujący bazylikę, liczył od kilku do kilkunastu braci (obecnie osiemdziesięciu), w tym trzydziestu kapłanów.
Dawna Kaplica Najświętszego Sakramentu.
Znajduje się na lewo od głównego wejścia do bazyliki. Urządzona została w kruchcie lewej wieży. Poświęcona została 10 września 1988 roku przez prowincjała o. Damiana Szojdę OFM. Wystawiany był w niej każdego dnia Najświętszy Sakrament. Wystrój z blachy i okratowanie zaprojektował Eryk Złotoś z Ligoty. W kaplicy wisi obraz Matki Boskiej Ostrobramskiej. Na prawo od wejścia nad klęcznikami znajdują się: krzyż oświęcimski oraz krzyż z Monte Cassino. W kaplicy znajdują się również: tablica upamiętniająca zakonników poległych i pomordowanych w obozach koncentracyjnych w latach II wojny światowej; tablica upamiętniająca jeńców stalinowskich pomordowanych wiosną 1940 roku w obozach Kozielsku, Ostaszkowie i Starobielsku oraz tablica upamiętniająca uczestników walk w szeregach Konspiracyjnego Wojska Polskiego, Armii Krajowej, Narodowych Sił Zbrojnych, ugrupowania Wolność i Niezawisłość oraz innych organizacji podziemia niepodległościowego zamordowanych i bezimiennie pogrzebanych – na mocy wyroku katowickiego Sądu Wojskowego w latach 1945–1956. Przestała pełnić swoją funkcję, od momentu wprowadzenia dwudziestoczterogodzinnej adoracji w kaplicy fatimskiej.
Ołtarz św. Barbary.
W tyle lewej nawy bocznej. Rzeźba w nastawie przedstawia św. Barbarę z Nikomedii ratującą górników. Nastawę wykonano w Bawarii w 1920 roku.
Ołtarz św. Franciszka z Asyżu.
W lewej absydzie transeptu. Składa się z pięciu płaskorzeźb w kolorze kości słoniowej. Wykonany w 1920 roku przez rzeźbiarza z Ratyzbony Georga Schreinera. Fundacja rodziny Szklorzów z Wełnowca. Nad ołtarzem znajdują się witraże o wysokości 4,6 m. (przedstawiające również sceny z życia zakonodawcy).
Kaplica świętych Romana i Ptolemeusza z Nepi.
W przedłużeniu lewej nawy bocznej. Pierwotnie w tym miejscu znajdował się ołtarz Najświętszego Serca Pana Jezusa. Nowy ołtarz wykonano w 1914 roku we Wrocławiu. Na mensie znajduje się relikwiarz, nad nim dolomitowe cyborium. Relikwiarz próbowano ukraść 12 stycznia 1970 roku. Polichromię ze św. Maksymilianem Kolbe wykonali malarze ze Smoleńska w 1987 roku. Polichromię w absydzie przedstawiającą męczeństwo świętych Romana i Ptolemeusza z Nepi wykonał Roman Pająk. Malowidła zostały odnowione w 1988 roku przez Jana Gałaszka.
Kaplica NMP Częstochowskiej.
W przedłużeniu prawej nawy bocznej. Ołtarz wykonany w Koblencji. Poświęcony w 1910 roku. Fundacja parafii bogucickiej. Kopię obrazu Matki Boskiej Częstochowskiej zakupiła rodzina Szklorz z Wełnowca. Polichromię w absydzie wykonał w 1918 roku malarz Otto Kowalewski. Na lewej ścianie przedstawiony został św. Franciszek proszący o odpust Porcjunkuli. Polichromie były dwukrotnie odnawiane przez Romana Pająka oraz Jana Gałaszka. Ostatni raz w 1988 roku.
Ołtarz św. Antoniego z Padwy.
W prawej absydzie transeptu. Ołtarz zamówiono w 1919 roku w warsztacie rzeźbiarza niemieckiego Georga Schreinera z Ratyzbony. Do Panewnik ołtarz trafił dopiero w 1927 roku. Fundacja rodziny Lapskich z Bytomia. Przedstawia sceny z życia św. Antoniego Padewskiego. Nad ołtarzem znajdują się witraże o wysokości 4,6 m. (również przedstawiające sceny z życia franciszkańskiego cudotwórcy).
Ołtarz NMP Bolesnej.
W tyle prawej nawy bocznej. Rzeźbę w nastawie ołtarzowej wykonał w 1920 roku Bruno Tschötschel z Wrocławia. Przedstawia Pietę. Fundacja Bractwa Matek Chrześcijańskich z Panewnik.
Kaplica NMP Fatimskiej.
Po przebudowie w 1987 roku krużganka okalającego od zewnątrz wschodnią część bazyliki, utworzono w 1988 roku Kaplicę Matki Boskiej Fatimskiej. W kaplicy znajduje się rzeźba sprowadzona w 1960 roku z Fatimy. Po wprowadzeniu dwudziestoczterogodzinnej adoracji pełni funkcję kaplicy adoracyjnej. Otwarta 24 godziny na dobę.
Prezbiterium.
Prezbiterium, stanowiące przedłużenie nawy głównej, dzieli się na dwie części: dolną z ołtarzem głównym, przy którym obecnie sprawowane są msze św. oraz górną, gdzie znajduje się stary ołtarz z tabernakulum i baldachimem. W dolnej części prezbiterium znajdują się przyścienne kaplice Najświętszego Serca Pana Jezusa i Niepokalanego Serca Maryi Panny. W górnym prezbiterium znajduje się chór zakonny ze stallami. Do wystroju chóru należą wykonane w drewnie sceny z życia św. Franciszka oraz figury świętych i błogosławionych. Bogato rzeźbione retabulum wykonane zostało w drewnie dębowym. Ołtarz w górnym prezbiterium poświęcony został w 1908 roku. Jest fundacją III zakonu franciszkańskiego.
Krypta.
W krypcie, pod górną częścią prezbiterium i chóru zakonnego znajduje się kaplica św. Józefa. Do kaplicy prowadzą drzwi od strony bazyliki, od strony furty klasztornej, od strony urzędu parafialnego w podziemiach klasztoru oraz z zewnątrz od strony zachodniej. Jej krzyżowe sklepienie opiera się na dziesięciu filarach. Krypta ma długość 18 m. Ołtarz, przedstawiający "transitus" św. Józefa, wykonany został w 1908 roku. Fundacja rodziny Rogoszów z Nowego Browińca. Witraże w krypcie przedstawiają sceny z życia św. Józefa. W krypcie znajduje się szereg konfesjonałów. W kaplicy św. Józefa sprawuje się sakrament pokuty.

</doc>
<doc id="1394141" url="https://pl.wikipedia.org/wiki?curid=1394141" title="Al-Baha (ujednoznacznienie)">
Al-Baha (ujednoznacznienie)

Zobacz też:

</doc>
<doc id="1394145" url="https://pl.wikipedia.org/wiki?curid=1394145" title="Rafał Urban">
Rafał Urban

Rafał Urban (ur. 24 lipca 1893 w Winiarach, zm. 12 stycznia 1972 w Warszawie) – polski pisarz, gawędziarz śląski, autor dramatu "Termin Nyski, czyli sterylizacja naiwnego baranka nieludzka komedia autochtoniczna z epoki Trzeciego Rajchu w 5 aktach biurokratycznych … napisał chłop bezimienny, syn ziemi odzyskanej".
Życiorys.
Rafał Urban urodził się w rodzinie chłopskiej w Winiarach pod Głogówkiem (Śląsk Opolski). Naukę rozpoczął w miejscowej szkole ludowej. Następnie trafił do gimnazjum w Nysie, skąd został wkrótce karnie relegowany za posiadanie, zakazanych wówczas, polskich książek i komunistycznych broszur. Przez jakiś czas podejmował różne prace zarobkowe. Szczęśliwym trafem zetknął się z księdzem Aleksandrem Skowrońskim – działaczem narodowym i poetą górnośląskim, dzięki któremu znów powrócił do gimnazjum, tym razem w Prudniku, tam też uzyskał maturę w roku 1914. Miał wówczas 21 lat.
Po wybuchu I wojny światowej został powołany do pruskiej armii. Pod koniec walk, trafił do niewoli kanadyjskiej. Po zwolnieniu, przez następne trzy lata, pracował jako ogrodnik w Anglii. Potem powrócił na Śląsk, by po plebiscycie znów wyruszyć w świat. Studiował dorywczo na kilku uniwersytetach m.in. na Sorbonie. Ukończył akademię Rolniczo-Leśną w Monachium, gdzie nauczył się zawodu rolnika i ogrodnika. Po studiach pracował w instytucie hodowli roślin w Munchenburgu pod Berlinem. W tym czasie zwiedził również Francję, Anglię, Włochy, Jugosławię, Holandię, kraje skandynawskie, Szwajcarię, Rosję i sporo krajów pozaeuropejskich.
W 1931 roku osiedlił się na stałe w swoich rodzinnych stronach w Winiarach. Ożenił się z gospodarską córką z sąsiedniej wioski Anastazją Larysz. W Winiarach przeżył niemal całą drugą wojnę światową i dopiero pod jej koniec został, wraz z całą rodziną, przymusowo ewakuowany w okolice Jeziora Bodeńskiego. Powrócił w 1946 roku i zajął się rolnictwem oraz sadownictwem.
Jako pisarz Rafał Urban zadebiutował dopiero w 1948 roku. Wziął udział w konkursie, ogłoszonym przez Towarzystwo Przyjaciół Nysy na utwór literacki, bądź naukowy, związany z ziemią nyską. W dwóch kolejnych konkursach otrzymał wyróżnienie oraz przyznano mu dwukrotnie po 30 tys. zł, za nadesłane utwory. Jednym z nich była autobiograficzna opowieść pt. "Szkoła", drugim komediodramat "Termin nyski" – najbardziej bodaj znany utwór pisarza. Oryginalny i nowatorski "Termin nyski", wywołał spore kontrowersje i zakłopotanie wśród członków jury, jednakże ostatecznie uhonorowano Urbana nagrodą (głównie głosami zasiadających w komisji profesorów: S. Kolbuszewskiego i Z. Bednorza), która jednak nie usatysfakcjonowała autora, gdyż była niewystarczająca na zakup, potrzebnego w gospodarstwie, konia.
Od momentu przyznania Urbanowi nagrody, zaczęła się jego pisarska kariera. Twórczość pisarza rozsiana jest po różnych czasopismach, drukował m.in. w katowickiej i opolskiej „Odrze”, „Poglądach”, „Panoramie”, „Miesięczniku literackim”, „Przemianach”, „Głosach znad Odry”, „Życiu literackim”, „Opolu”, „Polityce”, „Trybunie Opolskiej”, kalendarzach, almanachach i wydawnictwach zbiorowych. Za życia Urban nie doczekał się jednak książkowego wydania swoich dzieł.
Od 1955 roku Rafał Urban należał do Związku Literatów Polskich i był pierwszym prezesem jego opolskiego oddziału.
12 stycznia 1972 roku Rafał Urban zmarł po operacji na oddziale onkologicznym w warszawskim szpitalu. 17 stycznia pochowano go przy kaplicy cmentarnej w Głogówku.
W 1978 roku odsłonięto w rodzinnym mieście pisarza jego, wykonane przez Adolfa Panitza, popiersie, a w setną rocznicę urodzin Rafała Urbana jedną z ulic Głogówka nazwano jego imieniem.
Twórczość.
Twórczość Rafała Urbana jest bardzo różnorodna, znajdują się w niej bajki, gawędy, opowiadania, wspomnienia, utwory dramatyczne, wiersze, artykuły publicystyczne na różne tematy, a także artykuły naukowe na temat sadownictwa i rolnictwa. Utwory te, przez długi czas nie zostały zebrane w wydaniu książkowym i funkcjonowały w rozsypce na łamach lokalnych, przeważnie, czasopism.
Dopiero w 1982 roku, staraniem pracowników Instytutu Śląskiego w Opolu, ukazały się "Pisma" Urbana. Książka zawiera obszerny wybór gawęd, kilka utworów lirycznych oraz dramatycznych, w tym debiutancki "Termin nyski". Po ośmiu latach, wyszedł tom drugi "Pism", gdzie obok literatury pięknej znalazły się również artykuły pisarza, dotyczące sadownictwa i ogrodnictwa.
Centralnym tematem twórczości Urbana jest Śląsk w ujęciu realistycznym i historycznym, jak również baśniowym i mitycznym. Ślązakami są, w większości, bohaterowie Urbana, śląskość obecna jest w obyczaju, folklorze, a przede wszystkim w języku. Śląsk jest również uniwersalnym modelem i punktem wyjścia dla rozważań ogólnych tj. kwestie etyczne, sztuka, refleksje na temat cywilizacji itp.
Twórczość o Rafale Urbanie.
Edward Stachura napisał piosenkę poświęconą swojemu przyjacielowi – Rafałowi Urbanowi, pt. „Piosenka dla Rafała Urbana”. Później została nagrana pod tym samym tytułem przez Stare Dobre Małżeństwo oraz przez Marka Gałązkę.
W miejscowości Brożec k. Krapkowic znajduje się ulica imienia Rafała Urbana.
Jedna z ulic w Katowicach, w dzielnicy Kostuchna została nazwana jego imieniem.

</doc>
<doc id="1394147" url="https://pl.wikipedia.org/wiki?curid=1394147" title="Reprezentacja Stanów Zjednoczonych w piłce siatkowej kobiet">
Reprezentacja Stanów Zjednoczonych w piłce siatkowej kobiet

Reprezentacja Stanów Zjednoczonych w piłce siatkowej kobiet – narodowa reprezentacja tego kraju, reprezentująca go na arenie międzynarodowej. Obecnie zajmuje 2. miejsce w rankingu FIVB.
Skład reprezentacji na Mistrzostwa Świata 2022.
Zawodniczki:
Osiągnięcia.
Igrzyska Olimpijskie.
 1. miejsce - 2020
 2. miejsce - 1984, 2008, 2012
 3. miejsce - 1992, 2016
Igrzyska Panamerykańskie.
 1. miejsce - 1967, 2015
 2. miejsce - 1955, 1959, 1963, 1983, 1995
 3. miejsce - 1987, 1999, 2003, 2007, 2011
Mistrzostwa Świata.
 1. miejsce - 2014
 2. miejsce - 1967, 2002
 3. miejsce - 1982, 1990
Mistrzostwa Ameryki Północnej, Środkowej i Karaibów.
 1. miejsce - 1981, 1983, 2001, 2003, 2005, 2011, 2013, 2015
 2. miejsce - 1975, 1977, 1979, 1985, 1987, 1991, 1993, 1995, 1997, 1999, 2007, 2019
 3. miejsce - 1969, 1973, 1989
World Grand Prix.
 1. miejsce - 1995, 2001, 2010, 2011, 2012, 2015
 2. miejsce - 2016
 3. miejsce - 2003, 2004
Puchar Świata.
 2. miejsce - 2011, 2019
 3. miejsce - 2003, 2007, 2015
Puchar Panamerykański.
 1. miejsce - 2003, 2012, 2013, 2015, 2017, 2018, 2019
 2. miejsce - 2004, 2014
 3. miejsce - 2010, 2011, 2016, 2021
Puchar Wielkich Mistrzyń.
 2. miejsce - 2005, 2013
 3. miejsce - 2017
Liga Narodów.
 1. miejsce – 2018, 2019, 2021

</doc>
<doc id="1394158" url="https://pl.wikipedia.org/wiki?curid=1394158" title="Reforma administracyjna Saksonii (2008)">
Reforma administracyjna Saksonii (2008)

Reforma administracyjna Saksonii (2008), niem. "Kreisreform Sachsen 2008", "Verwaltungs- und Funktionalreform 2008", "Kreisgebietsreform 2008" – reorganizacja niemieckiego kraju związkowego Saksonia, weszła w życie z dniem 1 sierpnia 2008. 
Z 22 powiatów powstało 10 a z 10 miast na prawach powiatu pozostały 3.
W wyniku reformy zlikwidowano dotychczasowe trzy rejencje, na ich miejsce powołano dyrekcję krajową: 
Okręg administracyjny Drezno pokrywa się dokładnie z byłą rejencją, zmiana zachodzi z okręgiem Lipsk. Jest on zmniejszony o 424,3 km² w porównaniu z dawną rejencją, obszar ten znalazł się w okręgu Chemnitz dzięki przyłączeniu się powiatu Döbeln do nowego powiatu Mittelsachsen.

</doc>
<doc id="1394160" url="https://pl.wikipedia.org/wiki?curid=1394160" title="Rijad (ujednoznacznienie)">
Rijad (ujednoznacznienie)

Zobacz też:

</doc>
<doc id="1394163" url="https://pl.wikipedia.org/wiki?curid=1394163" title="Tadeusz Pleśniak">
Tadeusz Pleśniak

Tadeusz Pleśniak ps. "Żbik", "Gad", "Hanka", "Zośka" (ur. 14 sierpnia 1912 w Rudniku pod Sanem, zm. 17 stycznia 1949 w Rzeszowie) – oficer Armii Krajowej oraz Zrzeszenia Wolność i Niezawisłość, działacz podziemia antykomunistycznego, zamordowany na Zamku Lubomirskich w Rzeszowie.
Życiorys.
Urodził się 14 sierpnia 1912 w Rudniku nad Sanem na Podkarpaciu. Studiował prawo na Uniwersytecie Jana Kazimierza we Lwowie, później pracował jako nauczyciel.
Brał udział w wojnie obronnej 1939, walczył w obronie twierdzy Modlin. Po jej kapitulacji trafił do niewoli, z której został zwolniony w połowie października 1939. Od maja 1940 żołnierz ZWZ-AK, od wiosny 1942 zastępca dowódcy i oficer szkoleniowy w Placówce Pruchnik w Obwodzie Jarosław AK.
Uczestnik akcji Burza, następnie działacz „NIE” i Delegatury Sił Zbrojnych. Od września 1945 w strukturach Okręgu WiN Rzeszów, gdzie redagował pismo „Ku Wolności”. W październiku 1946 objął kierownictwo nad komórką kolportażu, a następnie nad całym Wydziałem Propagandy rzeszowskiego WiN.
16 grudnia 1947 aresztowany w Kłodzku przez Urząd Bezpieczeństwa, został skazany przez Wojskowy Sąd Rejonowy w Rzeszowie na karę śmierci (sędzia Roman Kryże).
17 stycznia 1949 zamordowany na Zamku Lubomirskich w Rzeszowie. Został pochowany na Cmentarzu Pobitno.
W 2009 prezydent RP Lech Kaczyński odznaczył go pośmiertnie Krzyżem Komandorskim z Gwiazdą Orderu Odrodzenia Polski.

</doc>
<doc id="1394169" url="https://pl.wikipedia.org/wiki?curid=1394169" title="Anthias anthias">
Anthias anthias



</doc>
<doc id="1394172" url="https://pl.wikipedia.org/wiki?curid=1394172" title="Hail">
Hail



</doc>
<doc id="1394174" url="https://pl.wikipedia.org/wiki?curid=1394174" title="Fort IX Twierdzy Toruń">
Fort IX Twierdzy Toruń

Fort IX Twierdzy Toruń - pośredni fort artyleryjski, zbudowany pod nazwą Fort IVa Heinrich von Plauen.
Lokalizacja.
Fort znajduje się w prawobrzeżnej części miasta, w dzielnicy Bydgoskie Przedmieście, przy ulicy Szosa Okrężna 4.
Historia.
Zbudowany w latach 1882-1884 na planie pięciokąta. Chociaż pierwotne plany obiektu przewidywały powstanie trapezowego fortu pośredniego, jeszcze przed rozpoczęciem właściwych prac budowlanych zmieniono koncepcję na pięcioboczny, zredukowany pod względem rozmiarów (rozpiętość w narożnikach szyi tylko 176 m) fort. Miał on chronić Toruń od strony zachodniej; ogień jego dział sięgał do miejscowości Stary Toruń. Załogę stanowił 1 batalion piechoty oraz obsługa 11 stanowisk artyleryjskich z dwoma punktami obserwacyjnymi typu WT-90, rozlokowana w 23 pomieszczeniach mieszkalnych. 
Fort posiada dwukondygnacyjne koszary szyjowe, obustronnie oskarpowaną suchą fosę oraz 4 kaponiery - dwie kaponiery barkowe, szyjową i czołową (obie dwustronne). Na wale dolnym, na który wychodziły korytarze wyższej kondygnacji, zlokalizowane były stanowiska piechoty i stanowiska artyleryjskie. Do maksimum zredukowana została powierzchnia magazynowa oraz dziedzińce forteczne, niemal całkowicie zabudowane przez pochylnie wiodące do wału górnego. Podobnie zredukowany został plac broni, broniony przez ciężką kratę forteczną (pierwotnie otaczającą całość zabudowań). Do wnętrza fortu prowadził żelazny most zwodzony i brama główna. 
W 1894 roku fort został zmodernizowany poprzez założenie instalacji elektrycznej i wodociągowej oraz wzmocnienie sklepień metrową warstwą betonu. Poprawiono stan umocnień ziemnych i zamaskowano stoki forteczne krzakami. Całość otoczono drutem kolczastym. 
W 1920 roku w forcie zlokalizowano 8. Okręgowy Szpital Koni i szkołę podkuwaczy koni. Sporadycznie kwaterowano w nim wojska uczestniczące w danym momencie w manewrach. Fort po wyjeździe wojsk pruskich był zdewastowany (świadome uszkodzenie wszystkich instalacji) i całkowicie pozbawiony wyposażenia, mimo tego Zarząd Forteczny dokonał jedynie częściowej jego konserwacji.
Po 1945 roku.
W latach 60. XX w. podjęto rozbiórkę fortu, lecz jej nie ukończono; ostatecznie rozbudowa budynków przemysłowych i transportowych doprowadziła do zniwelowania części wałów, zasypania fosy i zniszczenia wszystkich stanowisk artylerii. Otoczenie fortu zostało silnie przekształcone przez budowę garaży.

</doc>
<doc id="1394179" url="https://pl.wikipedia.org/wiki?curid=1394179" title="Mekka (ujednoznacznienie)">
Mekka (ujednoznacznienie)



</doc>
<doc id="1394180" url="https://pl.wikipedia.org/wiki?curid=1394180" title="Maskinen">
Maskinen

Maskinen – szwedzki zespół wykonujący electro house oraz hip-hop, w którego skład wchodzą członkowie innych grup muzycznych: Snook, Afasi &amp; Filthy i Slagsmålsklubben.

</doc>
<doc id="1394184" url="https://pl.wikipedia.org/wiki?curid=1394184" title="Tamara Bołdak-Janowska">
Tamara Bołdak-Janowska

Tamara Bołdak-Janowska (ps. Tamara Be Jot) (ur. 10 września 1946 w Zubkach) – polska pisarka, pisząca prozę, poezję i eseistykę. Zajmuje się również tłumaczeniami (z rosyjskiego, białoruskiego i niemieckiego) i rysunkiem (m.in. ilustruje tomiki poetyckie dla niemieckiego wydawnictwa Peter Segler Verlag); publikować zaczęła po upadku PRL-u.
Należy do Warszawskiego Oddziału SPP, Stowarzyszenia „Villa Sokrates”, WK Borussia i Polskiego PEN Clubu. Tłumaczona na język angielski, niemiecki, rosyjski, białoruski, węgierski, francuski i litewski.
Za całokształt twórczości uhonorowana Nagrodą Marszałka Województwa Warmińsko-Mazurskiego w 2007 roku. Za tom poetycki "Rozdziały" nominowana do Nagrody Mediów Publicznych „Cogito” 2008. Za powieść utopijną pt. "Rzeczy uprzyjemniające Utopia" nominowana do Nagrody Literackiej Nike 2010. Jej tom poetycki "Ceremonia węglowa" znalazł się w finałowej Piątce Wspaniałych Literackiej Nagrody Warmii i Mazur Wawrzyn 2010; w 2011 roku otrzymała Nagrodę Prezydenta Olsztyna za całokształt. Brązowy medal „Zasłużony Kulturze Gloria Artis 2016”.

</doc>
<doc id="1394192" url="https://pl.wikipedia.org/wiki?curid=1394192" title="Ernst Freiherr Stromer von Reichenbach">
Ernst Freiherr Stromer von Reichenbach

Karl Heinrich Ernst Wolfgang Freiherr Stromer von Reichenbach (ur. 12 czerwca 1871 w Norymberdze, zm. 18 grudnia 1952 w Erlangen) – niemiecki paleontolog, profesor Uniwersytetu Ludwika i Maksymiliana w Monachium. Podczas ekspedycji do Egiptu opisał, między innymi, pochodzące z kredy rodzaje dinozaurów: "Aegyptosaurus", "Bahariasaurus", "Carcharodontosaurus" i "Spinosaurus".
Życiorys.
Pochodził z patrycjuszowskiej rodziny z Norymbergi, uhonorowanej w XIX wieku tytułem Freiherr; jego ojciec, Otto Stromer von Reichenbach (1831–1891) był burmistrzem rodzinnej Norymbergi, wśród przodków miał prawników, dworzan, naukowców, architektów. Przodkiem Ernsta był Ulman Stromer (1329–1407). Matka Bertha von Beust (1842–1916).
Od 1881 do 1890 roku uczęszczał do Melanchthon-Gymnasium w Norymberdze. Następnie podjął studia medyczne i przyrodnicze na Uniwersytecie w Monachium, w roku akademickim 1892/93 studiował medycynę w Strassburgu, a od 1893 do 1895 z powrotem w Monachium, ze szczególnym uwzględnieniem geologii i paleontologii. Tytuł doktora filozofii otrzymał 21 grudnia 1895 na Uniwersytecie w Monachium po przedstawieniu sporządzonej pod kierunkiem Zittla dysertacji "Die Geologie der deutschen Schutzgebiete in Afrika". W 1901 roku został docentem prywatnym geologii i paleontologii na Uniwersytecie w Monachium. W 1908 roku otrzymał tytuł profesora nadzwyczajnego.
W latach 1901/1902, 1903/1904 i 1910/1911 odbył wyprawy paleontologiczne do Egiptu.
Był autorem blisko stu prac naukowych, w tym dwutomowego podręcznika paleontologii.
Na jego cześć nazwano m.in. gatunki "Apodecter stromeri", "Xenopus stromeri", "Schizorhiza stromeri", "Dorudon stromeri", "Paralititan stromeri" i rodzaj "Stromerius".
Ożenił się w 1920 roku z Elise Rennebaum, córką architekta z Kairu, Johanna Rennebauma. Mieli trzech synów: Ulmana, Wolfganga (1922–1999) i Gerharta. Podczas II wojny światowej wszyscy byli żołnierzami Wehrmachtu. Ulman i Gerhart zginęli, Wolfgang znalazł się w rosyjskiej niewoli. Przypuszczano, że zginął, dopóki nie został uwolniony w maju 1950 roku.

</doc>
<doc id="1394193" url="https://pl.wikipedia.org/wiki?curid=1394193" title="Imperial Wax Solvent">
Imperial Wax Solvent

Imperial Wax Solvent – 27. album studyjny brytyjskiej postpunkowej grupy The Fall, wydany 28 kwietnia 2008.

</doc>
<doc id="1394195" url="https://pl.wikipedia.org/wiki?curid=1394195" title="Ernst Stromer von Reichenbach">
Ernst Stromer von Reichenbach



</doc>
<doc id="1394196" url="https://pl.wikipedia.org/wiki?curid=1394196" title="Ernst Stromer">
Ernst Stromer



</doc>
<doc id="1394197" url="https://pl.wikipedia.org/wiki?curid=1394197" title="Littlehampton">
Littlehampton

Littlehampton – miasto w dystrykcie Arun w hrabstwie West Sussex w Anglii. Littlehampton położone jest na wschodnim brzegu ujścia rzeki Arun.
Miasto początkowo było wioską, potem portem rybackim, a od osiemnastego wieku do dziś to wczasowisko na południowym brzegu Anglii. Ludność miasta wynosi 25 593 mieszkańców (2001), a Konurbacja dookoła Littlehampton liczy 55 000 mieszkańców.

</doc>
<doc id="1394198" url="https://pl.wikipedia.org/wiki?curid=1394198" title="Liane Cartman">
Liane Cartman



</doc>
<doc id="1394200" url="https://pl.wikipedia.org/wiki?curid=1394200" title="Centrum Ewangelii">
Centrum Ewangelii



</doc>
<doc id="1394201" url="https://pl.wikipedia.org/wiki?curid=1394201" title="Arun (dystrykt)">
Arun (dystrykt)

Arun – dystrykt w hrabstwie West Sussex w Anglii. Nazwa pochodzi od rzeki Arun.
Inne miejscowości.
Aldingbourne, Aldwick, Angmering, Barnham, Burpham, Clapham, Clymping, East Preston, Eastergate, Elmer, Felpham, Ferring, Findon, Ford, Houghton, Kingston, Lyminster, Madehurst, Middleton-on-Sea, Pagham, Patching, Poling, Rustington, Slindon, South Bersted, South Stoke, Tortington, Walberton, Warningcamp, Wick, Yapton.

</doc>
<doc id="1394203" url="https://pl.wikipedia.org/wiki?curid=1394203" title="Zbór Kościoła Zielonoświątkowego Hosanna w Częstochowie">
Zbór Kościoła Zielonoświątkowego Hosanna w Częstochowie



</doc>
<doc id="1394211" url="https://pl.wikipedia.org/wiki?curid=1394211" title="Nadżran (ujednoznacznienie)">
Nadżran (ujednoznacznienie)



</doc>
<doc id="1394212" url="https://pl.wikipedia.org/wiki?curid=1394212" title="Paproć (Beskid Wyspowy)">
Paproć (Beskid Wyspowy)

Paproć (643 m) – szczyt w Beskidzie Wyspowym. Przez miejscową ludność nazywany jest także Koszarską Górą lub Rysią Górą. Jest to wzniesienie z wyrównanym szczytem w formie obszernego płaskowyżu, położone między doliną rzeki Łososina od północy a drogą nr 28 z Mszany Dolnej do Limanowej od południa. Stoki zachodnie opadają do doliny potoku Słopniczanka, wschodnie potoku Sowlinka. Zakończeniem północnego grzbietu Paproci jest wzniesienie Młyńskiej Góry, opływane przez Łososinę. Paproć wznosi się nad miejscowościami: Tymbark, Piekiełko, Łososina Górna, Koszary, Limanowa i Zamieście.
Mimo niedużej wysokości, z otwartych polan na szczycie Paproci oryginalne i rozległe panoramy na Beskid Wyspowy. Panorama widokowa (w kierunku od wschodu na zachód) obejmuje Kostrzę, Pasierbiecką Górę wraz z Kamionną, Pasmo Łososińskie, Ostrą, Cichoń, Przełęcz Słopnicką, Mogielicę, Łopień, Ćwilin, Przełęcz Gruszowiec i Śnieżnicę, jak również rozłożone w dolinach i na stokach gór miejscowości: Łososina Górna, Pasierbiec, Laskowa, Limanowa, Słopnice, Dobra, Tymbark. Przy dobrej widoczności widoczny jest Kraków.
Od strony Łososiny Górnej prowadzi na szczyt Paproci droga asfaltowa (miejscami bardzo stroma). Na szczycie wznosi się stalowy krzyż i kaplica pw. Matki Boskiej Królowej Beskidów, wybudowana przez wiernych z okolicy, jako wotum na przełom tysiącleci. Jest tam również tablica informacyjna dla turystów i ławki. Co roku gmina Limanowa organizuje na Paproci modlitewne spotkania „O bezpieczne lato i czyste środowisko”.
Przez Paproć prowadzi szlak turystyki pieszej, wyznakowano także szlaki rowerowe, które zaczynają się u zachodnich podnóży Paproci, przy potoku Słopniczanka. Na potoku tym u podnóży Paproci znajduje się także zespół głazów i wychodni skalnych Tabacorz (przy kładce dla pieszych).

</doc>
<doc id="1394213" url="https://pl.wikipedia.org/wiki?curid=1394213" title="Tabuk (ujednoznacznienie)">
Tabuk (ujednoznacznienie)



</doc>
<doc id="1394214" url="https://pl.wikipedia.org/wiki?curid=1394214" title="Tabuk (karabin)">
Tabuk (karabin)



</doc>
<doc id="1394215" url="https://pl.wikipedia.org/wiki?curid=1394215" title="Droga I/79 (Słowacja)">
Droga I/79 (Słowacja)

Droga I/79 (słow. "Cesta I/79") – droga krajowa I kategorii w południowej-wschodniej Słowacji. Jedno-jezdniowa arteria prowadzi od skrzyżowania z krajową 18 w miejscowości Vranov nad Topľou na południe do Slovenskiego Novégo Mesta (dawne przejście graniczne do Węgier). Dalej trasa biegnie równolegle do granicy słowacko-węgierskiej i kończy się za miejscowością Čierna przy granicy z Ukrainą (brak przejścia granicznego).

</doc>
<doc id="1394216" url="https://pl.wikipedia.org/wiki?curid=1394216" title="Lola Cars">
Lola Cars

Lola Cars – brytyjskie przedsiębiorstwo produkujące samochody wyścigowe. Założył je w 1958 roku Eric Broadley, a jego siedziba znajduje się w Huntingdon w Anglii. Obecnie jest częścią należącej do Martina Birrane’a Grupy Lola (Lola Group) w skład której wchodzą również Lola Composites oraz Lola Special Projects.
Lola zaczęła od budowy małych samochodów sportowych, ale z czasem coraz więcej serii wyścigowych korzystało z nadwozi Loli. Były to m.in. Formuła 1, Can-Am, Formuła 5000, CART, Formuła 3000 czy A1 Grand Prix.
W 1997 Lola po raz pierwszy wystawiła samodzielny zespół w Formule 1, ale po jednym Grand Prix wycofała się z rywalizacji w Formule 1. Ten krótki epizod w F1 sprawił, że Lola popadła w spore długi. Od bankructwa uratowało ją wykupienie przez irlandzkiego milionera Martina Birrane’a, dzięki któremu firma ponownie stanęła na nogi.
W sezonie 2010 Lola planowała powrót do Formuły 1, jednak jej zgłoszenie zostało odrzucone.
Firma ta pracuje obecnie nad innymi projektami nie związanymi ze sportem samochodowym. Branżą w której Lola zdobywa coraz większe doświadczenie jest produkcja bezzałogowych aparatów latających do zadań szpiegowskich i rozpoznawczych (projekt WATCHKEEPER). Dodatkowo zaprojektowano w tej firmie pojazd na IndyCar. Zwie się on Lola Concept.
Formuła 1.
Bowmaker/Parnell.
Pierwszym samochodem Loli w Formule 1 był model Mk4. Lola skonstruowała ten pojazd na zlecenie Bowmaker Racing Team, zespół będący własnością Rega Parnella. Samochód był napędzany przez silniki Climax, a jego kierowcami byli John Surtees i Roy Salvadori. W swoim debiucie w Mistrzostwach Świata Formuły 1, podczas Grand Prix Holandii 1962, Surtees zdobył pole position, ale nie ukończył wyścigu. W sezonie 1962 Mk4 zdobył dwa drugie miejsca, triumfował też w niewliczanym do klasyfikacji mistrzostw wyścigu 2000 Guineas.
W roku 1963 Bowmaker wycofał się ze sponsorowania zespołu Parnella, ale ten kontynuował zaangażowanie w Formułę 1. Ponieważ problemem samochodu było wyginanie, wspawano do niego dodatkowe panele i przemianowano na Mk4A. W Mistrzostwach Świata Formuły 1 samochód nie był konkurencyjny, ale wygrał kilka nieoficjalnych wyścigów, jak Grand Prix Nowej Zelandii czy Grand Prix Rzymu.
BMW.
Firma BMW zleciła Loli na sezon 1967 skonstruowanie samochodu Formuły 2, który byłby napędzany silnikiem zaprojektowanym przez Ludwiga Apfelbecka. Ten silnik był stosunkowo słaby w porównaniu do konkurencyjnych jednostek Cosworth FVA. Jednostka ta była zawodna, wysoka, ciężka i powodowała problemy ze sterowaniem samochodem. Kierowcami Loli T100 byli Hubert Hahne i Jo Siffert. Najlepszym rezultatem było czwarte miejsce Hahne na torze Eifelrennen. Kierowca ten wystartował Lolą T100 także w Grand Prix Niemiec, ale nie ukończył tego wyścigu. Lola T100 została później sprzedana Johnowi Surteesowi.
Na 1968 rok Lola stworzyła dla BMW model T102, który opierał się na Loli T100, mając z tyłu dodaną ramę pomocnicza, dzięki której można było zastosować nowy czterozaworowy silnik BMW o pojemności 1600 cm³, który zastąpił jednostkę Apfelbecka. Model nigdy nie wygrał w Formule 2 (został także wystawiony na Grand Prix Niemiec) i w 1969 roku został zastąpiony przez BMW 269.
Honda.
W 1967 roku Honda postanowiła zastąpić mocny, ale bardzo ciężki model RA273 nowym. W tym celu w połowie sezonu japoński koncern poprosił Lolę o zaprojektowanie nowego podwozia. Projekt był gotowy w sześć tygodni. Nowy samochód, Honda RA300, był zwany także „Hondola”, a w wewnętrznym oznaczeniu Loli nosił nazwę T130. Samochód, napędzany nowym silnikiem V12 Hondy, był znacznie lżejszy od RA273. Samochód ten wygrał w swoim pierwszym wyścigu, Grand Prix Włoch 1967 we wrześniu, kiedy to liderującemu Clarkowi na ostatnim okrążeniu skończyło się paliwo, a John Surtees stoczył zaciętą walkę o zwycięstwo z Jackiem Brabhamem.
Na sezon 1968 Honda wystawiła model RA301 (Lola T180) z nowym silnikiem. RA301 znacznie przekraczał minimalny limit wagowy, ale zdołał wywalczyć dwa podia.
Embassy Hill.
Pod koniec 1972 roku Graham Hill ze wsparciem firmy Embassy założył zespół Embassy Hill. W sezonie 1973 zespół bez sukcesów korzystał z Shadowów DN1. Na sezon 1974 Graham Hill zlecił Loli zbudowanie samochody Formuły 1. Lola T370 była oparta na projekcie samochodu Formuły 5000, a jej kierowcami byli Graham Hill i Guy Edwards, zastąpiony po wypadku przez Petera Gethina i Rolfa Stommelena. Samochód zdobył tylko jeden punkt.
Samochód był rozwijany przez zespół i na sezon 1975 przyjął oznaczenie T371, jednakże późniejsze wersje tak bardzo różniły się od pierwotnej, że przemianowano go na Hill GH1. Modelem GH1 kierowcy zdobyli łącznie trzy punkty. Zespół wycofał się z Formuły 1 po tym, gdy w listopadzie 1975 roku Graham Hill, Andy Smallman i Tony Brise zginęli w katastrofie lotniczej.
Haas Lola.
Jesienią 1984 roku Carl Haas pozyskał nowego sponsora dla swojego zespołu IndyCar – koncern żywnościowy Beatrice Companies Inc., które zgodziło się również finansować zespół Formuły 1. Następnie Haas podpisał na wyłączność umowę z Fordem dotyczącą dostarczania przez amerykańską firmę silników V6 turbo. Zatrudnił także w charakterze kierowcy byłego mistrza świata, Alana Jonesa. Haas utworzył firmę Formula One Race Car Engineering (FORCE), która miała siedzibę w fabryce w Colnbrook, i zaczął zatrudniać pracowników – osobami odpowiedzialnymi za zespół byli dawni współpracownicy w McLarenie: Teddy Mayer i Tyler Alexander, zaś projektantami zostali Neil Oatley, John Baldwin i Ross Brawn. Z powodu długotrwałych powiązań Loli z Haasem samochody nazywały się „Lola”, chociaż brytyjska firma ani Eric Broadley nie mieli nic wspólnego z projektem, rozwojem i konstrukcją samochodu.
Silniki Ford V6T nie były gotowe na sezon 1985, więc Haas skorzystał z jednostek Hart turbo.
W lipcu 1985 z firmy Beatrice odszedł entuzjasta wyścigów James Dutt, co wywołało plotki, jakoby Beatrice nie uczestniczyło w programie. Pierwszy samochód – Lola THL1 – zadebiutował latem, i pod koniec sezonu Jones wziął nim udział w trzech Grand Prix, ale nie finiszował ani razu. THL1 uczestniczył także na początku roku 1986 do momentu, kiedy wprowadzono napędzany silnikami Forda model THL2. W tym samym roku Beatrice ogłosiło wycofanie się z Formuły 1. Na początku sezonu Tambay w starym modelu finiszował ósmy w Grand Prix Hiszpanii. Tymczasem THL2 z silnikiem Forda okazał się słaby i zawodny. Tambay opuścił Grand Prix Detroit z powodu kontuzji odniesionej w wypadku w Kanadzie; zastąpił go Eddie Cheever.
W czerwcu z Marcha przyszedł Adrian Newey i pod koniec sezonu wyniki poprawiły się, czego efektem były punkty zdobyte przez Jonesa i Tambaya. Haas próbował znaleźć pieniądze na starty w roku 1987, ale bez powodzenia, i w październiku sprzedał zespół Berniemu Ecclestone'owi. Alexander i Mayer podjęli pracę w USA, Oatley odszedł do McLarena, Newey do Marcha, a Brawn do Arrowsa. Fabryka FORCE była użyta później jako baza produkcyjna Alf Romeo 164 Celebrity Challenge. W 1989 Ecclestone sprzedał fabrykę Marchowi. Od 1990 fabryka była używana do budowy samochodów Ralt w Formule 3 i Marchów w IndyCar.
Larrousse.
W 1987 roku Gérard Larrousse i Didier Calmels założyli zespół wyścigowy Larrousse-Calmels z bazą w Antony. Na ich prośbę Eric Broadley i Ralph Bellamy zaprojektowali napędzaną silnikiem Ford Cosworth DFZ Lolę LC87. Zespół rozpoczął rywalizację w sezonie 1987 z jednym samochodem dla Philippe’a Alliota, a pod koniec roku wystawiono także drugi, dla Yannicka Dalmasa. W tym czasie Larrousse podpisał trzyletni kontrakt z Lolą, a z Zakspeeda przybył projektant Chris Murphy. Zespół zapewnił sobie także silniki Lamborghini V12 na sezon 1989.
We wrześniu 1988 roku zespół zatrudnił francuskiego inżyniera Gérarda Ducarouge'a, ale wiosną 1989 Calmels został aresztowany za użycie broni palnej w stosunku do żony, za co otrzymał karę siedmiu lat więzienia. Na sezon 1989 Dalmasa, który zachorował na chorobę legionistów, zastąpił Éric Bernard, a następnie Michele Alboreto. Ze względu na sprzedaż 50% udziałów w zespole japońskiemu koncernowi Espo partnerem Bernarda w sezonie 1990 został Aguri Suzuki. W tym samym czasie zespół przeniósł się z Antony do Signes.
W roku 1990 Suzuki podczas Grand Prix Japonii zdobył pierwsze podium dla zespołu Larrousse, który ukończył sezon na szóstym miejscu w klasyfikacji konstruktorów. Ponieważ jednak Larrousse fałszywie oświadczył, jakoby jest konstruktorem samochodu, podczas gdy była nim Lola, FIA odebrała zespołowi punkty. Ponadto Lamborghini ogłosiło, że w sezonie 1991 zmienia klienta, którym będzie Ligier.
Larrousse podpisało z Brianem Hartem umowę na dostarczanie silników, ale we wczesnej części 1991 roku Espo wycofało się ze sponsorowania zespołu, przez co miał on problemy finansowe. Wskutek tego w lipcu zwrócił się do sądu o ochronę przed wierzycielami. Udziały w zespole zakupiła japońska firma Central Park, ale wkrótce później odszedł Ducarouge. Nie powiodły się próby połączenia Larrousse’a z AGS. Po sezonie 1991 Lola oraz Hart – którym Larrousse był dłużny pieniądze – zakończyli współpracę z francuskim zespołem.
Od 1992 zespół konstruował własne samochody (w 1992 roku pod nazwą Venturi). Larrousse upadł po sezonie 1994.
BMS Scuderia Italia.
Włoski zespół BMS Scuderia Italia zadebiutował w Formule 1 w 1988 roku i do sezonu 1992 korzystał z samochodów Dallara. Po 1992 roku właściciel zespołu, Giuseppe Lucchini, zrezygnował z modeli tej firmy orzekając, że nie są wystarczająco konkurencyjne, i poprosił Lolę o skonstruowanie samochodu na sezon 1993. Efektem współpracy był model T93/30, napędzany silnikami Ferrari. BMS Scuderia Italia pozyskał finansowe wsparcie marki Chesterfield, a na kierowców wybrał Michele Alboreto i Lukę Badoera. Samochód był powolny i nie zdobył ani punktu, a najlepszym rezultatem było siódme miejsce Badoera podczas Grand Prix San Marino. Po sezonie zespół wycofał się z Formuły 1, łącząc się z Minardi.
MasterCard Lola.
W 1996 roku Eric Broadley pozyskał wsparcie finansowe firmy MasterCard i postawił sobie za cel debiut Loli jako samodzielnego zespołu Formuły 1 w sezonie 1998. Pieniądze do zespołu trafiać miały dzięki użytkownikom MasterCard, biorących udział w specjalnych programach, które nie przynosiły jednak zakładanych zysków. Ponadto w listopadzie amerykański koncern zadecydował, że zespół powinien wystartować już w sezonie 1997.
Zespół podjął więc pospieszne prace nad modelem T97/30, przy projektowaniu którego z braku czasu nie korzystano z tunelu aerodynamicznego. Samochód ten opierał się na modelach używanych w serii IndyCar. Kierowcami zostali Ricardo Rosset i Vincenzo Sospiri.
Problemami samochodu była aerodynamika, docisk, balans samochodu i powolność, co uwydatniło się podczas debiutu modelu podczas Grand Prix Australii. W treningach kierowcy Loli często tracili do zwycięzców ponad dziesięć sekund. W trakcie kwalifikacji ich zwycięzca, Jacques Villeneuve, ustanowił czas 1:29,369. Najlepszy rezultat Sospiriego wynosił 1:40.972, a Rosseta – 1:42.086, co oznaczało, że kierowcy ci nie zmieścili się w limicie 107% i nie zakwalifikowali się do wyścigu.
Przed Grand Prix Brazylii Eric Broadley poinformował o zakończeniu działalności zespołu ze skutkiem natychmiastowym z powodu problemów finansowych i technicznych. Sześć milionów funtów długu, które wygenerowała działalność zespołu, przyczyniły się do przejęcia Loli przez zarząd komisaryczny. Przed bankructwem uratował ją jej zakup przez Martina Birrane’a.
Zarzucone projekty i samochody testowe.
Lola zaprojektowała kilka samochodów Formuły 1, które nigdy nie wzięły udziały w wyścigu.
Jednym z takich modeli była Lola THL3. Był to pierwszy samodzielny projekt Adriana Neweya, nadzorowany jednakże przez Rossa Brawna i Neila Oatleya. Prace nad samochodem zostały przerwane, gdy zespół Haas Lola został zamknięty pod koniec 1986 roku.
W latach 1994–1995 Allan McNish testował napędzaną silnikiem Forda Lolę T95/30. Założeniem Loli było dostanie się do Formuły 1, a testy modelem T95/30 miały przyciągnąć sponsorów. Ten zaprojektowany przez Juliana Coopera i Chrisa Saundersa samochód nie był zgodny z regulaminem technicznym Formuły 1. Lola zarzuciła testowanie modelu z przyczyn finansowych.
W 2009 roku Lola zgłosiła się jako jeden z kandydatów na nowy zespół w sezonie 2010. Jeszcze przed potwierdzeniem aplikacji przez FIA Lola rozpoczęła prace nad modelem B10/30, czego owocem był model w skali 50%. Z założenia napędzany jednostkami Cosworth, był on testowany przez dziesięć dni w tunelu aerodynamicznym. Po odrzuceniu wniosku Loli zaprzestano prac nad projektem.

</doc>
<doc id="1394217" url="https://pl.wikipedia.org/wiki?curid=1394217" title="Lola Cars International">
Lola Cars International



</doc>
<doc id="1394218" url="https://pl.wikipedia.org/wiki?curid=1394218" title="Kiczora (Beskid Wyspowy)">
Kiczora (Beskid Wyspowy)

Kiczora lub Kobylica (901 m) – szczyt w grzbiecie łączącym Ćwilin z Jasieniem w Beskidzie Wyspowym. Znajduje się w nim pomiędzy Jasieniem (1052 m), a Banią (Kiczorką, 801 m). Grzbiet ten stanowi dział wodny między zlewnią Raby (po zachodniej stronie), a zlewnią Dunajca (po wschodniej stronie). Wznosi się ponad miejscowościami Półrzeczki i Wilczyce. Z jej stoków spływają potoki Wierzbienica i Łętówka (dopływy Mszanki) oraz Łososina (źródłowy potok rzeki Łososina).
Na różnych mapach i w przewodnikach turystycznych dla szczytu tego podawane są nazwy "Kobylica" lub "Kiczora". Nazwę Kobylica podaje np. mapa Beskidu Wyspowego 1:75 000 i przewodnik turystyczny, nazwę Kiczora niektóre mapy, na mapie Geoportalu występują obydwie te nazwy.
Kiczora jest porośnięta lasem, ale ma kilka widokowych polan. M.in. na przełęczy pomiędzy Kiczorą a Jasieniem (Przełęcz pod Kobylicą) znajduje się widokowa Polana Folwarczna z ciekawym widokiem na Beskid Wyspowy i Gorce. Na polanie tej krzyżują się 2 szlaki turystyczne.
Zbocza Kiczory (graniczące z Jasieniem) należące do Półrzeczek zajęte są nieliczną zabudową (dolne stoki), głównie polami uprawnymi oraz łąkami ciągnącymi się od samego dna doliny (640 m), aż do wysokości 810 m w rejonie osiedla Gronie.

</doc>
<doc id="1394221" url="https://pl.wikipedia.org/wiki?curid=1394221" title="Droga I/78 (Słowacja)">
Droga I/78 (Słowacja)

Droga krajowa 78 (słow. "Cesta I/78") – droga krajowa I kategorii w północnej Słowacji. Jedno-jezdniowa arteria łączy Oravský Podzámok z dawnym przejściem granicznym z Polską. Droga prowadzi przez leżącą nad Jeziorem Orawskim miejscowość Námestovo. W przeszłości była drogą II kategorii i posiadała numer 521.

</doc>
<doc id="1394222" url="https://pl.wikipedia.org/wiki?curid=1394222" title="Ivana Derisilo-Stanković">
Ivana Derisilo-Stanković



</doc>
<doc id="1394229" url="https://pl.wikipedia.org/wiki?curid=1394229" title="Franciszek Koprowski">
Franciszek Koprowski

Franciszek Koprowski, ps. "Dąb", "Konar" (ur. 11 października 1895 w Brzezinkach, zm. 2 czerwca 1967 w Zerzniu k. Warszawy) – major Wojska Polskiego, cichociemny, olimpijczyk z Amsterdamu (1928) w pięcioboju nowoczesnym. Mistrz Polski w tej dyscyplinie sportu.
Życiorys.
Młodość.
Był synem Jana (rzemieślnika wiejskiego) i Józefy z Rykaczewskich. Po ukończeniu 5 letniej szkoły podstawowej, został wysłany do szkoły ogrodniczo-rolnej w Berlinie. Po 2 latach nauki wyjechał na rok do Stanów Zjednoczonych. W 1913 odbył służbę wojskową w armii niemieckiej - ukończył szkołę podoficerów jazdy w Toruniu. W I wojnie światowej walczył w szeregach armii niemieckiej, najpierw w 176 pułku piechoty, następnie w 1 pułku Ułanów Bawarskich. Za walki na froncie francuskim w 1915 odznaczony Krzyżem Żelaznym. W listopadzie 1918 opuścił armię niemiecką i walczył w rejonie Inowrocławia jako ochotnik w powstaniu wielkopolskim.
Zawodowa służba wojskowa.
W styczniu 1919 wstąpił do Wojska Polskiego. Po ukończeniu szkoły podoficerskiej służył w 21 pułku piechoty, walcząc w wojnie polsko-bolszewickiej na froncie litewskim. Od października 1920 dowodził plutonem w 211 pułku ułanów. W 1921 urlopowany, uzyskał maturę w grudniu 1922. Następnie służył w 10 pułku Ułanów Litewskich, w październiku 1924 awansowany do stopnia podporucznika, w maju 1925 do stopnia porucznika. W 1927 ukończył kurs instruktorów w-f w Centralnym Instytucie Wychowania Fizycznego przy Uniwersytecie Poznańskim, po którym został przydzielony do Centrum Wyszkolenia Kawalerii w Grudziądzu, a od 1933 pełnił tam funkcję kierownika wychowania fizycznego. W 1936 awansowany na rotmistrza. Od maja 1939 pracował w Oddziale II Sztabu Generalnego WP.
Kariera sportowa.
Był reprezentantem Polski podczas IX Igrzysk Olimpijskich w Amsterdamie w pięcioboju nowoczesnym (34. miejsce). Zdobył także mistrzostwo Polski w tej dyscyplinie sportu (1931), a także dwa srebrne (1928, 1929) i dwa brązowe medale (1926, 1927) mistrzostw Polski. Z sukcesami uprawiał także wioślarstwo, był mistrzem Polski w czwórce w 1921. Należał do założycieli Olimpii Grudziądz (1923), był działaczem Pomorskiego Okręgowego Związku Bokserskiego, w tym jego prezesem (1932–1934). Na Igrzyskach Olimpijskich w 1936 sędziował w turnieju bokserskich i zawodach pięcioboju nowoczesnego.
II wojna światowa.
We wrześniu 1939 został wysłany z misja kurierską do Kopenhagi. Następnie służył w Wojsku Polskim we Francji. Od lipca 1940 przebywał w Wielkiej Brytanii, początkowo służył w 10 Brygadzie Kawalerii Pancernej, gdzie dowodził 3 szwadronem 14 pułku Ułanów Jazłowieckich. W styczniu 1941 został skierowany do szkoły wywiadu (działającej pod nazwą Oficerski Kurs Doskonalenia Administracji Wojskowej), następnie uczestniczył w kursach dla cichociemnych jako instruktor, był także pierwszym komendantem kursu walki konspiracyjnej w Briggens. Od grudnia 1942 pozostawał do dyspozycji Oddziału VI Sztabu Naczelnego Wodza, został zaliczony do cichociemnych. W marcu 1943 przerzucony na spadochronie do Polski, otrzymał przydział do Oddziału II Informacyjno-Wywiadowczego Komendy Głównej AK w wileńskim ośrodku wywiadowczym. 8 listopada 1943 zatrzymany przez Gestapo, załamał się w śledztwie, ale 13 listopada 1943 zdołał uciec. Następnie służył w partyzantce. 19 marca 1944 objął dowództwo 6 Wileńskiej Brygady AK, którą dowodził w operacji Ostra Brama. 17 lipca 1945 został aresztowany przez NKWD, 18 miesięcy więziony w Wilnie, następnie w obozach w Ostaszkowie i Murszańsku w ZSRR. Do Polski powrócił 26 lipca 1948.
Za bohaterstwo w AK odznaczony Krzyżem Srebrnym Orderem Wojennym Virtuti Militari – rozkazem Dowódcy Armii Krajowej z 2 października 1944, zatwierdzonym przez Naczelnego Wodza w 1948.
Po II wojnie światowej.
Od 1948 był nauczycielem wychowania fizycznego w Państwowej Szkole Przemysłu Drzewnego w Cieplicach Śląskich. W 1950 zamieszkał w Warszawie, w latach 1950–1958 pracował jako trener szermierki w CWKS Legia Warszawa i KS Kolejarz Warszawa, był także członkiem zarządu Polskiego Związku Szermierczego (1957–1960). Od 1954 działał na rzecz odbudowy pięcioboju nowoczesnego w Polsce. Był członkiem powstałej w 1954 Komisji Pięcioboju Nowoczesnego GKKF i członkiem pierwszego zarządu Polskiego Związku Pięcioboju Nowoczesnego (1957–1959).
W 1958 doznał wylewu mózgu, po którym przeniósł się do Zerznia. Prowadził tam gospodarstwo rolne.
Zmarł w 1967 w Zerzniu k. Warszawy (obecnie część Anina), tam też, na cmentarzu w Zerzniu, został pochowany.

</doc>
<doc id="1394230" url="https://pl.wikipedia.org/wiki?curid=1394230" title="Ángel Fernández (piłkarz)">
Ángel Fernández (piłkarz)

Ángel Oswaldo Fernández Vernaza (ur. 2 sierpnia 1971 w Machali) – ekwadorski piłkarz grający na pozycji napastnika.
Kariera klubowa.
Piłkarską karierę Fernández rozpoczął w klubie River Plate Ríos. W 1990 roku zadebiutował w pierwszym zespole, a w 1991 przeniósł się do Green Cross Manta. W 1992 roku został piłkarzem Emelec Guayaquil, jednego z czołowych klubów w Ekwadorze. Przez 8 sezonów zdobył dla niego ponad 70 bramek w ekwadorskiej Serie A. W 1993 roku po raz pierwszy został mistrzem kraju, a sukces ten powtórzył rok później. Natomiast w latach 1996 i 1998 dwukrotnie wywalczył wicemistrzostwo Ekwadoru. W 2000 roku przeniósł się do stołecznego Nacionalu Quito, w którym grał do 2004 roku. W tym okresie nie osiągnął większych sukcesów, a jego kolejnym klubem w karierze została Barcelona SC z miasta Guayaquil. W Barcelonie grał rok, a w 2006 wrócił do Nacionalu i został z nim mistrzem ligi. Nie zdobył jednak gola w całym sezonie i pod koniec roku zdecydował się zakończyć piłkarską karierę.
Kariera reprezentacyjna.
W reprezentacji Ekwadoru Fernández zadebiutował 5 czerwca 1991 roku w wygranym 1:0 towarzyskim spotkaniu z Peru. W 2002 roku został powołany przez selekcjonera Hernána Darío Gómeza do kadry na Mistrzostwa Świata 2002. Był tam rezerwowym i nie wystąpił w żadnym spotkaniu. Ostatni mecz w kadrze narodowej rozegrał w 2004 roku. W 1991 roku po raz pierwszy zagrał w Copa América, a następnie był także w kadrze zespołu na Copa América 1993, Copa América 1997 i Copa América 2001. Łącznie wystąpił w 77 meczach reprezentacji Ekwadoru i zdobył 12 goli.

</doc>
<doc id="1394239" url="https://pl.wikipedia.org/wiki?curid=1394239" title="Świadkowie Jehowy na Cyprze">
Świadkowie Jehowy na Cyprze

Świadkowie Jehowy na Cyprze – społeczność wyznaniowa na Cyprze, należąca do ogólnoświatowej wspólnoty Świadków Jehowy, licząca w 2022 roku 2960 głosicieli, należących do 40 zborów i 17 grup, w których używa się 14 różnych języków. W 2022 roku na dorocznej uroczystości Wieczerzy Pańskiej zgromadziło się 5178 osób. Od 2012 roku działalność miejscowych głosicieli koordynuje greckie Biuro Oddziału. Biuro Krajowe znajduje się w Pera Chorio.
Historia.
Początki.
Pierwsza wzmianka dotycząca działalności na Cyprze pojawiła się w angielskim wydaniu „Strażnicy” z 1 października 1922 roku. Z opublikowanego w tym czasopiśmie listu wynikało, iż ormiański duchowny Haroutune Hagob Manoushagian, otrzymawszy publikacje Towarzystwa Strażnica, rozpowszechniał nowo przyjęte wierzenia mieszkającym na wyspie Grekom, Ormianom, Turkom i Żydom. We wrześniu 1924 roku ze Stanów Zjednoczonych powrócił Cypryjczyk Kiros Charalambus, który przywiózł ze sobą wiele traktatów z serii „Kazalnica ludowa” o tytule „Gdzie są umarli” i wysłał po jednej sztuce wójtom i nauczycielom w każdej wsi i miasteczku na wyspie. Pierwszymi, którzy przyjęli wierzenia Badaczy Pisma Świętego, byli mieszkańcy wsi Ksilofaghu: rolnik Antonis Spetsiotis, nauczyciel Andreas Christu oraz inspektor sanitarny z wioski w okręgu Nikozji, Trifon Kalojiru.
W 1934 roku przybyli z Grecji dwaj pionierzy, Nikos Matheakis i Triandafilopulos, którzy gorliwie głosili na wyspie. W Ksilofaghu powstał pierwszy cypryjski zbór. Z czasem po przebudowie pomieszczeń gospodarczych na posesji Giorgosa i Eleni Spetsiotisów powstała pierwsza Sala Królestwa. Do Famagusty przybyli egipscy współwyznawcy małżeństwo Laghakos, mówiący po grecku. Prowadzili oni działalność kaznodziejską we wszystkich cypryjskich miastach. Wkrótce w Nikozji powstał zbór. W starej części miasta otoczonej murami mieszkało sporo Turków cypryjskich. Tam też Świadkowie Jehowy spotykali się na zebraniach w domu byłego muzułmanina. W tym samym roku działalność rozpoczął Christos Kurdelidhis, który w ciągu następnych 17 lat głosił w niemal we wszystkich 650 wioskach na Cyprze. W 1938 roku Triandafilopulos powrócił do Grecji, a małżeństwo Laghakosów wyjechało do Syrii i tym samym pierwotna grupka pionierów się rozproszyła. Na wyspie pozostało 4 miejscowych pionierów i 7 głosicieli, a na uroczystości Wieczerzy Pańskiej (Pamiątce) zebrało się 40 osób.
Osobom, które przyjmowały wierzenia Świadków Jehowy odmawiano prawa do ślubu czy pogrzebu. Ponieważ władze nie uznawały wyznania Świadków Jehowy odmówiły udzielenia ślubu cywilnego Matheakisowi. Dopiero gdy londyńskie Biuro Oddziału wydało dokument poświadczający iż cypryjscy Świadkowie Jehowy są związani z "International Bible Students Association" (Międzynarodowym Stowarzyszeniem Badaczy Pisma Świętego założonym w 1914 roku w Anglii) brytyjskie władze na Cyprze wydały zezwolenie na ślub cywilny. W czasie II wojny światowej literatura Świadków Jehowy wysyłana na Cypr była konfiskowana na podstawie przepisów o cenzurze. Publikacje biblijne zostały zwrócone głosicielom kilka miesięcy przed końcem wojny.
Okres powojenny.
W 1947 roku na Cypr przybył pierwszy absolwent Szkoły Gilead – misjonarz Andonios Karandinos, Grek mieszkający w Stanach Zjednoczonych. Działalność kaznodziejską na wyspie prowadziło wówczas 33 głosicieli. Rok później na Cypr skierowano dwoje następnych misjonarzy po tym, jak musieli opuścić Grecję. W maju tego samego roku przyjechał na Cypr Don Rendell, absolwent ósmej klasy Szkoły Gilead, któremu władze Egiptu nakazały opuszczenie kraju. W tym samym 1948 roku Towarzystwo Strażnica otworzyło w Larnace Biuro Oddziału, a jego nadzorcą został Anthony Sideris, absolwent Szkoły Gilead. Gdy Sideris został skierowany do Grecji, sługą oddziału do roku 1957 został Don Rendell. W 1948 roku na wyspie działalność kaznodziejską prowadziło 50 głosicieli, którzy wzięli udział w czteromiesięcznej kampanii, w trakcie której do rąk Cypryjczyków trafiło 72 000 publikacji religijnych. W Limassol postawiono przed sądem, dwóch głosicieli oskarżonych o prozelityzm, po czym skazano ich na miesiąc więzienia.
W roku 1948 radca prawny Towarzystwa Strażnica wystąpił do władz brytyjskich z prośbą o upoważnienie Sawasa Dhrusiotisa do udzielania ślubów. Od roku 1949 został on pierwszym Świadkiem Jehowy posiadającym takie uprawnienia. W okresie późniejszym uprawnienia do udzielania ślubów otrzymali inni głosiciele. W związku z problemami z pochówkiem w roku 1950 władze przyznały Świadkom Jehowy prawo do posiadania własnego cmentarza w pobliżu stolicy. W roku 1989 otworzono drugi cmentarz we wsi Nisu.
W 1950 roku na Cypr przyjechali kolejni misjonarze Szkoły Gilead, a w niektórych większych miastach otworzono domy misjonarskie. W działalności kaznodziejskiej uczestniczyły 204 osoby. W Pafos zorganizowano pierwsze na Cyprze zgromadzenie obwodowe z udziałem około 500 osób. Miejscowy Kościół prawosławny próbował nie dopuścić do zgromadzenia i na różne sposoby utrudniał działalność.
W roku 1951 w Famaguście otwarto nowe Biuro Oddziału. W grudniu 1951 roku Cypr odwiedził Nathan H. Knorr, któremu towarzyszył Milton G. Henschel. Trzydniowe zgromadzenie zorganizowane z tej okazji odbyło się w stołecznym kinie "Royal", zaś w kinie "Pallas" N.H. Knorr wygłosił wykład publiczny „Czy religia sprosta kryzysowi społecznemu?”, którego wysłuchało około 420 osób. Rok później Świadkowie Jehowy zorganizowali w kinie w Famaguście zgromadzenie, w którym wzięło udział ponad 350 osób. Zgromadzenie to usiłował przerwać tłum ludzi, który wyruszył z pobliskiej cerkwi. W tamtych latach zdarzały się też ataki miejscowej ludności na głosicieli podczas służby kaznodziejskiej zakończone wyrokami skazującymi atakujących. W 1955 roku rozpoczęto ogólnokrajową projekcję filmu Towarzystwa Strażnica „Społeczeństwo Nowego Świata w działaniu”.
Trudne lata 60..
W marcu 1960 roku zarejestrowano miejscową korporację prawną pod nazwą "Zbór Świadków Jehowy na Cyprze". 16 sierpnia 1960 roku Cypr wyzwolił się spod panowania brytyjskiego i stał się republiką. Przed końcem roku w Sali Królestwa w Ksilofaghu w zamachu wymierzonym przeciw Świadkom Jehowy eksplodowały dwie bomby. Ponieważ wybuch miał miejsce po północy nikt nie odniósł szkody lecz obiekt został zniszczony. W miejscowości Pendajia bomba eksplodowała pod domem zamieszkanym przez czterech pionierów specjalnych. Zdarzały się też próby zastraszania, np. nocą ostrzeliwano domy zamieszkane przez Świadków Jehowy i ich rodziny w celu zmuszenia ich do wyprowadzki. 11 września 1962 roku fanatycy religijni brutalnie pobili troje Świadków Jehowy w domu misjonarskim w Famaguście. W trakcie zamieszek pomiędzy Grekami a Turkami w miasteczku Trachonas w drodze do pracy jeden z głosicieli został pchnięty nożem i zmarł. W Trachonas powstała też duża Sala Królestwa.
W 1963 roku w ramach serii kongresów międzynarodowych pod hasłem „Wiecznotrwała dobra nowina” z udziałem grupy uczestników podróżujących dookoła świata jeden z nich zorganizowano w Nikozji. W tym czasie służbę kaznodziejską na Cyprze pełniło 516 osób.
W 1964 roku władze wydały ustawę o powszechnej służbie wojskowej – była to poważna próba chrześcijańskiej neutralności dla Świadków Jehowy w wieku poborowym. Niektórzy podjęli służbę i z tego powodu przestali należeć do zboru, inni postanowili wyemigrować z Cypru do innych krajów. W efekcie liczba osób uczestniczących w służbie kaznodziejskiej spadła do 394 w roku 1966. W czerwcu 1966 roku Rada Ministrów Republiki Cypru próbowała wprowadzić ustawę o zakazie prozelityzmu, w myśl której ten kto odwiedzałby innych ludzi w ich domach w celu nawracania lub rozpowszechniałby publikacje religijne aby kogoś nawracać, miałby podlegać karze więzienia do lat dwóch i karze grzywny. Świadkowie Jehowy interweniowali u Sekretarza Generalnego Organizacji Narodów Zjednoczonych, a ustawa ta nie została poddana pod głosowanie.
Dalszy rozwój działalności.
W 1967 roku liczba głosicieli wyniosła 431 osób. W tym czasie cypryjski oddział Towarzystwa Strażnica założył fundusz budowlany. W kwietniu następnego roku Milton G. Henschel jako nadzorca strefy odwiedził Cypr, skierowano także na wyspę małżeństwo misjonarzy Luisa Kopiasa z żoną Stellą. Luis Kopias zajął się organizacją programu budowlanego. W ramach programu pierwszym zrealizowanym przedsięwzięciem była budowa Sali Królestwa w Famaguście na 230 osób. Sala ta wraz z przyległym dziedzińcem umożliwiała organizowanie zgromadzeń obwodowych. W 1969 roku w Ajos Dhometios na przedmieściach Nikozji oddano do użytku pomieszczenia Biura Oddziału. Uroczystego oddania do użytku dokonał Frederick W. Franz. Kolejne Sale wybudowano w Ksilofaghu na 450 osób, Limassol wraz z domem misjonarskim, w Pafos, Larnace, Liopedrii i Poli Chrisochus.
W listopadzie 1972 roku wyspę ponownie odwiedził Nathan H. Knorr w związku z mającym się odbyć latem następnego roku kongresem międzynarodowym i wygłosił w Nikozji specjalne przemówienie skierowane do głosicieli z całego Cypru. Don Rendell, który w roku 1972 powrócił na Cypr, by pełnić służbę pionierską, został mianowany nadzorcą obwodu. W lipcu 1973 roku na Cyprze odbył się kongres międzynarodowy pod hasłem „Boskie zwycięstwo”. Ponieważ nie można było wynająć stadionu lub innego odpowiedniego miejsca zostało ono zorganizowane na terenie dużej Sali Królestwa w Trachonas oraz na przyległym do niej terenie. Delegaci kongresowi mieli możliwość zwiedzić położone na Cyprze miejsca znane z Biblii. W roku 1978 w kongresie pod hasłem „Zwycięska wiara” uczestniczyło 1057 osób.
W 1974 roku doszło do zbrojnego przewrotu i obalenia prezydenta, a następnie inwazji dokonanej przez wojska tureckie. W wyniku zmian politycznych i podziału wyspy na część grecką i część turecką cztery zbory się rozproszyły, a 300 głosicieli straciło cały swój dobytek. W trakcie działań wojennych uszkodzono też budynki Biura Oddziału w Ajos Dhometios pod Nikozją. Dla poszkodowanych głosicieli Ciało Kierownicze zorganizowało międzynarodową pomoc. Od Świadków Jehowy w Grecji napłynęły artykuły pierwszej potrzeby, a od współwyznawców z Wielkiej Brytanii – środki finansowe na potrzebne artykuły.
Po zakończeniu walk w Limassol w dawnym kinie mogącym pomieścić 800 osób utworzono po przebudowie Salę Zgromadzeń, a miejscowy zbór wykorzystywał część obiektu jako miejsce zebrań. Obiekt ten był wielokrotnie modernizowany. Od 1994 roku w Limassol odbywały się trzy serie zgromadzeń okręgowych rocznie dla cypryjskich Świadków Jehowy. Od roku 1974 do 1988 w Limassol funkcjonowało również miejscowe Biuro Oddziału. Pod koniec roku 1981 Don Rendell został przeniesiony z Grecji i został koordynatorem cypryjskiego Komitetu Oddziału. Na początku 1985 roku liczba głosicieli uczestniczących w działalności kaznodziejskiej przekroczyła 1000 osób. W 1985 roku gdy obiekty Biura stały się za małe Ciało Kierownicze zezwoliło na budowę nowego obiektu. W czerwcu 1988 roku Biuro Oddziału przeniesiono do Nisu w pobliżu Nikozji do przebudowanego obiektu w pobliżu miejscowej Sali Królestwa.
W latach 1978 i 1979 w prasie zwracano uwagę na odmowę pełnienia służby wojskowej przez Świadków Jehowy, która kończyła się pozbawieniem wolności. Po 1980 roku, ze względu na odmowę pełnienia służby wojskowej, do więzień trafiło co najmniej 130 Świadków Jehowy (niektórych spotykało to kilkakrotnie – nawet trzy i cztery razy). Od lipca 1990 starszych zboru i sług pomocniczych w zborach Świadków Jehowy uznano za kaznodziejów religijnych i jako takich zwolniono z obowiązku służby wojskowej. W 1993 roku organizacja Amnesty International wniosła protest w związku z 28-letnim Jeorjosem Anastasiegiem Petru. 1 lipca 1993 roku po raz czwarty stanął on przed sądem za odmowę pełnienia służby wojskowej ze względu na chrześcijańskie sumienie i otrzymał wyrok sześciu miesięcy więzienia. Łącznie został skazany na dwa lata i dwa miesiące. Członkowie rządu otrzymali liczne listy protestacyjne od organizacji broniących praw człowieka, zawierające prośbę o rozwiązanie kwestii osób, którym sumienie nie pozwala służyć w wojsku.
16 kwietnia 1991 roku prokurator generalny skierował do Ministerstwa Edukacji memorandum, w którym wyjaśnił, że w świetle konstytucji cypryjskiej Świadkowie Jehowy są „znaną religią”. Stanowisko to zagwarantowało równe traktowanie Świadków Jehowy w porównaniu z innymi wyznaniami. Odtąd na świadectwach szkolnych głosicielom zwyczajowo wpisywano wyznanie: „Świadkowie Jehowy”, co wcześniej nie było praktykowane i było przyczyną wielu utrudnień. Natomiast Ministerstwo Handlu 17 czerwca 1992 roku zwolniło Świadków Jehowy od podatku gruntowego oraz postanowiło zrefundować podatki zapłacone od roku 1981. W marcu 1994 roku w działalności kaznodziejskiej uczestniczyło 1544 głosicieli należących do 16 zborów. W tym czasie w Komitecie Oddziału usługiwali: Andreas Kosta Efthymiu, Andreas Kondojorji oraz James Petridis.
8 sierpnia 2002 roku został zniesiony obowiązujący Świadków Jehowy od roku 1997 zakaz wstępu na terytorium Cypru Północnego, zwrócono dwie zarekwirowane tam Sale Królestwa (w Nikozji Północnej i Famaguście). W 2019 roku na tym terytorim działały dwa zbory tureckojęzyczne, dwa angielskojęzyczne, grupa arabskojęzyczna, rosyjskojęzyczna i dwie grupy francuskojęzyczne.
17 października 2002 roku pięciu Świadków Jehowy stanęło w obliczu kary pozbawienia wolności lub grzywny nałożonej przez "Trybunał Wojskowy" w Limassol, ponieważ istniejące wówczas prawodawstwo w tym kraju nie uznawało praw rezerwistów do odmowy pełnienia służby wojskowej ze względu na przekonania i zakwalifikowania ich do alternatywnej służby cywilnej.
Na kongresie pod hasłem „Wyzwolenie jest blisko!”, które odbyło się w roku 2006 w Limassol, po raz pierwszy od 1974 roku mogli spotkać się wszyscy cypryjscy Świadkowie Jehowy (w tym z Cypru Północnego).
W 2009 roku w działalność kaznodziejską prowadziły 2302 osoby. Dwa lata później na uroczystości Wieczerzy Pańskiej (Pamiątce) zebrały się 5043 osoby. W 2012 roku Biuro Oddziału mieszczące się w Dali zostało zamknięte. Nadzór nad działalnością na wyspie przejęło greckie Biuro Oddziału. Wśród miejscowych pionierów usługują również absolwenci Kursu dla Ewangelizatorów Królestwa z Polski.
W 2021 roku zanotowano liczbę 2866 głosicieli, a na uroczystości Wieczerzy Pańskiej zebrało się 5588 osób.
Zebrania zborowe na Cyprze odbywają się w różnych językach m.in.: greckim, tureckim, arabskim, angielskim, bułgarskim, chińskim, francuskim, gruzińskim, hindi, perskim, romani (południowa Grecja), rosyjskim, rumuńskim, syngaleskim, tagalskim, wietnamskim i greckim j. migowym (w latach 2010–2013 zebrania odbywały się także w j. polskim), a kongresy w j. greckim, tureckim, angielskim, arabskim, bułgarskim, rosyjskim, rumuńskim, syngaleskim i greckim migowym.

</doc>
<doc id="1394250" url="https://pl.wikipedia.org/wiki?curid=1394250" title="USS Chevalier (DD-451)">
USS Chevalier (DD-451)

USS Chevalier (DD-451) - amerykański niszczyciel typu "Fletcher", służący w United States Navy w czasie II wojny światowej.
"Chevalier" był pierwszym okrętem Marynarki noszącym nazwę upamiętniającą komandora podporucznika Godfreya Chevalier'a (1889–1922).
Stępkę okrętu położono 30 kwietnia 1941 w stoczni Bath Iron Works Corp. w Bath w stanie Maine. Zwodowano go 11 kwietnia 1942; matką chrzestną okrętu była pani G. DeC. Chevalier. Okręt oddano do służby 20 lipca 1942 r., z komandorem podporucznikiem E. R. McLean'em, Jr. jako dowódcą.

</doc>
<doc id="1394258" url="https://pl.wikipedia.org/wiki?curid=1394258" title="Vilém Dušan Lambl">
Vilém Dušan Lambl

Vilém Dušan Lambl, Wilhelm Duszan Lambl (ur. 5 grudnia 1824 w Letinach, zm. w Warszawie) – czeski lekarz, językoznawca, profesor na Uniwersytecie w Charkowie i Uniwersytecie Warszawskim.
Życiorys.
Syn Františka Lambla, administratora majątku Lužany hrabiego Friedricha Karla Josefa Schönborna. Urodził się w Letinach, miał dziesięcioro rodzeństwa; jego braćmi byli chemik Jan Baptista Lambl (1826–1909), František Sudimír Lambl (1819–1891), Karel Milan Lambl (1823–1884) i Jan Křtitel Lambl (1826–1909). Siostra Anna Cardová Lamblová (1836–1919) była nauczycielką, działaczką ruchu kobiecego, podobnie jak młodsze siostry Barbora Lamblová (1831–1902) i Eliška Lamblová (1834–1918).
Około 1845 roku Vilém Dušan Lambl wstąpił na wydział medyczny Uniwersytetu w Pradze, dyplom lekarski uzyskał 23 stycznia 1851. Następnie został asystentem Václava Treitza w Instytucie Anatomii Patologicznej Uniwersytetu w Pradze. Od 1856 roku był docentem prywatnym anatomii patologicznej i histologii, pracował też w szpitalu dziecięcym Josepha Löschnera. Z powodu zaangażowania w działalność polityczną, czeski ruch narodowy i demokratyczny, znalazł się pod obserwacją tajnej policji. Dalsza kariera naukowa w Cesarstwie Austriackim okazała się być niemożliwa. W 1860 roku przyjął profesurę na Uniwersytecie Charkowskim. W 1871 objął katedrę terapii na Cesarskim Uniwersytecie Warszawskim.
Zmarł 25 lutego 1895 roku w Warszawie. Pozostawił żonę i córkę. Pochowany został na Cmentarzu Powązkowskim. W testamencie przekazał 20000 guldenów na fundusz studencki wydziału medycznego Uniwersytetu w Pradze i Politechniki w Pradze.
Dorobek naukowy.
Jest pamiętany za jego opis pasożytów jelitowych, pierwotnie odkrytych przez Antoniego van Leeuwenhoeka, powodujących zapalenie żołądka i jelit. Lambl nazwał te pierwotniaki "Cercomonas Intestinalis". W 1888 ich nazwa została zmieniona na "Lamblia intestinalis" przez zoologa Raphaela Anatole Émile′a Blancharda. W 1915 nazwa została ponownie zmieniona na "Giardia lamblia" przez zoologa Charlesa Stilesa Wardella, na cześć Lambla i Alfreda Mathieu Giarda. Obecnie choroba wywoływana przez tego pasożyta określana jest jako giardioza lub lamblioza, a w użyciu pozostają obie nazwy łacińskie: "Giardia lamblia" i "Lamblia intestinalis".
Lambl interesował się również językoznawstwem, literaturą i przyrodą, po ukończeniu studiów medycznych podróżował po Bałkanach studiując południowe języki słowiańskie, badając tamtejszą faunę i florę.

</doc>
<doc id="1394285" url="https://pl.wikipedia.org/wiki?curid=1394285" title="Żyworódki">
Żyworódki



</doc>
<doc id="1394287" url="https://pl.wikipedia.org/wiki?curid=1394287" title="Jezioro Krępsko">
Jezioro Krępsko



</doc>
<doc id="1394291" url="https://pl.wikipedia.org/wiki?curid=1394291" title="Briofilum">
Briofilum



</doc>
<doc id="1394306" url="https://pl.wikipedia.org/wiki?curid=1394306" title="Ada Wong">
Ada Wong

 – fikcyjna postać pochodzenia chińskiego, występująca w serii gier komputerowych "Resident Evil".
Ada Wong jest specjalną agentką, pracującą dla tajemniczej organizacji zwanej „Organizacja”, pozornie współpracującej z głównym czarnym charakterem serii, Albertem Weskerem. Wzmianki o niej miały miejsce w "Resident Evil", a ona sama pojawiła się w "Resident Evil 2" z misją odzyskania próbki wirusa G (powtórka z tych wydarzeń ma miejsce w '. Zależnie od wyboru gracza zostaje ciężko ranna w walce z Williamem Birkinem lub z Tyrantem T-103. Kolejne części serii, ' i "", ukazują okoliczności jej przeżycia.
Następnie Wong występuje w "Resident Evil 4", pomagając głównemu bohaterowi Leonowi S. Kennedy'emu w uratowaniu córki prezydenta USA, Ashley Graham. Pojawia się również w "" i w "Resident Evil 6".
W amerykańskich wersjach większości gier głosu bohaterce użyczyła Sally Cahill.

</doc>
<doc id="1394324" url="https://pl.wikipedia.org/wiki?curid=1394324" title="Plendze">
Plendze



</doc>
<doc id="1394325" url="https://pl.wikipedia.org/wiki?curid=1394325" title="I Kongres Polaków w Niemczech">
I Kongres Polaków w Niemczech

I Kongres Polaków w Niemczech rozpoczął się 6 marca 1938 w Theater des Volkes w Berlinie. Uchwalono na nim "Pięć prawd Polaka", które stanowiły ideową podstawę działalności Związku.
Organizatorem spotkania był Związek Polaków w Niemczech.
Przybyli Polacy mieszkający na Śląsku Opolskim, z Babimojskiego, Kaszub, Warmii, Ziemi Malborskiej, Mazur, Ziem Połabskich, Westfalii i Nadrenii. Spotkanie stało się manifestacją narodową Polaków w hitlerowskich Niemczech. Mimo utrudnień – odwołano kilka pociągów – stawiło się około 5 tysięcy delegatów. Koszty podróży nie były zwracane. Celem kongresu było zwrócenie uwagi świata na półtoramilionową społeczność polską w Niemczech.
Przebieg kongresu.
6 marca 1938 w kilku berlińskich kościołach odprawiono msze św. w intencji "Polactwa w Niemczech". O godzinie 12 nastąpiło otwarcie kongresu przez prezesa ZPwN ks. dr. Bolesława Domańskiego w Theater des Volkes.
Na scenie odsłonięto Kaplicę Matki Boskiej Radosnej, znak Rodła i znak młodzieży polskiej w Niemczech: jasnozielony liść lipowy.
Pracownicy Deutschlandsender przybyli dopiero w połowie kongresu, ale i tak następnego dnia Polskie Radio zostało powiadomione, że na skutek "technicznych usterek aparatury nagranie nie powiodło się".
Tydzień później ZPwN rozprowadził w Niemczech, a także za granicą 500 albumów z kongresowym nagraniem. Po rozpoczęciu działań wojennych publikacje te były poszukiwane przez Gestapo. Przetrwały jedynie dwa komplety.
Miejsca upamiętnienia.
W Opolu u zbiegu ulic Książąt Opolskich i Sądowej znajduje się obelisk oraz w Stargardzie na Rynku Staromiejskim znajduje się tablica pamiątkowa poświęcone ZPwN z wyrytymi Pięcioma Prawdami Polaka. Podobna płyta znajduje się we Wrocławiu na kościele św. Marcina, w miejscu gdzie spotykała się przed wojną Polonia wrocławska. 10 listopada 2018 r. w Zakrzewie otwarto Szlak Pięciu Prawd Polaków spod Znaku Rodła składający się z sześciu głazów z wykutymi na nich prawdami umiejscowionymi wzdłuż promenady nad jeziorem Proboszczowskim. 

</doc>
<doc id="1394331" url="https://pl.wikipedia.org/wiki?curid=1394331" title="Mirosława Sagun-Lewandowska">
Mirosława Sagun-Lewandowska

Mirosława Sagun-Lewandowska (ur. 29 września 1970 w Słupsku), mistrzyni Polski w strzelaniu z pistoletu pneumatycznego, dwukrotna mistrzyni Europy, uczestniczka Igrzysk Olimpijskich w Barcelonie (1992), Sydney (2000) i w Pekinie (2008). Zawodniczka Gryfa Słupsk, reprezentowała też barwy Legii Warszawa.
Życiorys.
Treningi strzeleckie rozpoczęła w 1985 r. w Gryfie Słupsk pod okiem trenera Tadeusza Sadowskiego. Już cztery lata później została dwukrotną mistrzynią świata juniorek w Sarajewie (pistolet pneumatyczny 40 strzałów ind. i druż.) i zdobyła brązowy medal na Mistrzostwach Europy w Kopenhadze (pistolet pneumatyczny 40 strzałów druż.) Mistrzyni (1989 r.) i rekordzistka Polski w strzelaniu z pistoletu pneumatycznego (391 pkt na 400 możliwych w 1997 r.) W konkurencji seniorek dwukrotnie zdobyła tytuł mistrzyni Europy: w 1998 r. w Tallinnie (pistolet pneumatyczny 40 strzałów ind.) i w 2000 r. w Monachium (pistolet pneumatyczny 40 strzałów druż.) Wywalczyła też wicemistrzostwo Europy w 1997 r. w Warszawie (pistolet pneumatyczny 40 strzałów druż.) oraz czterokrotnie brązowy medal Mistrzostw Europy: 1994 r. (Strasburg), 1998 r. (Tallinn) i 2005 r. (Tallinn) (pistolet pneumatyczny 40 strzałów druż.) oraz 1997 r. (Warszawa) (pistolet pneumatyczny 40 strzałów ind.)
Trzykrotnie startowała w Igrzyskach Olimpijskich w konkurencji pistolet pneumatyczny 40 strzałów, nie zdobyła jednak żadnego medalu. W 1992 r. w Barcelonie zajęła 7. miejsce w eliminacjach (z wynikiem 381 pkt.) i 8. miejsce w finale (477,8 pkt). W 2000 r. w Sydney została sklasyfikowana na 16-20 miejscu (na 45 startujących) z wynikiem 379 pkt). W 2008 r. w Pekinie po raz trzeci reprezentowała Polskę na igrzyskach olimpijskich w konkurencji strzelanie z pistoletu pneumatycznego (10 metrów, 40 strzałów). W eliminacjach uzyskała 384 punkty, co dało jej awans z 7. pozycji. W finale uzyskała 97,3 pkt i z łącznym wynikiem 481,3 pkt awansowała o dwie pozycje, co dało jej awans na 5. miejsce. W Pekinie Sagun-Lewandowska startowała też w konkurencji pistolet sportowy (25 metrów), w której zajęła 30. miejsce (574 pkt.)
Odznaczona m.in. srebrnym i brązowym Medalem za Wybitne Osiągnięcia Sportowe.
Jest żołnierzem Wojska Polskiego w stopniu starszego marynarza.

</doc>
<doc id="1394332" url="https://pl.wikipedia.org/wiki?curid=1394332" title="145 Pułk Piechoty (1939)">
145 Pułk Piechoty (1939)

145 Pułk Piechoty (145 pp) – rezerwowy oddział piechoty Wojska Polskiego.
145 pp nie występował w organizacji pokojowej Wojska Polskiego. Był jednostką mobilizowaną dla rezerwowej 44 Dywizji Piechoty.
Zgodnie planem mobilizacyjnym „W” 145 pp był mobilizowany II rzucie mobilizacji powszechnej na obszarze Okręgu Korpusu Nr IV. Jednostkami mobilizującymi były: 10 pułk piechoty w Łowiczu, 18 pułk piechoty w Skierniewicach, 28 pułk piechoty w Łodzi i 37 pułk piechoty w Kutnie. Dowódcy wymienionych wyżej pułków piechoty byli odpowiedzialni za przygotowanie i przeprowadzenie mobilizacji:
Organizacja wojenna i obsada personalna.
Organizacja wojenna i obsada personalna 145 pp we wrześniu 1939

</doc>
<doc id="1394334" url="https://pl.wikipedia.org/wiki?curid=1394334" title="Osiedle Parkowe">
Osiedle Parkowe



</doc>
<doc id="1394336" url="https://pl.wikipedia.org/wiki?curid=1394336" title="Jewgienij Marcinowski">
Jewgienij Marcinowski

Jewgienij Iwanowicz Marcinowski (ros. Евгений Иванович Марциновский, ur. w Mścisławiu, zm. 25 lipca 1934 w Moskwie) – rosyjski lekarz chorób zakaźnych, epidemiolog i parazytolog.
W 1920 zorganizował Instytut Chorób Tropikalnych (od 1934 Instytut Parazytologii Medycznej i Medycyny Tropikalnej) w Moskwie, którego został pierwszym dyrektorem. Był jednym z organizatorów walki z malarią na terenie ZSRR.

</doc>
<doc id="1394337" url="https://pl.wikipedia.org/wiki?curid=1394337" title="Difluorek kryptonu">
Difluorek kryptonu

Difluorek kryptonu (), – nieorganiczny związek chemiczny, połączenie kryptonu na +2 stopniu utlenienia z fluorem. Był pierwszym odkrytym związkiem kryptonu.
Budowa.
Cząsteczka difluorku kryptonu jest liniowa, podobnie jak . Długość wiązania krypton–fluor wynosi 189 pm. Występuje w dwóch postaciach krystalograficznych: niskotemperaturowa odmiana α i wysokotemperaturowa odmiana β. Przejście fazowe następuje poniżej −80 °C. Odmiana α krystalizuje w układzie tetragonalnym przestrzennie centrowanym ("I"4/"mmm"), izomorficznym z , a odmiana β w układzie jednoskośnym ("P"21/"c").
Właściwości.
Difluorek kryptonu jest bezbarwnym ciałem stałym, występującym jako łatwo sublimujące kryształy. . Ma bardzo silne właściwości fluorujące. Reaguje z mocnymi kwasami Lewisa, dając kationy i .
Otrzymywanie.
Wyładowania elektryczne.
Jedyną metodą używaną w produkcji fluorku kryptonu na większą skalę jest użycie wyładowań elektrycznych. Polega ona na poddaniu ciśnieniu 5300–8000 hPa próbek z gazowym fluorem oraz kryptonem w stosunku wagowym 1:1. Następnie mieszaninę poddaje się działaniu wyładowań elektrycznych. Stosując tę metodę można uzyskać 0,25 g związku na godzinę. Problemem jest niewielka wydajność zachodzącej reakcji.
Bombardowanie protonami.
Mieszaninę kryptonu i fluoru można bombardować strumieniem protonów o energii kinetycznej 10 MeV w temperaturze około −140 °C. W tej metodzie uzyskuje się nawet do 1 g /h. Pozwala więc ona na produkcję stosunkowo dużych ilości tej substancji, jednak wymaga użycia akceleratorów protonów.
Reakcja fotochemiczna.
Otrzymanie dufluorku kryptonu jest możliwe również w reakcji fotochemicznej. Używa się w tym przypadku ultrafioletu wo zakresie 303–313 nm. Promienie o innej długości fali zmniejszają wydajność reakcji, jednak możliwe jest zabezpieczenie próbki przed nimi poprzez użycie szkła kwarcowego, Pyrexu bądź Vycoru.
Reakcja przebiega najlepiej, gdy krypton jest w stanie stałym, a fluor w ciekłym (w temperaturze około −196 °C). W idealnych warunkach możliwe jest wytworzenie do 1,22 g /h. W metodzie tej występują jednak trudności związane ze skropleniem fluoru.
Działanie gorącym kablem.
Metoda z użyciem rozgrzanego kabla polega na umieszczeniu zestalonego kryptonu w niewielkiej odległości (około 1 cm) od kabla elektrycznego. Gazowy fluor jest wówczas przepuszczany wzdłuż kabla, a przez kabel przepuszczany jest prąd elektryczny o wysokim natężeniu, dzięki czemu temperatura wokół niego sięga 680 °C. W takiej temperaturze cząsteczki fluoru ulegają termolizie na atomy, które reagują z kryptonem. Możliwe jest osiągnięcie wydajności 6 g /h.

</doc>
<doc id="1394340" url="https://pl.wikipedia.org/wiki?curid=1394340" title="Fabian Prewett">
Fabian Prewett



</doc>
<doc id="1394342" url="https://pl.wikipedia.org/wiki?curid=1394342" title="Żywokoły">
Żywokoły



</doc>
<doc id="1394346" url="https://pl.wikipedia.org/wiki?curid=1394346" title="Prefekt miasta">
Prefekt miasta

Prefekt miasta (łac. "praefectus urbi") – urzędnik w Cesarstwie rzymskim zajmujący się sprawami karnymi. W czasie nieobecności cesarza w Rzymie był jego zastępcą. 
Urząd prefekta miasta przejął kompetencje konsulów, pretorów i edylów:
Podlegały mu również kohorty miejskie.
Począwszy od III w. najbardziej prestiżowe stanowisko senatorskie, zazwyczaj sprawowane nie dłużej niż rok. Mianowanie w 359 r. pierwszego prefekta Konstantynopola ostatecznie zrównało nowy i stary Rzym. Stanowisko prefekta miasta istniało do końca cesarstwa. 

</doc>
<doc id="1394348" url="https://pl.wikipedia.org/wiki?curid=1394348" title="Chris Hoy">
Chris Hoy

Sir Christopher Andrew "Chris" Hoy MBE (ur. 23 marca 1976 w Edynburgu) − brytyjski kolarz torowy, multimedalista mistrzostw świata, sześciokrotny złoty medalista olimpijski. W 2008 otrzymał tytuł szlachecki Sir.
Życiorys.
Przed karierą na torze ścigał się w wyścigach BMX.
W maju 2007 roku wyruszył do stolicy Boliwii La Paz, gdzie znajduje się najwyżej położony tor kolarski na świecie, aby pobić trzy rekordy świata - 1 km ze startu zatrzymanego, 500 m ze startu lotnego oraz 200 m ze startu lotnego.
11 maja 2007 podjął się pobicia rekordu świata na dystansie 1 km ze startu zatrzymanego. Uzyskany przez niego czas 59.103 s był o 0.228 s gorszy od rekordu świata. Następnego dnia odbyła się druga próba zakończona czasem 58.880s, czyli gorszym zaledwie o 0.005s. Pomimo porażki Hoy podjął się ataku na rekord na dystansie 500 metrów ze startu lotnego, z czasem 24.758s pobił poprzedni rekord o 1.092 sekundy. Próby ataku na rekord 200 metrów nie było. Hoy skoncentrował się na konkurencjach olimpijskich, keirin, sprint i sprint drużynowy.

</doc>
<doc id="1394352" url="https://pl.wikipedia.org/wiki?curid=1394352" title="146 Pułk Piechoty (II RP)">
146 Pułk Piechoty (II RP)

146 Pułk Piechoty (146 pp) – rezerwowy oddział piechoty Wojska Polskiego.
Historia pułku.
146 Pułk Piechoty nie występował w organizacji pokojowej Wojska Polskiego. Był rezerwową jednostką piechoty mobilizowaną na podstawie planu „W” na terenie Okręgu Korpusu Nr IV, w II rzucie mobilizacji powszechnej. Pułk był organiczną jednostką 44 Dywizji Piechoty Rezerwowej. Zgodnie z planem „W” mobilizacja II rzutu, w tym gros 44 DP rez. miała się rozpocząć siódmego dnia mobilizacji powszechnej („dzień X”). 146 pułk piechoty rezerwowy mobilizowany był przez: 
- 28 pp w Łodzi - dowództwo pułku, pododdziały pułkowe (kompanie: zwiadowcza, ppanc. typ II, gospodarcza, plutony: pionierów, pgaz., łączności), w terminie X+3, 
- 25 pp w Piotrkowie - batalion I/146 pp w terminie X+3, 
- Kadrę Zapasową Piechoty Piotrków - bataliony II/146 pp i III/146 pp oba w terminie X+3. 
Działania bojowe.
Z uwagi na zagrożenie rejonu mobilizacji przez wyłom w obronie Armii "Łódź" i Armii "Kraków" przez niemieckie formacje pancerne, został przyspieszony termin mobilizacji jednostek 44 DP rez. z uwagi, na to od 3 września mobilizacja pułku została radykalnie przyspieszona. Ze względu na to, że nominalny dowódca 146 pp rez. ppłk J. Topczewski znajdował się jeszcze w Łodzi, dowództwo nad mobilizującymi się batalionami piechoty w Piotrkowie objął tymczasowo dowódca OZN 27 pp ppłk A. Pollak. Otrzymał on 3 września rozkaz obrony Piotrkowa siłami 146 pp rez. do czasu nadejścia 19 DP z Armii Odwodowej. Od 1 września koszary w miasto Piotrków były atakowane przez lotnictwo niemieckie. 4 września ppłk Pollak otrzymał rozkaz udania się z II i III batalionami pułku do rejonu koncentracji macierzystej 44 DP w lasach nadleśnictwa Brzeziny. 6 września ppłk Pollak dotarł do rejonu Tuszyna z II i III batalionami, w których były ubytki marszowe. I batalion wraz z 86 pp 19 DP 5 września bronił rejonu Piotrkowa. Zajmował on stanowiska w rejonie Witowa i cegielni w Piotrkowie ubezpieczając południowe skrzydło 86 pp. 
Podczas kampanii wrześniowej 15 września, dowódca Armii „Łódź” gen. Wiktor Thommée, który kierował obroną Twierdzy Modlin, skierował do Palmir - do tamtejszej składnicy amunicji - resztki 146 pułku (ok. 600 ludzi) wzmocnione kompanią z 13 pułku piechoty i 2 baterią 71 dywizjonu artylerii lekkiej oraz mniejszymi oddziałami. Po drodze ppłk Jan Topczewski przyłączył do tych sił napotkane oddziały z kadry Centrum Wyszkolenia Kawalerii i Centrum Wyszkolenia Artylerii.
Tak skompletowana załoga składnicy tworzyła „Grupę Palmiry” pod dowództwem płk. Juliana Skokowskiego, b. dowódcy piechoty dywizyjnej 25 Dywizji Piechoty.
Walka o składnicę zakończyła się niepowodzeniem. Podczas odwrotu, w bitwie pod Łomiankami, zginęli m.in. gen. M. Bołtuć, mjr J. Juniewicz, rtm. W. Zachoszcz. Ostatecznie na czele zdziesiątkowanych oddziałów stanął ppłk J. Topczewski, któremu udało się przebić z nimi do Warszawy.
Walki te zostały upamiętnione na Grobie Nieznanego Żołnierza w Warszawie napisem "PUSZCZA KAMPINOSKA 18 - 22 IX 1939".
Uznawany dotychczas przez część składających relacje o walkach w rejonie Rozprzy i Piotrkowa oraz piszących na ich podstawie opracowania, iż batalion kpt. Eustachiusza Marszałka był I batalionem 146 pp jest błędna. Błąd ten powielano przez wiele ubiegłych lat. Batalion ten został utworzony jako batalion improwizowany z nadwyżek mobilizacyjnych 74 Górnośląskiego pułku piechoty w Przygłowie koło Piotrkowa. Następnie został uzbrojony i doposażony w Ośrodku Zapasowym 7 DP w Piotrkowie w dniach 2-3 września 1939 roku. Skierowany do walki o miejscowość Rozprza w dniu 3 września 1939 roku. Zostanie opisany w artykule dot. 74 pp. 
Organizacja i obsada personalna.
Organizacja wojenna i obsada personalna pułku we wrześniu 1939 roku. W nawiasie podano nazwę jednostki mobilizującej.

</doc>
<doc id="1394353" url="https://pl.wikipedia.org/wiki?curid=1394353" title="Henryk Purzycki">
Henryk Purzycki

Henryk Stanisław Purzycki (ur. 10 marca 1908 w Chrostowie-Brońkach, zm. 1 czerwca 1989 w Różanie) - lekarz, autor powieści "Trzecie pokolenie" opisującej lata szkolne spędzone w Filologicznym Gimnazjum Męskim im. ks. Piotra Skargi w Pułtusku.
Urodził się we wsi Chrostowo-Brońki w powiecie przasnyskim. Po pożarze rodowej posiadłości wraz z rodziną przeniósł się do Pułtuska, gdzie uczęszczał do Filologicznego Gimnazjum Męskiego im. ks. Piotra Skargi i w 1927 zdał egzamin dojrzałości. Studia medyczne ukończył w 1938 na Uniwersytecie Józefa Piłsudskiego w Warszawie. W 1939 zamieszkał w Różanie. Pełnił funkcję kierownika tamtejszego ośrodka zdrowia. Pracował, jako lekarz internista również w wielu innych miastach województwa mazowieckiego. W 1972 wypadek zmusił go do przerwania pracy zawodowej. W latach 1978-79 spisał w powieści "Trzecie pokolenie" swoje wspomnienia z okresu nauki w gimnazjum w Pułtusku. Powieść ta została wydana po śmierci autora, w 2007, jako wyróżniona w konkursie Mazowiecka Akademia Książki organizowanym przez Mazowieckie Centrum Kultury i Sztuki (obecnie MIK).

</doc>
<doc id="1394359" url="https://pl.wikipedia.org/wiki?curid=1394359" title="Jaszczurka żyworódka">
Jaszczurka żyworódka



</doc>
<doc id="1394360" url="https://pl.wikipedia.org/wiki?curid=1394360" title="List majestatyczny">
List majestatyczny

List majestatyczny (niem. "Majestätsbrief", czes. "Majestát na náboženskou svobodu" lub "Rudolfův Majestát") – dokumenty wydane 9 lipca 1609 i 20 sierpnia 1609 przez cesarza Rudolfa II gwarantujące swobodę wyznania w Czechach i na Śląsku.
W 1575 czescy luteranie, nowoutrakwiści i bracia czescy powołali wspólne wyznanie wiary zwane czeską konfesją. Podstawą konfesji były poglądy husytów, ale uwzględniono także postulaty luteran i braci czeskich. Starano się przy tym omijać kwestie teologiczne, a skupiono się na sprawach organizacyjnych. Nowym wyznaniem miał kierować konsystorz, który miał podlegać nadzorowi stanów ziemskich za pośrednictwem wybieranych defensorów.
Pod koniec XVI w. w Czechach katolicy stanowili zaledwie 12-15% mieszkańców. Jednak w latach 1598–1599 to katolicy objęli najwyższe urzędy w państwie. Sprzyjali im królowie czeski i węgierski, a także cesarz Rudolf II. W 1604 r. ogłosił on, że katolicyzm jest jedynym dozwolonym wyznaniem na Węgrzech. Spowodowało to wybuch powstania pod wodzą siedmiogrodzkiego szlachcica Stefana Bocskaya, który wkroczył na teren Królestwa Czeskiego. Nie znalazł on tam wsparcia i został wyparty na Węgry. W 1606 r. Habsburgowie zawarli pokój z Bocskayem z powodu niebezpieczeństwa tureckiego. Nie chciał go podpisać Rudolf II i zamiast niego swój podpis złożył jego brat arcyksiążę Maciej.
Wkrótce Maciej rozpoczął starania zmierzające do detronizacji Rudolfa. W latach 1607–1608 zyskał poparcie stanów austriackich i węgierskich, a w końcu także morawskich. Wojska Macieja w kwietniu 1608 r. wkroczyły do Czech. Przywódca morawskiej opozycji Karel starszy z Žerotína wezwał stany czeskie do poparcia arcyksięcia. Czesi jednak odmówili, gdyż cesarz Rudolf II obiecał spełnić ich postulaty. W tej sytuacji Maciej zawarł z bratem pokój w pałacyku Libni koło Pragi, uzyskując władzę nad Węgrami, Morawami i ziemiami austriackimi. Rudolf zatrzymał Czechy, Dolne i Górne Łużyce oraz Śląsk. Musiał także ratyfikować umowę z Bocskayem.
Wkrótce czeska opozycja stanowa rozpoczęła rozmowy z Rudolfem II, których rezultatem było wydanie przez cesarza 9 lipca 1609 r. "Listu majestatycznego". Dokument zatwierdzał konfesję czeską, pozwalał stanom obsadzać dolny konsystorz składający się z 24 seniorów, zarządzać uniwersytetem w Pradze oraz wybierać 30 defensorów. Dokument postanawiał, że nikt nie może być wbrew swojej woli zmuszany do przyjęcia jakiegokolwiek wyznania. "List majestatyczny" wzmacniały tzw. "Dodatki" zawierające postanowienia o równouprawnieniu katolików z protestantami i nadaniu uprawnień defensorom. Cesarz przysiągł również, że nie będzie konfiskował dóbr przeciwnikom politycznym. 22 lipca 1609 r. List został wpisany do ksiąg ziemskich i nabrał mocy prawnej. Obowiązywał także na terenie hrabstwa kłodzkiego i kraju loketskiego.
20 sierpnia 1609 cesarz wydał "List majestatyczny" dla Śląska. Na jego mocy katolicy i luteranie mogli posiadać kościoły, szkoły i swobodnie odprawiać nabożeństwa. Urząd starosty generalnego mógł być sprawowany tylko przez świeckich książąt (od 1536 pełnili go biskupi wrocławscy, którzy byli zarazem książętami nyskimi).
Po klęsce stanów czeskich w bitwie na Białej Górze cesarz Ferdynand II ogłosił 23 listopada 1620, że "List majestatyczny" przestał obowiązywać.

</doc>
<doc id="1394366" url="https://pl.wikipedia.org/wiki?curid=1394366" title="Droga I/77 (Słowacja)">
Droga I/77 (Słowacja)

Droga I/77 (słow. "Cesta I/77") – droga krajowa I kategorii w północnej Słowacji. Droga zaczyna się w miasteczku Spišská Belá na skrzyżowaniu z drogą nr 67. Arteria biegnie wzdłuż granicy z Polską aż do Svidnika, gdzie krzyżuje się z I/21. Na odcinku Stará Ľubovňa – L'ubotin biegnie wspólnym śladem z drogą krajową nr 68.

</doc>
<doc id="1394375" url="https://pl.wikipedia.org/wiki?curid=1394375" title="Wojna domowa w Kongu">
Wojna domowa w Kongu



</doc>
<doc id="1394379" url="https://pl.wikipedia.org/wiki?curid=1394379" title="Yamaha Pacifica 1511MS">
Yamaha Pacifica 1511MS

Yamaha Pacifica 1511MS, gitara elektryczna z serii Pacifica sygnowana nazwiskiem gitarzysty fusion Mike'a Stern'a.
Gitara ta została stworzona na podstawie lutniczej konstrukcji, na której gra Mike Stern. Jest to zmodyfikowana kopia Fendera Telecastera. Od pierwowzoru różni się kształtem główki i korpusu, a także elektroniką. Gitara posiada korpus typu solid-body, wykonany z jesionu. Czterema śrubami przykręcono do niego klonowy gryf. Na klonowej podstrunnicy o promieniu 184 mm, nabito 22 progi. Stały mostek, przypomina ten, który montowany jest w Telecasterach. Zamontowane przetworniki to dwie dwu-cewkowe przystawki firmy Seymour Duncan: model '59 humbucker i Hot Rails. Ich pracą zarządza 3-pozycyjny przełącznik, a także dwa potencjometry: głośności oraz barwy. Menzura wynosi 648 mm.

</doc>
<doc id="1394381" url="https://pl.wikipedia.org/wiki?curid=1394381" title="Droga I/69 (Słowacja)">
Droga I/69 (Słowacja)

Droga krajowa 69 (słow. "Cesta I/69") – droga krajowa I kategorii w środkowej Słowacji. Krótka trasa biegnie równolegle do drogi ekspresowej R1 między Budčą, a Bańską Bystrzycą. Przy arterii położone jest lotnisko Sliač obsługujące Bańską Bystrzycę i Zwoleń.

</doc>
<doc id="1394382" url="https://pl.wikipedia.org/wiki?curid=1394382" title="Auto Esporte Teresina">
Auto Esporte Teresina

Auto Esporte Clube - brazylijski klub piłkarski z siedzibą w mieście Teresina stolicy stanu Piauí.
Historia.
"Auto Esporte" założony został 1 maja 1951 roku. Klub ostatni raz w pierwszej lidze stanu Piauí zagrał w 1994 roku.

</doc>
<doc id="1394384" url="https://pl.wikipedia.org/wiki?curid=1394384" title="Władysław Pawelczak">
Władysław Pawelczak

Władysław Pawelczak (ur. 14 lutego 1911 w Granówku, zm. 23 marca 2003 w Poznaniu) – polski naukowiec i prezbiter katolicki, teolog i prawnik specjalizujący się w zakresie prawa kanonicznego, profesor, infułat.
Życiorys.
Egzamin dojrzałości zdał w czerwcu 1933 w Wolsztynie. Studia filozoficzne odbył w Seminarium Duchownym w Gnieźnie (1933-1935) a w latach 1935-1939 teologiczne w Seminarium Duchownym w Poznaniu. Święcenia kapłańskie przyjął 3 czerwca 1939. Od 1 lipca 1939 był wikariuszem w parafii pod wezwaniem Chrystusa Odkupiciela w Poznaniu. Od listopada 1939 za zgodą ks. bp Walentego Dymka, podjął pracę duszpasterską w Rakoniewicach. W maju 1941 znalazł się na terenie Generalnej Guberni. W Warszawie uczęszczał na wykłady działającego w konspiracji Wydziału Prawa Kanonicznego KUL. W lutym 1945 wrócił do Rakoniewic. W 1947 uzyskał tytuł doktora a we wrześniu 1947 został m mianowany profesorem nadzwyczajnym prawa kanonicznego w Seminarium Duchownym w Poznaniu, wykładał także prawo cywilne. W 1962 został profesorem zwyczajnym. Przez 11 lat w latach 1960-1971 był rektorem Arcybiskupiego Seminarium Duchownego w Poznaniu, a następnie dziekanem wydziału teologicznego przy seminarium w latach 1969-1974, oraz w latach 1974-1975 pierwszym dziekanem Papieskiego Wydziału Teologicznego w Poznaniu. Od 1959 był członkiem Poznańskiego Towarzystwa Przyjaciół Nauk.

</doc>
<doc id="1394386" url="https://pl.wikipedia.org/wiki?curid=1394386" title="Joseph Desire Mobutu">
Joseph Desire Mobutu



</doc>
<doc id="1394392" url="https://pl.wikipedia.org/wiki?curid=1394392" title="Hans Berger">
Hans Berger

Hans Berger (ur. 21 maja 1873 w Neuses pod Coburg, zm. 1 czerwca 1941 w Jenie) – niemiecki lekarz neurolog i psychiatra, jeden z twórców elektroencefalografii.
Życiorys.
Studia medyczne odbył na uniwersytecie w Jenie, tytuł doktora medycyny otrzymał w 1897 roku. W 1900 roku został asystentem Ottona Binswangera, profesora katedry neurologii i psychiatrii Uniwersytetu. Tam, razem z Oskarem Vogtem i Korbinbaiem Brodmannem zajmował się badaniami nad lateralizacją funkcji mózgu. Został profesorem w 1906 roku i zastąpił Binswangera w 1919 roku. Później został wybrany rektorem Uniwersytetu w Jenie (1927–1928) i ostatecznie "profesor emeritus" psychologii w 1938 roku. 
Po wybuchu II wojny światowej, załamany jej konsekwencjami, popełnił samobójstwo przez powieszenie 1 czerwca 1941.
Dorobek naukowy.
Wśród wielu jego zainteresowań naukowych na polu neurologii znajdowały się krążenie mózgowe, temperatura mózgowia i psychofizjologia. Największym wkładem Bergera do neurologii i medycyny w ogóle były pionierskie badania nad aktywnością elektryczną mózgu człowieka, które położyły fundamenty pod współczesną elektroencefalografię. 
Przed nim pierwsze doświadczenia wykonali Richard Caton (1875) w Anglii, Adolf Beck (1890) w Polsce i Władimir Prawdicz-Nieminski (1912) w Rosji. W 1924 roku Berger dokonał pierwszego zapisu EEG u człowieka i wprowadził stosowaną do dziś nazwę. Opisał też rodzaje fal i rytmy obecne w prawidłowo działającym mózgu. 
Międzynarodowe uznanie przyszło do Bergera nie od razu. Jego wyniki zostały potwierdzone przez naukowców brytyjskich i amerykańskich, takich jak Edgar Douglas Adrian, i dopiero w 1937 został zaproszony do przedstawienia swoich prac na forum międzynarodowym.

</doc>
<doc id="1394394" url="https://pl.wikipedia.org/wiki?curid=1394394" title="Wojna domowa w Kongo">
Wojna domowa w Kongo



</doc>
<doc id="1394397" url="https://pl.wikipedia.org/wiki?curid=1394397" title="Auto Esporte Clube (PI)">
Auto Esporte Clube (PI)



</doc>
<doc id="1394399" url="https://pl.wikipedia.org/wiki?curid=1394399" title="Kryzys kongijski">
Kryzys kongijski



</doc>
<doc id="1394400" url="https://pl.wikipedia.org/wiki?curid=1394400" title="Dzika rodzinka">
Dzika rodzinka



</doc>
<doc id="1394401" url="https://pl.wikipedia.org/wiki?curid=1394401" title="Port lotniczy Sliač">
Port lotniczy Sliač

Port Lotniczy Sliač (nazwa historyczna: "Tri duby") – lotnisko w centralnej Słowacji, położone w Kotlinie Zwoleńskiej, w miejscowości Sliač, ok. 7 km na północ od Zwolenia.
Historia.
W czasie słowackiego powstania narodowego "Tri duby" były najważniejszym lotniskiem sił powstańczych. Jego komendantem w tym czasie był Belo Kubica. Z lotniska utrzymywana była komunikacja z zapleczem powstania na wyzwolonych terenach Związku Radzieckiego, na nim też stacjonowało lotnictwo powstańcze.
Od agresji na Czechosłowację w 1968 r. do roku 1991 mieściła się tu baza i stacjonowało lotnictwo Środkowej Grupy wojsk radzieckich.
Współczesność.
Port obsługuje głównie dwa – położone w pobliżu lotniska – miasta: Bańską Bystrzycę i Zwoleń. Z lotniska wykonywane były regularne kursy do Pragi obsługiwane przez Czech Airlines, a poza tym loty czarterowe. Do lotniska można dotrzeć drogą krajową nr 69.

</doc>
<doc id="1394405" url="https://pl.wikipedia.org/wiki?curid=1394405" title="Fort VI Twierdzy Toruń">
Fort VI Twierdzy Toruń

Fort VI Twierdzy Toruń – fort piechoty, zbudowany pod nazwą Fort IIIa Dohna.
Lokalizacja.
Fort znajduje się w prawobrzeżnej części miasta, w dzielnicy Wrzosy, przy ulicy Szosa Chełmińska 204-210. 
Historia.
Został zbudowany w latach 1889-1893 z cegły i betonu na planie pięciokąta. Miał stanowić część północnej linii umocnień Torunia i bronić trasy wyjazdowej na Chełmno. Ogień z sześciu dział fortecznych docierał do miejscowości Różankowo i Łysomice. W porównaniu z innymi fortami północnej linii obrony (fortem IV i fortem V) był niewielki, lecz dość nowoczesny, od razu odporny na pociski z dział kalibru 150 mm. 
W latach 1911-1914 dokonano częściowej modernizacji fortu: zabetonowano okna w pomieszczeniach mieszkalnych i magazynach, wymieniono większość urządzeń mechanicznych i wstawiono instalację elektryczną. W głównym korytarzu urządzono trawers, naprawiono wyjście na wał, uzupełniono roślinność maskującą sadząc karaganę. W 1920 roku fort przejęło Wojsko Polskie i po częściowym remoncie przeznaczyło go na magazyn sprzętu saperskiego.
Po 1945 roku.
Obecnie użytkownikiem fortu jest Kurkowe Bractwo Strzeleckie. Po uzyskaniu zgody gospodarzy fort jest częściowo udostępniany turystom. Większość jego elementów konstrukcyjnych jest dobrze zachowana, w tym poterny, koszary, stanowiska obserwacyjne i schrony. Całość otaczają częściowo zniwelowane wały ziemne. W 10 pomieszczeniach mieszkalnych zachowały się nawet kominki. 
Mocno zniekształcony przez zasypanie fosy na całym obwodzie. Dobrze zachowane elementy budowli urządzeń fortu jak: koszary nasady, poterny, klatki schodowe, schrony wałowe i punkty obserwacyjne oraz koszary główne fortu. Po uzgodnieniu z dzierżawcą fortu można poznać urządzenia fortu np. kominki w dawnych izbach żołnierskich.

</doc>
<doc id="1394406" url="https://pl.wikipedia.org/wiki?curid=1394406" title="Autostrada A15 (Belgia)">
Autostrada A15 (Belgia)

Autostrada A15 - autostrada w Belgii, o długości 92 km. Droga łączy Liège, Namur i Charleroi. Jest częścią trasy europejskiej E42.

</doc>
<doc id="1394409" url="https://pl.wikipedia.org/wiki?curid=1394409" title="Rejon djurtjuliński">
Rejon djurtjuliński



</doc>
<doc id="1394411" url="https://pl.wikipedia.org/wiki?curid=1394411" title="Wojna w Somalii">
Wojna w Somalii



</doc>
<doc id="1394412" url="https://pl.wikipedia.org/wiki?curid=1394412" title="Aleksiej Czerepanow">
Aleksiej Czerepanow



</doc>
<doc id="1394419" url="https://pl.wikipedia.org/wiki?curid=1394419" title="Rejon meleuzowski">
Rejon meleuzowski



</doc>
<doc id="1394425" url="https://pl.wikipedia.org/wiki?curid=1394425" title="Rejon meczetliński">
Rejon meczetliński



</doc>
<doc id="1394428" url="https://pl.wikipedia.org/wiki?curid=1394428" title="Wojna w Kongu">
Wojna w Kongu



</doc>
<doc id="1394429" url="https://pl.wikipedia.org/wiki?curid=1394429" title="Świadkowie Jehowy w Kongo">
Świadkowie Jehowy w Kongo



</doc>
<doc id="1394430" url="https://pl.wikipedia.org/wiki?curid=1394430" title="Wojna w Demokratycznej Republice Konga">
Wojna w Demokratycznej Republice Konga



</doc>
<doc id="1394432" url="https://pl.wikipedia.org/wiki?curid=1394432" title="Wojna domowa w Demokratycznej Republice Konga">
Wojna domowa w Demokratycznej Republice Konga



</doc>
<doc id="1394433" url="https://pl.wikipedia.org/wiki?curid=1394433" title="Djurtjuli">
Djurtjuli



</doc>
<doc id="1394434" url="https://pl.wikipedia.org/wiki?curid=1394434" title="Muzeum Ziemi PAN w Warszawie">
Muzeum Ziemi PAN w Warszawie

Muzeum Ziemi Polskiej Akademii Nauk w Warszawie – wielodziałowa placówka muzealna gromadząca zbiory geologiczne, a także prowadząca prace badawcze i dokumentacyjne oraz prowadząca działalność w zakresie popularyzacji nauk o Ziemi i upowszechniania wiedzy przyrodniczej.
Historia.
W 1932 powołano w Warszawie Towarzystwo Muzeum Ziemi, którego celem było utworzenie Muzeum Ziemi. Jednocześnie Towarzystwo gromadziło zbiory, prowadziło prace badawcze oraz wydawało pisma naukowe. Jednak samo muzeum powstało dopiero w 1948, a stałą, obecną siedzibę otrzymało ono w 1950, w której w 1951 została otwarta pierwsza stała ekspozycja muzealna. W 1966 powiększyło się o pozyskany budynek przy Alei Na Skarpie nr 27. Pierwszym dyrektorem muzeum był Stanisław Małkowski (1889-1962), który piastował swą funkcję do 1950, kolejnym dyrektorem była Antonina Halicka (1908-1973) kierująca placówką do 1973. Funkcję dyrektora w latach 1974-2008 sprawował Krzysztof Jakubowski. Od 1959 muzeum to działa w ramach Polskiej Akademii Nauk.
Siedziba.
Siedzibą Muzeum Ziemi są dwie zabytkowe budowle położone w centrum stolicy, niedaleko Placu Trzech Krzyży, przy Al. Na Skarpie 20/26 i 27. Wraz z przyległymi terenami ekspozycyjnymi na otwartej przestrzeni znajdują się w obrębie dawnego zespołu pałacowo-ogrodowego "Na Górze".
Twórcą projektu zabudowy był architekt Szymon Bogumił Zug (1733–1807), który stworzył w tym miejscu rezydencję ogrodową dla brata króla, księcia Kazimierza Poniatowskiego. W roku 1781, na zboczu wąwozu, stanął reprezentacyjny budynek z dwiema dużymi salami i okazałą główną elewacją zdobioną kolumnadą. Posesja zmieniała kilkakrotnie właścicieli, aż w końcu około 1850 roku nabyli ją Braniccy. Wówczas wzniesiono pałacyk z gankiem kolumnowym. Obiekt ten, poważnie zniszczony w trakcie działań wojennych został odrestaurowany przez Biuro Odbudowy Stolicy z przeznaczeniem na Muzeum Ziemi.
Sąsiedni budynek, na zboczu wąwozu, po śmierci księcia Kazimierza Poniatowskiego (1800) mieścił przez pewien czas Lożę Masońską, a później Muzeum Zoologiczne Branickich. W latach 1935–1938 został gruntownie przebudowany według projektu znanego architekta Bohdana Pniewskiego (1897–1965), który mieszkał tu i tworzył do końca swego życia.
W czasie Powstania Warszawskiego w 1944 roku budynek stanowił ważny punkt oporu powstańców toczących zacięte walki w rejonie ulicy Książęcej i Placu Trzech Krzyży. Pozostał po nich niezwykły ślad w postaci utrwalonych na marmurowych schodach plam krwi nieznanego uczestnika walk powstańczych. Miejsce to, upamiętnione zostało specjalną tablicą.
Zbiory.
Zbiory Muzeum Ziemi liczą obecnie ponad 170 tys. obiektów pochodzących z obszaru Polski i różnych regionów świata. Są wśród nich wartościowe kolekcje minerałów i skał, kamieni ozdobnych oraz meteorytów, zasobne zbiory skamieniałości roślin i zwierząt. Zasłużoną renomą cieszą się bogate zbiory bursztynu zaliczane do najprzedniejszych kolekcji przyrodniczych w świecie. Odrębną kategorię stanowią cenne archiwalia z zakresu historii nauk o Ziemi.Zbiory Biblioteki Muzeum Ziemi, liczą ponad 51 000 jednostek inwentarzowych, będąc jednym z większych i liczących się w Polsce zasobów piśmiennictwa specjalistycznego, z zakresu nauk o Ziemi.
Działalność.
Zgromadzone zbiory wykorzystywane są do celów badawczych i popularyzatorskich. Różnorodna formy upowszechniania nauk o Ziemi i programy edukacyjne adresowane są do szerokich kręgów odbiorców począwszy od dzieci i młodzieży aż po publiczność "trzeciego wieku". Systematyczna działalność wystawiennicza obejmuje organizację wystaw stałych, czasowych i objazdowych prezentowanych we własnej siedzibie oraz różnych ośrodkach w kraju i za granicą.

</doc>
<doc id="1394435" url="https://pl.wikipedia.org/wiki?curid=1394435" title="Rejon karaidelski">
Rejon karaidelski



</doc>
<doc id="1394437" url="https://pl.wikipedia.org/wiki?curid=1394437" title="Rejon chajbułliński">
Rejon chajbułliński



</doc>
<doc id="1394440" url="https://pl.wikipedia.org/wiki?curid=1394440" title="Rejon fjodorowski">
Rejon fjodorowski



</doc>
<doc id="1394452" url="https://pl.wikipedia.org/wiki?curid=1394452" title="Brand New">
Brand New

Brand New – amerykański zespół rockowy założony w 2000 roku w Levittown (stan Nowy Jork). Początkowy styl grupy można określić jako pop punk, z czasem ewoluował on w stronę post hardcore.

</doc>
<doc id="1394455" url="https://pl.wikipedia.org/wiki?curid=1394455" title="Giovanni Benedetto Platti">
Giovanni Benedetto Platti

Giovanni Benedetto Platti (ur. 9 lipca 1697 w Wenecji, zm. 11 stycznia 1763 w Würzburgu) – włoski kompozytor epoki baroku.
Uczył się gry i śpiewu we Włoszech. W 1722 wyjechał do Niemiec. Przez blisko dwadzieścia pięć lat był nadwornym muzykiem w Würzburgu. Tworzył sonaty i koncerty na klawesyn. Ożenił się z Teresą Langprückner, z którą miał ośmioro dzieci.

</doc>
<doc id="1394456" url="https://pl.wikipedia.org/wiki?curid=1394456" title="Fort X Twierdzy Toruń">
Fort X Twierdzy Toruń

Fort X Twierdzy Toruń, Bateria Wiślana lub Bateria Nadbrzeżna - otwarta bateria artylerii, zbudowana pod nazwą Batterie Grünthalmühle.
Lokalizacja.
Fort znajduje się w lewobrzeżnej części miasta, w dzielnicy Piaski, przy ulicy Przy Grobli 39-39a.
Historia.
Fort został wzniesiony w latach 1889 -1892 w celu kontroli doliny Wisły, linii kolejowej do Bydgoszczy i Solca Kujawskiego. Jest to ziemna bateria z sześcioma stanowiskami artyleryjskimi dla dział kalibru 12 cm z ceglanym dziesięciokomorowym schronem dla ich 80-osobowej załogi oraz wałem ziemnym. Baterię częściowo otacza wodna fosa. Jest to jedyny toruński fort pozbawiony stanowisk obserwacyjnych piechoty. Posiada 4 magazyny.
Po 2018 roku.
W 2018 roku obiekt kupiła spółka MKW Proinvest z Kijewa Królewskiego, która do 2020-2021 zamierza urządzić w obiekcie hotel z prawie 30 pokojami i wieżą widokową na toruńską Starówkę. Otrzymała ona 180 tys. zł miejskiej dotacji na przygotowanie projektu budowlanego, który wykonała Pracownia Reżyserii Architektury „Archigeum”. Planowane jest zachowanie historycznej fosy, odtworzenie metalowych detali i umieszczenie sali konferencyjnej w wale ziemnym nad samą fosą. Fort ma odzyskać pierwotny kształt, formę i zarys. 
Część noclegowa kompleksu urządzona zostanie w historycznym schronie.

</doc>
<doc id="1394458" url="https://pl.wikipedia.org/wiki?curid=1394458" title="Allan Houston">
Allan Houston

Allan Wade Houston (ur. 20 kwietnia 1971 w Louisville) – amerykański koszykarz, występujący na pozycji rzucającego obrońcy, mistrz olimpijski z Sydney.
W 1989 wystąpił w meczu gwiazd amerykańskich szkół średnich - McDonald’s All-American.
Mierzący 198 cm wzrostu koszykarz studiował na University of Tennessee, gdzie trenerem był jego ojciec Wade. Do NBA został wybrany z 11 numerem w drafcie 1993 przez Detroit Pistons. W Detroit grał trzy lata, po zakończeniu debiutanckiego kontraktu podpisał umowę z New York Knicks i stał się ważnym elementem zespołu, który w 1999 niespodziewanie dotarł do finałów NBA. Dwukrotnie brał udział w All-Star Game (2000 i 2001), a w 2000 wziął udział w igrzyskach i z reprezentacją wywalczył złoty medal. W 2001 podpisał z tą organizacją maksymalny kontrakt, w następnych latach jednak bardzo często był kontuzjowany i praktycznie zakończył karierę w sezonie 2004/05.

</doc>
<doc id="1394463" url="https://pl.wikipedia.org/wiki?curid=1394463" title="Stan Winston">
Stan Winston

Stan Winston (ur. 7 kwietnia 1946 w Arlington, zm. 15 czerwca 2008 w Malibu) – amerykański twórca filmowych efektów wizualnych i specjalnych, charakteryzator oraz reżyser filmowy.
Był najbardziej znany z pracy w filmach: "Terminator", "", "Park Jurajski", "Obcy – decydujące starcie", "Predator", "Powrót Batmana", "Edward Nożycoręki" i "Avatar". Uzyskał dziesięć nominacji i zdobył cztery Oscary – trzy za najlepsze efekty specjalne oraz jednego za charakteryzację.
Kariera.
Stan Winston urodził się 7 kwietnia 1946 roku w Arlington w stanie Wirginia. Studiował malarstwo i rzeźbę na Uniwersytecie Wirginia, którą ukończył w 1968 roku. W 1969 roku Winston przeniósł się do Hollywood, aby kontynuować karierę aktorską.
W 1972 roku Winston założył własną firmę „Stan Winston Studio” i zdobył nagrodę Emmy za efekty jego pracy w filmie „Gargoyles”. 
W 1982 Winston otrzymał swoją pierwszą nominację do Oscara. W ciągu najbliższych kilku lat Winston i jego firma otrzymała wiele nagród za swoją pracę.
W 1997 pracował także z Michaelem Jacksonem nad 40 minutowym filmem Ghosts, który promował utwory: „2 bad”, „Ghosts”, oraz „Is it scary”.
Śmierć.
Stan Winston zmarł 15 czerwca 2008 w swoim domu w Malibu w Kalifornii po trwającej siedem lat chorobie, cierpiał na szpiczaka mnogiego. Jego rzecznicy dononieśli, że „Stan zmarł spokojnie w domu, otoczony przez rodzinę”. Po śmierci dedykowano mu film "".

</doc>
<doc id="1394465" url="https://pl.wikipedia.org/wiki?curid=1394465" title="Fort XI Twierdzy Toruń">
Fort XI Twierdzy Toruń

Fort XI Twierdzy Toruń - główny fort artyleryjski, zbudowany pod nazwą Fort V Grosser Kurfürst.
Lokalizacja.
Fort znajduje się w lewobrzeżnej części miasta, w dzielnicy Podgórz, przy ulicy Poznańskiej 152.
Historia.
Został zbudowany w latach 1877-1884 z betonu i cegły na planie pięciokąta. Obiekt miał stanowić umocniony punkt oporu na lewobrzeżnej linii obrony miasta Torunia, ogień z jego 20 dział położonych na otwartych stanowiskach ze schronami obsługi mógł docierać do Cierpic i Gniewkowa. Fort był otoczony suchą fosą oraz obwałowaniami ziemnymi i dobrze zamaskowany w terenie. Warowni miała bronić załoga złożona z 650 artylerzystów i jednego batalionu piechoty. Był on wykorzystywany jako koszary. 
W czasie modernizacji fortu w 1894 roku przykryto sklepienia nad koszarami metrową warstwą betonu, podwyższono wały, by obiekt był odporny na pociski kalibru 150 mm. Uzupełniono roślinność pokrywającą stoki forteczne. Wreszcie w roku 1911 otoczono całość drutem kolczastym. Wyjeżdżając z Torunia, załoga niemiecka zabrała ze sobą całość mechanicznego wyposażenia fortu i zniszczyła kable telefoniczne i telegraficzne. Do roku 1922 obiekt stał pusty. Następnie przejęło go Wojsko Polskie, które po powierzchownym remoncie wykorzystywało go jako czasowe kwatery dla wojska, przede wszystkim artylerzystów uczestniczących w ćwiczeniach na poligonie toruńskim. 
W czasie II wojny światowej w forcie przetrzymywani byli jeńcy brytyjscy Stalagu XX A (patrz Obóz jeniecki w Toruniu - Glinkach), którzy pracowali przymusowo przy rozbudowie dworca Toruń Kluczyki. Ślady ich obecności w forcie przetrwały do dziś - są nimi rysunki na wewnętrznych ścianach kaponiery fortecznej oraz w pomieszczeniu adaptowanym ongiś na karcer.
Po 1945 roku.
W 1960 roku rozebrano część oskarpowań fortu oraz zabudowano fosę. Obecne fort użytkuje prywatny właściciel, oficjalnie wejście na jego terenie jest możliwe jedynie po zdobyciu odpowiedniego pozwolenia jednak fort nie jest w żaden sposób ochraniany czy zabezpieczony i wejście na jego teren nie stanowi problemu co sprawia, że podlega silnej dewastacji, znikanie elementów metalowych za sprawą złomiarzy oraz zacieranie napisów na ścianach nie powoduje żadnej reakcji ze strony właściciela czy władz miasta.
W 1999 roku znaleziono zakopane 3 skrzynie z niemiecką amunicją wraz z karabinami snajperskimi.

</doc>
<doc id="1394469" url="https://pl.wikipedia.org/wiki?curid=1394469" title="Anybody Seen My Baby?">
Anybody Seen My Baby?

Anybody Seen My Baby? - piosenka brytyjskiej grupy The Rolling Stones z płyty Bridges to Babylon. Została napisana przez Micka Jaggera oraz Keitha Richardsa i wydana w 1997 roku. Niektóre motywy są bardzo podobne do piosenki "Constant Craving". By uniknąć procesów sądowych The Rolling Stones uznało Kathryn Dawn Lang i Minka za współwłaścicieli praw autorskich. W teledysku do piosenki wystąpiła Angelina Jolie.

</doc>
<doc id="1394472" url="https://pl.wikipedia.org/wiki?curid=1394472" title="Dżowhar">
Dżowhar



</doc>
<doc id="1394473" url="https://pl.wikipedia.org/wiki?curid=1394473" title="Dżauhar">
Dżauhar



</doc>
<doc id="1394474" url="https://pl.wikipedia.org/wiki?curid=1394474" title="Jowhar">
Jowhar



</doc>
<doc id="1394476" url="https://pl.wikipedia.org/wiki?curid=1394476" title="Janusz Nawrot">
Janusz Nawrot

Janusz Nawrot (ur. 10 maja 1960 w Międzychodzie) – profesor nauk teologicznych, doktor habilitowany. Polski naukowiec i duchowny katolicki, teolog specjalizujący się w zakresie egzegezy Starego Testamentu i pomocniczych nauk biblijnych. Popularyzator Biblii.
Życiorys.
Działalność kapłańska.
W latach 1979–1985 przeszedł formację kapłańską w Arcybiskupim Seminarium Duchownym w Poznaniu. Święcenia kapłańske przyjął 23 maja 1985 r. Jako neoprezbiter został skierowany do pracy duszpasterskiej w parafii pw. Chrystusa Króla i Zwiastowania Najświętszej Maryi Panny w Rawiczu, gdzie był wikariuszem w latach 1985–1987. Następnie przez rok, do 1988 r. wikariusz w parafii pw. Miłosierdzia Bożego w Poznaniu. Przez kolejne cztery lata przebywał w Paryżu. Po powrocie w 1992 r. został mianowany proboszczem parafii pw. Najświętszej Maryi Panny w Czerlejnie w dekanacie kostrzyńskim. Z funkcji tej został odwołany na własną prośbę (motywowaną skupieniem się na pracy naukowej) w 2001 r. Od tej pory jest rezydentem w parafii pw. św. Mateusza Apostoła i Ewangelisty w Poznaniu. Ks. Nawrot jest aktywnym popularyzatorem Pisma Świętego, prowadzącym liczne rekolekcje biblijne. W kilku parafiach na terenie Poznania prowadzi także otwarte spotkania popularnonaukowe (tzw. kręgi biblijne), podczas których wykłada słuchaczom historyczny, filozoficzny, moralny i religijny kontekst tekstów biblijnych. Oprócz tego jest wykładowcą w Centrum Formacji Świeckich w Szczecinie.
Działalność naukowa.
Po ukończeniu w 1979 r. Liceum Ogólnokształcącego w Międzychodzie i zdaniu matury tamże, podjął studia na Papieskim Wydziale Teologicznym w Poznaniu. W roku 1984 obronił pracę magisterską "Starochrześcijański hymn chrzcielny w Liście do Efezjan 5,15" (promotor: ks. prof. dr hab. Jan Kanty Pytel). W roku 1988 uzyskał stopień licencjata teologii na wspomnianym Papieskim Wydziale Teologicznym. Następnie w latach 1988–1992 odbył studia specjalistyczne z dziedziny biblistyki w Instytucie Katolickim w Paryżu pod przewodnictwem członka Papieskiej Komisji Biblijnej ks. dra Jacques Brienda (Jacques Briend). W roku 1992 uzyskał stopień doktora nauk teologicznych, obroniwszy pracę doktorską "Izajańska zapowiedź kary na Asyrię w teofanicznej symbolice ognia (Iz 30,27-33)" (promotor: ks. prof. dr hab. Jan Kanty Pytel). Następnie rozpoczął pracę naukowo-dydaktyczną. W latach 1992–1993 prowadził wykłady z wprowadzenia w Pismo święte, języków biblijnych oraz egzegezy Starego Testamentu w Papieskim Wydziale Teologicznym w Poznaniu. Od roku 1996 jest wykładowcą łódzkiej sekcji Uniwersytetu Kardynała Stefana Wyszyńskiego, gdzie prowadzi zajęcia na temat Psalmów, ksiąg mądrościowych i Pism św. Jana. W 1999 r. został zatrudniony jako adiunkt w Zakładzie Nauk Biblijnych UAM. Od tego czasu jest wykładowcą Wydziału Teologicznego UAM w Poznaniu i jego sekcji zamiejscowych we Wronkach i Kaliszu. Prowadzi tam zajęcia z przedmiotów: wstęp do Pisma Świętego, egzegeza Starego Testamentu (Pięcioksiąg, księgi historyczne, księgi prorockie, Psalmy). Okresowo był także wykładowcą Wydziału Historycznego UAM, prowadząc konwersatorium z przeglądu źródeł Starożytnego Bliskiego Wschodu. 29 kwietnia 2005 r. uzyskał stopień doktora habilitowanego nauk teologicznych na podstawie rozprawy habilitacyjnej "Przyjaźń w Etykach Arystotelesa, w pismach mądrościowych Septuaginty oraz w Nowym Testamencie". 1 grudnia 2007 r. awansował na stanowisko profesora nadzwyczajnego Uniwersytetu Adama Mickiewicza. Postanowieniem Prezydenta RP z dnia 12.11. 2013 otrzymał tytuł naukowy profesora nauk teologicznych, który odebrał 22.11.2013 r. w Pałacu Namiestnikowskim w Warszawie.

</doc>
<doc id="1394481" url="https://pl.wikipedia.org/wiki?curid=1394481" title="Fort XII Twierdzy Toruń">
Fort XII Twierdzy Toruń

Fort XII Twierdzy Toruń - fort piechoty, zbudowany pod nazwą Fort Va Ulrich von Jungingen.
Lokalizacja.
Fort znajduje się w lewobrzeżnej części miasta, w dzielnicy Podgórz, na terenie poligonu toruńskiego.
Historia.
Został zbudowany w latach 1890-1893 jako standardowy fort pośredni (bardzo podobny konstrukcyjnie do fortu VI) z cegły i betonu, na planie trapezu. Miał wzmacniać południową linię obronną miasta, jego ogień artyleryjski (z sześciu otwartych stanowisk) sięgał do miejscowości Popioły. Obiekt otaczała sucha fosa i wały ziemne, zaś jego załogę stanowiła 1 kompania piechoty zakwaterowana w 10 pomieszczeniach mieszkalnych. 
Wkrótce po zakończeniu prac budowlanych przeszedł modernizację - wzmocnione zostało sklepienie poprzez położenie metrowej warstwy betonu, podwyższono wały ziemne. Ze względu na korzystne umiejscowienie w terenie fort był znakomicie zamaskowany; ostrzał z jego stoków, zamaskowanych dodatkową warstwą roślinności, sięgał do 800 m. W 1897 roku w lewym narożniku czołowym obiektu umieszczono stanowisko armaty kalibru 10 cm. Fort posiadał również dwa tradytory na 4 działa, zachowane do dnia dzisiejszego w ruinie. Od 1908 roku fort został eksperymentalnie otoczony drutem kolczastym pod napięciem, a na jego terenie wzniesiono niestosowaną w innych toruńskich warowniach betonową przeciwskarpę. Wnętrze fortu oświetlano przy pomocy motora ropnego. Podobnie areną eksperymentu fort stał się w 1911 roku, kiedy dokonano ćwiczebnego podminowania części murów opasowych zewnętrznych i wysadzono je w powietrze, by częściowo je w roku następnym odbudować. Obiekt stale służył jako koszary. 
W 1920 roku wojska niemieckie zniszczyły umieszczone w forcie instalacje telefoniczną i telegraficzną oraz zabrały mechaniczne elementy wyposażenia. W latach 1920-1922 fort stał pusty, następnie regularnie kwaterowano tutaj żołnierzy artylerii uczestniczących w ćwiczeniach na poligonie. W 1941 był czasowym miejscem przetrzymywania jeńców radzieckich skierowanych następnie do obozu na toruński Glinkach.
Po 1945 roku.
Fort jest w stanie średnim, koszary, schrony, magazyny oraz stanowiska dowódcze są czytelne, Zniszczone fosy obu barków. Oba kojce przeciwskarpowe w ruinie (częściowo czytelne). Obiekt jest dostępny i opuszczony co sprawia, że zarasta i popada w ruinę.

</doc>
<doc id="1394482" url="https://pl.wikipedia.org/wiki?curid=1394482" title="Far Cry 2">
Far Cry 2

Far Cry 2 – strzelanka pierwszoosobowa z otwartym światem wyprodukowana przez studio Ubisoft Montréal. Premiera gry odbyła się w październiku 2008 roku. Gra została wydana na PC, PlayStation 3 oraz Xbox 360. Jest drugą częścią serii gier "Far Cry".
Redakcja magazynu PC Gamer UK w 2015 roku przyznała grze 78. miejsce na liście najlepszych gier na PC.
Fabuła.
Fabuła "Far Cry 2" przenosi gracza do bliżej nieokreślonego, afrykańskiego kraju, w którym toczy się fikcyjna wojna domowa. Rząd całkowicie utracił kontrolę nad państwem, a w toku walk wyłoniły się dwie frakcje polityczne, posiadające własne bojówki militarne: Zjednoczony Front Wyzwolenia i Pracy (UFLL) kierowany przez Addi Mbantuwe oraz Sojusz Wyzwolenia Ludowego (APR) pod wodzą Olivera Tambossy, byłego szefa sztabu armii sprzed upadku rządu centralnego. Prowadzenie wojny utrudniało obu stronom embargo nałożone przez ONZ i Unię Afrykańską, dzięki czemu walki zaczęły wygasać. Sytuacja jednak skomplikowała się, gdy w rejonie pojawił się Szakal (ang. Jackal), ścigany międzynarodowym listem gończym handlarz bronią, który zaczął uzbrajać obie walczące frakcje i przyczynił się do ponownej eskalacji konfliktu. Gracz wciela się w najemnika, który zostaje wysłany z zadaniem jego zlikwidowania.
Tuż po przybyciu na miejsce główny bohater pada ofiarą ataku malarii. Gdy budzi się w ciemnym pomieszczeniu, okazuje się, że jest przy nim Szakal, który wie o tym, że najemnika przysłano z zadaniem zabicia go. Z niezrozumiałego dla bohatera powodu nie zabija go, lecz ofiarowuje niewielką porcję leków na malarię. Po ozdrowieniu bohater podejmuje się szeregu misji bojowych, na które zlecenia przyjmuje od obu walczących ze sobą frakcji, starając się zdobyć środki konieczne do przeżycia w ogarniętym wojną kraju. Misje nie są ze sobą w żaden sposób powiązane fabularnie i polegają jedynie na zadaniu militarnego ciosu siłom przeciwnego ugrupowania. Bohater nawiązuje także współpracę z innymi najemnikami działającymi w kraju.
W połowie gry ma miejsce zwrot akcji, polegający na przejęciu przez jedną ze stron konfliktu całkowitej kontroli nad połową państwa. Po ponownym spotkaniu z Szakalem główny bohater trafia do drugiej części afrykańskiego kraju, gdzie powtarza się schemat z wykonywaniem niepowiązanych ze sobą zadań od obu frakcji. Po wypełnieniu ich wszystkich, rozpoczyna się ostatni, całkowicie liniowy etap fabuły, w którym główny bohater trafia na trop Szakala. Ścigając go, zabija liderów obu frakcji obradujących nad zawieszeniem broni w nieprzebytej dżungli, a także wszystkich pozostałych najemników, którzy zwrócili się przeciwko niemu. Po odnalezieniu Szakala główny bohater nie zabija go, lecz współpracuje z nim w ostatniej misji, polegającej na umożliwieniu ucieczki za granicę grupie uchodźców i zablokowaniu drogi ścigającym ich żołnierzom, co w praktyce oznacza pewną śmierć ich obu.
Rozgrywka.
Wybór postaci.
Nim rozpocznie się zasadnicza rozgrywka, gracz ma wybór, w jakiego bohatera się wcieli, spośród kilku postaci różniących się wyglądem, pochodzeniem, historią życia oraz umiejętnościami. Są to: Warren Clyde (Amerykanin, pracownik agencji ochrony), Quarbani Singh (Mauretańczyk, emerytowany oficer kenijskiej policji), Paul Ferenc (Węgier z izraelskim obywatelstwem, były kapral Sił Obronnych Izraela), Xianyong Bai (chiński przemytnik), Marty Alencar (Amerykanin pochodzenia brazylijskiego, były marine), Frank Bilders (Irlandczyk, były partyzant IRA), Josip Idromeno (Kosowski Albańczyk, były jugosłowiański spadochroniarz, a następnie bojownik UÇK), Hakim Echebbi (Algierczyk, był komandor porucznik marynarki wojennej, później agent nieruchomości) oraz Andre Hyppolite (Haitańczyk, członek różnych organizacji paramilitarnych).
Wspólnicy.
Postaci z menu, których gracz nie wybrał, spotyka później w świecie gry. Pierwszy spotkany najemnik zostaje wspólnikiem głównego bohatera. Oferuje on mu alternatywne sposoby wykonywania głównych misji, które wzbogacają rozgrywkę. Propozycję można każdorazowo przyjąć, bądź odrzucić, wykonując zadanie dokładnie w taki sposób, jak zażyczyło tego sobie kierownictwo frakcji. Najemnicy spotykają się w knajpie (jednej w każdej z dwóch części kraju, oznaczone są ikoną w kształcie kieliszka), gdzie można odbierać od nich zadania dodatkowe. Każdy ze spotkanych najemników posiada historię współpracy z głównym bohaterem. Im jest ona bogatsza, tym większa szansa, że w przypadku ciężkiego zranienia lub ataku malarii przyjdzie od głównemu bohaterowi na pomoc. Jeśli wspólnik zostanie zraniony w czasie wspólnej akcji, gracz ma możliwość uratowania go przy użyciu swoich opatrunków, dobicia lub pozostawienia bez pomocy.
Choroba bohatera i system obrażeń.
Malaria, ciężka choroba, na którą zapada bohater na samym początku fabuły, jest z nim do samego końca rozgrywki. Atak malarii może spotkać bohatera w każdym, dowolnym momencie gry. Musi on wtedy zażyć lek, który uśmierza objawy choroby. Jeśli bohaterowi skończą się tabletki, to w wyniku ataku straci przytomność i obudzi się w mieście, lecz jeżeli stanie się to w czasie walki, żołnierze wroga dobiją go. Zapasy leków można uzupełniać, wykonując prosty quest dla miejscowej parafii lub szpitala, polegający na dostarczeniu dokumentów grupie ludzi chcących opuścić bezpiecznie kraj, w zamian za co otrzymuje on tabletki od księdza albo lekarza.
W "Far Cry 2" twórcy nie zaimplementowali tradycyjnych apteczek pierwszej pomocy. Otrzymane w boju obrażenia można leczyć za pomocą specjalnych strzykawek, ale tylko do pewnego poziomu. Cięższe rany wymagają samodzielnej interwencji chirurgicznej, za którą odpowiada kilka animacji, takich jak usunięcie kuli przy użyciu maczety lub wyrwanie wbitej w ciało gałęzi, czy kawałka metalu, po czym ranę trzeba wypalić lub opatrzyć bandażem.
Diamenty.
Jest to jedyna waluta w świecie gry, w którym tradycyjny pieniądz zupełnie stracił wartość. Diamentami płacą bohaterowi liderzy frakcji za wykonane zadania. Można je zdobyć także znajdując walizki, w których ktoś je ukrył, rozrzucone po całej mapie. Bohater dysponuje wykrywaczem diamentów, który lokalizuje kamienie szlachetne w terenie. W zależności od miejsca ukrycia, diamenty mają różną wartość; im trudniej dostępne, tym droższe. Za diamenty można kupować w sklepach broń i amunicję, a także inne elementy wyposażenia, takie jak strzykawki z leczącą miksturą, kamizelki kuloodporne, ulepszenia czy stroje maskujące.
Broń i pojazdy.
W ręce gracza oddano arsenał kilkudziesięciu rodzajów współczesnej broni strzeleckiej produkcji amerykańskiej, europejskiej i radzieckiej, takie jak: strzelby Ithaca 37 i SPAS 12, pistolety maszynowe MAC 10, Uzi i MP5, karabinki szturmowe FN FAL, M16 i AK, karabin SWD, karabiny maszynowe SAW i PKM, granatnik RPG-7, czy miotacz ognia o nieokreślonej marce. Twórcy przewidzieli także kilka rodzajów broni historycznej: pistolet Colt M1911, pistolet Makarowa oraz karabin Springfield M1903 z celownikiem optycznym. Niektóre bronie mają ponadto specjalne wersje z tłumikiem dźwięku. Oprócz tego gracz może posługiwać się maczetą (która ze względu na afrykańską specyfikę zastępuje w "Far Cry 2" typowy dla strzelanek pierwszoosobowych nóż bojowy), granatami, różnego rodzaju ładunkami wybuchowymi, koktajlami Mołotowa, a także obsługiwać moździerz.
W "Far Cry 2" zaimplementowano system strzelania mający w założeniach zwiększać realizm rozgrywki. Gra nie posiada domyślnie ustawionego celownika na środku ekranu, co zachęca gracza do strzelania z przyłożenia, ponadto bronie mają realistyczny odrzut. Każda z nich może się zaciąć, tak jak w prawdziwym świecie, w takim wypadku gracz musi szybko usunąć zaciętą łuskę z mechanizmu broni, zanim będzie mógł ponownie prowadzić ogień. Ponadto broń ulega z czasem zużyciu i wymaga wymiany na nowszy egzemplarz lub naprawy. Zużyta broń zmienia się wizualnie, a także działa coraz bardziej zawodnie i częściej się zacina, w przypadku skrajnego zużycia po prostu rozpadnie się na części w czasie strzelania.
Gracz może poruszać się kilkoma rodzajami pojazdów, takimi jak samochody osobowe i terenowe, ciężarówki, czy buggy. Może także przemieszczać się pomiędzy lokacjami kursującym po kilku trasach autobusami, ale już tylko jako pasażer. Podobnie do broni, pojazdy w grze ulegają zużyciu, a także odnoszą uszkodzenia na skutek ostrzału. W takim wypadku mogą zostać naprawione przez gracza za pomocą prostego zestawu narzędzi. Krańcowo uszkodzony samochód zaczyna się palić i po chwili eksploduje. Gracz może także pływać po rzekach za pomocą łodzi oraz latać na paralotni.
Schronienia.
W świecie gry znajdują się liczne schronienia, oznaczane na minimapie ikoną w kształcie namiotu. Można w nich przebywać przez nieograniczony czas. Zanim gracz będzie mógł skorzystać z namiotu, musi zlikwidować przebywających w okolicy żołnierzy. W kryjówce główny bohater może się przespać czy zapisać grę. Jeśli wykona wystarczająco dużo misji Wspólników, to w kryjówce dostępna będzie też amunicja, apteczki oraz pojazdy. Przy pomocy specjalnych walizek gracz może wymienić swoją obecną broń na inną, którą umieścił tam wcześniej.
Ukończenie gry na 100%.
Podobnie, jak wiele innych gier z otwartym światem, "Far Cry 2" oferuje graczom szereg aktywności dodatkowych, które nie są wymagane do prostego ukończenia gry, ale wliczają się do 100% wyniku. Poza ukończeniem wątku głównego oraz znalezieniem wszystkich walizek z diamentami, gracz musi także ukończyć zlecenia zabójstw, misje handlarzy bronią, misje ruchu oporu oraz zdobyć wszystkie przedmioty poukrywane w różnych miejscach na mapie. Są to: „złote Kałasznikowy”, czyli specjalne odmiany karabinka szturmowego AK w wersji bez drewnianej kolby, o zwiększonej celności oraz wytrzymałości, a także „taśmy Szakala”, pozostawione przez głównego antagonistę kasety magnetofonowe z nagranymi różnymi wspomnieniami i przemyśleniami.
Tryb wieloosobowy.
W grze wieloosobowej do wyboru jest sześć klas postaci: komandos, snajper, grenadier, partyzant, rebeliant i sabotażysta. Ich uzbrojenie może być ulepszane za pomocą diamentów lub podręczników zdobywanych dzięki długotrwałej eksploatacji danej broni. Podręczniki te dotyczą: większej celności broni, szybszej naprawy oraz zwiększonej ilości amunicji.
Odbiór.
Gra zebrała bardzo dobre opinie od recenzentów, choć zazwyczaj wymieniają oni ten sam zestaw wad. Christian Donlan z serwisu EuroGamer dobrze ocenia sposób opowiadania fabuły, jako pasujący do chaosu afrykańskiej wojny domowej: „Far Cry 2 nie będzie cię traktować protekcjonalnie, rozdając historię w kawałkach. Pozwala ci raczej na samodzielne wyszukanie szczegółów, w zależności od twojego własnego zapału. Zamiast podążać przewidywalnym szlakiem wskazówek, bierzesz zlecenia od przeciwstawnych frakcji i zaczynasz eksplorować świat gry we własnym tempie. Frakcje też nie wyjaśniają niczego jaśniej: zarówno dogmatyczna i pompatyczna UFLL, jak i pobłażliwa i dumna APR są głęboko uwikłane w przemoc i robią to równie nieskuteczne. Nie ma tu dobrych ani złych wyborów – gra jasno pokazuje, że wszystko, co zostało w tym kraju, to bezmyślna wojna – są tylko pieniądze, informacje i twój cel.
Recenzent zauważa przy tym jednak brak innowacji w samej rozgrywce i jej monotonność: „To, na co to wszystko właściwie się przekłada, nie jest przełomowe – misje gry są zgodne ze szkołą projektowania poziomów »Idź tutaj, zabij wszystkich i ewentualnie wysadź obiekt. (...) Jeszcze gorzej jest z drogowymi punktami kontrolnymi, w których pojawiają się irytująco szybko odradzający się przeciwnicy. Zadają ci obrażenia i zamieniają twój pojazd w dymiący wrak przy większości przejazdów, więc na początku gry prawdopodobnie wpadniesz w rutynę zatrzymywania się przed każdym skrzyżowaniem (a jest ich dużo w grze) i monotonnego oczyszczania posterunków”. Z kolei jednym z najbardziej chwalonych przez Donlana elementów w grze są postacie niezależne, w szczególności ich wykreowane osobowości i podejmowane działania, które zwiększają emocjonalny odbiór gry: „Twoi kumple (...) pojawią się, aby zaoferować porady dotyczące misji, lub odważnie ratują cię, gdy zostaniesz zraniony (...). Są to urocze szkice postaci narysowane lekkością dotyku, wypełniające swoje działania, żyjące i umierające w oparciu o dokonane wybory. Niektórzy są hojni, inni szorstcy, gburowaci, a nawet wstrętni, ale wszyscy mają autentyczne osobowości, co sprawia, że gdy po raz pierwszy dźgniesz ich strzykawką zdrowia, a oni i tak umrą, w sprzeczności ze standardowymi ciągami przyczynowo-skutkowymi w grach, ten obraz na długo pozostanie ci w pamięci”. Donlan krytykuje za to wymuszony realizm "Far Cry 2", uważając, że gra jest „najbardziej sztuczna w tych samych momentach, w których wydaje się, że jest realistyczna”, a „pomysł, że każdy samochód można naprawić, kilkakrotnie dokręcając pojedynczą śrubę w chłodnicy, jest tak samo absurdalny jak apteczka uzdrawiająca postać, gdy się do niej zbliżysz”. Recenzent wytyka też grze nienaturalne algorytmy AI, która „od czasu do czasu stosuje dziwne taktyki, takie jak pozostawienie [przez przeciwnika] bezpiecznej pozycji przy broni zamontowanej na pojeździe, aby przejechać sześć metrów i próbować staranować cię fordem capri”.
Bardzo podobną recenzję wystawił grze Matt Miller z witryny Game Informer. „Far Cry 2 to jedna z najbardziej ambitnych gier od lat. Zdobywa złoty medal dla największej i najbardziej rozbudowanej strzelanki FPS w historii, z rozległym światem pełnym opcji, ulepszeń i dodatkowych misji”. Szczególnie chwali oprawę graficzną i otwarty świat: „Gdy słońce kryje się za horyzontem sawanny, a promienie światła przenikają przez gęstą trawę, trudno nie zatrzymać się i nie patrzeć na ten widok. Rozmiary tego pięknego świata łatwo przytłaczają. Prawdopodobnie spędzisz kilkanaście godzin grając (mniej więcej tyle, ile trwa cała rozgrywka większości innych gier z tego gatunku), zanim zdasz sobie sprawę z prawdziwego rozmiaru tego ogromnego świata. Każda misja główna oferuje co najmniej jeden znaczący wybór, który zmienia ścieżkę narracji, a liczne misje poboczne mogą zająć cię na wiele godzin”. Tak samo, jak Donlan, krytykuje jednak monotonię rozgrywki: „To, co początkowo wydaje się być złożoną grą konkurujących ze sobą sił frakcyjnych, okazuje się być niefortunną ucieczką w niekończących się strzelaninach z niekończącymi się, odradzającymi się strzelcami. (...) Misje często mają ciekawe cele, ale samo dotarcie na miejsce jej wykonywania może być głęboko frustrujące – losowe spotkania z wędrownymi wrogami mają miejsce prawie co minutę”. Generalny wydźwięk recenzji jest jednak pozytywny, a Miller podkreśla walory emocjonalne i filozoficzne gry: „Historia najemnika walczącego po obu stronach afrykańskiej wojny jest zarówno ważna, jak i silna emocjonalnie. Ubisoft bada tutaj kilka interesujących tematów – od analizy korzeni wojny po naturę ludzkiego barbarzyństwa”. Przytacza też historię ze swojej własnej rozgrywki niemal identyczną do tej, o której pisał recenzent z EuroGamer: „Najbardziej wzruszający moment w "Far Cry 2" uderzył mnie podczas losowej misji, którą wykonywałem z jedną z kilku postaci niezależnych, z którymi współpracujesz przez całą grę. Po brutalnej walce zastałem go leżącego na ziemi, wykrwawiającego się. Żadna pomoc medyczna, jaką mogłem mu zapewnić, nie wystarczyła, by go uratować, więc jedynym wyborem, jaki miałem, było wydanie mu wystarczającej ilości własnego lekarstwa, aby przyspieszyć jego śmierć. Ubisoftowi udało się wydobyć potężne, emocjonalne akordy w "Far Cry 2"”.
Shaun McInnis z portalu GameSpot chwali przede wszystkim otwarty świat: „W toku fabuły pojawiają się różne imiona i twarze, ale prawdziwą gwiazdą nie jest nikt, kto wymachuje przemyconą bronią w poszukiwaniu krwawych diamentów; jest nią zniechęcające i inspirujące zarazem 50 kilometrów kwadratowych afrykańskiego krajobrazu, które tworzą otwarty świat gry”. W superlatywach opisuje również zróżnicowany krajobraz, pokaźny arsenał broni, mnogość sposobów wykonania misji oraz zadania poboczne. Krytykuje, tak samo, jak poprzednicy, słabą fabułę i monotonnie w przemieszczaniu się pomiędzy posterunkami wroga.
Dave Kosak z serwisu GameSpy pisze w recenzji, że „"Far Cry 2" ma chwile wielkości. Pod względem artystycznym to prawdziwy triumf – cała branża powinna zwrócić uwagę na techniki użyte do stworzenia prawdziwego wrażenia z perspektywy pierwszej osoby. Ta gra naprawdę stawia gracza w sytuacji najemnika, który nie ma nic do stracenia ani granicy, której nie przekroczy. Dodatkowo, sekwencje walki we wszystkich misjach są taktycznie otwarte, a gra jest przyjemna”. Jednocześnie, tak jak pozostali recenzenci, zwraca uwagę na irytującą konieczność ciągłego przejeżdżania przez posterunki zapełnione nieustannie odradzającymi się przeciwnikami i gubienia ich pościgów. Chwali oprawę graficzną, w szczególności zróżnicowanie afrykańskich krajobrazów, fizykę i roślinność, którą można na różne sposoby podpalić. W przeciwieństwie do Donlana z EuroGamera, Kosak pozytywnie odnosi się do realistycznego systemu zużycia broni. Bardzo pozytywnie ocenia także tryb wieloosobowy. Jednak największą zaletą gry jest dla Kosaka wolność gracza w sposobie wykonywania każdego zadania: „Powiedzmy, że musisz dostać się do wioski, aby wysadzić nadajnik radiowy. Możesz zbliżyć się do niej z dowolnego kierunku. Masz możliwość zająć wysoko położoną pozycję na skałach i użyć karabinu snajperskiego (...). Możesz też poczekać do zmroku, wkradając się do wioski z wytłumionym MP5 i maczetą, aby wróg nie wiedział, co go trafiło. Szok i zdumienie też zawsze są opcją do wyboru: możesz wystrzelić rakiety z dachów budynków, rzucać granatami jak cukierkami na Halloween i dosłownie spalić całe to miejsce, zanim zaczniesz szaleć na ulicach z karabinem maszynowym. To tutaj "Far Cry 2" świeci najjaśniej”.
Charles Onyett swoją recenzję dla portalu IGN zaczyna od pytania retorycznego: „W kampanii dla jednego gracza było jedno pytanie, na które nie mogłem odpowiedzieć: dlaczego ta gra nazywa się "Far Cry"? Kontynuacja, opracowana przez Ubisoft Montreal, nie zachowuje prawie nic z oryginału Cryteka z 2004 roku (...). Historia nie jest kontynuowana, postacie nie są takie same, nie ma żadnej wzmianki o Jacku Carverze, nie ma mutagenów, dzikich mocy i wyzwalaczy. Zamiast tego jest walka między dwoma frakcjami, zwanymi APR i UFLL, w nienazwanym afrykańskim kraju”. Podobnie do swoich poprzedników, Onyett chwali zróżnicowane zadnia, postaci niezależne i grafikę, w szczególności fizykę oraz dokładnie odwzorowaną przyrodę. Podoba mu się system zużycia broni i leczenia obrażeń, lecz podobnie do Donlana zauważa niedopracowane algorytmy AI. Jako jedyny z recenzentów Onyett zwrócił uwagę na brak progresji typów przeciwników pomimo postępu w odkrywaniu coraz lepszych rodzajów broni, a także poświęcił cały akapit opisaniu udźwiękowiania gry: „Dźwięki broni są mocne i wyraźne, od najsłabszego modelu pistoletu po metaliczny zgrzyt szybkostrzelnego karabinu maszynowego. Muzyka bitewna dobrze współgra z tym, co dzieje się na ekranie, ale to efekty otoczenia, takie jak szelest trawy muskanej wiatrem, czy dzikie rechotanie egzotycznych zwierząt wśród paproci wielkości człowieka, przewróconych drzew i gęstego baldachimu dżungli, naprawdę (...) pozwalają poczuć się w świecie gry [jak w Afryce].

</doc>
<doc id="1394483" url="https://pl.wikipedia.org/wiki?curid=1394483" title="Dżamaame">
Dżamaame



</doc>
<doc id="1394485" url="https://pl.wikipedia.org/wiki?curid=1394485" title="Fuse Of Love">
Fuse Of Love

FUSE OF LOVE – piąty album studyjny japońskiej piosenkarki Mai Kuraki, wydany 24 sierpnia 2005 roku. Album osiągnął 3 pozycję w rankingu Oricon i pozostał na liście przez 13 tygodni, sprzedał się w nakładzie egzemplarzy. Album zdobył status złotej płyty.
Lista utworów.
Wszystkie słowa są autorstwa Mai Kuraki.

</doc>
<doc id="1394486" url="https://pl.wikipedia.org/wiki?curid=1394486" title="Dżamama">
Dżamama



</doc>
<doc id="1394487" url="https://pl.wikipedia.org/wiki?curid=1394487" title="Afkaja">
Afkaja



</doc>
<doc id="1394488" url="https://pl.wikipedia.org/wiki?curid=1394488" title="Diecezja południowa Kościoła Adwentystów Dnia Siódmego w RP">
Diecezja południowa Kościoła Adwentystów Dnia Siódmego w RP

Diecezja południowa, dawniej: Zjednoczenie południowe – diecezja Kościoła Adwentystów Dnia Siódmego w RP obejmująca województwa: małopolskie, opolskie, podkarpackie, śląskie i świętokrzyskie. Diecezja liczy 48 zborów i 10 grup w ramach 3 okręgów.
Zjednoczenie południowe z siedzibą w Bielsku-Białej wyłoniło się w roku 1920 ze Zjednoczenia polsko-czeskiego, które powstało w roku 1912 na Śląsku Cieszyńskim. Nosiła ona nazwę Śląsko-Galicyjskie Stowarzyszenie Adwentystów Dnia Siódmego (Diecezja Śląsko-Galicyjska), a kierował nią pastor Leopold Mathe.
Aktualnie siedzibą władz diecezjalnych jest Kraków.
Dane teleadresowe.
ul. Lubelska 25

</doc>
<doc id="1394489" url="https://pl.wikipedia.org/wiki?curid=1394489" title="Baidoa">
Baidoa



</doc>
<doc id="1394490" url="https://pl.wikipedia.org/wiki?curid=1394490" title="Jesse Helms">
Jesse Helms

Jesse Helms (ur. 18 października 1921, zm. 4 lipca 2008) – amerykański polityk, wieloletni senator Stanów Zjednoczonych ze stanu Karolina Północna z ramienia Partii Republikańskiej.
W senacie zasiadał w latach 1973–2003.

</doc>
<doc id="1394491" url="https://pl.wikipedia.org/wiki?curid=1394491" title="Bajdabu">
Bajdabu



</doc>
<doc id="1394493" url="https://pl.wikipedia.org/wiki?curid=1394493" title="Barawa">
Barawa



</doc>
<doc id="1394494" url="https://pl.wikipedia.org/wiki?curid=1394494" title="Spadamy!">
Spadamy!



</doc>
<doc id="1394495" url="https://pl.wikipedia.org/wiki?curid=1394495" title="Lissi na lodzie">
Lissi na lodzie

Lissi na lodzie, czyli jazda na całego (niem. "Lissi und der wilde Kaiser", ang. "Lissi and the Wild Emperor", 2007) − niemiecki film animowany w reżyserii Michaela Herbiga. Film opowiada dość komediowo i luźno historię życia Cesarzowej Sissi.
Wersja polska.
Wersja polska: na zlecenie SPI International Polska − Sun Studio Polska&lt;br&gt;
Reżyseria i teksty piosenek: Marek Robaczewski&lt;br&gt;
Dialogi polskie: Jan Jakub Wecsile i Maciej Kraszewski&lt;br&gt;
Dźwięk i montaż: Filip Krzemień&lt;br&gt;
W wersji polskiej udział wzięli:
Czytał: Tomasz Knapik&lt;br&gt;

</doc>
<doc id="1394497" url="https://pl.wikipedia.org/wiki?curid=1394497" title="Bardera">
Bardera



</doc>
<doc id="1394498" url="https://pl.wikipedia.org/wiki?curid=1394498" title="Leki antylękowe">
Leki antylękowe



</doc>
<doc id="1394499" url="https://pl.wikipedia.org/wiki?curid=1394499" title="Kartlia Wewnętrzna">
Kartlia Wewnętrzna



</doc>
<doc id="1394500" url="https://pl.wikipedia.org/wiki?curid=1394500" title="Aleksiej Eremenko Jr.">
Aleksiej Eremenko Jr.



</doc>
<doc id="1394502" url="https://pl.wikipedia.org/wiki?curid=1394502" title="Baladwajn">
Baladwajn



</doc>
<doc id="1394503" url="https://pl.wikipedia.org/wiki?curid=1394503" title="Chłopiec z Nariokotome">
Chłopiec z Nariokotome

Chłopiec z Nariokotome (także: Chłopiec znad Jeziora Turkana, Chłopiec z Turkana, Chłopiec z Turkany; ) – hominid (skatalogowany jako KNM-WT 15000) z gatunku "Homo ergaster" odkryty nad jeziorem Turkana w sierpniu 1984 przez zespół pod kierownictwem Richarda Leakeya i opisany pierwotnie jako przedstawiciel gatunku "Homo erectus".
Znalezisko składa się z niemal kompletnego szkieletu i datowane jest na 1,6 mln lat. Odkrycie to uważane jest za jedno z najważniejszych w badaniach nad ewolucją człowieka.
Historia.
Richard Leakey razem z Alanem Walkerem pracowali w rejonie Nariokotome (na zachód od jeziora Turkana). W skład zespołu wchodziła także tzw. hominidowa brygada (Kenijczycy z plemienia Wakamba) z przewodnikiem Kamoya Kimeu. Wszystko zaczęło się w sierpniu 1984 roku, gdy Kamoya odkrył mały fragment czaszki. Początkowo Walker i Leakey pesymistyczne podchodzili do odkrycia. Jednak hominidowa brygada rozpoczęła prace wykopaliskowe i tak wydobyli wiele dalszych części młodego osobnika "Homo erectus", takich jak: kość czołową, część czaszki z okolicy prawego otworu usznego oraz prawą i lewą kość ciemieniową. Podczas kolejnych prac wykopaliskowych zespół Leakeya odkrył żebra, a w ciągu następnych czterech tygodni odkryto całą czaszkę, kości miednicy, nóg i jednej ręki. Był to pierwszy tak kompletny szkielet "Homo erectus" (brakowało tylko kości stóp i dłoni) od czasu gdy w 1891 roku po raz pierwszy natrafiono na jego ślady (Eugène Dubois w Trinil na Jawie). Choć główne części szkieletu zostały wydobyte w ciągu miesiąca od czasu odkrycia, to prace wykopaliskowe trwały jeszcze przez cztery sezony. W końcu 1988 roku szczątki zostały wysłane pod opieką Meave Leakey do Nairobi na przechowanie.
Analiza szkieletu.
Chłopiec z Nariokotome został sklasyfikowany jako "Homo erectus", jednak obecnie niektórzy naukowcy zaliczają go do gatunku "Homo ergaster". Badania osadów wokół miejsca odkrycia sugerują, że wiek szkieletu wynosi około 1,5 mln lat. Dalsze badania dotyczyły miednicy, dzięki której stwierdzono, że był to osobnik płci męskiej. Analiza zębów przeprowadzona przez antropolożkę Holly Smith, dowodzi faktu, iż chłopiec w chwili śmierci miał 9-11 lat (m.in. drugi ząb trzonowy zaczynał się ścierać, a zęby mądrości dopiero się formowały), choć szkielet sugeruje, że wiek chłopca wynosił 15 lat.
Przystosowanie do trybu życia.
Jedna z pierwszych analiz dowiodła, że chłopiec z Nariokotome miał kształt i wielkość ciała zbliżoną do współczesnego człowieka, który zamieszkuje tereny o gorącym klimacie. Był wysoki, miał długie nogi i wąskie biodra. Oszacowano, że w momencie śmierci chłopiec mierzył około 160 cm, gdyby dożył wieku dojrzałego, zapewne osiągnąłby 190 cm lub jeszcze więcej. Sądząc po jego mocnym szkielecie, wydaje się, że był dobrze odżywiony. Gdy umierał, jego waga wynosiła około 35 kg, gdyby osiągnął wiek dorosłego osobnika, to ważyłby około 70 kg. Wysoki wzrost spowodowany był najprawdopodobniej koniecznością wytracania nadmiaru ciepła z organizmu poprzez pocenie się — wysoki wzrost oznacza większą powierzchnię ciała z której następuje pocenie. Taki (nowatorski) sposób ochładzania był niezbędny do aktywnego trybu życia w gorących warunkach sawanny afrykańskiej. Jeżeli chłopiec się pocił, to trzeba założyć, że utracił on gęstą sierść po swoich prymitywnych przodkach, która ograniczałaby jego zdolności do wydzielania ciepła. Z braku sierści ochraniającej przed promieniowaniem UV gatunek "Homo erectus" rozwinął ochronę zapewne w postaci pigmentu skóry. Dalsze badania wykazały, że nos chłopca z Nariokotome był wydatny. Ta cecha powodowała, że podczas wydychania powietrza więcej wilgoci było zatrzymywane w organizmie. Taki zabieg pozwalał na zachowanie równowagi hydrotermicznej.
Czaszka.
Najważniejsze badania dotyczyły analizy czaszki. Pomiary wykazały, że objętość mózgu u tego młodego osobnika wynosiła 880 cm³, czyli około dwukrotnie więcej niż u typowej małpy człekokształtnej i około dwóch trzecich średniej wartości u ludzi współczesnych, wynoszącej 1350 cm³. Cechy anatomiczne czaszki są zbliżone do cech czaszki ludzkiej, m.in. lewa i prawa połowa puszki mózgowej są różnie ukształtowane, co u ludzi współczesnych wiąże się z praworęcznością.
Mowa.
W XX wieku uważano, że Turkana Boy oraz inne wczesne hominidy miały ograniczoną możliwość kontrolowania oddechu spowodowaną węższym kanałem kręgowym w odcinku piersiowym, co ograniczało ich możliwość mowy artykułowanej. Pogląd ten nie znalazł potwierdzenia w późniejszych badaniach.
Śmierć.
Na podstawie badań zębów ustalono, że w wyniku utraty jednego z zębów mlecznych doszło do zakażenia krwi (posocznica). Chłopiec zmarł, padając twarzą na błoto, gdzie następnie został przykryty przez warstwę mułu bagiennego.

</doc>
<doc id="1394504" url="https://pl.wikipedia.org/wiki?curid=1394504" title="Meurthe">
Meurthe

Meurthe (wym. []) – rzeka w północno-wschodniej Francji, przepływająca przez tereny departamentów Meurthe i Mozela oraz Wogezy, o długości 160,6 km. Stanowi prawy dopływ rzeki Mozeli. 
Swoje źródła ma w Wogezach w miejscowości Le Valtin między szczytem Hohneck a przełęczą Schlucht. Uchodzi do Mozeli w miejscowości Custines.

</doc>
<doc id="1394506" url="https://pl.wikipedia.org/wiki?curid=1394506" title="Bosaso">
Bosaso



</doc>
<doc id="1394507" url="https://pl.wikipedia.org/wiki?curid=1394507" title="Andrzej Rottermund">
Andrzej Rottermund

Andrzej Jan Rottermund (ur. 11 maja 1941 w Warszawie) – polski historyk sztuki, profesor nauk humanistycznych, muzeolog. W latach 1990–1996 przewodniczący Polskiego Komitetu Narodowego Międzynarodowej Rady Muzeów, w 1991 wiceminister kultury i sztuki, w latach 1991–2015 dyrektor Zamku Królewskiego w Warszawie, w latach 2011–2015 przewodniczący Polskiego Komitetu ds. UNESCO.
Życiorys.
W 1964 ukończył studia na Uniwersytecie Warszawskim. Następnie uzyskał stopień naukowy doktora i stopień doktora habilitowanego. W 1990 otrzymał tytuł naukowy profesora. Jest autorem ponad 100 publikacji z zakresu historii sztuki i muzealnictwa.
W 2002 został członkiem korespondentem Polskiej Akademii Nauk, od 2022 członek rzeczywisty PAN. Uzyskał też godność członka zwyczajnego w Towarzystwie Naukowym Warszawskim. W latach 1975–1983 pełnił funkcję zastępcy dyrektora Muzeum Narodowego w Warszawie. Zajmował stanowisko prezesa Stowarzyszenia Historyków Sztuki (1987–1991), wiceministra kultury i sztuki w rządzie Jana Krzysztofa Bieleckiego (1991) oraz przewodniczącego Polskiego Komitetu Krajowego Międzynarodowej Rady Muzeów (1990–1996). Od 1991 do 2015 był dyrektorem Zamku Królewskiego w Warszawie. W 2009 został powołany w skład Społecznego Komitetu Odnowy Zabytków Krakowa. Objął także funkcję przewodniczącego Polskiego Komitetu ds. UNESCO.
Był członkiem komitetu poparcia Bronisława Komorowskiego przed wyborami prezydenckimi w 2010 i w 2015.

</doc>
<doc id="1394508" url="https://pl.wikipedia.org/wiki?curid=1394508" title="Busasu">
Busasu



</doc>
<doc id="1394512" url="https://pl.wikipedia.org/wiki?curid=1394512" title="Buurhakaba">
Buurhakaba



</doc>
<doc id="1394513" url="https://pl.wikipedia.org/wiki?curid=1394513" title="Bur Kabu">
Bur Kabu



</doc>
<doc id="1394514" url="https://pl.wikipedia.org/wiki?curid=1394514" title="Col de la Schlucht">
Col de la Schlucht

Col de la Schlucht - przełęcz we Francji, w Wogezach. Leży na wysokości 1139 m n.p.m. Wielokrotnie znajdowała się na trasie wyścigu kolarskiego Tour de France (w 1931, 1957, 1961, 1969, 1970, 1973, 1992 i 2005).

</doc>
<doc id="1394516" url="https://pl.wikipedia.org/wiki?curid=1394516" title="Ghalkaju">
Ghalkaju



</doc>
<doc id="1394521" url="https://pl.wikipedia.org/wiki?curid=1394521" title="Laascaanood">
Laascaanood



</doc>
<doc id="1394522" url="https://pl.wikipedia.org/wiki?curid=1394522" title="Gharuwa">
Gharuwa



</doc>
<doc id="1394523" url="https://pl.wikipedia.org/wiki?curid=1394523" title="Las Anud">
Las Anud



</doc>
<doc id="1394525" url="https://pl.wikipedia.org/wiki?curid=1394525" title="Merka">
Merka



</doc>
<doc id="1394531" url="https://pl.wikipedia.org/wiki?curid=1394531" title="Kardu">
Kardu



</doc>
<doc id="1394532" url="https://pl.wikipedia.org/wiki?curid=1394532" title="Qoriyoley">
Qoriyoley



</doc>
<doc id="1394533" url="https://pl.wikipedia.org/wiki?curid=1394533" title="Xabier Zandio">
Xabier Zandio

Xabier Zandio Echaide (ur. 17 marca 1977 w Pampelunie) – hiszpański kolarz szosowy, zawodnik profesjonalnej grupy UCI WorldTeams Team Sky.
Zandio wychował się w sportowej rodzinie - pierwszy brat jest piłkarzem, natomiast drugi gra w pelotę. W wieku 17 lat zdecydował się zostać zawodowym kolarzem. Profesjonalną karierę rozpoczął w 2001 roku w ekipie iBanesto.com.
Po ciężkiej kontuzji w 2004 roku wrócił do ścigania się rok później. W Tour de France zajął w klasyfikacji generalnej 22. miejsce. W 2006 roku walnie przyczynił się do, jak się później okazało po dyskwalifikacji Floyda Landisa, zwycięstwa Óscara Pereiro. Zwyciężył w Vuelta a Burgos w 2008 roku.
Obecnie mieszka w rodzinnej miejscowości Pampelunie.

</doc>
<doc id="1394534" url="https://pl.wikipedia.org/wiki?curid=1394534" title="Kurjulaj">
Kurjulaj



</doc>
<doc id="1394538" url="https://pl.wikipedia.org/wiki?curid=1394538" title="Burama">
Burama



</doc>
<doc id="1394541" url="https://pl.wikipedia.org/wiki?curid=1394541" title="Bitwa pod Ceresole">
Bitwa pod Ceresole

Bitwa pod Ceresole – starcie zbrojne, które miało miejsce 11 kwietnia 1544 r. Była to decydująca bitwa w trakcie VI wojny włoskiej (1535–1544) pomiędzy Francją a siłami habsbursko-hiszpańskimi. Do bitwy doszło w pobliżu wioski Ceresole d'Alba. Na czele armii francuskiej stał Franciszek Burbon, hrabia d'Enghien. Armią cesarską dowodził markiz del Vasto. 
Przed bitwą.
Podczas gdy Francuzi zajęci byli próbami odbicia Carignano, zajętego przez armię cesarską, del Vasto na czele swoich oddziałów starał się zając pozycje w pobliżu miasta, co miało zmusić napastnika do przerwania oblężenia. Manewr ten nie powiódł się jednak, między innymi na skutek gwałtownych deszczy, po których drogi stały się nieprzejezdne, a to w rezultacie uniemożliwiło dostawy zaopatrzenia dla armii cesarskiej. Młody Franciszek przewidział jednak manewr d'Avalosa, po czym uzyskał u króla pozwolenie na stoczenie walnej bitwy. 
Wczesnym rankiem dnia 11 kwietnia oddziały Franciszka wyruszyły z obozu spod Carignano, napotykając prawą flankę wojsk cesarskich, stacjonujące od 10 kwietnia w Ceresole d'Alba. Markiz del Vasto podjął decyzję przyjęcia bitwy i obrony Carignano. Siły obu stron były porównywalne, Habburgowie i Hiszpanie mieli niewielką przewagę w ilości piechoty, Francuzi zaś posiadali liczniejszą kawalerię. Obie armie dysponowały porównywalną artylerią. 
Bitwa.
Obaj dowódcy starali się wykorzystać pozycję defensywną, prowokując przeciwnika do ataku. Zarówno Francuzi jak i Habsburgowie ustawili swoich pikinierów w trzech zgrupowaniach jedno obok drugiego. Na obu flankach rozmieszczono natomiast kawalerię. Obaj głównodowodzący pokładali nadzieję w sile broni palnej, która zadecydowała m.in. o wyniku bitwy pod Pawią. Walkę rozpoczęto według najnowszego sposobu walki kilkugodzinnym ostrzałem artylerii i broni palnej. 
Uzbrojeni w broń palną żołnierze w otwartym polu nie byli w stanie przeciwstawić się atakom kawalerii. Dużo bardziej skuteczny okazał się ostrzał artyleryjski, ale i on nie przyniósł rozstrzgnięcia w bitwie. Dopiero po długotrwałym ostrzale del Vasto zdecydował się w końcu na atak. 
Prawe skrzydło wojsk cesarskich składające się z doświadczonych landsknechtów oraz sił hiszpańskich starło się z oddziałem nowo zwerbowanych szwajcarskich najemników, którzy zostali pobici. Po pobiciu Szwajcarów zwycięzcy rzucili się w pościg za uciekinierami, osłabiając tym samym siły walczące w centrum. Ataku habsburskiej piechoty nie była w stanie zatrzymać także kawaleria francuska na prawym skrzydle. Jednak w centrum mniej doświadczony oddział landsknechtów trafił na silną grupę Szwajcarów dowodzoną przez naczelnika wojsk Froehlicha. W wyniku walk w centrum lekka kawaleria hiszpańska została rozbita przez ciężką jazdę francuską. W momencie tym najbardziej zabrakło wsparcia landsknechtów, którzy ścigali przeciwnika na prawym skrzydle. W jakiś czas później trzeci oddział Francuzów uderzył z flanki na składające się z włoskich strzelców oddziały cesarskie. Włochom nie pomógł nawet atak jazdy florenckiej, który został odparty. Sytuacja w centrum nie zmieniła się nawet w chwili powrotu zwycięskich landsknechtów z prawego skrzydła, którzy nie byli już w stanie odwrócić sytuacji na polu bitwy. Na powracających landsknechtów spadł atak francuski ze wszystkich stron, który całkowicie rozbił przeciwnika. Straty wojsk cesarskich w bitwie były ogromne i wyniosły prawie 5 000 zabitych. 
Po bitwie.
Bitwę cechowało użycie broni palnej, które jednak nie przyniosło oczekiwanego rezultatu. We wcześniejszych bitwach wojen włoskich, występował wyraźny podział na stronę atakującą oraz broniącą się. Inaczej było pod Ceresole, gdzie obie strony starały się ustawić defensywnie, chcąc wykorzystać siłę artylerii i broni palnej a tym samym zadać przeciwnikowi z daleka jak największe straty. W bitwie Habsburgowie po raz pierwszy wykorzystali strzelców uzbrojonych w arkebuzy i pistolety, którzy stanęli w grupie pikinierów. Siła ta miała za zadanie ostrzeliwać zaatakowanego przez landsknechtów przeciwnika. Przyjmuje się, że broń palna miała równie ważne znaczenie w trakcie bitwy co artyleria, jednak jej użycie nie doprowadziło do rozstrzygnięcia w batalii. 
Pomimo zwycięstwa Francuzów, ich sukces okazał się nikły. Zwycięzcy zajęli wprawdzie Carignano, wkrótce jednak musieli wycofać się z zajętych terenów. 

</doc>
<doc id="1394543" url="https://pl.wikipedia.org/wiki?curid=1394543" title="Irighabu">
Irighabu



</doc>
<doc id="1394544" url="https://pl.wikipedia.org/wiki?curid=1394544" title="Harghajsa">
Harghajsa



</doc>
<doc id="1394545" url="https://pl.wikipedia.org/wiki?curid=1394545" title="Okushiri">
Okushiri

 – japońska wyspa leżąca na zachód od Hokkaido na Morzu Japońskim.
Największym miastem wyspy jest Okushiri. Populacja w marcu 2008 roku wynosiła 3442 osób, gęstość zaludnienia 24,1 osób na km². Powierzchnia wynosi 142,70 km2 . W mieście funkcjonuje jedyne lotnisko na wyspie. 
Na wyspie znajduje się góra wulkaniczna Katsuma (Katsuma-yama).
Historia.
12 lipca 1993 roku wyspa nawiedzona została przez tsunami niecałe 5 minut po trzęsieniu ziemi o sile 7,8 w skali Richtera wywołanym 15-30 km od brzegu pod dnem Morza Japońskiego. Pierwsza fala dotarła do wioski Aonae na południowym cyplu wyspy. Było to drugie trzęsienie ziemi w ciągu dziesięciu lat. Zarejestrowano wówczas falę o maksymalnej wysokości 32 metrów. Wody przelały się ponad wałami ochronnymi wzniesionymi po poprzednich kataklizmach. Fala zmyła budynki, pojazdy i dokujące statki, a uszkodzenia instalacji elektrycznych wywołały pożary. Liczba potencjalnych ofiar znacznie się zmniejszyła dzięki systemowi ostrzegania zastosowanemu przez Japońską Agencję Meteorologiczną i edukacji miejscowej społeczności. Dzięki tym ostrzeżeniom wielu mieszkańców się uratowało, uciekając na wyżej położone tereny natychmiast po głównym wstrząsie, zanim jeszcze ogłoszono alarm. Wydarzenie to stało się również najlepiej udokumentowaną katastrofą tego rodzaju w historii. Pochłonęło ok. 200 ofiar śmiertelnych.

</doc>
<doc id="1394547" url="https://pl.wikipedia.org/wiki?curid=1394547" title="Makdiszu">
Makdiszu



</doc>
<doc id="1394548" url="https://pl.wikipedia.org/wiki?curid=1394548" title="Spółgłoska zwarta nagłośniowa">
Spółgłoska zwarta nagłośniowa

Spółgłoska zwarta nagłośniowa – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczana jest symbolem: []
Artykulacja.
W czasie artykulacji podstawowego wariantu []:
Przykłady.
Głoska ta jest obca językom indoeuropejskim. Występuje w:

</doc>
<doc id="1394549" url="https://pl.wikipedia.org/wiki?curid=1394549" title="Reprezentacja Saint-Martin w piłce nożnej mężczyzn">
Reprezentacja Saint-Martin w piłce nożnej mężczyzn

Reprezentacja Saint-Martin w piłce nożnej jest narodową drużyną Saint-Martin - francuskiej posiadłości na Karaibach i jest kontrolowana przez Comité de Football des Îles du Nord założony w 1999 roku, który jest częścią Francuskiej Federacji Piłki Nożnej. Jako posiadłość francuska drużyna Saint-Martin nie może być członkiem Międzynarodowej Federacji Piłki Nożnej (FIFA), ale jest członkiem Konfederacji Piłkarskiej Ameryki Północnej, Środkowej i Karaibów (CONCACAF). Nigdy nie zakwalifikowała się do turnieju finałowego Złotego Pucharu CONCACAF. Trenerem ekipy jest Stéphane Auvray.

</doc>
<doc id="1394551" url="https://pl.wikipedia.org/wiki?curid=1394551" title="Nie spać / Bisz bosz">
Nie spać / Bisz bosz

Nie spać / Bisz bosz – singel zespołu Voo Voo promujący płytę "Rapatapa-to-ja".

</doc>
<doc id="1394555" url="https://pl.wikipedia.org/wiki?curid=1394555" title="Retrospekcja. koncert. Kraków">
Retrospekcja. koncert. Kraków

retrospekcja. koncert. Kraków – koncertowy album Stanisława Sojki, Janusza Iwańskiego oraz grupy Tie Break.
Album w części "retrospekcja" zawiera zapis koncertu, jaki odbył się 24 kwietnia 1994 w studiu koncertowym TVP Kraków w Łęgu. Dwa ostatnie utwory, stanowiące część "deser", pochodzą z nagrań dokonanych w studiu Sonus w Łomiankach k. Warszawy i zostały zarejestrowane 3 i 4 listopada tego samego roku.

</doc>
<doc id="1394567" url="https://pl.wikipedia.org/wiki?curid=1394567" title="Spółgłoska szczelinowa nagłośniowa dźwięczna">
Spółgłoska szczelinowa nagłośniowa dźwięczna

Spółgłoska szczelinowa nagłośniowa dźwięczna – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczana jest symbolem: []. Właściwie częstsza jest spółgłoska półotwarta nagłośniowa dźwięczna, którą można oznaczać symbolem [], kiedy niezbędne jest rozróżnienie. Żaden znany język naturalny nie traktuje tych dźwięków jak odrębne fonemy.
Artykulacja.
W czasie artykulacji podstawowego wariantu []:
Przykłady.
Głoska ta jest obca językom indoeuropejskim. Występuje w:

</doc>
<doc id="1394570" url="https://pl.wikipedia.org/wiki?curid=1394570" title="Rossosz (Rosja)">
Rossosz (Rosja)

Rossosz () – miasto w Rosji położone w obwodzie woroneskim. Liczy około 62 tys. mieszkańców (2020).

</doc>
<doc id="1394575" url="https://pl.wikipedia.org/wiki?curid=1394575" title="Procedura STAR">
Procedura STAR

STAR (ang. "Standard Terminal Arrival Route") – opublikowana procedura dolotowa do lotniska. Celem procedury STAR jest uregulowanie wpływającego w TMA (rejon lotniska) ruchu lotniczego – wszystkie samoloty podążają określoną trasą, z określoną prędkością i z określonymi wysokościami.
Procedura ta w stopniu znaczącym ułatwia pracę kontrolera przy dużym ruchu. Kontroler nie musi podawać kursów dla "prowadzenia" samolotu, wystarczy podać pilotowi jaką ma wykonać procedurę. Pozwala to kontrolerowi przenieść uwagę na inny samolot, co de facto powoduje odciążenie służb kontroli – nie jest wymagane ciągłe prowadzenie samolotu, dzięki czemu zdolność prowadzenia większej liczby operacji wzrasta.

</doc>
<doc id="1394576" url="https://pl.wikipedia.org/wiki?curid=1394576" title="Reprezentacja Sint Maarten w piłce nożnej mężczyzn">
Reprezentacja Sint Maarten w piłce nożnej mężczyzn

Reprezentacja Sint Maarten w piłce nożnej – narodowa drużyna Sint Maarten, kontrolowana przez Federację Piłkarską Sint Maarten (Sint Maarten Soccer Association) założona w 1986 roku. Nie jest członkiem Międynarodowej Federacji Piłki Nożnej (FIFA), ale od 1998 roku jest członkiem Konfederacji Piłkarskiej Ameryki Północnej, Środkowej i Karaibów (CONCACAF). Nigdy nie zakwalifikowała się do turnieju finałowego Złotego Pucharu CONCACAF. Sint Maarten jest terytorium zależnym od Holandii leżącym w Ameryce Północnej, ale mimo to nie należy do Królewskiego Holenderskiego Związku Piłki Nożnej. Trenerem ekipy jest Elvis Albertus. Stadion reprezentacji nazywa się "Raoul Illidge Sports Complex" i znajduje się w Philipsburgu. Według danych z marca 2008 roku reprezentacja ta rozegrała 22 mecze z czego wygrała 8, zremisowała 5 i przegrała 9.
Zobacz też.
Reprezentacje w piłkę nożną mężczyzn niezrzeszone w FIFA

</doc>
<doc id="1394577" url="https://pl.wikipedia.org/wiki?curid=1394577" title="Anakleza">
Anakleza

Anakleza (gr. "anaklezis" – przywoływać) – w liturgii chrześcijańskiej jedna z części kolekty. Rozpoczynają ją najczęściej słowa "Wszechmogący wieczny Boże", "Boże", lub "Panie Jezu". Część modlitwy stanowiąca wezwanie Boga.

</doc>
<doc id="1394578" url="https://pl.wikipedia.org/wiki?curid=1394578" title="Zamek w Beauregard">
Zamek w Beauregard

Zamek w Beauregard (fr. Château de Beauregard) – zamek położony w miejscowości Cellettes we Francji, w departamencie Loir-et-Cher. Zaliczany do zamków nad Loarą.
Historia.
Zamek został zbudowany w 1545 roku przez Jeana du Thiera, Lorda Menars oraz osobistego sekretarza króla Francji, Henryka II Walezjusza. Główną cześć zamku stanowi izba królewska w której znajdują się licznie namalowane freski oraz ozdobny kominek. Inną ważna częścią zamku stanowi "Wielka Galeria" w skład której wchodzą wybitne dzieła ówczesnych malarzy oraz przedstawicieli sztuki włoskiej obejmująca portrety postaci z historii Francji z lat 1328 – 1643.
W 1617 roku zamek został sprzedany w ręce Paula Ardiera. Za jego czasów galerię zamkowe znacznie się wzbogaciły o kolejne egzemplarze obrazów oraz rzeźb wybitnych europejskich twórców.
Obecnie w zamku mieści się otwarte dla zwiedzających muzeum, którego większość eksponatów stanowią długo zbierane obrazy i rzeźby.

</doc>
<doc id="1394579" url="https://pl.wikipedia.org/wiki?curid=1394579" title="Boguczar">
Boguczar

Boguczar (ros. Богучар) – rosyjskie miasto położone w obwodzie woroneskim. Przez miasto przepływa rzeka o takiej samej nazwie. Według danych na 2002 rok zamieszkuje je 13 756 mieszkańców, w 1989 było ich 8 499. Boguczar prawa miejskie otrzymał w roku 1779.

</doc>
<doc id="1394581" url="https://pl.wikipedia.org/wiki?curid=1394581" title="Luis Gómez">
Luis Gómez

Luis Oswaldo Gómez Cáceres (ur. 20 kwietnia 1972), piłkarz ekwadorski grający na pozycji obrońcy.
Kariera klubowa.
Karierę piłkarską Gómez rozpoczął w klubie Barcelona SC z miasta Guayaquil. W 1992 roku zadebiutował w jego barwach w ekwadorskiej Serie A. W 1994 roku odszedł do stołecznego Deportivo Quito, ale już po roku powrócił do Barcelony i został z nią mistrzem Ekwadoru. W 1997 roku powtórzył ten sukces, a w 1998 dotarł do finału Copa Libertadores, jednak ekwadorski zespół dwukrotnie przegrał w nim z brazylijskim CR Vasco da Gama (0:2, 1:2). W 1999 roku odszedł z Barcelony i został zawodnikiem argentyńskiego Ferro Carril Oeste, jednak rozegrał tam zaledwie trzy spotkania i już w 2000 roku ponownie grał w Barcelonie. Nie osiągnął z nią większych sukcesów i w 2004 roku odszedł do LDU Quito, a w 2005 roku został z nim mistrzem fazy Clausura. Karierę zakończył rok później jako zawodnik Universidad Católica Quito.
Kariera reprezentacyjna.
W reprezentacji Ekwadoru Gómez zadebiutował 5 września 2001 roku w zremisowanym 0:0 spotkaniu z Kolumbią. W 2002 roku został powołany przez selekcjonera Hernána Darío Gómeza do kadry na Mistrzostwa Świata 2002. Tam był rezerwowym i nie wystąpił w żadnym spotkaniu. Ostatni mecz w kadrze narodowej rozegrał w 2003 roku. Łącznie wystąpił w 12 meczach reprezentacji Ekwadoru i zdobył jednego gola.

</doc>
<doc id="1394584" url="https://pl.wikipedia.org/wiki?curid=1394584" title="Kurenai">
Kurenai

 – japońska seria opowiadań autorstwa Kentarō Katayamy, z ilustracjami autorstwa Yamato Yamamoto. Mangowa adaptacja serii została opublikowana w pierwszym numerze magazynu Jump Square. Anime oparte na serii, wykonane przez studio Brains Base, było emitowane po raz pierwszy w Japonii od 3 kwietnia 2008 do 19 czerwca 2008.
Fabuła.
Szesnastoletni Shinkurō Kurenai, specjalista w rozstrzyganiu sporów międzyludzkich, zostaje pewnego dnia zatrudniony przez swoją pracodawczynię jako ochroniarz siedmioletniej dziewczynki pochodzącej z potężnej plutokratycznej rodziny, w której praktykuje się kazirodcze związki, przetrzymując należące do rodziny kobiety z dala od zewnętrznego świata w tzw. Wewnętrznym Sanktuarium.
Manga.
Mangowa adaptacja, rysowana przez Yamato Yamamoto, jest publikowana w magazynie Jump Squere.
Anime.
Emisja anime składającego się z dwunastu odcinków rozpoczęła się w Japonii 3 kwietnia 2008. Autorem scenariusza był Kō Matsuo. Wersja anime różni się nieco od mangi, wprowadzając nieco więcej dramaturgii i scen z życia codziennego.

</doc>
<doc id="1394588" url="https://pl.wikipedia.org/wiki?curid=1394588" title="Jurajska">
Jurajska

Jurajska – naturalna akratopega produkowana przez Jurajską Spółdzielnię Pracy w Myszkowie. Złoża wody w Jurze Krakowsko-Częstochowskiej odkryto w roku 1976, a produkcję wody "Jurajskiej" rozpoczęto w 1984.
Zawartość substancji mineralnych w wodzie wynosi 516,84 mg/l.
W maju 2008 roku firma była sponsorem strategicznym polskiej reprezentacji siatkarzy.
W lipcu 2013 roku spółdzielnię pracy przekształcono w spółkę z o.o. Wytwórnia wody znajduje się w Postępie w województwie śląskim.

</doc>
<doc id="1394592" url="https://pl.wikipedia.org/wiki?curid=1394592" title="Dni błagalne">
Dni błagalne

Dni błagalne (łac. "dies rogationum"), dni krzyżowe – sięgają początkami starożytności chrześcijańskiej. Należą do nich "litania maior" – przypadająca 25 kwietnia, oraz "litaniae minores", zajmujące trzy dni przed uroczystością Wniebowstąpienia Pańskiego, w ciągu których w ramach własnych obchodów liturgicznych (procesja błagalna, nabożeństwo, Msza przebłagalna) wierni modlą się w różnych intencjach. W te dni udawano się na pola procesyjne ze śpiewem litanii do świętych dla uproszenia u Boga dobrych urodzajów.

</doc>
<doc id="1394594" url="https://pl.wikipedia.org/wiki?curid=1394594" title="Owcza Góra (Masyw Śnieżnika)">
Owcza Góra (Masyw Śnieżnika)

Owcza Góra (dawniej niem. "Schafberg") – góra ze szczytem na wysokości 760 m n.p.m. znajdująca się w Masywie Śnieżnika w Sudetach, na terenie Śnieżnickiego Parku Krajobrazowego.
Geografia i geologia.
Szczyt wznosi się w odgałęzieniu Masywu Śnieżnika odchodzącym od Goworka w kierunku zachodu, stanowiąc niewielką kulminację wydzieloną dolinami potoków Nowinka od północy i Cieszyca od południa i zachodu. Z dalszą częścią masywu łączy się przez tzw. Owcze Łąki ku Gawlikowi.
Owcza Góra zbudowana jest z gnejsów, należących do metamorfiku Lądka i Śnieżnika, które wychodzą niewielkimi skałkami u podnóża góry nad Nowinką i Cieszycą. Porośnięta jest dolnoreglowym lasem świerkowym.
Turystyka.
U stóp Owczej Góry w Nowej Wsi znajduje się duży ośrodek wypoczynkowy.

</doc>
<doc id="1394597" url="https://pl.wikipedia.org/wiki?curid=1394597" title="Tassili Airlines">
Tassili Airlines

Tassili Airlines – algierskie linie lotnicze założone w roku 1997. Głównym węzłem jest port lotniczy Oued Irara.
Flota.
Flota Tassili Airlines (stan na 2011 rok):

</doc>
<doc id="1394600" url="https://pl.wikipedia.org/wiki?curid=1394600" title="Wulwodynia">
Wulwodynia

Wulwodynia (od łac. "vulva" "srom" i stgr. ὀδύνη "odynē" "ból") – zaburzenie polegające na chronicznym bólu lub dyskomforcie, charakteryzującym się uczuciem palenia, kłucia czy podrażnienia w genitaliach żeńskich w przypadkach, kiedy nie występuje żadna infekcja czy choroba skóry sromu lub pochwy powodująca te objawy. Najczęściej występuje odczucie palącego bólu, jednak rodzaj i nasilenie objawów są bardzo zindywidualizowane. Ból może być stały lub nie, zlokalizowany albo rozprzestrzeniony.
Przyczyny wulwodynii nie są znane. Najnowsze badania wskazują, że mogą one być złożone i wynikać z uszkodzenia nerwów, z czynników genetycznych lub/oraz ze zbyt dużej gęstości zakończeń nerwowych prowadzącej do nadwrażliwości skóry.
U części chorych kobiet nie zostaje postawiona diagnoza nawet po wieloletnich poszukiwaniach i wizytach u szeregu lekarzy. W USA 40% kobiet pozostaje w dalszym ciągu bez właściwej diagnozy po wizytach u trzech różnych specjalistów-ginekologów.
Leczenie wulwodynii ma na celu zlikwidowanie bólu. Terapia obejmuje: 
Korzystny wpływ w radzeniu sobie z wtórnymi skutkami choroby ma często wsparcie psychologiczne lub seksuologiczne.

</doc>
<doc id="1394601" url="https://pl.wikipedia.org/wiki?curid=1394601" title="Owcza Góra">
Owcza Góra



</doc>
<doc id="1394603" url="https://pl.wikipedia.org/wiki?curid=1394603" title="Schafberg">
Schafberg

Schafberg może oznaczać:

</doc>
<doc id="1394607" url="https://pl.wikipedia.org/wiki?curid=1394607" title="Cargolux">
Cargolux

Cargolux Airlines – luksemburskie linie lotnicze specjalizujące się w transporcie cargo z siedzibą i bazą główną znajdującymi się w największym luksemburskim porcie lotniczym Luksemburg oraz jednocześnie jedne z największych linii lotniczych tego typu w Europie, mające sieć połączeń na całym świecie. Oprócz lotów planowych, wykonują również loty czarterowe.
Historia.
Cargolux zostały założone 4 marca 1970 przez luksemburskie linie Luxair, spółkę Salen Shipping Group, islandzkie Loftleiðir Icelandic i kilku prywatnych inwestorów. Zaledwie dwa miesiące później z lotniska w Luksemburgu wystartował Canadair CL-44 freighter w trasę do Hongkongu.
Początek lat 70. to czas, kiedy lotniczy transport ładunków zaczął mieć znaczenie na arenie międzynarodowej. Linie cargo mogły oferować to czemu nie mogły sprostać linie pasażerskie – elastyczność, dostosowanie do specjalnych wymagań czy indywidualne przewozy. Z tym nurtem, doskonałą lokalizacją w samym sercu Europy i wysiłkiem zarządzających Cargolux zaczął odnosić sukcesy już w pierwszych latach swoje działalności. Główną działalnością były loty doraźne, dodatkowo linie obsługiwały loty czarterowe do Azji, które przyczyniły się do nieprzerwanego rozwoju spółki. W pierwszej połowie 1972 Cargolux wprowadziły regularne loty na trasie Luksemburg-Hongkong.
Pierwszym samolotem Carolux był Canadair CL-44D o numerze rejestracyjnym TL-LLJ. Drugi samolot tego typu (TF-LLG) rozbił się 2 grudnia 1970 w Dhace. Maszyna została zastąpiona kolejnym CL-44D w styczniu 1971. Trzy kolejne dołączyły w ciągu następnych dwóch lat. Z końcem 1972 flotę Cargoluxu stanowiło 5 samolotów Canadair CL-44D, z czego trzy były w wersji wydłużonej. Opcja ta gwarantowała większe o 18% możliwości załadunkowe, co stanowiło ogromną przewagę nad innymi liniami, dodatkowo Cargolux były jedynym ich operatorem.
W 1973 Cargolux wszedł w grono użytkowników samolotów odrzutowych. By sprostać konkurencji, kiedy to głównym czynnikiem determinującym kontrakty stała się prędkość dostawy – linie zakupiły pierwszego Douglasa DC-8-61 cargo. Wiosną 1974 maszyna została zastąpiona podobnym modelem – Douglas DC-8-55, a następnie Cargolux zaczął rozwijać swoją flotę, podpisując długoterminowe kontrakty na kupno samolotów Douglas DC-8-63. Jeden z nowych nabytków stał się pierwszym samolotem o luksemburskiej rejestracji – LX-BCV. W 1984 zostały wycofane ze służby.
Od początku działalności Cargoluxu, baza samolotów, a także zaplecze techniczne znajdowało się w Nowym Jorku, pod kontrolą personelu Loftleiðir Icelandic. Taka odległość zakłócała sprawne działanie służb utrzymania, przez co w 1974 Cargolux podpisały kontrakt na budowę hangaru w Luksemburgu. Oficjalne otwarcie przez Ministra Transportu Luksemburga nastąpiło 28 kwietnia 1975.
W 1977 zarząd linii zdecydował o zakupie samolotów typu Boeing 747-200F. Pierwszy został dostarczony 30 stycznia 1979, otrzymał numer LX-DCV i rozpoczął służbę 5 lutego 1979. W tamtym czasie Cargolux były jedynymi liniami lotniczymi cargo, które latały B747-200F.
Lata 80. przyniosły krótkotrwały kryzys linii Cargolux. Rosnące ceny paliw na światowych rynkach, spowodowały drastyczny wzrost kosztów, a zapotrzebowanie na transport lotniczy nie rosło już w tak zawrotnym tempie jak w poprzednim dziesięcioleciu. Dodatkowo stopy procentowe zaczęły szybko rosnąć i Cargolux zostały zmuszone do restrukturyzacji i reorganozacji.
W 1990 Cargolux podpisały umowę z Boeingiem na trzy samoloty typu Boeing 747-400F, stając się pierwszym użytkownikiem tego modelu w 1993. W pierwszym locie z Seattle do Luksemburga, na pokładzie znajdowało się 116 ton ładunku.
W 2005 linie ogłosiły decyzję o zakupie 10 maszyn Boeing 747-8F, a dwa lata później o dodatkowych trzech.
W roku 2008 Cargolux odebrały ostatni, szesnasty samolot Boeing 747-400F.
8 czerwca 2011 roku Qatar Airways wykupiły 35% udziałów linii Cargolux. Umowę podpisał CEO katarskich linii Akbar Al Baker i dyrektor Cargoluxu Frank Reimen w obecności premiera Kataru Hamada ibn Dżasima Al Saniego i luksemburskiego ministra finansów Luca Friedena.
Flota.
Stan na wrzesień 2022.
Modele użytkowane w przeszłości:

</doc>
<doc id="1394608" url="https://pl.wikipedia.org/wiki?curid=1394608" title="Azuki">
Azuki

Azuki (fr. "Azougui") – stanowisko archeologiczne w północno-zachodniej Mauretanii, na północny zachód od Ataru. W XII wieku była to siedziba dynastii Almorawidów. Jej członkowie dokonywali stąd najazdów na Imperium Ghany. Stąd też podbili Maroko. Do naszych czasów zachowały się ruiny cytadeli i nekropoli. W okolicy natrafiono na jeszcze starsze petroglify.

</doc>
<doc id="1394609" url="https://pl.wikipedia.org/wiki?curid=1394609" title="Azougui">
Azougui



</doc>
<doc id="1394614" url="https://pl.wikipedia.org/wiki?curid=1394614" title="Zbigniew Rapciak">
Zbigniew Rapciak

Zbigniew Rapciak (ur. 15 maja 1956 w Krakowie) – polski ekonomista, w latach 2008–2009 podsekretarz stanu w Ministerstwie Infrastruktury.
Życiorys.
Ukończył ekonomię na Akademii Ekonomicznej w Krakowie oraz studium podyplomowe z zakresu zarządzania i finansowanie infrastruktury drogowej w Szkole Głównej Handlowej w Warszawie.
Od 1980 związany z administracją publiczną w zakresie drogownictwa. Był kolejno zastępcą kierownika Obwodu Rejonu Dróg Publicznych w Krakowie (do 1984) i wicedyrektorem Wojewódzkiej Dyrekcji Dróg Miejskich w tym mieście (do 1994). Przez rok kierował spółką z o.o., następnie został dyrektorem wydziału w krakowskim urzędzie miasta. W latach 1999-2000 zajmował stanowisko dyrektora Oddziału Południowo-Wschodniego Generalnej Dyrekcji Dróg Publicznych. Od 2001 do 2002 był wiceprezesem Agencji Budowy i Eksploatacji Autostrad w Warszawie, a w latach 2002–2008 dyrektorem Oddziału Generalnej Dyrekcji Dróg Krajowych i Autostrad w Krakowie.
W lutym 2008 został podsekretarzem stanu w Ministerstwie Infrastruktury. Funkcję tę pełnił do marca 2009. W maju 2009 został prezesem spółki Polskie LNG, pełnił tę funkcję do lutego 2012.

</doc>
<doc id="1394625" url="https://pl.wikipedia.org/wiki?curid=1394625" title="Leo Fender">
Leo Fender

Clarence Leonidas Fender (ur. 10 sierpnia 1909 w Anaheim, zm. 21 marca 1991 w Fullerton) – amerykański wynalazca, założyciel przedsiębiorstwa Fender (Fender Electric Instrument Manufacturing Company), Music Man i G&amp;L Musical Instruments. W 1992 został wprowadzony do "Rock and Roll Hall of Fame". Największy projektant, konstruktor i producent gitar i basów elektrycznych, które dzisiaj mają status kultowych tout court.
Życiorys.
W 1948 zaprojektował model Fender Broadcaster, którą przemianowano później na Telecastera. Była to pierwsza mocna, powszechnie dostępna gitara elektryczna, posiadająca dwa przetworniki, trójpozycyjny przełącznik przetworników oraz potencjometry głośności i tonu. Dzięki tej gitarze, produkowanej w niemal niezmienionej formie po dziś dzień, przedsiębiorstwo Fender zyskało światową sławę. Również w 1951 Fender wprowadził na rynek elektryczną gitarę basową Precision Bass, a w 1956 gitarę elektryczną Stratocaster.

</doc>
<doc id="1394626" url="https://pl.wikipedia.org/wiki?curid=1394626" title="FUSE OF LOVE">
FUSE OF LOVE



</doc>
<doc id="1394631" url="https://pl.wikipedia.org/wiki?curid=1394631" title="Nokia N73 Music Edition">
Nokia N73 Music Edition



</doc>
<doc id="1394635" url="https://pl.wikipedia.org/wiki?curid=1394635" title="Juan Carlos Burbano">
Juan Carlos Burbano

Juan Carlos Burbano De Lara Torres (ur. 15 lutego 1969 w Quito) – piłkarz ekwadorski grający na pozycji pomocnika.
Kariera klubowa.
Burbano urodził się w Quito i przez całą karierę związany był z klubami z tego miasta. Wychował się w Universidad Católica Quito, w barwach którego zadebiutował w 1988 roku w ekwadorskiej Serie A i grał tam do końca 1991 roku. W 1992 został zawodnikiem Deportivo Quito, ale przez dwa sezony nie osiągnął większych sukcesów i w 1994 roku odszedł do Nacionalu Quito. W 1996 roku po raz pierwszy i jedyny w karierze został mistrzem Ekwadoru. Z kolei w 1998 roku dotarł z Nacionalem do półfinału Copa Merconorte. Karierę piłkarską zakończył w 2004 roku i liczył sobie wówczas 35 lat. W barwach Nacionalu wystąpił ponad 300 razy.
Kariera reprezentacyjna.
W reprezentacji Ekwadoru Burbano zadebiutował 16 sierpnia 1996 roku w zremisowanym 0:0 spotkaniu z Kolumbią. W 2002 roku został powołany przez selekcjonera Hernána Darío Gómeza do kadry na Mistrzostwa Świata 2002. Tam był rezerwowym i nie wystąpił w żadnym spotkaniu. Ostatni mecz w kadrze narodowej rozegrał w tym samym roku. Łącznie wystąpił w 18 meczach reprezentacji Ekwadoru.

</doc>
<doc id="1394636" url="https://pl.wikipedia.org/wiki?curid=1394636" title="Jan Antoł">
Jan Antoł

Jan Antoł (ur. 13 czerwca 1936 w Zębie) – polski działacz związkowy i samorządowy, gazda.
Życiorys.
Od 1975 należał do ZSL, w III RP wstąpił do Polskiego Stronnictwa Ludowego. W 1981 uczestniczył w strajkach chłopskich w Rzeszowie. Z ramienia Ogólnopolskiego Komitetu Strajkowego był jednym z sygnatariuszy porozumień rzeszowsko-ustrzyckich podpisanych w nocy z 18 na 19 lutego 1981. Po zjednoczeniu opozycyjnych rolniczych organizacji związkowych na kongresie z 8 i 9 marca tego samego roku objął stanowisko wiceprzewodniczącego Niezależnego Samorządnego Związku Zawodowego Rolników Indywidualnych „Solidarność”, organizował struktury związku na Podhalu. Sprawował mandat radnego powiatu nowotarskiego I i II kadencji jako reprezentant Związku Podhalan. W 2005 startował z listy PSL do Senatu w okręgu wyborczym Nowy Sącz.
Był przyjacielem księdza Józefa Tischnera, uwieczniony przez niego w "Historii filozofii po góralsku" jako Gorgiasz.
Odznaczenia.
W 2009, "za wybitne zasługi dla niepodległości Rzeczypospolitej Polskiej, za działalność na rzecz przemian demokratycznych, za osiągnięcia w podejmowanej z pożytkiem dla kraju pracy zawodowej i społecznej", został przez prezydenta Lecha Kaczyńskiego odznaczony Krzyżem Kawalerskim Orderu Odrodzenia Polski. W 2016 otrzymał Krzyż Wolności i Solidarności.

</doc>
<doc id="1394637" url="https://pl.wikipedia.org/wiki?curid=1394637" title="These New Puritans">
These New Puritans

These New Puritans (TNPS) – brytyjski zespół postpunkowy założony w 2005 roku w Southend-on-Sea.

</doc>
<doc id="1394638" url="https://pl.wikipedia.org/wiki?curid=1394638" title="Gawlik (góra)">
Gawlik (góra)

Gawlik – góra ze szczytem na wysokości 788 m n.p.m. znajdująca się w Masywie Śnieżnika w Sudetach, na terenie Śnieżnickiego Parku Krajobrazowego.
Geografia.
Gawlik wznosi się ponad doliną rzeki Goworówka u jej spływu z Widlicą w odgałęzieniu Masywu Śnieżnika odchodzącym od Goworka. Od północy wydzielony jest doliną potoku Nowinka.
Geologia.
Zbudowany jest ze skał gnejsowych, należących do metamorfiku Lądka i Śnieżnika, widocznych jako liczne wychodnie u stóp ponad drogą.
Roślinność.
Szczyt i zbocza w całości porasta świerkowy las regla dolnego.

</doc>
<doc id="1394641" url="https://pl.wikipedia.org/wiki?curid=1394641" title="Kynoterapia">
Kynoterapia



</doc>
<doc id="1394661" url="https://pl.wikipedia.org/wiki?curid=1394661" title="Kościół św. Jakuba w Rydze">
Kościół św. Jakuba w Rydze



</doc>
<doc id="1394662" url="https://pl.wikipedia.org/wiki?curid=1394662" title="Walter Röhrl">
Walter Röhrl

Walter Röhrl (ur. 7 marca 1947 w Ratyzbonie) – niemiecki kierowca rajdowy. W swojej karierze był członkiem zespołów: Opel, Fiat, Lancia i Audi. Jeździł z takimi pilotami jak: Jochen Berger, Peter-Willi Pitz czy Christian Geistdörfer. Nosi przydomek „Montemeister” („Mistrz Monte”), gdyż jako pierwszy kierowca wygrał Rajd Monte Carlo jadąc czterema różnymi samochodami rajdowymi.
Swoją karierę rajdową Röhrl rozpoczął 1968 roku, a jego pierwszym samochodem był Fiat 850 Coupé. W styczniu 1973 roku zadebiutował w Rajdowych Mistrzostwach Świata jadąc samochodem Opel Commodore GS/E. Debiutancki Rajd Monte Carlo ukończył na 45. miejscu. W 1974 roku został rajdowym mistrzem Europy. W maju 1975 roku podczas Rajdu Grecji po raz pierwszy odniósł zwycięstwo w mistrzostwach świata. W 1980 roku wywalczył swoje pierwsze mistrzostwo świata. W 1982 roku ponownie został mistrzem świata, a także sięgnął po mistrzostwo Afryki. W 1983 roku wywalczył wicemistrzostwo. W rajdach jeździł do 1987 roku.
Röhrl wziął udział w 75 rajdach w mistrzostwach świata. Wygrał 14 z nich i 31 razy stawał na podium. Zdobył w sumie 494 punktów. Wygrał 439 odcinków specjalnych.
We Włoszech i Francji Röhrl został wybrany „Najlepszym Kierowcą Rajdowym XX wieku”. Z kolei 100 niezależnych ekspertów związanych z rajdami wybrało go „Najlepszym Kierowcą Rajdowym Wszech Czasów”.
Kariera.
Początki.
Röhrl urodził się w mieście Ratyzbona. Swoją karierę rajdową rozpoczął w 1968 roku. W tamtym czasie pracował w administracji kościelnej oraz uczył się na instruktora narciarskiego. Początkowo startował jednak w ukryciu przed rodzicami, gdyż kilka lat wcześniej jego brat zginął w wypadku samochodowym. Pierwszym rajdowym samochodem Röhrla był Fiat 850 Coupé, którym wystartował w Rajdzie Bawarii wraz ze swoim przyjacielem jako pilotem Herbergiem Mareskiem. Rajd ten ukończył na drugim miejscu, jednak jego wynik nie był liczony, gdyż przypadkowo ominął jeden z punktów pomiaru czasu.
W 1971 roku Röhrl został członkiem rajdowego zespołu Forda. Rozpoczął wówczas starty samochodem Ford Capri 2600. W marcu pojechał w swoim pierwszym rajdzie mistrzostw Europy w karierze, Rajdzie Lyon-Charbonnières-Stuttgart-Solitude. Zajął w nim 16. miejsce. W maju pojechał w kolejnym rajdzie mistrzostw Europy, Rajdzie Wiesbaden i wygrał go. Na podium rajdu stanął obok Achima Warmbolda i Petera Brinka.
W 1972 roku Röhrl pojechał w trzech rajdach mistrzostw Europy. W lipcowym Rajdzie Polski był drugi ze stratą 6:42 minuty do Włocha Raffaele Pinto. W sierpniu pojechał w Rajdzie Olympia, jednak nie ukończył go. Z kolei we wrześniu zwyciężył w Rajdzie Sachs Baltic. Na podium tego rajdu stanął obok Sobiesława Zasady i Olufa Kristensena.
1973-1974.
W styczniu 1973 roku Röhrl zadebiutował w mistrzostwach świata. Jadąc samochodem Opel Commodore GS/E z pilotem Jochenem Bergetem wziął udział w Rajdzie Monte Carlo. Nie ukończył go jednak z powodu awarii półosi. W marcu jechał już Oplem Asconą 1.9 SR. Pojechał nim w swoim pierwszym rajdzie mistrzostw Europy w sezonie, Rajdzie Stuttgart-Lyon-Charbonnières-Solitude, w którym zajął 11. miejsce. Na przełomie maja i czerwca stanął na podium w austriackim Rajdzie Semperit. Był w nim drugi ze stratą 39 sekund do Austriaka Klausa Russlinga. W lipcu Röhrl zwyciężył w czechosłowackim Rajdzie Wełtawy. Na podium rajdu stanął obok Sandra Munariego i Jana Carneborna. W tym samym miesiącu wygrał także rumuński Rajd Dunaju wyprzedzając o 1:16 minuty drugiego Sergia Barbasio i o 2:20 minuty Sandra Munariego. We wrześniu pojechał w swoim drugim rajdzie mistrzostw świata, Rajdzie Austrii. Nie ukończył go jednak z powodu awarii dyferencjału. We wrześniu Röhrl wygrał swój trzeci rajd w mistrzostwach Europy w 1973 roku, Rajd Monachium-Wiedeń-Budapeszt. W listopadzie ponownie pojechał w rajdzie odbywającym się w ramach mistrzostw świata, Rajdzie Wielkiej Brytanii. 26. odcinek specjalny tego rajdu, Clocaenog 2, był pierwszym wygranym odcinkiem Röhrla w mistrzostwach świata. Rajdu Wielkiej Brytanii Niemiec jednak nie ukończył na skutek awarii pompy paliwa.
Rok 1974 Röhrl rozpoczął od startu w fińskim Rajdzie Arktycznym, którego nie ukończył. Następnie w marcu wziął udział w rajdzie mistrzostw świata, Rajdzie Portugalii. Na 16. odcinku specjalnym tego rajdu wycofał się na skutek awarii silnika w jego Oplu Asconie. Następnie Röhrl wygrał swój pierwszy rajd w 1974 roku. Triumfował w marcowym hiszpańskim Rajdzie Firestone. W kwietniu ponownie zwyciężył. W Rajdzie Tulipanów stanął na najwyższym stopniu podium obok Szweda Larsa Carlssona i Portugalczyka Antónia Borgesa. Z kolei w maju wygrał Rajd Hesji, w którym na podium stanął obok Larsa Carlssona i Ove Anderssona. W czerwcu Röhrl nie ukończył Rajdu Złotych Piasków, a w Rajdzie Ypres był ósmy. Kolejne trzy rajdy mistrzostw Europy Röhrl jednak wygrał, dzięki czemu został rajdowym mistrzem kontynentu. Na podium Rajdu Wełtawy 1974 stanął obok Jana Carneborna i Karela Šimka, w Rajdzie Dunaju — obok Dorina Motoca i Jordana Topłodołskiego, a w Rajdzie Lugano — obok Roberta Cambiaghiego i Carla Bianchiego. Rok 1974 zakończył startem w mistrzostwach świata, w Rajdzie Wielkiej Brytanii. Wygrał w nim jeden odcinek specjalny, a w klasyfikacji generalnej zajął 5. miejsce.
1975-1977.
Rok 1975 Röhrl rozpoczął od startu w styczniowym Rajdzie Monte Carlo. Na 7. odcinku specjalnym wycofał się z niego z powodu awarii silnika w jego Oplu Asconie 1.9 SR. Następnie w lutym wystartował w mistrzostwach Europy, w Rajdzie Costa Brava. Zajął w nim 4. pozycję. Z kolei w kwietniu wziął udział w Rajdzie Elby, którego nie ukończył. W maju Niemiec wystartował w mistrzostwach świata, w Rajdzie Grecji. Dzięki wygranym czternastu odcinkom specjalnym zwyciężył w tym rajdzie odnosząc swoje pierwsze w karierze zwycięstwo w mistrzostwach świata. Na podium greckiego rajdu stanął obok dwóch greckich kierowców, Tasosa Liwieratosa i Michalisa Koumasa. W 1975 roku Röhrl wystartował jeszcze w czterech rajdach mistrzostw świata, jednak żadnego z nich nie ukończył. Rajdu Maroka nie ukończył na skutek uszkodzenia zawieszenia, w Rajdzie Portugalii miał awarię układu elektrycznego. W Rajdzie San Remo miał awarię półosi, a z Rajdu Wielkiej Brytanii wycofał się na skutek awarii skrzyni biegów.
Przez cały rok 1976 Röhrl jechał samochodem Opel Kadett GT/E. Rok ten rozpoczął od startu w Rajdzie Monte Carlo, odbywającym się w styczniu. Zajął w nim 4. pozycję. W marcu pojechał w Rajdzie Portugalii. Wycofał się z niego już na 1. odcinku specjalnym z powodu awarii skrzyni biegów. Kwietniowego Rajdu Safari także nie ukończył, a powodem jego wycofania się z kenijskiego rajdu był wypadek na drodze dojazdowej do jednego z odcinków specjalnych. Następnie Röhrl wziął udział w trzech rajdach mistrzostw Europy. W rodzimym Rajdzie Hesji był drugi za Walterem Smolejem. Z kolei w czerwcu zwyciężył w belgijskim Rajdzie Ypres. Na podium tego rajdu stanął obok Hiszpana Salvadora Cañellasa i Szweda Larsa Carlssona. Z kolei we wrześniu był piąty we włoskim Rajdzie San Martino di Castrozza. W mistrzostwach Europy Röhrl zajął 4. miejsce. W 1976 roku wziął jeszcze udział w trzech rajdach mistrzostw świata. Żadnego z nich nie ukończył. W Rajdzie San Remo miał awarię silnika, w Rajdzie Korsyki — awarię paska klinowego, a w Rajdzie Wielkiej Brytanii uszkodził tylną oś.
Pierwszym rajdem sezonu 1977, w którym Röhrl wystartował, był Rajd Monte Carlo. Nie ukończył go jednak na skutek awarii silnika. Następnie jechał w dwóch rajdach mistrzostw Europy, Rajdzie Elby i Rajdzie Walii, który ukończył na 4. miejscu. Odbywającego się na przełomie maja i czerwca Rajdu Grecji Niemiec nie ukończył. Powodem wycofania się była awaria uszczelki głowicy silnika. Jeszcze w czerwcu pojechał w mistrzostwach Europy, w Rajdzie Szkocji. Uległ w nim wypadkowi. We wrześniu, w innym rajdzie mistrzostw Europy, Rajdzie San Martino di Castrozza, Röhrl był piąty. Pojechał w nim nowym samochodem, Fiatem 131 Abarth. W 1977 roku Röhrl pojechał jeszcze w trzech rajdach mistrzostw świata. Z Rajdu Kanady wycofał się z powodu awarii silnika, podobnie jak z Rajdu Wielkiej Brytanii, a w Rajdzie San Remo miał wypadek.
1978-1980.
W 1978 roku Röhrl został członkiem fabrycznego zespołu Fiata. Swój pierwszy rajd, jako członek nowego zespołu, pojechał w styczniu 1978. Był to Rajd Monte Carlo. Wygrał w nim najwięcej, bo 8 odcinków specjalnych, jednak nie stanął na podium. Zajął w nim 4. miejsce, a do trzeciego Guya Fréquelina stracił 27 sekund. Następnie wystartował w dwóch rodzimych rajdach mistrzostw Europy samochodem Lancia Stratos HF. Zimowego Rajdu Saksonii nie ukończył z powodu uszkodzenia zawieszenia, a w Rajdzie Saarland zwyciężył. Kwietniowego Rajdu Portugalii nie ukończył, pomimo wygrania pięciu odcinków specjalnych. Powodem wycofania się z niego była awaria sprzęgła. W odbywającym się na przełomie maja i czerwca Rajdzie Grecji Röhrl wygrał najwięcej, bo 21 odcinków specjalnych, dzięki czemu zwyciężył w tym rajdzie. Na mecie rajdu wyprzedził o 10:04 minuty drugiego Fina Markku Aléna i o 22:46 minuty Kenijczyka Shekhara Mehtę. W lipcu wygrał rajd mistrzostw Europy, Rajd Hunsrück, w którym stanął na podium obok Attilia Bettegi i Achima Warmbolda. We wrześniu ponownie zwyciężył, tym razem w rajdzie mistrzostw świata, Rajdzie Kanady. Wygrał 7 odcinków specjalnych, a na mecie tego rajdu wyprzedził o 8:33 minuty drugiego Markku Aléna i o 18:23 minuty Andreasa Kullänga. Październikowego Rajdu San Remo nie ukończył. Wygrał 9 odcinków specjalnych, jednak na 37. odcinku specjalnym uległ wypadkowi. W listopadzie Röhrl wystartował w ostatnim rajdzie sezonu 1978, Rajdzie Wielkiej Brytanii. Wygrał w nim 3 odcinki specjalne, a metę rajdu osiągnął jako szósty zawodnik w klasyfikacji generalnej. Mistrzostwa świata 1978 ukończył na 6. miejscu w klasyfikacji.
Sezon 1979 Röhrl rozpoczął od startu w styczniowym Rajdzie Monte Carlo. pomimo wygrania dwóch odcinków specjalnych nie ukończył go z powodu awarii silnika. W lutym wygrał rajd mistrzostw Europy, Zimowy Rajd Saksonii. W kwietniu wziął udział w Rajdzie Safari. Zajął w nim 8. lokatę. W lipcu 1979 zwyciężył w mistrzostwach Europy, w Rajdzie Hunsrück. Na podium tego rajdu wyprzedził Szweda Larsa Carlssona i rodaka Reinharda Hainbacha. W październiku wystartował w Rajdzie San Remo. Wygrał w nim najwięcej, bo 27 odcinków specjalnych, jednak ostatecznie zajął w nim 2. pozycję. Do zwycięzcy, Włocha Antonia Fassiny stracił 4:14 minuty. W 1979 roku Röhrl wystartował w jeszcze jednym rajdzie mistrzostw świata, Rajdzie Wielkiej Brytanii. Ukończył go na 8. miejscu.
W styczniu 1980 Röhrl wystartował w pierwszym rajdzie sezonu 1980, Rajdzie Monte Carlo. Wygrał w nim najwięcej, bo 11 odcinków specjalnych i dzięki temu odniósł zwycięstwo. Wyprzedził o 10:38 minuty drugiego Bernarda Darniche'a i o 11:28 minuty Björna Waldegårda. W marcu wygrał swój drugi rajd z rzędu. W Rajdzie Portugalii uzyskał najlepszy czas na 16 odcinkach specjalnych, a na mecie rajdu wyprzedził drugiego Markku Aléna o 14:19 minuty i trzeciego Guya Fréquelina o 30:29 minuty. W maju wziął udział w Rajdzie Grecji. Wygrał w nim 7 oesów, a w klasyfikacji generalnej tego rajdu zajął 5. pozycję. Następnie w czerwcu Röhrl pojechał w Rajdzie Hesji w ramach mistrzostw Europy i wygrał go. W lipcu odniósł kolejne zwycięstwo, tym razem w Rajdzie Argentyny. Wygrał w nim 10 oesów. Na podium tego rajdu stanął obok Fina Hannu Mikkoli (wyprzedził go o 15:59 minuty) i Argentyńczyka Carlosa Reutemanna (wyprzedził go 46:50 minuty). W sierpniu wygrał kolejny rajd mistrzostw Europy, rodzimy Rajd Hunsrück. We wrześniu Röhrl walczył o zwycięstwo w Rajdzie Nowej Zelandii. Wygrał w nim 12 odcinków specjalnych, a w klasyfikacji generalnej zajął ostatecznie 2. lokatę, o 2:41 minuty za Finem Timem Salonenem. W październiku wziął udział w Rajdzie San Remo. Na 17 odcinkach specjalnych miał najlepszy czas i odniósł zwycięstwo w tym rajdzie. Nad drugim Arim Vatanenem miał przewagę 6:35 minuty, a nad trzecim Hannu Mikkolą 14:10 minuty. W 1980 roku wystartował jeszcze w październikowym Rajdzie Korsyki. Wygrał w nim 2 odcinki specjalne i zajął 2. miejsce w tym rajdzie ze stratą 10:23 minuty do zwycięzcy Francuza Jeana-Luca Thériera. Dzięki wygraniu czterech rajdów w sezonie 1980, Röhrl wywalczył mistrzostwo świata, swoje pierwsze w karierze. Zdobył 118 punktów, o 54 więcej niż drugi w klasyfikacji generalnej Hannu Mikkola.
1981-1983.
Po zdobyciu tytułu mistrza świata Röhrl chciał odejść z zespołu Fiata do jednego z niemieckich producentów. Jeszcze pod koniec 1980 roku podpisał kontrakt z Mercedesem na starty w sezonie 1981, jednak kilka tygodni później zespół wycofał się ze startu w mistrzostwach świata. Röhrl tym samym pozostał bez zespołu na sezon 1981. W 1981 roku wziął udział w pojedynczych rajdach mistrzostw Europy i mistrzostw Niemiec. Startował w nich samochodami Porsche, 924 GTS i 911 SC. W ramach mistrzostw Europy zwyciężył w Rajdzie Hesji, a w ramach mistrzostw Niemiec — w Rajdzie Vorderpfalz. W październiku 1981 zaliczył jedyny start w mistrzostwach świata w sezonie. Był to Rajd San Remo. Pomimo wygrania 5 odcinków specjalnych nie ukończył tego rajdu. Wycofał się z niego na 41. odcinku specjalnym z powodu awarii skrzyni biegów.
W 1982 roku Röhrl podpisał kontrakt z zespołem Opla. Sezon 1982 rozpoczął od startu w styczniowym Rajdzie Monte Carlo. Wygrał w nim największą liczbę odcinków specjalnych (13) spośród wszystkich startujących w rajdzie i odniósł zwycięstwo. W klasyfikacji generalnej rajdu wyprzedził o 3:49 minuty drugiego Hannu Mikkolę oraz o 12:05 minuty trzeciego Jeana-Luca Thériera. W lutym pojechał w Rajdzie Szwecji. Ukończył go na 3. pozycji i przegrał jedynie z dwoma skandynawskimi kierowcami, zwycięzcą Szwedem Stigiem Blomqvistem i drugim w klasyfikacji, Finem Arim Vatanenem. W marcowym Rajdzie Portugalii Röhrl wygrał 5 odcinków specjalnych, jednak na 23. odcinku specjalnym odpadł z rywalizacji w rajdzie z powodu wypadku. W kwietniu po raz trzeci w sezonie stanął na podium. W Rajdzie Safari był drugi ze stratą 41 minut do Kenijczyka Shekhara Mehty. W maju zajął 4. pozycję w Rajdzie Korsyki. Z kolei w czerwcu stanął na podium Rajdzie Grecji. Był drugi ze stratą 13:39 minuty do Francuzki Michèle Mouton. W rajdzie tym wygrał 6 odcinków specjalnych. Następnie Röhrl zajął 3. miejsce w Rajdzie Nowej Zelandii, w którym zwyciężył na 7 oesach. Przegrał w nim jedynie z dwoma szwedzkimi kierowcami, Björnem Waldegårdem i Perem Eklundem. W sierpniu ukończył Rajd Brazylii. Był w nim drugi, a do zwyciężczyni Mouton stracił ponad 35 minut. W październikowym Rajdzie San Remo wygrał 5 odcinków specjalnych, a rajd ten zakończył na podium, na 3. miejscu. Na podium stanął obok Stiga Blomqvista i Hannu Mikkoli. W październiku wystartował również w Rajdzie Wybrzeża Kości Słoniowej. Jego główna konkurentka do zdobycia tytułu mistrza świata Michèle Mouton uległa wypadkowi i tym samym Röhrl świętował zdobycie swojego drugiego mistrzostwa w karierze. Rajd Wybrzeża Kości Słoniowej ukończył na 1. pozycji. Na podium tego rajdu stanął obok Pera Eklunda (wyprzedził go o godzinę i 33 minuty) i Björna Waldegårda (wyprzedził go o 2 godziny i 16 minut). W sezonie 1982 zdobył łącznie 109 punktów, o 12 więcej niż druga w klasyfikacji Mouton. W 1982 roku Röhrl wywalczył również rajdowe mistrzostwo Afryki.
Przed sezonem 1983 Röhrl przeszedł do zespołu Lancii. Swój debiut w Lancii zaliczył w styczniu 1983. Jadąc Lancią 037 wystartował w Rajdzie Monte Carlo. Na 7. odcinku specjalnym objął prowadzenie i nie oddał go do ostatniego odcinka rajdu. W Rajdzie Monte Carlo wygrał najwięcej, bo 11 odcinków specjalnych. Na mecie tego rajdu wyprzedził o 6:52 minuty drugiego Markku Aléna i o 11:18 minuty trzeciego Stiga Blomqvista. W marcu walczył o zwycięstwo w Rajdzie Portugalii. Na 10 odcinkach specjalnych osiągnął najlepszy czas, a w klasyfikacji rajdu zajął ostatecznie 3. miejsce, pomimo tego, że od 2. do 18. oesu był liderem rajdu. Na podium rajdu stanął obok Hannu Mikkoli i Michèle Mouton. W kwietniu pojechał w mistrzostwach Europy, w Rajdzie Saarland i zajął w nim 2. miejsce. W maju Röhrl wziął udział w Rajdzie Korsyki. Wygrał w nim 10 oesów, a w rajd ten ukończył na 2. lokacie. do zwycięzcy Markku Aléna stracił 1:49 minuty. Na przełomie maja i czerwca pojechał w Rajdzie Grecji. Zwyciężył na 5 odcinkach specjalnych, a także w całym rajdzie. Drugiego Markku Aléna wyprzedził o 6:20 minuty, a trzeciego Stiga Blomqvista o 13:56 minuty. W drugiej połowie czerwca Röhrl ponownie odniósł zwycięstwo. W Rajdzie Nowej Zelandii miał najlepszy czas na 16 odcinkach specjalnych, a metę tego rajdu osiągnął z przewagą 15:58 minuty nad drugim Timem Salonenem i 31:29 minuty nad trzecim Attiliem Bettegą. W październikowym Rajdzie San Remo zajął 2. pozycję, pomimo wygrania 33 odcinków specjalnych. Do zwycięzcy Markku Aléna stracił 2:09 minuty. W dwóch ostatnich rajdach sezonu, Rajdzie Wybrzeża Kości Słoniowej i Rajdzie Wielkiej Brytanii Röhrl nie startował, przez co nie zdołał wywalczyć tytułu mistrza świata. Ostatecznie został wicemistrzem ze 102 zdobytymi punktami, o 23 mniej niż nowy mistrz Hannu Mikkola.
1984-1987.
W 1984 roku Röhrl odszedł z Lancii do zespołu Audi. W styczniu zaliczył debiut w Audi. Wystartował samochodem Audi Quattro A2 w Rajdzie Monte Carlo. W rajdzie tym wygrał 15 z 30 odcinków specjalnych. Rajd ten wygrał po raz czwarty w karierze, a na jego podium stanął obok innych kierowców Audi, Stiga Blomqvista i Hannu Mikkoli. W marcu pojechał w Rajdzie Portugalii. Na 6. odcinkach specjalnych tego rajdu uzyskał najlepszy czas, a w klasyfikacji portugalskiego rajdu zajął 6. lokatę. W maju nie ukończył Rajdu Korsyki. Na 8. odcinku specjalnym w jego Audi awarii uległ silnik. W maju wziął udział w Rajdzie Grecji. Na 45. odcinku specjalnym wycofał się z rywalizacji z powodu awarii sprzęgła. W czerwcowym Rajdzie Nowej Zelandii Röhrl wygrał 6 odcinków specjalnych i do końca 8. odcinka specjalnego był liderem rajdu. Jednak po tamtym oesie wycofał się z powodu problemów z zapłonem. Nie ukończył również następnego rajdu mistrzostw świata, w którym pojechał, Rajdu San Remo. Wygrał w nim 7 oesów, jednak na 49. oesie uległ wypadkowi.
Sezon 1985 Röhrl rozpoczął od startu w styczniowym Rajdzie Monte Carlo. Wygrał w nim 5 odcinków specjalnych, a rajd ten ukończył na 2. pozycji ze stratą 5:17 minuty do Ariego Vatanena. W lutym nie ukończył Rajdu Szwecji. Na 20. odcinku specjalnym w jego Audi doszło do awarii silnika. W marcu stanął na podium Rajdu Portugalii. Wygrał w nim najwięcej – 23 odcinki specjalne, a w klasyfikacji rajdu zajął 3. pozycję. Przegrał w nim jedynie z Timem Salonenem i Massimem Biasionem. Następnych dwóch rajdów Niemiec nie ukończył. Z Rajdu Korsyki wyeliminowała go awaria hamulców, a z Rajdu Grecji wycofał się na skutek uszkodzenia zawieszenia. W odbywającym się na przełomie czerwca i lipca Rajdzie Nowej Zelandii Röhrl zajął miejsce na podium. Był trzeci za dwoma kierowcami z Finlandii, Timem Salonenem i Arim Vatanenem. W Rajdzie San Remo wygrał 29 na 45 odcinków specjalnych, dzięki czemu wygrał ten rajd z przewagą 6:29 minuty nad drugim Salonenem i 7:52 minuty nad trzecim Henrim Toivonenem. W mistrzostwach świata Röhrl wystartował jeszcze w listopadowym Rajdzie Wielkiej Brytanii. Na 15. oesie wypadł z trasy i zakończył udział w tym rajdzie. W sezonie 1985 zajął 3. miejsce w klasyfikacji generalnej mistrzostw świata. Zdobył 59 punktów, o 68 mniej niż mistrz świata Timo Salonen i o 16 mniej niż wicemistrz Stig Blomqvist.
W sezonie 1986 Röhrl pojechał w dwóch rajdach mistrzostw świata. W styczniowym Rajdzie Monte Carlo wygrał 8 odcinków specjalnych i ostatecznie zajął w nim 4. pozycję. Wziął udział również w marcowym Rajdzie Portugalii, jednak wycofał się z niego na 3. odcinku specjalnym.
W styczniu 1987 Röhrl wystartował w Rajdzie Monte Carlo. Na 6 odcinkach specjalnych uzyskał najlepszy czas, a w rajdzie tym stanął na podium. Był trzeci za Massimem Biasionem i Juhą Kankkunenem. W kwietniu zajął 2. pozycję w Rajdzie Safari. Do zwycięzcy Hannu Mikkoli stracił 17:15 minuty. Pod koniec maja Röhrl pojechał w swoim ostatnim w karierze rajdzie mistrzostw świata, Rajdzie Grecji. Wygrał w nim jeden odcinek specjalny, a na 35. odcinku specjalnym wycofał się z powodu awarii silnika. W 1987 roku wziął jeszcze udział w jednym rajdzie mistrzostw Europy, Rajdzie Hunsrück, jednak go nie ukończył, a także w wyścigu górskim Pikes Peak International Hill Climb. Wystartował w nim samochodem Audi Quattro S1 E2 i wygrał go z czasem 10:47.850. Został pierwszym kierowcą, który na tej trasie uzyskał czas poniżej 11 minut. W 1987 roku Röhrl oficjalnie zakończył swoją karierę rajdową.
1990-1991: Deutsche Tourenwagen Meisterschaft.
W 1990 roku Röhrl wziął udział w serii Deutsche Tourenwagen Meisterschaft. Pojechał w niej samochodem Audi V8 Quattro w zespole Schmidt Motorsport Technik. W klasyfikacji generalnej DTM w 1990 roku zajął 11. miejsce. Zdobył 72 punkty. 1 lipca zaliczył swój debiut w DTM. W pierwszym wyścigu na Norisring zajął 2. miejsce ze stratą 0,45 sekundy do zwycięzcy Hansa-Joachima Stucka. Z kolei w drugim wyścigu zajął 5. miejsce. 5 sierpnia wystartował w Flugplatzrennen Diepholz na torze Flugplatz Diepholz. W pierwszym wyścigu był dziewiąty, a drugiego nie ukończył. 3 września wziął udział Großer Preis der Tourenwagen na torze Nürburgring. W pierwszym wyścigu był ósmy. Natomiast w drugim wyścigu odniósł zwycięstwo, pierwsze i jedyne w sezonie 1990. Na mecie drugiego wyścigu wyprzedził o 5,21 sekundy drugiego Steve'a Sopera i o 6,40 sekundy trzeciego Emanuela Pirro. 14 października wystartował w ADAC-Preis Hockenheim na Hockenheimringu. W pierwszym wyścigu zajął 3. pozycję za Hansem-Joachimem Stuckiem i Frankiem Jelinskim. W drugim wyścigu także był trzeci i przegrał z tymi samymi zawodnikami.
W 1991 roku w Deutsche Tourenwagen Meisterschaft Röhrl zajął 17. miejsce. Zdobył 22 punkty. Wystartował jedynie w dwóch wyścigach ADAC-Preis Hockenheim na Hockenheimringu. W pierwszym z nich był trzeci za Frankiem Bielą i Frankiem Jelinskim, a w drugim zajął 4. miejsce.
Wyścigi 24-godzinne.
W swojej karierze sportowej Röhrl dwukrotnie wystartował w wyścigu 24h Le Mans. W 1981 roku wystartował w nim po raz pierwszy. Pojechał w nim samochodem Porsche 924 Carrera GTP zespole Porsche System Engineering wraz z Jürgenem Barthem. Niemiecka załoga zajęła w Le Mans 1981 7. miejsce przejeżdżając 323 okrążenia oraz pierwszą pozycję w klasie GTP+3.0. W 1993 roku po raz drugi wziął udział w wyścigu Le Mans. Pojechał w nim z rodakiem Hansem-Joachimem Stuckiem i Amerykaninem Hurleyem Haywoodem samochodem Porsche 911S LM GT w barwach zespołu Le Mans Porsche Team. Na 79. okrążeniu zespół wycofał się z powodu awarii silnika.
Röhrl startował również w wyścigu 24h Nürburgring. Po raz pierwszy pojechał w nim w 1992 roku. Jadąc Porsche 911 z Hansem-Joachimem Stuckiem był w nim trzeci. Z kolei w 2010 roku wystartował w nim po raz drugi. Pojechał w nim samochodem Porsche 911 GT3 RS wraz z Rolandem Aschem i Patrickiem Simonem, jednak nie ukończył go na skutek kontuzji pleców.
Mistrzostwa Świata Samochodów Sportowych.
Röhrl w swojej karierze startował również w serii Mistrzostw Świata Samochodów Sportowych. W 1979 roku wystartował w niej po raz pierwszy. Swój debiut w tej serii zaliczył na torze Silverstone Circuit samochodem Lancia Beta Montecarlo wraz z innym kierowcą wyścigowym, Włochem Riccardem Patrese. Zajął 7. miejsce w kwalifikacjach, jednak wyścigu nie ukończył na skutek awarii radiatora. Następnie wystartował w wyścigu na Nürburgringu. Ponownie zajął 7. pozycję w kwalifikacjach, ale wyścigu nie ukończył na skutek zbyt niskiego ciśnienia oleju. W sierpniu wystartował na torze Brands Hatch. Po 5, miejscu w kwalifikacjach zajął 5. miejsce w wyścigu. W 1979 roku wystartował jeszcze w zawodach na torze ACI Vallelunga Circuit we Włoszech. Pojechał w nich w parze z Amerykaninem Eddiem Cheeverem. W kwalifikacjach był ósmy jednak wyścigu nie ukończył na skutek przegrzania silnika.
W 1980 roku Röhrl ponownie wystartował w Lancią Betą Montecarlo w Mistrzostwach Świata Samochodów Sportowych. W zawodach na torze Brands Hatch, w którym startował z Riccardem Patrese, był drugi kwalifikacjach, a w wyścigu odniósł zwycięstwo. 13 kwietnia wziął udział w parze z Michelem Alboreto na w zawodach na torze Mugello Circuit. W kwalifikacjach był czwarty, a w wyścigu drugi. 27 kwietnia wystartował z Patresem na torze Monza. W kwalifikacjach włosko-niemiecka para zajęła 4. miejsce, a w wyścigu 3. miejsce. 17 sierpnia w zawodach na torze Silverstone Röhrl pojechał w parze z Alboreto. W kwalifikacjach był piąty, a w wyścigu czwarty. W 1980 roku wystartował jeszcze w zawodach na torze Mosport International Raceway w Kanadzie. Wraz z Hansem Heyerem zajął 3. miejsce w kwalifikacjach i 4. w wyścigu.
W 1981 roku Röhrl po raz trzeci wziął udział w Mistrzostwach Świata Samochodów Sportowych. Tym razem jechał samochodem Porsche 935. 10 maja 1981 jadąc z Dieterem Schornsteinem i Haraldem Grohsem odniósł zwycięstwo na torze Silverstone. Z kolei 24 maja wystartował w zawodach na torze Nürburgring i w wyścigu zajął 7. miejsce.
Życie prywatne.
Röhrl jest żonaty z Moniką i mieszka z nią w Sankt Englmar. Nie ma dzieci, gdyż jak sam przyznaje, zawód kierowcy rajdowego nie pozwoliłby mu na ich wychowanie. Wśród kierowców rajdowych Röhrl najbardziej ceni sobie osoby: Markku Aléna, Hannu Mikkoli, Juhy Kankkunena, Stiga Blomqvista i Rauna Aaltonena.

</doc>
<doc id="1394666" url="https://pl.wikipedia.org/wiki?curid=1394666" title="Gotfryd z Melveren">
Gotfryd z Melveren

Gotfryd z Melveren (ur. 1512 w Melveren w Belgii, zm. 9 lipca 1572 w Gorkum w Holandii) – kapłan franciszkanin, męczennik, malarz, święty Kościoła katolickiego.
Jako młody człowiek wstąpił do franciszkanów. Po studiach filozoficzno-teologicznych został wyświęcony na kapłana. Pracował jako spowiednik w Gorkum. Był też malarzem. Swoje obrazy rozdawał ubogim, by mogli czcić świętych w domu. Ruch kalwiński przeciwny był ich rozpowszechnianiu.
Ojciec Gotfryd został przez kalwinów aresztowany w czerwcu 1572. Powieszono go w spichlerzu przy klasztorze św. Katarzyny w Gorkum 9 lipca 1572.
Kanonizowany przez papieża Piusa IX 29 kwietnia 1867.

</doc>
<doc id="1394669" url="https://pl.wikipedia.org/wiki?curid=1394669" title="Podobwód Sandomierz Armii Krajowej">
Podobwód Sandomierz Armii Krajowej

Podobwód Sandomierz - jednostka partyzancka Związku Walki Zbrojnej, a następnie Armii Krajowej. Operowała w okolicach Sandomierza.
Podobwód ten wchodził w skład Obwodu Sandomierz Inspektoratu Sandomierz Okręgu Radom-Kielce ("Jodła").
W ramach przygotowań do Akcji Burza żołnierze podobwodu odtworzyli I batalion "Sandomierz", wchodzący w skład 2 Pułk Piechoty im. Ziemi Sandomierskiej w 2 DP im. Ziemi Kieleckiej.
Batalion ten pod dowództwem por./kpt. Ignacego Zarobkiewicza "Swojaka" wziął potem udział w bitwie pod Wesołówką, gdzie został rozbity przez siły niemieckie.

</doc>
<doc id="1394672" url="https://pl.wikipedia.org/wiki?curid=1394672" title="Widlica (rzeka)">
Widlica (rzeka)

Widlica (Goworówka) (dawniej niem. "Gabel Bach") – górny bieg rzeki górskiej (Goworówki) w dorzeczu Odry, stanowiąca razem z Podnóżką źródliskowe dopływy rzeki Goworówka.
Geografia.
Górna część rzeki Goworówki w Masywie Śnieżnika wypływająca z północno-zachodniego stoku Puchacza na wysokości ok. 1010 m n.p.m. z Widłowej Jamy powyżej Czarnego Rowu i po zachodniej stronie poniżej Przełęczy Puchacza. Płynie głęboką doliną porośniętą w całości świerkowym lasem regla dolnego. W jej dolnym biegu wznoszą się skałki gnejsowe.
Turystyka.
Przepływa przez mało uczęszczane rejony Masywu Śnieżnika na terenie Śnieżnickiego Parku Krajobrazowego.

</doc>
<doc id="1394675" url="https://pl.wikipedia.org/wiki?curid=1394675" title="Gabel Bach">
Gabel Bach



</doc>
<doc id="1394681" url="https://pl.wikipedia.org/wiki?curid=1394681" title="Leo TV">
Leo TV

Leo TV – pierwszy czeski kanał erotyczny.
Kanał wystartował 4 lipca 2008, jako pierwsza czeska legalna telewizja erotyczna. Leo TV nadaje codziennie w godzinach 22:00 – 6:00. Pod koniec 2007 roku spółka PK 62 rozpoczęła przygotowania do uruchomienia kanału. Test nadawania rozpoczął się 16 kwietnia 2008 roku.
Stacja nadaje na satelicie Astra 1E (23,5°E) w systemie Cryptoworks. Program dostępny jest na platformach cyfrowych CS Link i Skylink, ale także w sieciach kablowych i IPTV.

</doc>
<doc id="1394682" url="https://pl.wikipedia.org/wiki?curid=1394682" title="Prezydent Ukrainy">
Prezydent Ukrainy

Prezydent Ukrainy (ukr. Президент України, "Prezydent Ukrajiny") – głowa państwa Ukrainy. Na mocy Rozdziału V Konstytucji Ukrainy jest najwyższym przedstawicielem władz, gwarantem suwerenności państwa, integralności terytorialnej Ukrainy, przestrzegania Konstytucji Ukrainy oraz praw i wolności człowieka i obywatela, najwyższym organem państwa w zakresie władzy wykonawczej, Najwyższym Głównodowodzącym Sił Zbrojnych Ukrainy.
Prezydent jest wybierany na pięcioletnią kadencję i może być ponownie wybrany tylko raz.
Tytuł Prezydenta Ukrainy jest dożywotni.
Wybór prezydenta.
Kandydat.
Kandydatem na prezydenta może zostać osoba, która:
Kandydatem nie może natomiast zostać:
Wybory.
Prezydent wybierany jest w równym, tajnym, powszechnym i bezpośrednim głosowaniu. Wybory mogą być zwyczajne, nadzwyczajne i powtórzone.
Wybory ogłaszane są przez Radę Najwyższą Ukrainy najpóźniej sto dni przed dniem głosowania, a proces zgłaszania kandydatur i kampanii wyborczej rozpoczynają się 10 dni później. Wybory odbywają się w ostatnią niedzielę marca piątego roku kadencji. W przypadku wyborów nadzwyczajnych, odbywają się one w ostatnią niedzielę przed upływem 90 dni od dnia ogłoszenia skrócenia kadencji. Wybory mogą zostać również powtórzone i odbywają się one w ostatnią niedzielę przed upływem 90 dni od dnia od dnia ich rozpisania.
Przysięga.
Zgodnie z art. 104 Konstytucji prezydent elekt obejmuje urząd w chwili złożenia przysięgi narodowi, co musi nastąpić w ciągu 30 dni od urzędowego ogłoszenia wyników wyborów zwyczajnych i w ciągu 5 dni po urzędowym ogłoszeniu wyników wyborów przedterminowych (nadzwyczajne i powtórzone) Nowo wybrany prezydent składa przysięgę na uroczystym posiedzeniu Rady Najwyższej Ukrainy, na ręce Przewodniczącego Sądu Konstytucyjnego Ukrainy o następującej treści:
Podczas składania przysięgi prezydent elekt trzyma rękę na Konstytucji Ukrainy i Ewangeliarzu peresopnickim, który uznawany jest za skarb narodowy Ukrainy.
Uprawnienia.
Uprawnienia jako organ władzy wykonawczej.
Prezydent jako kierownik dyplomacji:
Prezydent jako Najwyższy Głównodowodzący Sił Zbrojnych Ukrainy:
Prezydent wobec rządu:
Pozostałymi kompetencjami związanymi z władzą wykonawczą są:
Opróżnienie urzędu.
Urzędowanie Prezydenta Ukrainy kończy się w chwili zaprzysiężenia nowo wybranego prezydenta.
Ponadto opróżnienie urzędu może nastąpić w wyniku:
Po opróżnieniu urzędu obowiązki prezydenta wypełnia Przewodniczący Rady Najwyższej Ukrainy.
Insygnia Prezydenta Ukrainy.
Insygnia Prezydenta Ukrainy – oficjalne oznaki urzędu Prezydenta Ukrainy przyjęte dekretem prezydenta z dnia 29 listopada 1999 roku.
Proporzec.
Proporzec Prezydenta Ukrainy – kwadratowy płat tkaniny barwy niebieskiej z wizerunkiem złotego trójzęba pośrodku płata, w obramowaniu wężyka ornamentu roślinnego. Proporzec obszyty jest złotymi frędzlami. Do wykonania proporca wykorzystany jest płat jedwabnej tkaniny, czyste złoto i złote nici.
Łańcuch.
Łańcuch Prezydenta Ukrainy – to symbol prezydenta w formie łańcucha wykonanego z białego oraz żółtego złota i waży ok. 400 gramów. Składa się z emaliowanego klejnotu, 6 medalionów emaliowanych i 12 dekoracyjnych medalionów rozdzielających. Klejnot łańcucha przedstawia kartusz herbowy z herbem Ukrainy. Na emaliowanych medalionach zostały również przedstawione kartusze z herbami na owalnych tarczach. Są to godła: lew Księstwa Halicko-Wołyńskiego, Pogoń Wielkiego Księstwa Litewskiego, trójząb z pieczęci wielkiego księcia Włodzimierza, trójząb z pieczęci Ukraińskiej Republiki Ludowej, Abdank (godło rodowe hetmana Bohdana Chmielnickiego) i Kozak z muszkietem Hetmanatu i Państwa Ukraińskiego. Medaliony rozdzielające przedstawiają roślinne motywy z liśćmi kaliny.
Pieczęć.
Pieczęć Prezydenta Ukrainy – okrągłą pieczęć pośrodku zawiera wizerunek herbu Ukrainy, a w otoku napis „Президент України” (ukr.: "Prezydent Ukrainy"). Pod herbem w otoku znajduje się stylizowany wizerunek krzyża z Orderu Księcia Jarosława Mądrego. Część dolna i środkowa pieczęci wykonana jest w całości ze srebra, dodatkowo część środkowa jest pozłacana. Pieczęć wieńczy lazurytowa kula. Kolory symbolicznie układają się zgodnie z flagą narodową. Pieczęć waży pół kilograma.
Buława.
Buława Prezydenta Ukrainy – to symbol ciągłości państwa ukraińskiego, nawiązujący do buław hetmanów kozackich. Składa się z dwóch części:
Buława wykonana jest z pozłacanego srebra i waży 750 gramów. Przechowuje się ją w mahoniowej szkatułce ozdobionej pozłacanym reliefem przedstawiającym herb Ukrainy.
Rezydencje.
Oficjalną siedzibą i główną rezydencją Prezydenta Ukrainy jest Pałac Maryński w Kijowie. Ponadto Administracja Prezydenta Ukrainy dysponuje m.in.:

</doc>
<doc id="1394684" url="https://pl.wikipedia.org/wiki?curid=1394684" title="Learning management system">
Learning management system



</doc>
<doc id="1394688" url="https://pl.wikipedia.org/wiki?curid=1394688" title="Bitwa pod Wolf Mountain">
Bitwa pod Wolf Mountain

Bitwa pod Wolf Moutain – starcie zbrojne, które miało miejsce 8 stycznia 1877 roku pomiędzy wojskami Stanów Zjednoczonych wspieranymi przez indiańskich zwiadowców, a plemionami Lakotów i Szejenów. Bitwa była częścią Wojny o Black Hills.
Tło.
Po klęsce George’a Custera w bitwie nad Little Bighorn, tylko nieliczna grupa Indian Siuksów (Lakotów) i Szejenów wróciła do rezerwatów – głównie po to, aby przeczekać zimę lub uzupełnić zapasy. Generał Nelson Miles z połączonymi siłami piechoty, kawalerii i artylerii kontynuował kampanię przeciwko Indianom Równin, do grudnia 1876 roku pokonując w kilku potyczkach wojowników Siedzącego Byka. Podobne sukcesy w walce z Szejenami Tępego Noża odniósł Ranald Mackenzie. Wówczas na czas zimy Szalony Koń poprosił wojsko o pokój, jednakże zabicie jego delegatów przez wojskowych zwiadowców z plemienia Crow spowodowało, że Indianie zerwali rozmowy i rozpoczęli serię ataków, które zmusiły Milesa do opuszczenia garnizonu.
Bitwa.
Miles dotarł do stóp Black Hills rankiem 8 stycznia 1877 roku. Około godziny siódmej w okolicy Wolf Mountain nad rzeką Tongue wojownicy Szalonego Konia rozpoczęli ataki na jego oddział. Dzięki przewadze ogniowej Amerykanie odpierali jednak kolejne ataki wojowników Szalonego Konia, zmuszając go do przegrupowania swoich sił. Po odparciu kolejnego ataku, Miles wydał rozkaz kontrataku. Wówczas, w obliczu artyleryjskiej przewagi Amerykanów i pogarszającej się pogody, Szalony Koń zdecydował się na odwrót.
Po bitwie.
Mimo taktycznego remisu pomiędzy obiema stronami, wojska amerykańskie odniosły znaczący sukces strategiczny. Starcie uświadomiło Indianom, że nie mogą już czuć się bezpiecznie na swoich terytoriach nawet zimą lub podczas złej pogody. Po bitwie wielu wojowników wróciło pojedynczo do rezerwatów, a sam Szalony Koń poddał się wojskom USA w Forcie Robinson w Nebrasce w maju 1877 r.

</doc>
<doc id="1394689" url="https://pl.wikipedia.org/wiki?curid=1394689" title="Wybory parlamentarne na Ukrainie">
Wybory parlamentarne na Ukrainie



</doc>
<doc id="1394690" url="https://pl.wikipedia.org/wiki?curid=1394690" title="Wybory prezydenckie na Ukrainie">
Wybory prezydenckie na Ukrainie



</doc>
<doc id="1394693" url="https://pl.wikipedia.org/wiki?curid=1394693" title="Podnoszenie ciężarów na Letnich Igrzyskach Olimpijskich 1968">
Podnoszenie ciężarów na Letnich Igrzyskach Olimpijskich 1968

Podnoszenie ciężarów na Letnich Igrzyskach Olimpijskich 1968 w Meksyku odbyło się w dniach 13 - 19 października w hali Teatro de los Insurgentes. W zawodach wzięło udział 160 sztangistów (tylko mężczyzn) z 55 krajów. W tabeli medalowej najlepsi okazali się reprezentanci ZSRR z trzema złotymi i trzema srebrnymi medalami. Zawody olimpijskie były jednocześnie 42. Mistrzostwami Świata w Podnoszeniu Ciężarów.

</doc>
<doc id="1394699" url="https://pl.wikipedia.org/wiki?curid=1394699" title="Ken Olin">
Ken Olin

Ken Olin, właśc. Kenneth Edward Olin (ur. 30 lipca 1954 w Chicago) – amerykański aktor, reżyser i producent telewizyjny.
Życiorys.
Wczesne lata.
Urodził się w Chicago w Illinois w rodzinie pochodzenia żydowskiego. Jego ojciec Lawrence Olin, dyrektor Korpusów Pokoju, rozwiódł się z matką, kiedy Ken był małym chłopcem. Część dzieciństwa spędził w Chile, gdzie jego ojciec był zastępcą dyrektora Korpusu Pokoju. W 1972 ukończył The Putney School w gminie Putney, w stanie Vermont. Uczęszczał potem do kolegium przy Uniwersytecie Pensylwanii.
Kariera.
Swoją karierę telewizyjną zapoczątkował występem w telewizyjnym dramacie PBS "Włos Bernice" ("Bernice Bobs Her Hair", 1976) z Shelley Duvall. W 1978 zadebiutował na Broadwayu w sztuce "Taxi Tales" z Alem Corleyem. Po gościnnym udziale w dwóch odcinkach serialu CBS "W pogoni za papierkiem" ("The Paper Chase", 1978), zadebiutował na dużym ekranie w filmie "Upiorna opowieść" ("Ghost Story", 1981) u boku Freda Astaire.
Od 8 marca 1984 do 3 października 1985 grał detektywa Harry’ego Garibaldiego w serialu NBC "Posterunek przy Hill Street" ("Hill Street Blues"). W serialu ABC "Trzydzieści coś" ("Thirtysomething", 1987–1991) został obsadzony w roli Michaela Olina Steadmana, za którą w 1990 był nominowany do Złotego Globu dla najlepszego aktora w serialu dramatycznym. 
Był reżyserem m.in. filmu telewizyjnego "Szokujące wyznanie" ("Doing Time on Maple Drive", 1992) oraz dwóch odcinków serialu "Felicity" (1999–2000) z Keri Russell.
W 2011 wystąpił w "F2M", sztuce napisanej przez jego żonę, Patricię Wettig, która była prezentowana w ramach sezonu Powerhouse Theatre w Vassar College w Poughkeepsie.
Życie prywatne.
W 1981 poznał swoją żonę Patricię Wettig, aktorkę i producentkę filmową, gdy oboje występowali w sztuce "Tramwaj zwany pożądaniem" Tennessee Williamsa w New Hampshire. Zawarli związek małżeński 8 maja 1982. Mają syna Clifforda (ur. 1983) i córkę Roxanne (ur. 5 listopada 1985).

</doc>
<doc id="1394700" url="https://pl.wikipedia.org/wiki?curid=1394700" title="Patryk O’Healy">
Patryk O’Healy

Patryk O'Healy (ur. ok. 1540, zm. prawdopodobnie 13 sierpnia 1579 w Killmallock w Irlandii) – biskup franciszkanin, męczennik, błogosławiony Kościoła katolickiego.
Najpierw przebywał w klasztorze w Dromahair, następnie studiował w Hiszpanii. Konsekrowany na biskupa w 1576. Był ordynariuszem Mayo (dzisiaj część archidiecezji Tuam). Nie uznał królowej Anglii jako głowy Kościoła. Został skazany za zdradę i obrazę majestatu. Prowadzony był na starcenie razem z franciszkaninem o. Konradem O’Rourke. Zginął śmiercią męczeńską przez powieszenie.
Beatyfikowany przez papieża Jana Pawła II 27 września 1992 w grupie 17 męczenników irlandzkich.

</doc>
<doc id="1394704" url="https://pl.wikipedia.org/wiki?curid=1394704" title="Copa Libertadores 2008">
Copa Libertadores 2008

W czterdziestej dziewiątej edycji Copa Libertadores udział wzięło 38 klubów reprezentujących wszystkie kraje zrzeszone w CONMEBOL oraz Meksyk, będący członkiem CONCACAF. Dwa najsilniejsze państwa, Brazylia i Argentyna, wystawiły najwięcej klubów – Argentyna 6, a Brazylia 5. Reszta państw wystawiła w turnieju po 3 kluby.
Broniący tytułu klub Boca Juniors z trudem poradził sobie w fazie grupowej, awansując tylko dzięki lepszemu bilansowi bramkowemu. W 1/8 finału obrońcy tytułu pewnie poradzili sobie z brazylijskim klubem Cruzeiro EC, a w ćwierćfinale okazali się zdecydowanie lepsi od niedawnego grupowego rywala, meksykańskiej drużyny Atlas Guadalajara. W półfinale Boca Juniors uległ brazylijskiemu Fluminense FC, który w finale przegrał w rzutach karnych z rewelacją z Ekwadoru, zespołem LDU Quito.
W rundzie wstępnej 49 edycji Copa Libertadores 12 klubów podzielono na 6 par. Zwycięzcy dwumeczów awansowali do fazy grupowej.
W fazie grupowej 32 kluby podzielono na 8 grup liczących po 4 drużyny. Do 1/8 finału awansowały po dwa najlepsze kluby z każdej grupy.
W 1/8 finału wylosowano osiem par, które wyłoniły ośmiu ćwierćfinalistów. W ćwierćfinale wylosowano cztery pary, które wyłoniły czterech półfinalistów. W półfinale dwie pary wyłoniły dwóch finalistów.
W ćwierćfinale znalazły się 3 kluby brazylijskie, po 2 kluby z Argentyny i Meksyku oraz jeden klub z Ekwadoru. W półfinale każdy z tych czterech krajów miał po jednej drużynie. Finał zakończył się sensacyjnym triumfem drużyny LDU Quito, która okazała swą wyższość nad faworyzowanym Fluminense. W Ekwadorze LDU zwyciężył pewnie 4:2. W rewanżu Fluminense na słynnej Maracanie odrobił straty wygrywając 3:1. Karne wygrała drużyna LDU, i jako pierwszy w dziejach klub z Ekwadoru została triumfatorem Pucharu Wyzwolicieli.
Aż 5 państw nie zdołało wprowadzić choćby jednej drużyny do 1/8 finału. Były to Boliwia, Chile, Paragwaj, Peru i Wenezuela.
Klasyfikacja.
Poniższa tabela ma charakter statystyczny. O kolejności decyduje na pierwszym miejscu osiągnięty etap rozgrywek, a dopiero potem dorobek bramkowo-punktowy. W przypadku klubów, które odpadły w rozgrywkach grupowych o kolejności decyduje najpierw miejsce w tabeli grupy, a dopiero potem liczba zdobytych punktów i bilans bramkowy.

</doc>
<doc id="1394712" url="https://pl.wikipedia.org/wiki?curid=1394712" title="Peter Henry Abrahams">
Peter Henry Abrahams

Peter Henry Abrahams, pseud. Peter Graham (ur. 3 marca 1919 w Vrededorp k. Johannesburga, zm. 18 stycznia 2017 w Saint Andrew na Jamajce) – południowoafrykański prozaik, autor powieści społeczno-politycznych i obyczajowych, z których wiele zostało przetłumaczonych na język polski. W swoich utworach często podejmował tematykę dyskryminacji rasowej oraz segregacji południowoafrykańskiej, czemu wyraźnie się sprzeciwiał. Często portretował ludność kolorową żyjącą w złych warunkach.
Pierwszą powieść, "A Black Man Speaks of Freedom", wydał w 1940. Inne ważne dzieła: "Murzyn z kopalni złota" (1946, wyd. pol. 1948), "Szlakiem gromu" (1948, wyd. pol. 1956), "Ciemność" (1965, wyd. pol. 1968), "This Island Now" (1966), zbiór opowiadań "Dark Testament", autobiografia "Tell Freedom: Men of Africa" (1954).
W 1939 wyemigrował z RPA i osiadł Londynie. Od 1956 mieszkał na Jamajce.

</doc>
<doc id="1394717" url="https://pl.wikipedia.org/wiki?curid=1394717" title="Real Potosi">
Real Potosi



</doc>
<doc id="1394720" url="https://pl.wikipedia.org/wiki?curid=1394720" title="Konrad O’Rourke">
Konrad O’Rourke

Konrad O’Rourke (ur. ok. 1542, zm. prawdopodobnie 13 sierpnia 1579 w Killmallock) – irlandzki kapłan franciszkanin, męczennik, błogosławiony Kościoła katolickiego.
Pochodził z rodziny szlacheckiej. Towarzyszył przyszłemu biskupowi Patrykowi O’Healy w klasztorze w Dromahair. W 1579 wrócił do Irlandii. Został aresztowany w Limerick. Skazał go trybunał wojskowy bez żadnego procesu. Prawdopodobnie powieszono go razem z biskupem Patrykiem O'Healy 13 sierpnia 1579.
Beatyfikowany przez papieża Jana Pawła II 27 września 1992 w grupie 17 męczenników irlandzkich.

</doc>
<doc id="1394726" url="https://pl.wikipedia.org/wiki?curid=1394726" title="22 Dywizja Piechoty Armii Krajowej">
22 Dywizja Piechoty Armii Krajowej

22 Dywizja Piechoty AK (22 DP AK) – wielka jednostka piechoty Armii Krajowej.
Zgodnie z założeniami planu Burza, wyrażonymi w rozkazie z września 1942, oddziały partyzanckie miały zostać odtworzone w oparciu o Ordre de Bataille Wojska Polskiego sprzed 1 września 1939 roku.
W wyniku przeprowadzania akcji odtwarzania przedwojennych jednostek wojskowych, w 1944 powstała 22 Dywizja Piechoty AK "Jarosławska".

</doc>
<doc id="1394737" url="https://pl.wikipedia.org/wiki?curid=1394737" title="Babes in Toyland">
Babes in Toyland

Babes in Toyland – amerykański zespół muzyczny wykonujący riot grrrl, punk rocka i grunge. Powstał w Minneapolis w 1987. Między 1989 a 1995 nagrał trzy albumy studyjne.

</doc>
<doc id="1394739" url="https://pl.wikipedia.org/wiki?curid=1394739" title="Nzerekore">
Nzerekore



</doc>
<doc id="1394742" url="https://pl.wikipedia.org/wiki?curid=1394742" title="Lumir Sedláček">
Lumir Sedláček



</doc>
<doc id="1394743" url="https://pl.wikipedia.org/wiki?curid=1394743" title="Jan Ciałowicz">
Jan Ciałowicz

Jan Andrzej Ciałowicz (ur. 5 lutego 1895 w Rymanowie, zm. 3 października 1967 w Krakowie) – pułkownik dyplomowany artylerii Wojska Polskiego, doktor.
Życiorys.
Urodził się 5 lutego 1895 w Rymanowie. Był jednym z ośmiorga dzieci Adolfa (1863–1919, leśniczy, zarządca dóbr) i Marii z domu Tomkiewicz (1875–1922). Jego rodzeństwem byli: Stanisław (ur. 1904), Kazimierz (1906–1944, oficer Wojska Polskiego, nauczyciel), Antoni (ur. 1897), Stefania, Maria, Helena, Tadeusz (1910–2004, oficer Wojska Polskiego). Rodzina Ciałowiczów zamieszkiwała w Kalnicy w domu niegdyś zajmowanym przez Wincentego Pola.
W 1913 zdał egzamin dojrzałości w C. K. Gimnazjum w Sanoku (w jego klasie byli m.in. Jan Kuźnar, Włodzimierz Mozołowski, Franciszek Prochaska, Klemens Remer, Michał Terlecki – wszyscy także późniejsi oficerowie Wojska Polskiego). W sanockim gimnazjum był sekretarzem kółka literacko-artystycznego (prezesem tegoż był Julian Krzyżanowski). W czasie nauki w Sanoku rozwijał swoje pasje w zakresie historii, literatury i filozofii.
Po złożeniu matury pierwotnie udał się na studia na akademii górniczej, odbył służbę w C. K. Armii, w charakterze jednorocznego ochotnika. W sierpniu 1914 wstąpił do formowanego we Lwowie Legionu Wschodniego. We wrześniu tego roku, po likwidacji legionu wcielony został do c. i k. armii, i w jej szeregach walczył na I wojnie światowej (w c. k. armii w 1914 przebywał na ziemi węgierskiej). Na stopień podporucznika został mianowany ze starszeństwem z 1 sierpnia 1916 w korpusie oficerów rezerwy artylerii polowej i górskiej. Służył w Pułku Armat Polowych Nr 30, który w 1916 został przemianowany na Pułk Armat Polowych Nr 24, a dwa lata później na Pułk Artylerii Polowej Nr 24.
W listopadzie 1918 przyjęty został do Wojska Polskiego. Wojnę z bolszewikami odbył w składzie 5 Lwowskiego pułku artylerii polowej. 2 stycznia 1920 rozpoczął studia w Wojennej Szkole Sztabu Generalnego. W połowie kwietnia 1920 skierowany został na front celem odbycia praktyki sztabowej. Przydzielony został do dowództwa 9 Dywizji Piechoty dowodzonej przez generała Władysława Sikorskiego. 26 sierpnia tego roku został szefem sztabu tej samej dywizji, którą wówczas dowodził pułkownik Mieczysław Ryś-Trojanowski. Został awansowany na stopień kapitana ze starszeństwem z dniem 1 czerwca 1919. W okresie od stycznia do września 1921 kontynuował naukę w Wyższej Szkole Wojennej. Po ukończeniu nauki otrzymał tytuł oficera Sztabu Generalnego i przydział na poprzednio zajmowane stanowisko szefa sztabu 9 DP w Siedlcach, pozostając nada oficerem nadetatowym 5 pułku artylerii polowej. 29 kwietnia 1924 ogłoszono jego przydział do Doświadczalnego Centrum Wyszkolenia w Rembertowie na stanowisko asystenta taktyki, lecz w czerwcu przydział ten został anulowany. 1 grudnia 1924 został awansowany na stopień majora artylerii ze starszeństwem z dniem 15 sierpnia 1924. W październiku 1925 został przeniesiony do 9 pułku artylerii ciężkiej w Siedlcach na stanowisko dowódcy II dywizjonu. Z dniem 24 października 1926 roku został przeniesiony z 9 pułku artylerii polowej do kadry oficerów artylerii z równoczesnym przydziałem służbowym do Generalnego Inspektoratu Sił Zbrojnych na stanowisko oficera sztabu inspektora armii, generała dywizji Edwarda Śmigły-Rydza z siedzibą w Wilnie. Służąc tamże w 1928 był oficerem nadetatowym 9 pułku artylerii ciężkiej. 29 stycznia 1929 otrzymał przeniesienie do Wyższej Szkoły Wojennej na stanowisko wykładowcy taktyki artylerii. Od 2 kwietnia 1932 był słuchaczem pięciomiesięcznego II Kursu Doskonalącego Oficerów Artylerii w Szkole Strzelania Artylerii w Toruniu. We wrześniu 1932 roku, po ukończeniu kursu, przeniesiony został do 13 pułku artylerii lekkiej w Równem na stanowisko dowódcy dywizjonu. 27 czerwca 1935 został awansowany na stopień podpułkownika ze starszeństwem z dniem 1 stycznia 1935 i 1. lokatą w korpusie oficerów artylerii. Następnie był zastępcą dowódcy 13 pal w Równem. W maju 1937 wyznaczony został na stanowisko I oficera sztabu generała do prac artyleryjskich przy Generalnym Inspektorze Sił Zbrojnych, generała brygady Stanisława Millera. Praktykę dowódczą odbył na stanowisku dowódcy 5 Lwowskiego pułku artylerii lekkiej. Według stanu z marca 1939 nadal był oficerem w GISZ.
W latach 30. w Równem był prezesem Towarzystwa Wiedzy Wojskowej, a w Łucku był członkiem zarządu i członkiem rady naukowej Wołyńskiego Towarzystwa Przyjaciół Nauk.
W sierpniu 1939 objął stanowisko dowódcy artylerii dywizyjnej 5 Dywizji Piechoty, które pełnił także po wybuchu II wojny światowej podczas kampanii wrześniowej. W jej trakcie powierzono mu dowodzenie artylerią Odcinka „Wschód” Obrony Warszawy. Dostał się do niewoli niemieckiej i został osadzony w Oflagu II C Woldenberg. W obozie sprawował funkcję przewodniczącego Komisji Kulturalno-Oświatowej od 1942 do 1945, której nadawał kierunek prawicowy. Ponadto działał jako szef sztabu tajnej komórki pozostającej z ZWZ–AK działających na terenach okupowanych polskich.
Awansowany na pułkownika. Był autorem prac naukowych, publikacji i artykułów z zakresu taktyki artylerii i historii wojskowości, także tłumaczonych na język niemiecki i rosyjski. Uzyskał stopień naukowy doktora. Od 1945 był konserwatorem zabytków na Śląsku. Po wojnie należał do „Klubu Woldenberczyków” przy Zarządzie Okręgowym ZBoWiD w Krakowie.
Zamieszkiwał przy ulicy Daszyńskiego w Krakowie. Zmarł nagle 3 października 1967 w Krakowie. Został pochowany 7 października 1967 na Cmentarzu Rakowickim w Krakowie (kwatera T delta płd.-przedostatni). Jego żoną była Janina z domu Rolecka (ur. 4 czerwca 1900 w Jaśle, zm. 10 grudnia 1966 w Krakowie), z którą miał syna Andrzeja Jana (ur. 31 marca 1924 w Siedlcach, zm. 17 stycznia 2016).

</doc>
<doc id="1394747" url="https://pl.wikipedia.org/wiki?curid=1394747" title="Droga I/68 (Słowacja)">
Droga I/68 (Słowacja)

Droga krajowa 68 (słow. "Cesta I/68") – droga krajowa I kategorii na Słowacji prowadząca południkowo. Trasa jest przedłużeniem polskiej drogi nr 87 i biegnie na południe do miasta Preszów, gdzie łączy się na węźle Prešov-Juh z autostradą D1. Na całej długości droga jest jedno-jezdniowa. 

</doc>
<doc id="1394753" url="https://pl.wikipedia.org/wiki?curid=1394753" title="24 Dywizja Piechoty Armii Krajowej">
24 Dywizja Piechoty Armii Krajowej

24 (Rzeszowska) Dywizja Piechoty AK – wielka jednostka piechoty Armii Krajowej.
Zgodnie z "Planem Odtwarzania Sił Zbrojnych", z września 1942, Podokręg Rzeszów AK, w ramach akcji "Burza" sformował 24 Dywizję Piechoty AK.
Ordre de Bataille i obsada personalna.
Ordre de Bataille i obsada personalna 24 DP AK

</doc>
<doc id="1394754" url="https://pl.wikipedia.org/wiki?curid=1394754" title="Jan Marian Czerwiński">
Jan Marian Czerwiński

Jan Marian Czerwiński (ur. 11 lipca 1878 w Janowie Podlaskim, zm. 29 września 1962 w Lublinie) – inżynier technolog, senator III kadencji w II RP, dyrektor wielu kluczowych fabryk II RP, działacz społeczny, radca Izby Przemysłowo-Handlowej w Lublinie w 1935 roku. 
Odznaczony dwukrotnie Złotym Krzyżem Zasługi (1938, 1949).
Lata szkolne.
Syn Piotra Tadeusza (1844–1902) inżyniera budowlanego (m.in. w Siedlcach) i uczestnika powstania styczniowego oraz Marii Vernier (1842–1912) córki francuskiego ogrodnika-botanika Czartoryskich pracującego w Puławach.
Po ukończeniu liceum filologicznego w Siedlcach w 1897, gdzie od pierwszej klasy zaprzyjaźnił się z Antonim Ponikowskim przez rok studiował na Wydziale Matematycznym uniwersytetu w Petersburgu. W 1898 przeniósł się na Wydział Mechaniczny otworzonego Warszawskiego Instytutu Politechnicznego im. cara Mikołaja II. Tam też 8 kwietnia 1904 uzyskał dyplom inżyniera technologa. W czasie studiów razem z Ponikowskim należał do tajnego „Zjednoczenia” studentów. Odbywał też praktyki studenckie w Akcyjnym Towarzystwie Zakładów Kotlarskich i Mechanicznych W. Fitznera i K. Gempera w Sielcach (pod Sosnowcem) w 1900 oraz na Kolei Zabajkalskiej w 1901.
Od ukończenia studiów do odzyskania niepodległości.
W 1905 Jan Czerwiński znalazł się na miesiąc w więzieniu carskim za współorganizowanie strajków szkolnych. Zaraz po tym przeniósł się do Ostrowca Świętokrzyskiego, gdzie znalazł zatrudnienie w tamtejszych Zakładach Hutniczych jako inżynier konstruktor (1905–1907). Tam też rozpoczął swoją działalność społeczną, organizując dla pracowników zakładów i mieszkańców świetlicę, i prowadził wykłady dokształcające.
W 1907 Jan Czerwiński przeprowadził się do Warszawy, gdzie zaczął pracę w Biurze Technicznym i Urządzeń Elektrycznych Jerzego Hosera (do 1910), a następnie do 1914 kierował Oddziałem Instalacyjnym w Towarzystwie Elektryczności w Warszawie Spółka Akcyjna. Oddział kierowany przez Jana Czerwińskiego prowadził elektryfikację Warszawy. Od 1908 był członkiem Stowarzyszenia Techników, redagował dwutygodniki "Mechanik", cztery wydania "Polskiego kalendarza technicznego". W czasie swojego pobytu w Warszawie kontynuował organizowanie wykładów i odczytów dla robotników.
Od 1 lipca 1914 Jan Czerwiński objął stanowisko dyrektora technicznego w fabryce maszyn i urządzeń wiertniczych w Jekaterynodarze należącej do Russian Cuban Industrian produkującej także po wybuchu wojny amunicję dla wojska. Rewolucja 1917 miała w obwodzie Krasnojarskim bardzo gwałtowny przebieg. Dyrektor zakładów N. Rokkel, w których pracował Jan Czerwiński został zamordowany w marcu 1918 Jan Czerwiński pozostał na swoim stanowisku prawdopodobnie ze względu na swoje podejście do robotników.
II RP.
Praca zawodowa.
W styczniu 1919 Jan Czerwiński wraz z rodziną powrócił do Polski. Po skontaktowaniu się z dyrektorami „Cuban Oil” został zaangażowany na stanowisku dyrektora fabryki maszyn wiertniczych Galicyjsko-Karpackiego Towarzystwa Naftowego w Glinniku Mariampolskim. Pracował tam do 1925.
Od stycznia 1926 Jan Czerwiński objął stanowisko dyrektora naczelnego Podlaskiej Wytwórni Samolotów w Białej Podlaskiej. Stanowisko objął po Witoldzie Rumbowiczu. Jan Czerwiński był dyrektorem PWS do 1932. W okresie tym w wytwórni wyprodukowano około 150 samolotów rozpoznawczych Potez 25, 50 myśliwskich Avia BH-33, 80 myśliwskich PWS-10, 72 szkolnych BM-4h oraz wiele prototypów. W latach wielkiego kryzysu 1932–1933 Podlaska Wytwórnia Samolotów popadła w trudności finansowe i jej akcje zostały wykupione przez Skarb Państwa.
W 1933 w szczycie kryzysu Jan Czerwiński pozostawał przez ponad rok bez pracy. Rodzina utrzymywała się z diety senackiej. W tym samym roku w poszukiwaniu pracy przeniósł się do Lublina, gdzie po zakończeniu kadencji senatu w 1935 rozpoczął prace nad elektryfikacją Lubelszczyzny.
Gdy w 1936 w Lublinie powstał Lubelski Międzykomunalny Związek Elektryfikacyjny – LUBZEL – Jan Czerwiński został jego dyrektorem. Pod jego kierownictwem zelektryfikowano 36 miejscowości i osiedli i przeprowadzono ponad 320 km linii energetycznych.
Służba publiczna.
W 1930 Jan Czerwiński startował w wyborach do Senatu RP III kadencji. Został wybrany z listy nr 1, woj. lubelskie z listy BBWR. W Senacie kierował grupą komisji gospodarczych. W kolejnej kadencji Senatu pełnił funkcję zastępcy senatora w województwie lubelskim.
II wojna światowa.
Po wkroczeniu Niemców do Lublina we wrześniu 1939 Jan Czerwiński został odwołany ze stanowiska dyrektora LUBZEL-u, jednak pozostał w firmie i dalej prowadził prace elektryfikacyjne. W LUBZEL-u pracował do końca okupacji niemieckiej.
Przez całą II wojnę światową Jan Czerwiński z rodziną mieszkał przy ul. Czeskiej 6 w dzielnicy Dziesiąta. W jego mieszkaniu znajdował się punkt kontaktowy AK. Starsze dzieci córka Maria Krystyna oraz syn Tadeusz zginęli w powstaniu warszawskim.
Młodsze dzieci Magdalena (po mężu Krawczyk) oraz Wojciech działały w „Szarych Szeregach”.
PRL.
Po wkroczeniu Sowietów do Lublina w 1944 Jan Czerwiński powrócił na stanowisko dyrektora w LUBZEL-u. Główny nacisk kładąc na elektryfikację wsi. Po utworzeniu Zjednoczenia Energetycznego Okręgu Lubelskiego pełnił dalej funkcję dyrektora naczelnego, aż do stycznia 1950. Wkrótce został usunięty z energetyki jako człowiek niepewny ideowo oraz ze względu na swoją przeszłość przedwojenną oraz kontakty z Armią Krajową.
Po odejściu z Zakładu Energetycznego przez resztę życia pracował w Wojewódzkim Zjednoczeniu Przedsiębiorstw Państwowych Przemysłu Terenowego, pełnił funkcję starszego inż. w pracowni dokumentacji technicznej, opracowując założenia i projekty budowy i rozbudowy obiektów przemysłowych w województwie lubelskim.
Pracował prawie do samej śmierci w dniu 29 września 1962 roku. Został pochowany na cmentarzu przy ul. Lipowej w Lublinie.

</doc>
<doc id="1394755" url="https://pl.wikipedia.org/wiki?curid=1394755" title="Daniel Viteri">
Daniel Viteri

Daniel Jimmy Viteri Vinces (ur. 12 grudnia 1981 w Guayaquil) – piłkarz ekwadorski grający na pozycji bramkarza.
Kariera klubowa.
Viteri pochodzi z miasta Guayaquil. Karierę zawodniczą rozpoczął w tamtejszym klubie Emelec Guayaquil. W 1999 roku zadebiutował w jego barwach w ekwadorskiej Serie A, ale w pierwszych dwóch sezonach nie był podstawowym bramkarzem tego klubu. W 2001 roku dotarł z Emelekiem do finału Copa Merconorte, jednak przegrał w nim z kolumbijskim Millonarios FC. W tym samym roku został też mistrzem Ekwadoru, a sukces ten powtórzył rok później. W 2005 roku odszedł z zespołu i został piłkarzem stołecznego Deportivo Quito, w którym spędził trzy sezony. W 2008 roku sprowadził go do siebie zespół LDU Quito, w którym stał się dublerem Joségo Cevallosa. W tym samym sezonie zdbobył z LDU Copa Libertadores, dzięki zwycięstwu w finale po serii rzutów karnych z brazylijskim Fluminense FC.
Kariera reprezentacyjna.
W 2002 roku Viteri został powołany przez selekcjonera Hernána Darío Gómeza do reprezentacji Ekwadoru na Mistrzostwa Świata 2002. Nie miał wówczas na koncie debiutu w kadrze narodowej, a na Mundialu był rezerwowym dla Joségo Cevallosa i nie wystąpił w żadnym spotkaniu. W reprezentacji zadebiutował dopiero w 2007 roku, 13 października w meczu eliminacji Mistrzostw Świata 2010 przeciwko Wenezueli (0:1). Wystąpił także 4 dni później w spotkaniu z Brazylią (0:5). Na te mecze został powołany wskutek kontuzji Javiera Klimowicza i Cristiana Mory.

</doc>
<doc id="1394756" url="https://pl.wikipedia.org/wiki?curid=1394756" title="26 Dywizja Piechoty Armii Krajowej">
26 Dywizja Piechoty Armii Krajowej

26 Dywizja Piechoty AK – jedna z dywizji piechoty w strukturze organizacyjnej Armii Krajowej.
Historia.
Zgodnie z założeniami planu Burza, wyrażonymi w rozkazie z września 1942, oddziały partyzanckie miały zostać odtworzone w oparciu o Ordre de Bataille Wojska Polskiego sprzed 1 września 1939 roku.
W wyniku przeprowadzania akcji odtwarzania przedwojennych jednostek wojskowych w 1944 powstała 26 Dywizja Piechoty AK, w skład której wchodziły (Okręg Łódź AK):

</doc>
<doc id="1394758" url="https://pl.wikipedia.org/wiki?curid=1394758" title="25 Dywizja Piechoty Armii Krajowej">
25 Dywizja Piechoty Armii Krajowej

25 Dywizja Piechoty AK (25 DP AK) – wielka jednostka piechoty Armii Krajowej.
Historia.
Zgodnie z „Planem Odtwarzania Sił Zbrojnych” z września 1942 roku Okręg Poznań AK w czasie akcji „Burza” miał sformować 25 Dywizję Piechoty AK. Na stanowisko dowódcy dywizji został wyznaczony podpułkownik Wincenty Mischke. Poszczególne jednostki organizacyjne okręgu były odpowiedzialne za przeprowadzenie mobilizacji oddziałów dywizji. Inspektorat Ostrów Wielkopolski AK był odpowiedzialny za „odtworzenie” 29 Pułk Strzelców Kaniowskich i 60 Pułk Piechoty Wielkopolskiej, natomiast Inspektorat Krotoszyn AK - 56 Pułk Piechoty Wielkopolskiej.

</doc>
<doc id="1394759" url="https://pl.wikipedia.org/wiki?curid=1394759" title="Andriej Abramow">
Andriej Abramow

Andriej Wasiljewicz Abramow (ros. "Андрей Васильевич Абрамов"; ur. 5 grudnia 1935 w Iżewsku, zm. 4 maja 1994) − rosyjski bokser walczący w wadze ciężkiej (powyżej 81 kg), reprezentant ZSRR.
Boks zaczął trenować w 1952 roku pod kierunkiem trenera A. Dudariewa, a od 1954 szkolił się pod kierunkiem K. Birka. Zwyciężył na mistrzostwach Europy w 1957 w Pradze, po czym powtórzył ten sukces na mistrzostwach Europy w 1959 w Lucernie. Był jednym z faworytów na igrzyskach olimpijskich w 1960 w Rzymie, ale niespodziewanie odpadł w ćwierćfinale po porażce z reprezentantem gospodarzy Franco De Piccolim, który ostatecznie został mistrzem olimpijskim.
Po raz trzeci zdobył złoty medal na mistrzostwach Europy w 1961 w Belgradzie, a na kolejnych ME w 1963 w Moskwie – srebrny, po porażce w finale z Josefem Němecem z Czechosłowacji. Był również dwukrotnym złotym medalistą Mistrzostw Armii Zaprzyjaźnionych w 1958 i 1962.
Sześciokrotnie zdobył mistrzostwo ZSRR – w latach 1957, 1958, 1960, 1961, 1962 i 1963, a raz wicemistrzem – w 1964. W swojej karierze stoczył 160 walk, z których 148 wygrał. 
Został odznaczony jako Zasłużony Mistrz Sportu ZSRR. Otrzymał też odznaczenie Rosyjskiej Federacji Boksu. Pochowany na Cmentarzu Dołgoprudnieńskim w mieście Dołgoprudnyj w obwodzie moskiewskim.

</doc>
<doc id="1394761" url="https://pl.wikipedia.org/wiki?curid=1394761" title="29 Dywizja Piechoty Armii Krajowej">
29 Dywizja Piechoty Armii Krajowej

29 Dywizja Piechoty Armii Krajowej – jedna z dywizji piechoty w strukturze organizacyjnej Armii Krajowej.
Historia.
Zgodnie z założeniami planu „Burza”, wyrażonymi w rozkazie z września 1942, oddziały partyzanckie miały zostać odtworzone w oparciu o Ordre de Bataille Wojska Polskiego sprzed 1 września 1939 roku.
Struktura organizacyjna.
W wyniku przeprowadzania akcji odtwarzania przedwojennych jednostek wojskowych w 1944 powstała 29 Dywizja Piechoty Armii Krajowej, w skład której wchodziły (Okręg Białystok Armii Krajowej):

</doc>
<doc id="1394762" url="https://pl.wikipedia.org/wiki?curid=1394762" title="Rossosh">
Rossosh



</doc>
<doc id="1394763" url="https://pl.wikipedia.org/wiki?curid=1394763" title="Nostalgia (stacja telewizyjna)">
Nostalgia (stacja telewizyjna)

Nostalgia – stacja telewizyjna filmowa w Czechach.
Kanał spółki SPI International wystartował 1 lipca 2008. Stacja nadaje na satelicie Astra 1E (23,5°E).

</doc>
<doc id="1394764" url="https://pl.wikipedia.org/wiki?curid=1394764" title="Dłużka (góra)">
Dłużka (góra)

Dłużka (dawniej niem. "Langeberg") – góra ze szczytem na wysokości 745 m n.p.m. znajdująca się w Masywie Śnieżnika w Sudetach, na terenie Śnieżnickiego Parku Krajobrazowego.
Geografia.
Dłużka stanowi środkową bocznej kulminacji trójwierzchołkowego grzbietu odchodzącego od Goworka. Wznosi się na południe ponad Nową Wsią Kłodzką. Wydzielają ją krótki, głębokie doliny rzeki Cieszycy i jej lewobrzeżnego dopływu.
Geologia.
Zbudowana jest ze skał gnejsowych, należących do metamorfiku Lądka i Śnieżnika.
Roślinność.
Porasta ją dolnoreglowy las bukowy i bukowo-świerkowy.
Inne.
Dawniej na grzbiecie łączącym Dłużkę z resztą masywu wznosiły się odosobnione zabudowania, w pobliżu których znajdowały się ślady nieznanych bliżej fortyfikacji ziemnych.

</doc>
<doc id="1394765" url="https://pl.wikipedia.org/wiki?curid=1394765" title="Kład">
Kład

Kład – sposób przedstawienia na rysunku technicznym szczegółów przekroju lub widoku.
Kład przekroju to zarys figury płaskiej będącej przekrojem odwzorowanego przedmiotu, obrócony o 90° (zgodnie z ruchem wskazówek zegara). Wyróżnia się dwa rodzaje takich kładów:
Kład widoku (rysowany linią cienką) służy do przedstawienia rozmieszczenia otworów i podobnych elementów bez konieczności rysowania drugiego rzutu.
Jeśli płaszczyzna przekroju przecina oś otworu (walcowego lub stożkowego), kład uzupełnia się widokiem krawędzi otworów leżących za płaszczyzną. Nie rysuje się kładów składających się z dwóch odrębnych części.
W odróżnieniu od widoku, w kładzie nie pokazuje się zarysów przedmiotu znajdujących się poza płaszczyzną przekroju.

</doc>
<doc id="1394766" url="https://pl.wikipedia.org/wiki?curid=1394766" title="30 Dywizja Piechoty Armii Krajowej">
30 Dywizja Piechoty Armii Krajowej

30 Dywizja Piechoty AK (30 DP AK) – wielka jednostka piechoty Armii Krajowej.
Historia.
Zgodnie z założeniami planu Burza, wyrażonymi w rozkazie z września 1942, oddziały partyzanckie miały zostać odtworzone w oparciu o Ordre de Bataille Wojska Polskiego sprzed 1 września 1939 roku.
W wyniku przeprowadzania akcji odtwarzania przedwojennych jednostek wojskowych w 1944 powstała 30 Dywizja Piechoty AK (krypt. "Twierdza"), w skład której weszły oddziały partyzanckie Okręgu Polesie.
Działania zbrojne.
Ogółem skoncentrowało się tam ok. 1 000 partyzantów, w tym oddział UBK AK z obwodu Sokołów Podlaski ppor. Czesława Grądzkiego oraz prawdopodobnie oddział NSZ ppor. F. Malinowskiego ps. "Buksa", który po stoczeniu walki z niemiecką jednostką SS nad Bugiem (zabito 48 Niemców), dołączył do formującej się dywizji.
W lipcu 1944 operujące w pasie nadbużańskim oddziały 30 Poleskiej DP AK stoczyły wiele walk i potyczek z Niemcami, m.in. rozbiły transporty na trasie Wysokie Litewskie-Drohiczyn, pod Adamowem, Wilanowem, koło stacji kolejowej Nurzec, pod Boratyńcem Lackim i Boratyńcem Ruskim. Następnie weszły w kontakt taktyczny z oddziałami Armii Czerwonej i przez kilka dni walczyły wspólnie.
30 lipca dostały od dowództwa sowieckiego rozkaz przejścia z rejonu Tokar do Orzeszkowa koło Hajnówki. Po rokowaniach, podjęły marsz na południe, w rejon Ruskowa.
4 sierpnia oddziały dywizji przeszły Bug po przęsłach mostu kolejowego obok stacji kolejowej Siemiatycze. Po drodze wyzwoliły szereg miejscowości, m.in. Sarnaki. 30 DP AK podjęła wówczas próbę marszu na odsiecz Powstaniu Warszawskiemu. Marsz zakończył się o jednak 15 sierpnia w okolicy Dębe Wielkie na przedpolach Warszawy, gdzie dywizję otoczyły i rozbroiły oddziały sowieckie. Szeregowych żołnierzy wywieziono na Majdanek koło Lublina, a oficerów do ZSRR.

</doc>
<doc id="1394767" url="https://pl.wikipedia.org/wiki?curid=1394767" title="106 Dywizja Piechoty Armii Krajowej">
106 Dywizja Piechoty Armii Krajowej

106 Dywizja Piechoty Armii Krajowej – jedna z dywizji piechoty w strukturze organizacyjnej Armii Krajowej. 
Struktura organizacyjna.
Zgodnie z założeniami planu Akcji „Burza”, wyrażonymi w rozkazie z września 1942, oddziały partyzanckie miały zostać odtworzone w oparciu o Ordre de Bataille Wojska Polskiego sprzed 1 września 1939 roku.
W wyniku przeprowadzania akcji odtwarzania przedwojennych jednostek wojskowych w 1944 powstała 106 Dywizja Piechoty AK, w skład której weszły (Okręg Kraków):
Dowódcą dywizji był Bolesław Nieczuja-Ostrowski, a jego zastępcą cichociemny Antoni Iglewski.
Działania wojenne.
106 Dywizja Piechoty AK prowadziła liczne działania partyzanckie na terenie ziemi małopolskiej i świętokrzyskiej. Jednostka ta wzięła czynny udział w realizacji Planu „Burza”. Skutkiem działania 106 Dywizji Piechoty AK było zniszczenie znacznych sił okupanta oraz powstanie, latem 1944 roku, na terenach ziemi proszowickiej i pińczowskiej, tzw. Republiki Pińczowskiej. Oficerami dywizji byli między innymi kpt. Władysław Stepokura i mjr Roman Zawarczyński.

</doc>
<doc id="1394771" url="https://pl.wikipedia.org/wiki?curid=1394771" title="Langeberg">
Langeberg



</doc>
<doc id="1394774" url="https://pl.wikipedia.org/wiki?curid=1394774" title="Droga wojewódzka nr 255">
Droga wojewódzka nr 255

Droga wojewódzka nr 255 (DW255) – droga wojewódzka w województwie kujawsko-pomorskim łącząca Strzelno z Pakością. Droga biegnie wzdłuż zachodniej granicy miasta Janikowa, na przeważającej długości wzdłuż Jeziora Pakoskiego.

</doc>
<doc id="1394777" url="https://pl.wikipedia.org/wiki?curid=1394777" title="Abranches (osada)">
Abranches (osada)

Abranches – jedna z pierwszych polskich osad założonych w Brazylii.
Utworzyli ją Polacy w 1873 roku w brazylijskim stanie Parana, gdzie w 2. poł. XIX wieku powstawało mnóstwo polskich osad. Obecnie Abranches stanowi przedmieście Kurytyby, dzielnicę, w której mieszka Polonia. Działa tam organizacja polonijna Braspol. Ponadto istnieje w Abranches polska parafia.

</doc>
<doc id="1394778" url="https://pl.wikipedia.org/wiki?curid=1394778" title="Droga wojewódzka nr 256">
Droga wojewódzka nr 256

Droga wojewódzka nr 256 (DW256) – droga wojewódzka w województwie kujawsko-pomorskim łącząca Włóki z bydgoską dzielnicą Fordon. Trasa biegnie równolegle do koryta Wisły.

</doc>
<doc id="1394779" url="https://pl.wikipedia.org/wiki?curid=1394779" title="Sośnik">
Sośnik

Sośnik (dawniej niem. "Kieferbusch'l") – niewielkie wzniesienie na wysokości 580-690 m n.p.m. znajdująca się w Masywie Śnieżnika w Sudetach, na terenie Śnieżnickiego Parku Krajobrazowego, którego granica biegnie u jego podnóża.
Geografia i geologia.
Sośnik stanowi fragment jednego z bocznych ramion Masywu Śnieżnika, który opada stromo do Rowu Górnej Nysy pomiędzy dolinami źródliskowymi potokami Cieszycy, poniżej Gawlika. W pobliżu znajduje się Przełęcz Koło Pompli. Sośnik zbudowany jest ze skał gnejsowych i porastają go bukowo-świerkowe lasy regla dolnego.

</doc>
<doc id="1394781" url="https://pl.wikipedia.org/wiki?curid=1394781" title="Bitwa pod San Romano (obraz Paola Uccella)">
Bitwa pod San Romano (obraz Paola Uccella)

Bitwa pod San Romano – obraz autorstwa renesansowego malarza Paola Uccella, wchodzący w skład cyklu trzech obrazów opisujących historyczne epizody ze zwycięstwa wojsk florenckich dowodzonych przez kondotiera Niccola da Tolentino nad oddziałami sieneńskimi w bitwie pod San Romano pomiędzy Florencją a Sieną w 1432 roku.
Historia obrazu.
Wykonanie obrazów zlecił członek florenckiego rodu Bartolini Salimbeli – Lionardo di Bartolomeo, urzędnik w okresie wojny ze Sieną. Czterdzieści lat po wykonaniu dzieł Wawrzyniec Wspaniały zdobył obrazy, które ozdobiły ściany jednej z sal, zwaną Salą Honorów, w Pałacu Medyceuszy przy via Larga. Po śmierci Lionarda jego synowie, Damiano i Andrea przenieśli obrazy do willi w Santa Maria w Quinto pod Florencja by następnie w roku 1484 przekazać je Wawrzyńcowi Wspaniałemu. W 1784 roku wszystkie obrazy trafiły do Uffizi. Obecnie trzy obrazy zostały podzielone pomiędzy National Gallery w Londynie, Luwr i Uffizi.
Opis obrazu.
Główna postać obrazu przedstawiona jest na białym koniu. Scena bitwy rozgrywa się na otwartej przestrzeni, choć malarz przedstawił ją tak, jakby odbywała się w ciasnym pomieszczeniu. Efekt taki dają leżące na ziemi włócznie i ciało zabitego rycerza, ułożone w taki sposób, że tworzą wzór szachownicy. Pole to wyraźnie jest wydzielone jaśniejszą barwą. Tło obrazu przedstawia wzgórze, toskański krajobraz, na którym widoczne są postacie zajęte polowaniem. Wspólną cechą tych dwóch scen jest broń i jej różne zastosowanie; broń jako narzędzie śmierci i służące do rozrywki.
Pozostałe obrazy cyklu.
Drugim obrazem Paola Uccella jest "Bitwa pod San Romano" z 1456 roku. Przedstawia scenę zrzucenia z siodła Bernardina della Ciardy, dowódcy wojsk sieneńskich. Obraz tak jak poprzednie wypełniony jest skrótami perspektywicznymi. Malarz zastosował tu perspektywę naturalną (perspectica naturalis) charakteryzującą się kilkoma punktami zbiegu oraz perspektywę centralną. Skróty perspektywiczne ukazane są za pomocą połamanych włóczni znajdujących się na ziemi oraz martwe konie i ciała rycerzy ukazane w nietypowych pozach. Pozioma włócznia strącająca sieneńskiego dowódcę wraz z inną włócznią godzącą w rycerza i ukośna linia ciała spadającego jeźdźca tworzą odwrócony trójkąt. Obraz z Uffizi jako jedyny z całej trójki posiada ślady srebrnej folii, która pokrywała zbroje rycerzy i tworzyła metaliczny refleks. Obraz obecnie znajduje się we Florencji w Muzeum Uffizi.
Trzeci obraz z tego cyklu powstał w latach 1435 – 1440 i przedstawia przybycie odsieczy, oddziałów dowodzonych przez Cortignoliego. Obecnie znajduje się w Paryżu w Luwrze.

</doc>
<doc id="1394782" url="https://pl.wikipedia.org/wiki?curid=1394782" title="Kieferbusch'l">
Kieferbusch'l



</doc>
<doc id="1394784" url="https://pl.wikipedia.org/wiki?curid=1394784" title="Lech Poznań w sezonie 2008/2009">
Lech Poznań w sezonie 2008/2009

Lech Poznań w sezonie 2008/2009 to artykuł dotyczący występów zawodników tej drużyny w okresie 1 lipca 2008 – 30 czerwca 2009.
Wstęp.
W sezonie 2008/2009 drużyna Lecha Poznań zagra w Ekstraklasie jako czwarta drużyna poprzedniego sezonu. U bukmacherów Lech jest jednym z klubów typowanych na zwycięzcę ligi.
Drużyna z Wielkopolski w sezonie 2008/2009 po czterech latach przerwy gra ponownie na arenie międzynarodowej. Lech jako jedyna polska drużyna wyszła z grupy do fazy pucharowej rozgrywek o Puchar UEFA.
Mecze.
Puchar UEFA
Ekstraklasa
Puchar Polski
Puchar Ekstraklasy
Turniej Remes CUP Extra
Towarzyskie

</doc>
<doc id="1394787" url="https://pl.wikipedia.org/wiki?curid=1394787" title="Droga wojewódzka nr 257">
Droga wojewódzka nr 257

Droga wojewódzka nr 257 (DW257) – droga wojewódzka w województwie kujawsko-pomorskim o znaczeniu strategicznym.
Charakterystyka.
Droga łączy drogę wojewódzką nr 273 w Małej Nieszawce (a w szerszym znaczeniu: drogi krajowe 10, 15 i 91) z drogą krajową nr 80 w rejonie skrzyżowania Szosy Bydgoskiej, Szosy Okrężnej i ul. Broniewskiego w Toruniu. Droga ma łączną długość ok. 3,5 km. z czego ok. 800 m. znajduje się na południowym brzegu Wisły a ok. 2,200 m. na brzegu północnym. Pozostałe ok. 500 metrów to koryto Wisły - na tym odcinku droga pozbawiona jest ciągłości.
Droga została zaprojektowana jako miejsce rezerwowej przeprawy przez Wisłę w przypadku zniszczenia toruńskich mostów drogowego i kolejowego (koncepcja pochodzi z okresu PRL, gdy nowy most nie istniał). Podobne przeznaczenie ma droga wojewódzka nr 258, która jednakże będąc znacznie dłuższą i łącząc zamieszkałe tereny ma także znaczenie w czasie pokoju, podczas gdy DW 257 ma znaczenie na czas wojny (lub w sytuacjach awaryjnych).
Według koncepcji Miejskiego Zarządu Dróg w Toruniu droga ta, już wyznaczająca miejsce przeprawy przez rzekę i mająca umocnione przyczółki, miała zostać wykorzystana jako miejsce tymczasowej przeprawy podczas planowanego na drugą połowę 2019 i połowę 2020 remontu mostu drogowego. Ponieważ termin remontu mostu został opóźniony (być może także ze względu na epidemię COVID-19) most tymczasowy nie powstał zgodnie z planem, tj. wiosną 2020.

</doc>
<doc id="1394788" url="https://pl.wikipedia.org/wiki?curid=1394788" title="Bitwa pod San Romano">
Bitwa pod San Romano



</doc>
<doc id="1394791" url="https://pl.wikipedia.org/wiki?curid=1394791" title="Brewis">
Brewis

Brewis (znak krótkości; od łac. "brevis": „krótki”) – znak diakrytyczny stosowany w alfabecie rumuńskim, tureckim, wietnamskim i innych. W cyrylicy występuje w rosyjskim z Й, й oraz białoruskim Ў. W transkrypcji fonetycznej służy zwykle do oznaczania samogłosek słabych, tzw. krótkich (np. w łacinie).
W Unikodzie znak brewis występuje w wersjach:

</doc>
<doc id="1394795" url="https://pl.wikipedia.org/wiki?curid=1394795" title="Środkowoeuropejska umowa o wolnym handlu">
Środkowoeuropejska umowa o wolnym handlu



</doc>
<doc id="1394797" url="https://pl.wikipedia.org/wiki?curid=1394797" title="Z1 (stacja telewizyjna)">
Z1 (stacja telewizyjna)

Z1 – pierwsza, nieistniejąca już czeska komercyjna stacja informacyjna.
Z1 został uruchomiony 1 czerwca 2008 roku, stając się drugą czeską, całodobową stacją informacyjną, zaraz po publicznym ČT24.
Stacja wzorowała się na serwisach, takich jak amerykański CNN, brytyjski Sky News czy słowacki TA3 i w odróżnieniu od swojego konkurenta ČT24, Z1 kładła większy nacisk na tematykę biznesowo gospodarczą.
Koncesję na nadawanie cyfrowe uzyskano jeszcze 2 lata przed rozpoczęciem emisji programu.
Zakończenie emisji.
Z1 zakończyła swoje nadawanie 24 stycznia o godzinie 23:59.
Powodem zamknięcia stacji były olbrzymie straty finansowe, które dotknęły właściciela stacji, sami pracownicy dowiedzieli się o wszystkim dopiero w dniu zakończenia emisji.
Spółka J&amp;T już w ciągu roku od rozpoczęcia nadawania szukała kupca dla stacji, jednak takowego znaleźć się nie udało.

</doc>
<doc id="1394799" url="https://pl.wikipedia.org/wiki?curid=1394799" title="Nowak (góra)">
Nowak (góra)

Nowak (dawniej niem. "Neutzlerberg", dawniej również "Nowacka Kopa") – góra ze szczytem na wysokości 700 m n.p.m. znajdująca się w Masywie Śnieżnika w Sudetach, na terenie Śnieżnickiego Parku Krajobrazowego.
Geografia i geologia.
Nowak wznosi się ponad wsią Goworów, doliną rzeki Goworówka i Rowem Górnej Nysy. Stanowi jeden ze szczytów w bocznym grzbiecie Masywu Śnieżnika odchodzącym od Goworka przez Dłużkę ku Pątnikowi. Zbudowany jest z gnejsów śnieżnickich, należących do metamorfiku Lądka i Śnieżnika, które ponad doliną Goworówki tworzą szereg malowniczych skałek. Porośnięty jest w całości świerkowym lasem regla dolnego.

</doc>
<doc id="1394816" url="https://pl.wikipedia.org/wiki?curid=1394816" title="Frederic Leighton">
Frederic Leighton

Frederic Leighton, 1. baron Leighton (ur. 3 grudnia 1830 w Scarborough, zm. 25 stycznia 1896 w Londynie) – brytyjski malarz i rzeźbiarz, czołowy przedstawiciel wiktoriańskiego klasycyzującego akademizmu. Malował kompozycje historyczne, mitologiczne i alegorie, jego prace nawiązywały do sztuki antyku i renesansu. Wykonywał również rzeźby z brązu.
Biografia i twórczość.
Urodził się w bogatej rodzinie londyńskich biznesmenów, wiedzę zdobywał w University College School. Naukę kontynuował w Europie, studiował we Florencji w Accademia di Belle Arti, w Rzymie i Frankfurcie. W latach 1855–1859 przebywał w Paryżu, gdzie poznał Ingresa, Delacroix, Corota i Milleta.
Po powrocie do Londynu w 1860 zainteresował się twórczością prerafaelitów, z którymi był luźno związany. W 1864 został członkiem Royal Academy, a od 1878 do śmierci był prezydentem Królewskiej Akademii. Otrzymał m.in. godność "Knight Bachelor" oraz tytuł baroneta. W 1894 nagrodzony Royal Gold Medal. 24 stycznia 1896, czyli dzień przed śmiercią został 1. baronem Leighton i otrzymał tytuł para.
Artysta pozostawił po sobie bogatą i różnorodną twórczość. Malował obrazy inspirowane antykiem, tworzył portrety i ilustracje. Zajmował się też rzeźbą – jego najbardziej znanym dziełem jest "Atleta walczący z Pytonem" (1874–1877). W jego domu Kensington mieści się obecnie muzeum.

</doc>
<doc id="1394817" url="https://pl.wikipedia.org/wiki?curid=1394817" title="Richard Chase">
Richard Chase

Richard Trenton Chase (ur. 23 maja 1950, zm. 26 grudnia 1980) – amerykański seryjny morderca, nekrofil oraz kanibal, zwany Wampirem z Sacramento. Chase był uzależniony od picia krwi. W celu pozyskania jej zabijał króliki i psy. Gdy został aresztowany przez policję, twierdził, iż męczyło go szukanie nowych zwierząt i łatwiejszym sposobem dla niego było mordowanie ludzi. Każdej ofierze spuścił z ciała krew, a następnie ją wypił. Miał 180 cm wzrostu a ważył zaledwie 65 kg w połączeniu z długimi włosami i braniem mocnych narkotyków wyglądał jak wrak człowieka.
Za swoje czyny został skazany na karę śmierci w komorze gazowej. Chase nie doczekał wyroku. 26 grudnia 1980 roku został znaleziony martwy w swojej celi. Przybyły na miejsce koroner stwierdził śmierć samobójczą – Chase celowo przedawkował lek antydepresyjny.

</doc>
<doc id="1394818" url="https://pl.wikipedia.org/wiki?curid=1394818" title="Fairy Tail">
Fairy Tail

 – manga z gatunku shōnen autorstwa Hiro Mashimy. Po raz pierwszy ukazała się 2 sierpnia 2006 roku w 35. numerze magazynu „Shūkan Shōnen Magazine”. Opowiada o przygodach przyjaciół z gildii magów, tytułowej Fairy Tail, czyli dosłownie „ogon wróżki”.
W Polsce manga ukazuje się nakładem wydawnictwa Studio JG od 8 kwietnia 2016 roku.
Fabuła.
Młoda czarodziejka, Lucy, wyrusza do krainy Fiore, aby dołączyć do którejś z popularniejszych gildii magicznych, jednak wie, że jest to bardzo trudne. Jej celem jest jedna z najlepszych gildii w królestwie – Fairy Tail. Na swojej drodze, przez przypadek, spotyka Natsu i jego kompana, Happy'ego. Natsu (zwany też Salamandrem) jest członkiem Fairy Tail i pomaga Lucy, a następnie proponuje by dołączyła ona do gildii.
Manga.
Seria ukazywała się w magazynie „Shūkan Shōnen Magazine” wydawnictwa Kōdansha od 2 sierpnia 2006 do 26 lipca 2017. Została również opublikowana w 63 tankōbonach, wydawanych między 15 grudnia 2006 a 26 grudnia 2017.
Anime.
Emisja serialu anime rozpoczęła się 12 października 2009 roku. Realizacją zajęły się studia Satelight wraz z A-1 Pictures. Ścieżka dźwiękowa do anime składająca się z czterech albumów została skomponowana przez Yasuharu Takanashiego. Pierwsza seria licząca 175 odcinków była emitowana na kanale TV Tokyo do 30 marca 2013 roku. Stworzono także dziewięć odcinków OVA. 5 kwietnia 2014 roku rozpoczęła się emisja drugiej części serialu. Studio Satelight zostało zastąpione przez studio Bridge, a nowym projektantem postaci został Shinji Takeuchi, który zastąpił Aoiego Yamamoto. Obsada głosowa pozostała bez zmian. Według reżysera serii Shinjiego Ishihary zmiany te mają zapewnić lepszą jakość serialu. Trzecia seria, kończąca całe anime, została zapowiedziana na 2018 rok.
Film animowany.
18 sierpnia 2012 roku miała miejsce premiera filmu kinowego . 6 maja 2017 roku powstał drugi film .
Odbiór.
Manga "Fairy Tail" była w 2011 roku czwartą najlepiej sprzedającą się mangą w Japonii. Zdaniem serwisu about.com "Fairy Tail" było najlepszą mangą typu shōnen wydaną w 2008 roku. Dodatkowo, w 2009 roku, otrzymała nagrodę Kōdansha Manga (w kategorii shōnen) oraz nagrodę Anime Expo (w kategorii manga komediowa). Z przychylnymi opiniami spotkało się także wyprodukowane anime. W 2012 roku zwyciężyło ono w 19. Anime &amp; Manga Grand Prix w Paryżu, zdobywając tytuł „Meilleur Anime Japonais” (najlepszego japońskiego anime).

</doc>
<doc id="1394821" url="https://pl.wikipedia.org/wiki?curid=1394821" title="Wizytacja">
Wizytacja

Wizytacja biskupia (kanoniczna, pasterska) – potocznie odwiedziny, w Kościele katolickim przez biskupa głównie pomocniczego, ale też i diecezjalnego, lecz już w mniejszym stopniu – czynność apostolska, swoisty znak łaski oraz działalności Ducha Świętego. Pierwsze wizytacje odbywały się za pośrednictwem Apostołów, którzy odwiedzali gminy chrześcijańskie. Biskup ma obowiązek przynajmniej raz na pięć lat wizytować parafię w swojej diecezji, jeśli zachodzą uzasadnione przeszkody wizytacja może się nie odbyć lub może być odbyta za pośrednictwem wysłannika, specjalnie oddelegowanego przez biskupa. Wysłannikiem takim, może być biskup pomocniczy, biskup koadiutor, wikariusz generalny albo inny prezbiter. Przed każdą wizytacją do parafii muszą przyjechać wizytatorzy, którzy sprawdzają poziom nauczania dzieci i młodzieży. Wizytacji kanonicznej podlegają wszystkie dziedziny życia religijnego, moralnego, apostolskiego i administracyjno-gospodarczego (stan i potrzeby kościoła parafialnego, kaplic, sal katechetycznych, spisy inwentarza kościoła, cmentarza, budynków gospodarczych, kancelarii parafialnej). Biskup diecezjalny jest zobowiązany co pięć lat okazać protokoły wizytacyjne papieżowi.

</doc>
<doc id="1394825" url="https://pl.wikipedia.org/wiki?curid=1394825" title="Pątnik (góra)">
Pątnik (góra)

Pątnik (dawniej niem. "Wendlerberg", "Franzensberg" i "Franzenshöhe") – góra ze szczytem na wysokości 695 m n.p.m. znajdująca się w Masywie Śnieżnika w Sudetach, na terenie Śnieżnickiego Parku Krajobrazowego.
Geografia i geologia.
Pątnik stanowi charakterystyczne, stożkowate wzniesienie ponad wsią Goworów, będące zakończeniem jednego z bocznych grzbietów Masywu Śnieżnika odchodzącego od Goworka. Zbocza opadają ku dolinie Goworówki i wypłaszczeniu Rowu Górnej Nysy. Zbudowany jest ze skał gnejsowych, należących do metamorfiku Lądka i Śnieżnika. Porastają go świerkowe lasy regla dolnego, którego dolna granica wyznacza Śnieżnicki Park Krajobrazowy.

</doc>
<doc id="1394829" url="https://pl.wikipedia.org/wiki?curid=1394829" title="Wojskowa Służba Kobiet">
Wojskowa Służba Kobiet

Wojskowa Służba Kobiet (WSK) – służba Armii Krajowej.
Wojskowa Służba Kobiet na szczeblu Komendy Głównej Armii Krajowej wchodziła w skład Oddziału I Organizacyjnego. Miała swoje odpowiedniki na niższych szczeblach organizacyjnych AK (okręgi, obwody).

</doc>
<doc id="1394831" url="https://pl.wikipedia.org/wiki?curid=1394831" title="Glasgow Warriors">
Glasgow Warriors

Glasgow Warriors ("Wojownicy") – jedna z dwóch drużyn zawodowych rugby union w Szkocji (druga to Edinburgh Rugby). Drużyna występuje w lidze Pro14 (dawniej Liga Celtycka). 
Stadion.
Drużyna rozgrywa swoje mecze na Scotstoun Stadium, w latach 2007-2012 zespół korzystał z Firhill Stadium, którego właścicielem jest Partick Thistle Football Club.

</doc>
<doc id="1394832" url="https://pl.wikipedia.org/wiki?curid=1394832" title="Karin Alvtegen">
Karin Alvtegen

Karin Anna Alvtegen (ur. 8 czerwca 1965 w Huskvarnie) – szwedzka scenarzystka i pisarka, tworząca głównie thrillery psychologiczne.
Alvtegen ukończyła klasę o profilu muzycznym w szkole średniej, następnie pracowała jako rekwizytor w teatrze w Jönköping, a od 1985 w branży filmowej w Sztokholmie.
Alvtegen jest autorką powieści kryminalnych, osadzonych w rzeczywistości współczesnej Szwecji.
Jej powieść "Zaginiona" (szw. "Saknad") została wyróżniona w 2001 skandynawską nagrodą literacką "Szklany Klucz", przyznawaną za najlepszą powieść kryminalną. W roku 2009 była ona też nominowana do Nagrody im. Edgara Allana Poego w kategorii powieść. W 2007 powieść Alvtegen, "Cień" (szw. "Skugga"), otrzymała Nagrodę im. Palle Rosenkrantza za najlepszą powieść kryminalną na duńskim rynku księgarskim.
Karin Alvtegen napisała również scenariusz do 24 odcinków popularnego w Szwecji serialu "Rederiet".
W roku 2017 Alvtegen ogłosiła, że cierpi na chorobę – zespół chronicznego zmęczenia i nie napisze już więcej żadnej powieści.
Na podstawie powieści "Zaginiona" angielska telewizja nakręciła kilkuodcinkowy serial, reżyserowany przez Iana Maddena.
Alvtegen jest wnuczką Gunnara Ericsona, który był bratem Astrid Lindgren. Mężem pisarki jest producent muzyczny Mikael Nord Andersson, z którym ma dwóch synów – Augusta i Albina.

</doc>
<doc id="1394834" url="https://pl.wikipedia.org/wiki?curid=1394834" title="Capistrano de Abreu">
Capistrano de Abreu

Capistrano de Abreu (właśc. João Capistrano de Abreu, ur. 23 października 1853 w Maranguape, zm. 13 sierpnia 1927 w Rio de Janeiro) - brazylijski profesor historii.
Jest jednym z twórców historii jako dziedziny nauki w Brazylii. Przyczynił się także do rozwoju etnografii i badań nad językiem. Jego prace naukowe podejmujące tematykę językoznawczą tłumaczono m.in. na j. niemiecki i francuski.
W swoich badaniach de Abreu kładł duży nacisk na wiarygodne źródła, sam tych zaleceń przestrzegał rygorystycznie. Starannie też badał odkryte fakty historyczne. Zajmował się m.in. okresem kolonizacji Brazylii w latach 1500-1800. Jego praca "Odkrycie Brazylii" wydana w 1883 roku uważana jest za jedno z najważniejszych dzieł wśród prac naukowych podejmujących tematykę historii Brazylii i jej opisu.
W 1899 roku zrezygnował ze stanowiska pedagoga i poświęcił się wyłącznie pracom badawczym.

</doc>
<doc id="1394837" url="https://pl.wikipedia.org/wiki?curid=1394837" title="Pop-Port">
Pop-Port

Interfejs Pop-Port (oryginalna nazwa kodowa „Tomahawk”) – jest to złącze dostępne w wielu telefonach marki Nokia. Złącze to składa się z pojedynczych metalowych pinów po obu stronach wtyczki oraz plastikowej wsuwki z rzędem trzynastu styków.
Złącze to pozwala na przesyłanie sygnałów m.in. do zestawów słuchawkowych i głośnomówiących oraz sygnału stereo do głośników lub słuchawek. Pozwala także na transfer danych przez port USB. Ponadto złącze to oferuje zasilanie dla akcesoriów nie posiadających własnego źródła zasilania.
Pop-Port został wyparty przez nowsze technologie oparte na złączu mini-USB dla przesyłu danych oraz „standardowe” złącza audio (4-częściowe złącza minijack 2,5mm lub 3,5mm).

</doc>
<doc id="1394838" url="https://pl.wikipedia.org/wiki?curid=1394838" title="Kościół świętych Piotra i Pawła w Bożkowie">
Kościół świętych Piotra i Pawła w Bożkowie

Kościół świętych Piotra i Pawła w Bożkowie – główna świątynia Parafii Świętych Apostołów Piotra i Pawła w Bożkowie ufundowana przez Johanna Ernsta von Götzena, wzniesiona w latach 1704–1708, w stylu barokowym.
Historia.
Najwcześniejsze wzmianki o istnieniu w tym miejscu kościoła pochodzą z 1352 roku. Obecna świątynia została wzniesiona w latach 1704–1708, jej fundatorem był ówczesny właściciel Bożkowa hrabia Johann Ernst von Götzen. W drugiej połowie XIX wieku budowla była restaurowana, a w latach 1965 i 1973 remontowana. 
Decyzją wojewódzkiego konserwatora zabytków z dnia 16 marca 1966 r. obiekt został wpisany do rejestru zabytków.
Architektura.
Kościół jest budowlą jednonawową, orientowaną, z półkolistym zamknięciem od wschodu i czworoboczną wieżą od zachodu. Od północy jest dobudowana kruchta i kaplica kolatorska z prowadzącą do niej spiralną klatką schodową. Od strony południowej jest piętrowa zakrystia, kaplica i druga kruchta. Kościół nakryty jest dachem dwuspadowym z sygnaturką na kalenicy, a wieża posiada cebulasty hełm z latarnią. Nawa nakryta jest sklepieniem kolebkowym z lunetami, na gurtach przechodzących dołem w pary przyściennych pilastrów. We wnętrzu zachowało się barokowe wyposażenie pochodzące głównie z drugiej połowy XVIII wieku, między innymi manierystyczna ambona w kształcie łodzi - dzieło rzeźbiarza Ludwiga Wilhelma Jaschke z Barda. Na łodzi stoją figury św. Piotra i dwóch rybaków wyciągających z wody sieć, a ponad całością rozpościera się żagiel z herbem fundatora świątyni. Zasadniczą część głównego ołtarza stanowi obraz przedstawiający powitanie św. Piotra i św. Pawła, przy tabernakulum znajdują się relikwie św. Franciszka Ksawerego i św. Rocha. W kościele znajdują się również cztery boczne ołtarze: poświęcony św. Annie i Maryi, Matce Boskiej Różańcowej, św. Barbarze, oraz przedstawiający pokłon pasterzy.
Na przykościelnym cmentarzu znajdują się zabytkowe nagrobki i epitafia, między innymi rodziny Magnisów. Obok kościoła stoi zabytkowa plebania z 1797 roku, dwuskrzydłowa, z dachem dwuspadowym ujętym w pilastrowane szczyty. 

</doc>
<doc id="1394839" url="https://pl.wikipedia.org/wiki?curid=1394839" title="Kamienny Garb">
Kamienny Garb

Kamienny Garb niem. "Steinrücken" – góra ze szczytem na wysokości 881 m n.p.m. znajdująca się w Masywie Śnieżnika w Sudetach, na terenie Śnieżnickiego Parku Krajobrazowego.
Geografia.
Kamienny Garb stanowi rozległe wzniesienie w bocznym rozłogu Masywu Śnieżnika odchodzącym od Puchacza, które rozdziela dwie doliny: Goworówki na północy i Jodłówki na południu.
Geologia.
Zbudowany jest ze skał gnejsowych należących do metamorfiku Lądka i Śnieżnika. Zbocza odsłonięte, pocięte charakterystycznymi miedzami, zalegają na nich liczne głazy.
Infrastruktura.
Na jego wierzchołek wchodzą zabudowania wsi Jodłów z ośrodkiem wczasowym i leśniczówką w najwyższym punkcie.
Turystyka.
Przez Kamienny Garb przechodzi szosa z Jodłowa do Goworowa, przy której stoi krzyż. Przy ośrodku wczasowym zagospodarowano turystyczne miejsce wypoczynku.
Południowe zbocze trawersuje niebieski szlak długodystansowy E3 z Międzylesia na Halę pod Śnieżnikiem.

</doc>
<doc id="1394843" url="https://pl.wikipedia.org/wiki?curid=1394843" title="Tasiemiec karłowaty">
Tasiemiec karłowaty

Tasiemiec karłowaty ("Hymenolepis nana") – należący do tasiemców, kosmopolityczny pasożyt tylnej części jelita cienkiego człowieka. Występuje bardzo często w krajach o klimacie ciepłym i suchym, gdzie infestacja u dzieci może osiągać nawet 10%. W Polsce inwazje tego pasożyta rejestrowane są sporadycznie. Pasożyt ten stanowi rzadki przykład tasiemca, którego rozwój przebiega w ciele jednego żywiciela, wyeliminowany jest żywiciel pośredni. Tasiemiec ten odznacza się wyjątkową dla "Cestoda" możliwością rozwoju monoksenicznego. Pełny cykl rozwojowy odbywa się w kosmkach i świetle jelita cienkiego człowieka. Do zarażenia dochodzi poprzez zabrudzone kałem ręce, pożywienie lub zabawki.
Morfologia.
Długość strobili dojrzałych tasiemców waha się w granicach 2–8 cm. Kulisty, mały skoleks uzbrojony jest w pojedynczy wieniec 20–28 małych haków. Na brzegach skoleksu rozmieszczone są 4 przyssawki. Liczba proglotydów waha się od 100 do 800. Charakterystyczną cechą proglotydów jest zawsze większa szerokość niż długość oraz jednostronne położenie zatok płciowych. W członach hermafrodytycznych znajdują się trzy liniowo ułożone jądra, krótka torebka cirrusa, trójpłatowy jajnik położony centralnie i leżący za nim mały zbity żółtnik. Proglotydy maciczne wypełnia workowata macica zawierająca 80–180 lekko owalnych żółtawych jaj o wymiarach 50–53 um x 37–41 um.
Cykl rozwojowy.
Jaja uwalniają się w jelicie żywiciela przez odrywanie się i pękanie ostatnich członów. Onkosfera, uwolniona z otoczek, w kosmkach jelitowych człowieka przekształca się w następne stadium rozwojowe – cysticerkoid. Przeobrażenie w cysticerkoid we wnętrzu kosmka jelitowego odbywa się w ciągu 93–96 godzin (około 4 doby). W czasie następnych 9–50 godzin cysticerkoid wydostaje się z rozpadającego się kosmka do światła jelita. Cysta otaczająca skoleks odpada w świetle jelita, uwalniając skoleks, który przytwierdza się do błony śluzowej jelita i w ciągu 10–20 dni rozwija się w strobilarną postać tasiemca. Po upływie 30 dni od zarażenia stwierdza się jaja tasiemca w kale. Żywotność postaci dojrzałej trwa kilka tygodni. Inwazja utrzymuje się długo dzięki łatwości odnawiania się populacji pasożytów, głównie w wyniku uproszczenia cyklu rozwojowego poprzez wyeliminowanie żywiciela pośredniego, co sprzyja samozarażeniu. Niekiedy może zachodzić tzw. autoendoinwazja polegająca na przekształceniu się uwolnionych w jelicie onkosfer w cysticerkoidy, a następnie w dojrzałe tasiemce, u tego samego osobnika żywicielskiego.
Formą inwazyjną są jaja tasiemca, które trafiają do organizmu człowieka drogą pokarmową. Dzieci zarażają się hymenolepiozą częściej i intensywniej. U osób dorosłych intensywność zarażenia jest zwykle niewielka, a objawy kliniczne skąpe. U dzieci liczba wydalanych z kałem jaj tasiemca ulega okresowym wahaniom, często w zależności od stanu zdrowia dziecka.
Objawy zarażenia.
Osłabienie organizmu związane głównie z niedożywieniem prowadzi zwykle do bardzo intensywnych inwazji objawiających się utratą łaknienia, ubytkiem masy ciała, wymiotami, bólami brzucha oraz niepokojem ruchowym, drgawkami i zaburzeniami snu.

</doc>
<doc id="1394850" url="https://pl.wikipedia.org/wiki?curid=1394850" title="Niedźwiedź (góra)">
Niedźwiedź (góra)

Niedźwiedź (dawniej niem. "Bärber") – góra ze szczytem na wysokości 702 m n.p.m. znajdująca się w Masywie Śnieżnika w Sudetach, na terenie Śnieżnickiego Parku Krajobrazowego.
Geografia i geologia.
Niedźwiedź stanowi rozległy, choć słabo zaznaczony i wyrównany grzbiet zbudowany z gnejsów śnieżnickich, należących do metamorfiku Lądka i Śnieżnika. Północne i północno-zachodnie zbocza opadają ku dolinie Goworówki, południowo-wschodnie ku dolinie Jodłówki, zaś zachodnie urwistym uskokiem do Rowu Górnej Nysy. Porośnięty jest od zachodniej strony świerkowym lasem dolnoreglowym. Stoki południowo-wschodnie są odsłonięte – zajmują je łąki wsi Jodłów.
Turystyka.
Południowo-wschodnie zbocze trawersuje niebieski szlak długodystansowy E3 z Międzylesia na Halę pod Śnieżnikiem.

</doc>
<doc id="1394852" url="https://pl.wikipedia.org/wiki?curid=1394852" title="Bärber">
Bärber



</doc>
<doc id="1394853" url="https://pl.wikipedia.org/wiki?curid=1394853" title="Nagroda im. Palle Rosenkrantza">
Nagroda im. Palle Rosenkrantza

Nagroda im. Palle Rosenkrantza (duń. "Palle Rosenkrantz Prisen") – nagroda literacka, przyznawana corocznie dla najlepszej powieści kryminalnej, która w poprzednim roku ukazała się na duńskim rynku księgarskim. 
Nagrodę ufundowała w 1986 Duńska Akademia Kryminalna (duń. "Det Danske Kriminalakademi"), określając, iż jest ona przeznaczona dla najlepszej powieści kryminalnej, opublikowanej w języku duńskim. W 2007 wysokość nagrody wynosiła 7500 koron duńskich (ok. 1000 euro). Sponsorami są duńskie wydawnictwa Borgen, Cicero, Gyldendal, Forum, Klim, Lindhardt &amp; Ringhof oraz Modtryk. 
Oprócz nagrody głównej sporadycznie przyznawana jest także nagroda honorowa za szczególne zasługi dla duńskiej literatury kryminalnej. Dotychczas przyznano zaledwie jedną nagrodę honorową. 
Nazwa nagrody upamiętnia barona (1867–1941), który uważany jest za autora pierwszej duńskiej powieści kryminalnej – wydanej w 1903 i zatytułowanej "Hvad" (pol. "Co").

</doc>
<doc id="1394854" url="https://pl.wikipedia.org/wiki?curid=1394854" title="Steinrücken">
Steinrücken



</doc>
<doc id="1394855" url="https://pl.wikipedia.org/wiki?curid=1394855" title="Wendlerberg">
Wendlerberg



</doc>
<doc id="1394856" url="https://pl.wikipedia.org/wiki?curid=1394856" title="Franzensberg">
Franzensberg



</doc>
<doc id="1394857" url="https://pl.wikipedia.org/wiki?curid=1394857" title="Franzenshöhe">
Franzenshöhe



</doc>
<doc id="1394858" url="https://pl.wikipedia.org/wiki?curid=1394858" title="Neutzlerberg">
Neutzlerberg



</doc>
<doc id="1394859" url="https://pl.wikipedia.org/wiki?curid=1394859" title="Nowacka Kopa">
Nowacka Kopa



</doc>
<doc id="1394861" url="https://pl.wikipedia.org/wiki?curid=1394861" title="Zamach w Mińsku (2008)">
Zamach w Mińsku (2008)

Zamach bombowy w Mińsku 4 lipca 2008 roku miał miejsce podczas koncertu przy pomniku Miasta-Bohatera z okazji Święta Niepodległości Białorusi. Podłożony wówczas przez niewykrytego dotąd sprawcę (sprawców) ładunek wybuchowy domowej roboty ranił 54 osoby, w tym 3 ciężko. Wśród rannych było dwoje małych dzieci. Czworo z poszkodowanych to cudzoziemcy – troje Ukraińców i jedna Rosjanka.
Obecny niedaleko od miejsca tragedii Prezydent Republiki Białorusi Alaksandr Łukaszenka nie odniósł żadnych obrażeń i pośpieszył do miejsca wybuchu, lecz opuścił je wkrótce, by – jak zaznaczyły jego służby prasowe – nie przeszkadzać w akcji ratunkowej.
Pomimo wybuchu, koncert nie został przerwany, podobnie jak jego transmisja telewizyjna. Tłumaczy się to faktem, że wybuch uszedł uwadze większości zgromadzonych z powodu wielkiego tłumu i głośnej muzyki. Także pierwsze relacje pojawiły się w Internecie i innych mediach dopiero po kilku godzinach od zdarzenia.
Rankiem następnego dnia w pobliżu miejsca wybuchu odkryto drugi podobny ładunek. W sprawie wszczęto śledztwo z art. 339 kodeksu karnego ("Chuligaństwo").
Białoruscy politycy opozycyjni przestrzegli administrację przed próbą instrumentalizacji zamachu, podobne obawy wyrażali też niektórzy polscy komentatorzy. Echem zamachu stały się dymisje w administracji prezydenckiej. Ze stanowiskami pożegnali się: szef administracji Hienadź Niewyhłas oraz sekretarz Rady Bezpieczeństwa Wiktar Szejman.
Przez pierwszy rok trwania śledztwa w tej sprawie odciski palców pobrano od 1,3 miliona osób, a więc od ponad 13% ludności kraju. Pomimo tego sprawców nie wykryto.

</doc>
<doc id="1394863" url="https://pl.wikipedia.org/wiki?curid=1394863" title="Język średniogrecki">
Język średniogrecki

Język średniogrecki (greka bizantyjska) – termin określający czwartą fazę w ewolucji języka greckiego, w okresie między założeniem Konstantynopola w roku 330 a jego upadkiem w roku 1453. Ponieważ język ten stanowił język całej epoki bizantyńskiej, przeto często nazywany jest greką bizantyńską.
Język średniogrecki zrodził się z języka koine u zarania epoki średniowiecznej. Początkowo, w mieście Konstantynopolu jako nowej stolicy cesarstwa, używano języka łacińskiego, jednak od czasów cesarza Herakliusza język grecki wrócił jako język dworu. Greka stanowiła też język kościoła i liturgii oraz edukacji. Greka bizantyńska posiadała liczne dialekty lokalne, np. bałkański, wyspiarski, syryjski, egipski, południowoitalski i sycylijski.
Pisarze greccy epoki średniowiecznej rzadko bądź niemal w ogóle nie pisali w języku wernakularnym, ale w grece klasycznej, uważanej za język literacki. Był to jednak język sztuczny, którego można było nauczyć się wyłącznie w szkołach, mimo iż był on traktowany jako język oficjalny, używany na cesarskim dworze, przez warstwy wykształcone i bizantyńskie duchowieństwo. Średniogrecki język mówiony nazywano nieco pogardliwie "demotykiem", czyli „językiem ludowym” (od greckiego słowa "demos" – lud).

</doc>
<doc id="1394864" url="https://pl.wikipedia.org/wiki?curid=1394864" title="Mánagarmr">
Mánagarmr



</doc>
<doc id="1394865" url="https://pl.wikipedia.org/wiki?curid=1394865" title="Skąponogi">
Skąponogi

Skąponogi, skąpotchawce ("Pauropoda") – gromada stawonogów zaliczanych do wijów. osiągające długość ciała do 2 mm. Dotąd opisano około 780 gatunków skąponogów, z których około 30 znanych jest z Polski.
Budowa ciała.
Istnieją zarówno formy wysmukłe o zwinnych i stosunkowo długich odnóżach, lecz można też spotkać formy krępe, owalne w zarysie, mało ruchliwe. Ciało pierwszych pokryte jest cienkim, gładkim zwykle oskórkiem, najczęściej bezbarwnym lub białawym, natomiast u drugich oskórek jest gruby, a ich powierzchnia ciała nierzadko żółtawa lub brunatnawa, ma charakterystyczną rzeźbę oraz guzki lub kolce. Powierzchnia ciała skąponogów jest pokryta licznymi włoskami rozmaitego kształtu, będącymi narządami dotyku. Szczególną uwagę zwracają długie szczecinki tzw. "trichobothria", umieszczone na płytkach grzbietowych lub obok nich. Ciało tych organizmów składa się zwykle z 11, wyjątkowo z 12 segmentów. Pierwszy segment za głową jest słabo rozwinięty, mniejszy od pozostałych i nie ma przysadek. Liczba tergitów jest z reguły mniejsza, aniżeli liczba segmentów i wynosi 6, gdyż ich grzbietowe odcinki 1, 4, 6, 8 i 10 segmentu uległy skróceniu. U większości skąponogów na 11 segmentach znajduje się 9 par odnóży krocznych. Nieliczne mają 11 par odnóży krocznych, a podrodzaj "Decapauropus", o tułowiu złożonym z 12 segmentów, ma 10 par odnóży.
Głowa jest wyraźnie wyodrębniona, powstała ze zlania się 5 segmentów. Na 4 i 5 segmencie głowowym są narządy gębowe, w postaci jednej pary żuwaczek i jednej pary szczęk. Otwór gębowy jest nieco przesunięty ku tyłowi i okrywa go warga górna. Żuwaczki są silne u Hexamerocerata, a u innych skąponogów są bardzo delikatne. Szczęki składają się z 3 członów, lecz nie mają głaszczki. Między połowami szczęk leży trójkątna, zaokrąglona płytka powstała ze sternitu – segmentu szczęk. Na głowie znajduje się 1 para czułków, składają się one z 4-6 grubych członów nasadowych, na których osadzone są dwie krótkie gałązki, zakończone delikatnymi, długimi biczykami. Górna gałązka kończy się pojedynczym, długim, cienkim biczykiem, a dolna ma 2 biczyki. Między nimi jest osadzony na nóżce narząd zmysłu tzw. "globulus". Skąponogi nie mają oczu, lecz po bokach głowy mają dwa duże, podobne do oczu, nibyoczka.
Układ pokarmowy i odżywianie.
Schitynizowane jelito przednie przechodzi w trzecim segmencie w obszerne jelito środkowe, niemające bocznych wypuklin. W segmencie preanalnym znajduje się jelito tylne podzielone na wąski kanalik i obszerny, wysłany chityną pęcherzyk jelita prostego. Sposób odżywiania został zbadany tylko u nielicznych gatunków. Przedstawiciele rodzaju "Pauropus" i "Allopauropus" wysysają strzępki grzybni pleśni. W przewodzie pokarmowym wymienionych skąponogów, mających bardzo delikatne szczęki, znajdowano tylko pokarm płynny, to u rodzaju "Millotauropus", wyposażonego w szczęki silniejsze, stwierdzono w jelicie kawałki grzybni i zarodni oraz włoski drobnych stawonogów.
Narządy wydalnicze i wydalanie.
Narządy te są u skąponogów słabo zbadane. Należy tu gruczoł szczękowy, pełniący prawdopodobnie rolę gruczołu wydzielania, to samo odnosi się do dwóch par gruczołów uchodzących w pobliżu otworu ustnego. Natomiast narządami wydalniczymi jest para cewek Malpighiego, stanowiących wypustki jelita tylnego i biegnących pod jelitem środkowym ku przodowi, aż do trzeciego segmentu tułowia.
Układ krążenia.
Skąponogi nie mają układu krążenia, co wiąże się z drobnymi rozmiarami ciała i jest cechą wtórną, która wystąpiła na pewnym etapie ich rozwoju rodowego.
Układ oddechowy.
Układ ten występuje tylko u Millotauropodidae i ma bardzo uproszczoną budowę. Jego przetchlinki znajdują się na biodrach nóg krocznych. Zwykle łączą się one z krótkimi tchawkami i tylko z bioder 1 pary nóg, nie rozgałęziając się, dochodzą aż do głowy. Ogromna większość skąponogów nie posiada specjalnego układu oddechowego. Oddychanie skórne ułatwia im silnie rozwinięte ciało tłuszczowe.
Układ nerwowy.
Centralny układ nerwowy jest u tych zwierząt, w stosunku do ich drobnych rozmiarów, bardzo silnie rozwinięty, co dotyczy mózgu i pnia brzusznego. "Mózg" zajmuje u nich nie tylko puszkę głowową, lecz jego zwoje wnikają aż do drugiego segmentu tułowia. Biegnący wzdłuż ciała pień nerwowy ma tylko segmentalnie rozmieszczone zgrubienia, ale nie jest poza tym rozczłonkowany.
Układ rozrodczy.
Skąponogi to zwierzęta rozdzielnopłciowe. Męski gruczoł płciowy, leżący na grzbietowej stronie ciała, ma u "Pauropus silvaticus" cztery woreczkowate rozszerzenia, leżące jedne za drugimi. Z każdego z nich wybiega długi przewód wyprowadzający, rozszerzający się w pęcherzyk nasienny. Wszystkie pęcherzyki nasienne łączą się w nieparzysty przewód, rozdzielający się w parzysty przewód wytryskowy, uchodzący na zewnątrz pomiędzy biodrami trzeciej pary odnóży krocznych, na szczycie dwóch małych brodawek płciowych.
Nieparzysty wydłużony jajnik leży między jelitem a brzusznym pniem nerwowym. Ma on zasadniczo dwa jajowody, z których jeden jest w pełni rozwinięty i funkcjonalny przechodzi w przedsionek oraz w zbiornik nasienia. Narządy płciowe samicy uchodzą na stronie brzusznej trzeciego segmentu tułowiowego. U obu płci gonady zawiązują się na stronie brzusznej poniżej jelita.
Jaja są bogate w żółtko. Jedne gatunki składają je pojedynczo np. w spękaniach kawałka drewna, u innych gatunków samica siedzi na bryłce jaj. Młode opuszczają osłonki jajowe jako nieruchome stadium spoczynkowe, z czułkami oraz zawiązkami dwóch pierwszych par nóg krocznych. Stadium to linieje i następna larwa ma ciało złożone z 6 segmentów i 3 par nóg krocznych. Druga larwa ma 5 par nóg, trzecia 6, a czwarta 8. Zwierzęta dochodzą do dojrzałości płciowej po wykształceniu 9 par odnóży, choć u niektórych rodzajów dalsze pary odnóży wyrastają po następnych wylinkach.
Ekologia i rozmieszczenie geograficzne.
Przebywają w lasach, w miejscach o stałej wilgotności, na spodniej stronie kamieni, butwiejącym drewnie, wśród opadłych liści lub też w kompostach, a nawet pod kępami torfowców. Kilka gatunków żyje na brzegu morskim, pod wielkimi kamieniami, leżącymi na granicy zasięgu fal. Niektóre gatunki przebywają w środowiskach synantropijnych, jak ogrody i cieplarnie. Większość skąponogów żyje w krajach tropikalnych i subtropikalnych. W miarę posuwania się na północ liczba gatunków szybko maleje i w Europie z Finlandii znane są tylko 3 gatunki.
Filogeneza.
Stawonogi te w stanie kopalnym nie są znane. O ich pochodzeniu można wnioskować tylko na podstawie cech anatomiczno-porównawczych, które wskazują, iż są one grupą starożytną, zachowującą szereg prymitywnych cech budowy.
Systematyka.
Obecnie wyróżnia się dwa rzędy skąponogów:

</doc>
<doc id="1394866" url="https://pl.wikipedia.org/wiki?curid=1394866" title="Jan Smogor">
Jan Smogor

Jan Smogor – mieszkaniec Dąbrowy (Dambrau), delegat na Polski Sejm Dzielnicowy obradujący w Poznaniu w dniach od 3-go do 5-go grudnia 1918 roku. Jeden z czwórki delegatów na Sejm wybranych przez Polaków zamieszkujących teren powiatu niemodlińskiego (Landkreis Falkenberg O.S.).

</doc>
<doc id="1394867" url="https://pl.wikipedia.org/wiki?curid=1394867" title="Szymonowa">
Szymonowa

Szymonowa (dawniej niem. " Simon-Koppel " - wzniesienie ze szczytem na wysokości 728 m n.p.m. w południowo-zachodniej Polsce, w Sudetach Wschodnich, w Masywie Śnieżnika.
Położenie.
Wzniesienie położone, w Sudetach Wschodnich, w południowo-zachodniej części Masywu Śnieżnika, na terenie Śnieżnickiego Parku Krajobrazowego, na południowo-zachodnim rozrogu Śnieżnika, między wsiami Szklarnia, po południowo-zachodniej stronie, a Jodłów po północno-wschodniej stronie, około 4,1 km na wschód od centrum miejscowości Międzylesie.
Geografia i geologia.
Kopulaste wzniesienie, zbudowane z gnejsów śnieżnickich, należących do metamorfiku Lądka i Śnieżnika, o stromo opadających zboczach: południowym, zachodnim i wschodnim z wyraźnie zaznaczonym wierzchołkiem. Ma postać odosobnionej kulminacji w kształcie wydłużonego południkowo krótkiego wału, wydzielonego od zachodniej strony Wysoczyzną Miedzyleską, a od wschodu wciętą w Masyw Śnieżnika od strony południowej międzygórską doliną. Wznosi się pomiędzy dolinami potoków Szklarka i Bielica, w końcowej części grzbietu, który na wysokości Małego Śnieżnika odchodzi lekko na zachód, od głównego południowo-zachodniego grzbietu Śnieżnika. Wzniesienie od strony południowej od Urwistej oddzielone jest wyraźną doliną potoku Szklarka. Charakterystyczny kształt góry i położenie na południowo-zachodnim skraju Masywu Śnieżnika, której zachodnie zbocze stromo opada w kierunku Wysoczyzny Miedzyleskiej, czyni górę rozpoznawalną w terenie. Szczyt i zbocza powyżej poziomu 500 m n.p.m. w całości pokryte gęstym lasem świerkowym regla dolnego z domieszką drzew liściastych, zbocze wschodnie i zachodnie poniżej dolnej granicy lasu zajmują górskie łąki i nieużytki.
Szlaki turystyczne.
Poniżej szczytu, południowym zboczem przechodzi europejski długodystansowy szlak pieszy E3 – prowadzący z Międzylesia na Halę pod Śnieżnikiem i dalej.

</doc>
<doc id="1394868" url="https://pl.wikipedia.org/wiki?curid=1394868" title="Simon-Koppel">
Simon-Koppel



</doc>
<doc id="1394869" url="https://pl.wikipedia.org/wiki?curid=1394869" title="Od">
Od

Zobacz też:

</doc>
<doc id="1394870" url="https://pl.wikipedia.org/wiki?curid=1394870" title="Static Major">
Static Major

Static Major, właśc. Stephen Garrett (ur. 11 listopada 1974 w Louisville, zm. 25 lutego 2008) – amerykański piosenkarz, raper, pisarz tekstów, producent.
Static współpracował m.in. z takimi wykonawcami, jak Aaliyah, Ginuwine, Destiny's Child, Brandy, Timbaland, Memphis Bleek, Nas, Ludacris czy Lil Wayne. Ten ostatni zadedykował mu utwór „Lollipop”, który nagrali razem tuż przed śmiercią Statica.
Śmierć.
Stephen Garret „Static Major” zmarł z powodu błędu lekarskiego. Lekarze podczas operacji omyłkowo zerwali tętnicę szyjną, wskutek czego Static wykrwawił się na śmierć w ciągu kilkudziesięciu minut. Zmarł w swoim rodzinnym miasteczku Louisville, KY. Po wielokrotnej reanimacji i mimo podjętych prób lekarzy z Baptist East Hospital w Louisville Stephen Garrett zmarł na stole operacyjnym.

</doc>
<doc id="1394873" url="https://pl.wikipedia.org/wiki?curid=1394873" title="Rekombinacja promienista">
Rekombinacja promienista



</doc>
<doc id="1394874" url="https://pl.wikipedia.org/wiki?curid=1394874" title="Visor Om Slutet">
Visor Om Slutet



</doc>
<doc id="1394875" url="https://pl.wikipedia.org/wiki?curid=1394875" title="Nattfödd">
Nattfödd

Nattfödd – czwarty album studyjny folk metalowej grupy Finntroll, wydany 19 kwietnia 2004 przez Century Media Records.
Na tej płycie zaznacza się zmiana muzycznego kierunku grupy - na nieco spokojniejszy, przypominający niektóre utwory z pierwszej płyty, Midnattens Widunder; zawiera ona również elementy akustyczne i ambientowe, podobnie jak poprzedni album, Visor om Slutet, mimo tego, stanowi jednak w większej części powrót do black i folk metalowych korzeni zespołu.

</doc>
<doc id="1394877" url="https://pl.wikipedia.org/wiki?curid=1394877" title="Paris la Défense">
Paris la Défense

Paris la Défense – koncert Jeana Michela Jarre’a w podparyskiej dzielnicy La Défense z okazji 201. rocznicy zburzenia Bastylii, który odbył się 14 lipca 1990 roku o godzinie 22:30.
Był to jeden z największych koncertów Jarre’a, który dzięki ponad 2,5-milionowej publiczności ustanowił kolejny rekord Guinnessa.
Na koncercie zaprezentowano także utwory z najnowszego wówczas albumu Jarre’a, "Waiting for Cousteau".

</doc>
<doc id="1394878" url="https://pl.wikipedia.org/wiki?curid=1394878" title="Zamek w Langeais">
Zamek w Langeais

Zamek w Langeais (fr. Château de Langeais) – zamek położony w miejscowości Langeais we Francji, w departamencie Indre i Loara. Zaliczany do Zamków nad Loarą.
Historia.
Zamek w Langeais został zbudowany w X wieku przez hrabiego Andegawenii, Fulko III Czarnego. Zamek pełnił wówczas rolę fortecy, chroniąc miasto Langeais przed intruzami.
Za czasów władania Ryszarda I Lwie Serce, fortyfikacje zamku zostały znacząco rozbudowane a zamek osiągnął status ważnego punktu obronnego. W 1206 roku Château de Langeais zostało odbite przez ówczesnego króla Francji, Filipa II Augusta. W czasie trwania wojny stuletniej zamek został całkowicie zniszczony przez wojska angielskie.
Zamek został odbudowany za czasów rządów króla Ludwika XI. Styl, w którym zamek został odbudowany, prezentuje jeden z najlepszych przykładów ówczesnej średniowiecznej architektury. Nowo zbudowany zamek posiada liczne wieże kominowe, co w owych czasach było dość powszechne w budynkach o podobnej strukturze.
Wielka sala zamkowa w Château de Langeais była miejscem ślubu oraz wesela Anny Bretońskiej z królem Francji, Karolem VIII Walezjuszem. Małżeństwo to zapoczątkowało permanentną unię pomiędzy Bretanią a Francją.
W 1886 roku zamek został kupiony przez Jacques’a Siegfrieda. Wówczas rozpoczęły się prace restauracyjne nad przywróceniem zamkowi dawnej świetności. W ramach programu restauracyjnego została odbudowana część oryginalna zamku, a także powiększono zbiory obrazów, rzeźb oraz innych przedmiotów dekoracyjnych wewnątrz budynku. Po zrealizowaniu części planów odbudowy Siegfried oddał zamek w ręce Instytutu Francuskiego, który jest jego właścicielem do dnia dzisiejszego.
Zamek w Langeais posiada status "monument historique", dzięki czemu podlega ochronie przez Francuskie Ministerstwo Kultury.

</doc>
<doc id="1394879" url="https://pl.wikipedia.org/wiki?curid=1394879" title="Obwód Zamość Armii Krajowej">
Obwód Zamość Armii Krajowej

Obwód Zamość – jednostka terytorialna Związku Walki Zbrojnej, a następnie Armii Krajowej.
Obwód ten wraz z trzema innymi (Tomaszów Lubelski, Hrubieszów, Biłgoraj) wchodził w skład Inspektoratu Zamojskiego Okręgu Lublin AK, a jego dowódcą w czasie powstania zamojskiego był kpt. Stanisław Prus ps. "Adam".
Członkowie Obwodu Zamość AK walczyli m.in. w ramach powstania zamojskiego. 

</doc>
<doc id="1394880" url="https://pl.wikipedia.org/wiki?curid=1394880" title="Obwód Tomaszów Lubelski Armii Krajowej">
Obwód Tomaszów Lubelski Armii Krajowej

Obwód Tomaszów Lubelski – jednostka terytorialna Związku Walki Zbrojnej, a następnie Armii Krajowej.
Obwód ten wraz z trzema innymi (Zamość, Hrubieszów, Biłgoraj) wchodził w skład Inspektoratu Zamojskiego Okręgu Lublin AK, a jego dowódcą w czasie powstania zamojskiego był mjr Wilhelm Szczepankiewicz ps. „Drugak”.
Żołnierze tego obwodu walczyli przeciw dwóm wrogom – nazistowskim Niemcom ale i przeciw ukraińskim nacjonalistom (ich zbrojnemu ramieniu – Ukraińskiej Powstańczej Armii) operującym na tym terenie.

</doc>
<doc id="1394881" url="https://pl.wikipedia.org/wiki?curid=1394881" title="Obwód Hrubieszów Armii Krajowej">
Obwód Hrubieszów Armii Krajowej

Obwód Hrubieszów – polska jednostka terytorialna Związku Walki Zbrojnej, a następnie Armii Krajowej.
Obwód ten wraz z trzema innymi (Zamość, Tomaszów Lubelski, Biłgoraj) wchodził w skład Inspektoratu Zamojskiego Okręgu Lublin AK, a jego dowódcą w czasie powstania zamojskiego był por. Antoni Rychel ps. "Rymwid".

</doc>
<doc id="1394882" url="https://pl.wikipedia.org/wiki?curid=1394882" title="Obwód Biłgoraj Armii Krajowej">
Obwód Biłgoraj Armii Krajowej

Obwód Biłgoraj - jednostka terytorialna Związku Walki Zbrojnej, a następnie Armii Krajowej.
Obwód ten wraz z trzema innymi (Zamość, Tomaszów Lubelski, Hrubieszów) wchodził w skład Inspektoratu Zamojskiego Okręgu Lublin AK. Jego kryptonim to "665".
Skład.
W skład Obwodu Biłgoraj wchodziło 5 Rejonów:

</doc>
<doc id="1394886" url="https://pl.wikipedia.org/wiki?curid=1394886" title="Układ (propaganda polityczna)">
Układ (propaganda polityczna)



</doc>
<doc id="1394888" url="https://pl.wikipedia.org/wiki?curid=1394888" title="Rick Nelson">
Rick Nelson



</doc>
<doc id="1394890" url="https://pl.wikipedia.org/wiki?curid=1394890" title="Żmudz.">
Żmudz.



</doc>
<doc id="1394896" url="https://pl.wikipedia.org/wiki?curid=1394896" title="Brasero">
Brasero

Brasero – otwartoźródłowy program do nagrywania dysków optycznych dla systemów uniksopodobnych wydany na licencji GNU GPL. Brasero jest graficzną nakładką GTK+ korzystającą z cdrtools, growisofs, a opcjonalnie również z libburn. Wersja 2.26 środowiska graficznego GNOME wprowadziła nagrywarkę Brasero jako jej integralną część, czyniąc też zmianę w jej numerowaniu

</doc>
<doc id="1394899" url="https://pl.wikipedia.org/wiki?curid=1394899" title="Andrzej Wawrzyk">
Andrzej Wawrzyk

Andrzej Wawrzyk (ur. 26 września 1987 w Krakowie) – polski bokser, mistrz Polski wagi ciężkiej. Mierzy 195 cm wzrostu.
Kariera.
Swoją pierwszą walkę stoczył 18 listopada 2006 z czeskim bokserem Ervínem Slonką. 4-rundowy pojedynek wygrał jednogłośną decyzją sędziów na punkty. 
19 kwietnia 2008 otrzymał szansę walki o pas mistrza Polski wagi ciężkiej z Marcinem Najmanem. W 2. rundzie wygrał przez techniczny nokaut.
18 października 2008 zwyciężył przez nokaut w 8. rundzie z Holendrem Harrym Duivenem Juniorem. Stawką walki był młodzieżowy tytuł mistrza świata wagi ciężkiej WBC. 
29 listopada 2008 obronił pas mistrza Polski, zwyciężając jednogłośną decyzją sędziów na punkty Tomasza Bonina. 
9 maja 2009 obronił pas młodzieżowego mistrza świata WBC, pokonując przez techniczny nokaut w 6. rundzie Kenijczyka Raymonda Ochienga.
18 grudnia 2009 Wawrzyk wygrał jednogłośnie na punkty 10-rundowy pojedynek z byłym amatorskim wicemistrzem świata kategorii super ciężkiej, Ukraińcem Ołeksijem Mazikinem. Polak obronił w tym starciu pas młodzieżowego mistrza świata WBC. 
29 stycznia 2010 zadebiutował w USA na gali w Chicago. Po 8-rundowym pojedynku wygrał z Harveyem Jolly jednogłośnie na punkty, mimo iż w 4. rundzie był liczony. 
25 września 2010 na gali w warszawskim Torwarze, gdzie walką wieczoru był pojedynek o mistrzostwo świata WBC pomiędzy Krzysztofem Włodarczykiem a Jasonem Robinsonem, Andrzej Wawrzyk stoczył swoją 20 walkę na zawodowym ringu. Po 6-rundowym pojedynku pokonał Łotysza Pavelsa Dolgovsa.
25 czerwca 2011 podczas gali „Wojak Boxing Night” w Rzeszowie pokonał Niemca Andreasa Sidona przez nokaut w 1. rundzie.
10 września 2011 r. podczas gali na stadionie we Wrocławiu pokonał przez techniczny nokaut w 9. rundzie Amerykanina Devina Vargasa. 
12 listopada 2011 pokonał w 2. rundzie przez nokaut niepokonanego do tej pory Argentyńczyka Nelsona Dario Domingueza, zdobywając pasy WBC Baltic oraz WBA International.
2 czerwca 2012 Andrzej Wawrzyk zmierzył się z Dienisem Bachtowem. Po emocjonującym pojedynku, w którym w pierwszej rundzie Polak był liczony, Wawrzyk zwyciężył jednogłośnie na punkty, pokonując Rosjanina stosunkiem 99:92, 98:93 i 97:94, broniąc tym samym pas WBA International oraz zdobywając wakujący pas WBC CIS and Slovenian Boxing Bureau (CISBB).
23 marca 2013 Wawrzyk pokonał w Częstochowie jednogłośnie na punkty doświadczonego Roberta Hawkinsa.
17 maja 2013 Andrzej Wawrzyk przegrał w 3. rundzie przez techniczny nokaut, walkę o Mistrzostwo Świata federacji WBA z Aleksandrem Powietkinem.
1 lutego 2014 Andrzej Wawrzyk stoczył pierwszy pojedynek od momentu porażki z Aleksandrem Powietkinem. Na gali w Opolu, w 1. rundzie pokonał, przez techniczny nokaut, byłego pretendenta do tytułu Mistrza Świata federacji WBC - Danny'ego Williamsa.
15 marca 2014 na gali „Wojak Boxing Night” w Arłamowie, Wawrzyk pokonał przez techniczny nokaut w piątej rundzie byłego pretendenta do tytułu mistrza świata Fransa Bothę.
Na 31 maja 2014 była zaplanowana w Lublinie walka Andrzeja Wawrzyka z Albertem Sosnowskim o tytuł Międzynarodowego Mistrzostwa Polski wagi ciężkiej, która została odwołana z powodu obrażeń odniesionych przez Wawrzyka w wypadku drogowym w maju 2014. Został zastąpiony przez Marcina Rekowskiego, który pokonał Sosnowskiego.
2 kwietnia 2016 na gali Polsat Boxing Night w Krakowie pokonał przez techniczny nokaut w 7. rundzie Marcina Rekowskiego. Była to jego pierwsza walka po przerwie spowodowanej wypadkiem samochodowym.
17 września 2016 pokonał Alberta Sosnowskiego (49-8-2, 30 KO) w czwartej walce gali Polsat Boxing Night. Pojedynek został przerwany w szóstej rundzie na skutek kontuzji łuku brwiowego.
Na 25 lutego 2017 została zaplanowana walka z Amerykaninem Deontayem Wilderem o tytuł mistrza świata wagi ciężkiej federacji WBC, jednak testy antydopingowe Andrzeja Wawrzyka dały wyniki pozytywne i w związku z tym pojedynek został odwołany.
Ponad sześć lat po swoim ostatnim zawodowym pojedynku powrócił do ringu 30 września 2022 w Łomży, gdzie stoczył walkę z Michałem Bołozem i został przez niego znokautowany w drugiej rundzie.

</doc>
<doc id="1394902" url="https://pl.wikipedia.org/wiki?curid=1394902" title="Hymenolepis nana">
Hymenolepis nana



</doc>
<doc id="1394908" url="https://pl.wikipedia.org/wiki?curid=1394908" title="Kamila Lićwinko">
Kamila Lićwinko

Kamila Lićwinko z domu Stepaniuk (ur. 22 marca 1986 w Bielsku Podlaskim) – polska lekkoatletka, specjalizująca się w skoku wzwyż.
Dwukrotna finalistka igrzysk olimpijskich (Rio de Janeiro 2016, Tokio 2020). Halowa mistrzyni świata (Sopot 2014), mistrzyni uniwersjady (Kazań 2013), brązowa medalistka mistrzostw świata (Londyn 2017). Rekordzistka Polski na otwartym stadionie (1,99 m) i w hali (2,02 m).
Życiorys.
Kariera sportowa.
Zawodniczka MKS Bielsk Podlaski, Podlasia Białystok, gdzie zaczęła uprawiać skok wzwyż pod okiem trenera Janusza Kuczyńskiego.
W dużej imprezie międzynarodowej zadebiutowała w roku 2005 zajmując siódme miejsce w mistrzostwach Europy juniorów. Tuż za podium, na czwartym miejscu, uplasowała się latem 2007 na młodzieżowych mistrzostwa Europy (do lat 23). W sezonie 2009 najpierw zajęła ósme miejsce podczas halowych mistrzostw Europy w Turynie, a latem była czwarta podczas uniwersjady oraz nie awansowała do finału mistrzostw świata w Berlinie. Sezon letni 2011 straciła z powodu kontuzji. Zimą 2013 bez powodzenia startowała w halowych mistrzostwach Europy. 9 czerwca 2013 podczas Opolskiego Festiwalu Skoków ustanowiła wynikiem 1,99 rekord Polski – poprzedni rekord od 9 czerwca 1984 roku należał do Danuty Bułkowskiej i wynosił 1,97. 12 lipca 2013 zdobyła w Kazaniu tytuł mistrzyni uniwersjady z wynikiem 1,96, a 17 sierpnia zajęła 7. miejsce w mistrzostwach świata w Moskwie wynikiem 1,93. 8 marca 2014 podczas 15. Halowych Lekkoatletycznych Mistrzostw Świata w Sopocie zdobyła wraz z Mariją Kucziną złoty medal (na co pozwalają przepisy IAAF). 7 marca 2015 podczas halowych mistrzostw Europy w Pradze zdobyła brązowy medal. Podczas mistrzostw świata w Pekinie w 2015 wyrównała własny rekord Polski (1,99) co pozwoliło jej na zajęcie 4. miejsca.
Wystąpiła na Letnich Igrzyskach Olimpijskich w Rio de Janeiro. 20 sierpnia 2016 roku w finale konkursu skoku wzwyż zajęła 9. miejsce osiągając wynik 1,93 m. Rok później zdobyła w Londynie brązowy medal mistrzostw świata.
Reprezentantka Polski w meczach międzypaństwowych, halowym pucharze Europy, pucharze Europy oraz drużynowych mistrzostwach Europy.
Wielokrotna medalistka mistrzostw Polski seniorów – osiem złotych (Poznań 2007, Szczecin 2008, Bydgoszcz 2009, Kraków 2015, Bydgoszcz 2016, Białystok 2017, Radom 2019 i Włocławek 2020), trzy srebrne (Bydgoszcz 2004, Biała Podlaska 2005, Szczecin 2014) oraz trzy brązowe medale (Bydgoszcz 2006, Bielsko-Biała 2012, Toruń 2013). W dotychczasowej karierze zdobyła czternaście medali halowych mistrzostw Polski seniorów w tym dziesięć złotych (Spała 2006, Spała 2008, Spała 2009, Spała 2011, Spała 2013, Sopot 2014, Toruń 2015, Toruń 2016. Toruń 2017 i Toruń 2021), trzy srebrne (Spała 2005, Spała 2007, Spała 2010) oraz jeden brązowy (Spała 2004).
Stawała na podium ogólnopolskiej olimpiady młodzieży (mistrzostw Polski juniorów młodszych), mistrzostw Polski juniorów (także w hali) oraz młodzieżowych mistrzostw Polski.
Karierę sportową zakończyła 5 września 2021 roku podczas 12. Memoriału Kamili Skolimowskiej zajmując w turnieju 3. miejsce.
Życie prywatne.
Została wychowana w wierze prawosławnej. Ukończyła Szkołę Mistrzostwa Sportowego w Białymstoku. Absolwentka WSFiZ (kierunek, gospodarka przestrzenna) oraz Wyższej Szkoły Wychowania Fizycznego i Turystyki (kierunek, wychowanie fizyczne) w Białymstoku. Jest żoną Michała Lićwinko (od 2013), który jest jej trenerem (od 2012). Mają córkę Hannę (ur. 2018).

</doc>
<doc id="1394910" url="https://pl.wikipedia.org/wiki?curid=1394910" title="Zasada 4C">
Zasada 4C

4C – skrót pochodzący od pierwszych liter czterech angielskich słów:
które decydują o wartości i jakości oszlifowanego diamentu. Diamenty o wspaniałej barwie, nieskazitelnej czystości, bardzo dobrym szlifie i znacznej masie należą do najrzadszych.
Pierwsze C – masa.
Masę kamieni szlachetnych, w tym także diamentów, określa się w karatach metrycznych (ct). Jeden karat został zdefiniowany jako 200 mg, czyli 0,2 grama. Masę diamentu podaje się z dokładnością do dwóch miejsc po przecinku. Ma ona istotny wpływ na wartość kamienia.
Drugie C – barwa.
Zdecydowana większość wydobywanych diamentów jest zabarwiona. Wyróżnia się diamenty o barwach fantazyjnych, m.in. niebieskiej, różowej, pomarańczowej oraz diamenty o barwach typowych, tzn. od bezbarwnych po różne odcienie barwy żółtej, brązowej lub szarej. Szacuje się, że na 10 tysięcy kamieni o barwach typowych przypada tylko jeden o barwie fantazyjnej. Pośród diamentów o barwach typowych, które oceniane są w skali od D do Z, najrzadsze i najbardziej cenione są kamienie o barwie D, czyli całkowicie bezbarwne. Skala określająca stopień bezbarwności diamentów została ustalona przez "Gemological Institute of America" i jest powszechnie stosowana. Różnice w typowych barwach diamentów są bardzo subtelne, dlatego stopień bezbarwności określa się w specjalnych warunkach oświetleniowych oraz porównując do wzorców. Używa się przy tym m.in. określeń "zimnej bieli" oraz "ciepłej bieli". Ta skala nie dotyczy diamentów o barwie fantazyjnej.
Trzecie C – czystość.
Diamenty na ogół mają znamiona wewnętrzne (nazywane inkluzjami), jak również znamiona zewnętrzne (zwane skazami), które czynią każdy kamień wyjątkowym i niepowtarzalnym. Znamiona diamentów o czystości P1, P2, P3 rzeczoznawca dostrzeże bez lupy, natomiast znamiona kamieni o czystości SI, VS lub VVS – dopiero przy użyciu specjalistycznej lupy o dziesięciokrotnym powiększeniu. Do najrzadszych należą diamenty o czystości LC, których inkluzje nie są dostrzegalne nawet przy zastosowaniu lupy. O tym, do jakiej klasy czystości diament zostanie przypisany, decyduje m.in. liczba inkluzji i skaz, ich rozmieszczenie, wielkość, łatwość dostrzegania oraz ich wpływ na brylancję.
FL "(Flawless)"- zupełnie czyste, wolne od charakterystycznych znamion wewnętrznych (inkluzji) oraz znamion zewnętrznych (skaz).
IF "(Internally Flawless)" - czyste, wolne od znamion wewnętrznych. W specjalistycznym badaniu wykazują jedynie znamiona zewnętrzne.
Wyżej wymienione diamenty są bardzo rzadko spotykane w obrocie.
VVS "(Very, Very Small Inclusions)"- bardzo, bardzo małe zanieczyszczenia (inkluzje) widoczne tylko pod mikroskopem przy bardzo dokładnym badaniu przez specjalistę.
VS "(Very Small Inclusions)" - nieznaczne, drobne znamiona wewnętrzne widoczne w badaniu przy dziesięciokrotnym powiększeniu. Niewidoczne gołym okiem. Diamenty te należą do tzw. średniej klasy.
SI "(Small Inclusions)" - małe inkluzje czyli dostrzegalne znamiona wewnętrzne w badaniu przy dziesięciokrotnym powiększeniu. Kamienie w tej klasie czystości polecane są klientom, którzy szukają równowagi pomiędzy wartością estetyczną pierścionka a ceną.
W Polsce to najczęściej spotykane kamienie, osadzane w biżuterii.
I1, I2 oraz I3 "(Included)" - kamienie o niskiej klasie czystości z zanieczyszczeniami widocznymi gołym okiem przez laika. Diamenty o stopniu czystości poza I3 (lub P3) noszą nazwę odrzutów oraz uważa się, że są poza skalą czystości. Zamiennie w tej klasie używa się oznaczeń P1, P2 oraz P3 (franc. Pique)
Czwarte C – szlif.
Tylko dzięki właściwemu oszlifowaniu diamentu można dostrzec jego wspaniałą brylancję. To zjawisko powstaje w wyniku całkowitego wewnętrznego odbicia i rozszczepienia promieni świetlnych, jak również odbicia światła od zewnętrznych powierzchni (faset). Podczas oceny szlifu dokładnej analizie podlegają kształt, proporcje oraz wykończenie szlifu. Ocenia się je w skali: bardzo dobre, dobre, średnie i słabe. Tylko wyjątkowo starannie wykonany szlif może sprawić, by światło przenikające przez diament uwalniało jego wewnętrzny ogień. Wśród kamieni można wyróżnić kamienie o szlifie brylantowym okrągłym, czyli brylanty, oraz o kształtach fantazyjnych, takich jak: "markiza", "owal", "gruszka", "serce".

</doc>
<doc id="1394911" url="https://pl.wikipedia.org/wiki?curid=1394911" title="Węglik tantalu">
Węglik tantalu

Węglik tantalu (TaC) – nieorganiczny związek chemiczny tantalu z grupy węglików.
Właściwości.
Węglik tantalu jest ciałem stałym barwy czarnej, bardzo trudno topliwym. Ma jedną z najwyższych temperatur topnienia spośród znanych związków (3880 °C). Temperatura ta wzrasta w układach TaC z HfC lub ZrC, sięgając 3990 °C dla składu 5TaC–HfC. 
Jest bardzo twardy (ok. 9 w skali Mohsa). Materiał kompozytowy złożony z TaC i grafitu oceniany jest jako najtwardszy materiał wyprodukowany przez człowieka. Jest nierozpuszczalny w wodzie i ma niewielką aktywność chemiczną.
Zastosowanie.
Jest stosowany jako materiał do wytwarzania narzędzi, a także jako składnik form odlewniczych, w których powoduje zmniejszone tarcie powierzchni formy i odlanego przedmiotu. Jest też dodatkiem do stopów węgliku wolframu oraz istotnym składnikiem cermetu.

</doc>
<doc id="1394913" url="https://pl.wikipedia.org/wiki?curid=1394913" title="Andrzej z Brzeźnicy">
Andrzej z Brzeźnicy

Andrzej z Brzeźnicy herbu Gryf, zwany "Krakowczykiem" ("Cracoviensis"), Andrzej Klimontowic, Andrzej Klemensic, Andrzej I, Andrzej I Krakowski (zm. 7 stycznia 1244) – biskup płocki w latach 1239 lub 1240–1244. Pochodził z rodu Gryfitów, był synem kasztelana płockiego Klemensa i bratem: kasztelana krakowskiego Klemensa z Brzeźnicy, kasztelana cieszyńskiego Jana, Wierzbięty i Świętosława.
Początki kariery duchownej (do 1232).
Karierę duchowną być może rozpoczął już na początku lat 20. XIII wieku. Prawdopodobnie to właśnie przyszły biskup płocki pełnił w 1224 funkcję scholastyka sandomierskiego, i to on w latach 1225–1231 był kanonikiem krakowskim, a następnie w latach 1227–1229 występował w dokumentach jako proboszcz kościoła św. Michała w Krakowie. Dodatkowo w latach 1227–1232 występował w dokumentach małopolskich "magister" Andrzej, z którym być może można przyszłego biskupa utożsamić, niemniej nie można wykluczyć, że ową postacią był domniemany stryj przyszłego biskupa, również Andrzej syn Klemensa. Na tamten okres (o ile uznać prawdziwość powyższych domniemań) można datować możliwą przyjaźń kanonika krakowskiego z archidiakonem sandomierskim Radulfem (występują oni wspólnie na kilku dokumentach z tego czasu). Andrzeja uznaje się za pewnego lub jedynie prawdopodobnego jednego z towarzyszy biskupa Iwona Odrowąża w podróży włoskiej w 1229. Według Jana Długosza, wykorzystawszy śmierć biskupa, postarał się (za wstawiennictwem Radulfa) o prowizję apostolską na biskupstwo krakowskie, ewentualnie po prostu był on kandydatem części kapituły krakowskiej na urząd biskupa w 1229. Znów nie można jednak wykluczyć, że owym niedoszłym biskupem krakowskim był domniemany stryj przyszłego biskupa płockiego. Wobec sprzeciwu Henryka I Brodatego względem tej kandydatury i zapewne przy współudziale arcybiskupa gnieźnieńskiego Wincentego z Niałka, papież Grzegorz IX odwołał swoją wcześniejszą nominację i zatwierdził Wisława z Kościelca na stanowisku biskupa krakowskiego. Być może przyszły biskup płocki brał udział w konsekracji arcybiskupa gnieźnieńskiego Pełki w 1232 w Łęczycy.
Scholastyk krakowski i biskup płocki (1234–1244).
Na pewno Andrzej w latach 1234–1236 pełnił godność scholastyka kapituły krakowskiej. Wybrany biskupem w 1239 przy akceptacji Bolesława I mazowieckiego otrzymał na biskupstwo płockie prowizję papieską. Wspierał rozwój kasztelanii pułtuskiej – uzyskał od księcia mazowieckiego Bolesława I dla niej różne przywileje. Był też orędownikiem misji chrystianizacyjnej w Prusach. Być może w czasie swojego pontyfikatu nadał benedyktynom kościół w Zambskach Kościelnych.
Biskup płocki zmarł 7 stycznia w roku 1244 (data roczna przyjmowana jest niekiedy z pewną dozą ostrożności). Ostatnim dokumentem, w którym Andrzej był uczestnikiem dokonującej się akcji prawnej, jest dokument księcia mazowieckiego Konrada I z 4 sierpnia 1243. Natomiast już z 26 stycznia 1245 pochodzi papieski dokument konfirmacyjny dla jego następcy, biskupa Piotra.

</doc>
<doc id="1394921" url="https://pl.wikipedia.org/wiki?curid=1394921" title="Óčko">
Óčko

Óčko – czeska telewizja muzyczna.
Kanał rozpoczął nadawanie w 2002 roku. Nadaje na satelicie Astra 1E (23,5°E). 
Stacja dostępna jest przez platformy cyfrowe, sieci kablowe i przez Internet. Do 31 lipca 2009 i w DVB-T.

</doc>
<doc id="1394925" url="https://pl.wikipedia.org/wiki?curid=1394925" title="Stříbrnická">
Stříbrnická

Stříbrnická – góra ze szczytem na wysokości 1250 m n.p.m. znajdująca się we wschodniej części Masywie Śnieżnika w Sudetach. Szczyt leży w Czechach, stanowiąc również granicę kraju pardubickiego i kraju ołomunieckiego. Nazwa góry prawdopodobnie pochodzi od najbliższej miejscowości Stříbrnice. Stříbrnická leży na granicy z Polską, sam szczyt leży jednak kilkaset metrów dalej na południe, Polska obejmuje tylko północny stok góry.

</doc>
<doc id="1394926" url="https://pl.wikipedia.org/wiki?curid=1394926" title="Blaszki amyloidowe">
Blaszki amyloidowe

Blaszki amyloidowe, blaszki (płytki) starcze (ang. "senile plaques") – zmiany strukturalne obserwowane w wielu chorobach neurodegeneracyjnych, m.in. w chorobie Alzheimera. Składają się z amyloidu, dystroficznych neurytów oraz komórek astrogleju i mikrogleju.
Według klasyfikacji Wiśniewskiego i Terry′ego (1973) wyróżnia się:
Blaszki neurytyczne najlepiej widoczne są w metodach impregnacyjnych, takich jak metoda Bodiana, Gallayasa albo Bielschowsky’ego. Słabo widać je w rutynowym barwieniu H-E.
Również z amyloidu składają się blaszki dyfuzyjne, są one jednak pozbawione neurytów. Inne nazwy blaszek dyfuzyjnych to blaszki A, blaszki typu 3, depozyty paraamyloidowe, preblaszki.
Historia.
Jako pierwsi blaszki opisali Bielakow w 1889, Blocq i Marinescu w 1892, Redlich w 1898, Léri w 1906. Simchowicz w 1911 jako pierwszy uznał je za cechę charakterystyczną choroby Alzheimera i wprowadził termin blaszek starczych ("plaques seniles").

</doc>
<doc id="1394928" url="https://pl.wikipedia.org/wiki?curid=1394928" title="Stribrnicka">
Stribrnicka



</doc>
<doc id="1394930" url="https://pl.wikipedia.org/wiki?curid=1394930" title="Ciąg liczb Fibonacciego">
Ciąg liczb Fibonacciego



</doc>
<doc id="1394933" url="https://pl.wikipedia.org/wiki?curid=1394933" title="Literał logiczny">
Literał logiczny

Literał logiczny to literał reprezentujący w kodzie źródłowym wartość typu logicznego.
Typ logiczny posiada dwie wartości:
Wartości te są reprezentowane w określonym języku przez pewien ustalony literał, zwykle jest to określony identyfikator lub określony symbol (znak lub zestaw znaków). W językach, w których nie występuje typ logiczny, jak język C, PL/I, PL/M i inne, stosuje się wartości całkowite. Typowym rozwiązaniem jest traktowanie wartości całkowitej zero jako fałsz, a każdej innej wartości (różnej od zera) jako prawda.
Wartości logiczne są w językach programowania stosowane głównie do sterowania przebiegiem realizacji algorytmu, np. w takich instrukcjach strukturalnych jak if, while, until, itd.. Wartości logiczne przechowywane są w zmiennych typu logicznego.
Literały logiczne w różnych językach programowania:
Przykład w Pascalu:
 var znak : boolean;
 Y : integr;
 function ujemna(x:integer):boolean;
 begin
 if x&lt;0 then
 ujemna:=true
 else
 ujemna:=false
 end;
 begin
 znak:=ujemna(Y);
 if znak then ...
 end.

</doc>
<doc id="1394934" url="https://pl.wikipedia.org/wiki?curid=1394934" title="Kopalnia Węgla Kamiennego Klimontów">
Kopalnia Węgla Kamiennego Klimontów

Kopalnia Węgla Kamiennego Klimontów – kopalnia węgla kamiennego, w Klimontowie dzielnicy Sosnowca.
Historia.
Budowę kopalni rozpoczęto w 1904. Początkowo była częścią kopalni "Niwka". W 1908 została wydzielona jako odrębny zakład o nazwie "Klimontów". W latach 1945 - 1950 została połączona z kopalnią "Mortimer" pod nazwą "Klimontów-Mortimer". Od 1951 roku kopalnia była samodzielnym przedsiębiorstwem. W 1974 roku została połączona z kopalnią "Mortimer-Porąbka" pod nazwą "Czerwone-Zagłębie".

</doc>
<doc id="1394939" url="https://pl.wikipedia.org/wiki?curid=1394939" title="Ocko">
Ocko



</doc>
<doc id="1394940" url="https://pl.wikipedia.org/wiki?curid=1394940" title="Paris la Defense">
Paris la Defense



</doc>
<doc id="1394941" url="https://pl.wikipedia.org/wiki?curid=1394941" title="Walter Rohrl">
Walter Rohrl



</doc>
<doc id="1394942" url="https://pl.wikipedia.org/wiki?curid=1394942" title="Walter Roehrl">
Walter Roehrl



</doc>
<doc id="1394944" url="https://pl.wikipedia.org/wiki?curid=1394944" title="Luis Gomez">
Luis Gomez



</doc>
<doc id="1394946" url="https://pl.wikipedia.org/wiki?curid=1394946" title="Port lotniczy Sliac">
Port lotniczy Sliac



</doc>
<doc id="1394948" url="https://pl.wikipedia.org/wiki?curid=1394948" title="Okręty podwodne typu Corsair">
Okręty podwodne typu Corsair



</doc>
<doc id="1394949" url="https://pl.wikipedia.org/wiki?curid=1394949" title="Vilem Dusan Lambl">
Vilem Dusan Lambl



</doc>
<doc id="1394952" url="https://pl.wikipedia.org/wiki?curid=1394952" title="Francois Heutte">
Francois Heutte



</doc>
<doc id="1394953" url="https://pl.wikipedia.org/wiki?curid=1394953" title="Shimpan daimyo">
Shimpan daimyo



</doc>
<doc id="1394954" url="https://pl.wikipedia.org/wiki?curid=1394954" title="Wellington Sanchez">
Wellington Sanchez



</doc>
<doc id="1394955" url="https://pl.wikipedia.org/wiki?curid=1394955" title="Vanersborg">
Vanersborg



</doc>
<doc id="1394956" url="https://pl.wikipedia.org/wiki?curid=1394956" title="Vaenersborg">
Vaenersborg



</doc>
<doc id="1394958" url="https://pl.wikipedia.org/wiki?curid=1394958" title="Milutin Soskić">
Milutin Soskić



</doc>
<doc id="1394959" url="https://pl.wikipedia.org/wiki?curid=1394959" title="Public TV">
Public TV

Public TV – czeska stacja telewizyjna. Przez 24 godziny na dobę nadaje programy informacyjno-sprawozdawcze, poradnikowe oraz także filmy.
Kanał jest niekodowany w ramach DVB-T, z wyjątkiem filmów kodowanych w systemie Cryptoworks. Dostępny jest w Pradze i w środkowej części Czech. Od 7 lipca 2008 r. sygnał dostępny jest także w Brnie, Ostrawie i Pilźnie.

</doc>
<doc id="1394960" url="https://pl.wikipedia.org/wiki?curid=1394960" title="Frantisek Stambachr">
Frantisek Stambachr



</doc>
<doc id="1394961" url="https://pl.wikipedia.org/wiki?curid=1394961" title="Carmen Hernandez">
Carmen Hernandez



</doc>
<doc id="1394962" url="https://pl.wikipedia.org/wiki?curid=1394962" title="Cadereyta Jimenez">
Cadereyta Jimenez



</doc>
<doc id="1394963" url="https://pl.wikipedia.org/wiki?curid=1394963" title="Dusan Herda">
Dusan Herda



</doc>
<doc id="1394964" url="https://pl.wikipedia.org/wiki?curid=1394964" title="Leo Markovsky">
Leo Markovsky



</doc>
<doc id="1394965" url="https://pl.wikipedia.org/wiki?curid=1394965" title="Pavol Biros">
Pavol Biros



</doc>
<doc id="1394966" url="https://pl.wikipedia.org/wiki?curid=1394966" title="Jozef Barmos">
Jozef Barmos



</doc>
<doc id="1394979" url="https://pl.wikipedia.org/wiki?curid=1394979" title="I’ll Be Lovin’ U Long Time">
I’ll Be Lovin’ U Long Time

I’ll Be Lovin’ U Long Time jest piosenką skomponowaną przez Mariah Carey, DJ Toomp’a, Marka DeBarge’a oraz Johnsona i Etterlenea Jordan na jedenasty album studyjny Mariah Carey, E=MC². Mariah i DJ Toomp są także producentami tego utworu, który został trzecim singlem promującym album artystki. Oficjalną wersją singla jest wersja albumowa i remix, w którym Mariah towarzyszy raper T.I.
Informacje.
„I’ll Be Lovin’ U Long Time” jest piosenką utrzymaną w średnim tempie, która wzoruje się na „Stay With Me” DeBargela. Piosenka jest odniesieniem do zwrotu „me love you long time”, które było powiedziane przez Da Nang Hooker w „Full Metal Jacket”, które później zostało zapożyczone w piosence 2 Live Crew „Me So Horny”. Ale Carey „poprawiła gramatykę, więc sens się zmienił”.
Recenzje.
Recenzje dla "„I’ll Be Lovin’ U Long Time”" były przeważnie pozytywne. Fox News Channel stwierdził, że piosenka „dodaje wystarczająco nowego zwrotu, by stworzyć najbardziej nieuchwytną rzecz ze wszystkich: radiowy hit” . Remix został oceniony przez „Blender”, który zauważył, że piosenka jest „późnym, wspaniałym wstępem do 'Song of the Summer Sweepstakes'”. „Entertainment Weekly” uznał, że piosenka „nigdy nie traci swojego pełnego wyrazu ducha”, podczas gdy „AllMusic” stwierdził, że piosenka „ma lekkość, której E=MC² tak bardzo brakuje”. Na swojej stronie internetowej „The Republican” nazwał „I’ll Be Lovin’ U Long Time” piosenką: „która jest stworzona dla miasta hitów”. „Pitchfor Media” uznał, że „swobodny rytm, synkopowane pianino, sporadycznie ukazujące się struny i przyjemny wers T.I. czyni „I’ll Be Lovin’ U Long Time” miłą przerwą na oddech między słuchaniem w kółko „Love In This Club”. „US Weekly” stwierdził, że „przemęczająca duszę” piosenka będzie prawdopodobnym numerem jeden.
Podczas prapremiery E=MC², MTV opisało singiel jako „radosne igraszki”, podczas gdy „VH1” opisało piosenkę jako „czystą i pełną radość oraz stuprocentowe dobre samopoczucie” i to była „pierwsza piosenka, która jest pracą niepowstrzymanego geniuszu pop.
„Slant Magazine” stwierdził, że piosenka jest „wszystkim, czego pragniesz” i pokazuje „Mariah równocześnie w niedorzeczny sposób i patologicznie wolny od ironii i samoświadomości”. Określił muzykę jako „krzyżówka hymnu podczas uroczystości wręczania świadectw i piosenki tytułowej serialu familijnego z wczesnych lat 80. i stwierdził, że zaproszenie Dj Toomp’a do produkcji tej piosenki było »uderzeniem geniuszu«. Także, w swojej recenzji E=MC², „Los Angeles Times” napisał, że „I’ll Be Lovin’ U Long Time” jest testem Carey swoich „rejestrów i dynamiki” i że „jej śpiewanie jest tak bezpośrednie, zaniżone i nieolśniewające, że jest prawie szokujące – jak zobaczenie divy bez makijażu”.
Promowanie.
Po raz pierwszy Mariah wykonała ten utwór 30 maja w Japonii podczas gali „MTV Music Awards Japan”, gdzie wówczas promowała album E=MC².
Singiel „I’ll Be Lovin’ U Long Time” został wysłany do amerykańskich stacji radiowych: urban, rhythmic-crossover i pop 1 lipca 2008 r. Tego samego dnia został wydany na iTunes remix utworu z T.I.
Piosenka ta została również wykorzystana w filmie Nie zadzieraj z fryzjerem, w którym Carey zagrała niewielką rolę, wcielając się w samą siebie.
Artystka promowała singiel podczas występu w programie „Jimmy Kimmel Live!” oraz w czasie Summer Krush Mini-Concert 31 lipca 2008 r. Po raz kolejny Mariah wykonała „I’ll Be Lovin’ U Long Time” 4 sierpnia 2008 podczas gali Teen Choice Awards.
Remix.
11 lipca 2008 został ogłoszony konkurs na remix piosenki, który rozpoczął się 15 lipca 2008 r. „Indaba Music” stwierdził, że melodia piosenki będzie dostępna na ich stronie internetowej dla osób remiksujących. Wygrany miał otrzymać 5000 dolarów z szansą, że jego remix będzie oficjalnie wydany.
Teledysk.
Po zakończeniu promowania albumu w ⁣⁣Japonii⁣⁣ Mariah udała się na Hawaje, gdzie od 8 do 10 czerwca 2008 r. nakręciła teledysk do singla. Reżyserem klipu jest Chris Applebaum. Teledysk zaczyna się wstępem T.I. przeplatanym scenami, w których Mariah pływa z delfinami. Ukazane są również elementy krajobrazu Hawajów. Następnie pokazana jest Mariah śpiewająca i tańcząca, na tle wichrujących palm. Pokazywane są także urywki, w których ubrana w złoty kostium kąpielowy tarza się na piasku. W kolejnej części klipu Carey występuje w czarnych stroju kąpielowym wśród skał,a następnie ubrana w koszulkę i krótkie spodenki tańczy w otoczeniu tancerzy w altanie. Później pokazany jest T.I. wśród dżungli oraz Mimi ubrana w czarny kostium kąpielowy wśród złocistych wód. Teledysk zakończony jest scenami, gdy piosenkarka pływa z delfinami.
Premiera teledysku miała miejsce 3 lipca 2008 r. o godzinie 6:00 na kanale BET’s 106 &amp; Park, a 10 lipca 2008 r. pojawił się na iTunes.
Przez 17 dni klip był numerem 1 na liście BET’s 106 &amp; Park Top 10 Live. Trafił również na miejsce 1. brytyjskiego notowania MTV Base Chart, a 2. pozycję zajął na MTV Asia Chart Attack.
Na liście „"Billboard Hot Video Track"” dotarł do 5. pozycji.

</doc>
<doc id="1394984" url="https://pl.wikipedia.org/wiki?curid=1394984" title="Bitwa pod Starym Sączem (1288)">
Bitwa pod Starym Sączem (1288)

Bitwa pod Starym Sączem (1288) – bitwa stoczona zimą 1288 pomiędzy wojskami węgierskimi pod dowództwem wojewody Jerzego z Sovaru i polskimi, a wojskami mongolskimi pod dowództwem Nogaja podczas III najazdu mongolskiego na Polskę w XIII wieku.
24 grudnia 1287 roku południowa armia wojsk mongolskich pod dowództwem Nogaja dotarła pod Kraków, rozpoczynając oblężenie i szturm miasta. Wobec twardego oporu mieszczan i nikłych rezultatów walk o Kraków, Nogaj dał rozkaz do przegrupowania wojsk i rozpoczęcia działań w rejonie ziemi krakowskiej i sieradzkiej. Rozluźnienie pierścienia wojsk oblegających Kraków wykorzystał książę krakowski Leszek Czarny, który wraz z żoną Gryfiną i małym pocztem wymknął się z obleganego grodu i udał na Węgry szukając pomocy u króla węgierskiego Władysława IV Kumańczyka. 
W czasie gdy czambuły tatarskie pustoszyły ziemię krakowską, dwie duże kolumny sił mongolskich ruszyły w kierunku południowym. Pierwsza dotarła w rejon Podhala, gdzie stoczyła bitwę nad Dunajcem z miejscowymi góralami. Druga skierowała się w kierunku Starego Sącza celem jego zdobycia. Miasto dobrze przygotowało się do obrony, gromadząc duże zapasy żywności oraz wzmacniając obronę okolicznym rycerstwem i chłopstwem. Oblężenie Starego Sącza przedłużało się i nie przynosiło żadnych wymiernych efektów. W międzyczasie rezultat przyniosła wyprawa Leszka Czarnego na Węgry, gdzie udało się księciu krakowskiemu uzyskać pomoc króla węgierskiego. Na wyraźny rozkaz króla Władysława, węgierski wojewoda Jerzy z Sovaru zebrał dość znaczny oddział wojsk węgierskich i poprzez Kieżmark i Podoliniec ruszył pod Stary Sącz. Węgrzy, wspomagani przez siły polskie, zaskoczyli zupełnie wojska mongolskie i zadali im druzgocącą klęskę.
Przegrana wojsk mongolskich pod Starym Sączem była ostatnim epizodem podczas III najazdu mongolskiego na Polskę. W końcu stycznia 1288 po nieudanej wyprawie i bez żadnych sukcesów militarnych armia Nogaja wycofała się w rejon Rusi Czerwonej.

</doc>
<doc id="1394985" url="https://pl.wikipedia.org/wiki?curid=1394985" title="Samolot szkolno-treningowy">
Samolot szkolno-treningowy

Samolot szkolno-treningowy – samolot wykorzystywany do szkolenia pilotów i rozwijania ich umiejętności pilotażu, nawigacji. Najczęściej są to samoloty służące do szkolenia podstawowego w zakresie pilotażu.
Samolotami szkolno-treningowymi są zazwyczaj lekkie dwumiejscowe samoloty z miejscem dla pilota i instruktora.

</doc>
<doc id="1394986" url="https://pl.wikipedia.org/wiki?curid=1394986" title="I'll be lovin' u long time">
I'll be lovin' u long time



</doc>
<doc id="1394987" url="https://pl.wikipedia.org/wiki?curid=1394987" title="Grey Ranks">
Grey Ranks

Grey Ranks (pol. Szare Szeregi) – amerykańska gra fabularna poświęcona Powstaniu warszawskiemu, napisana przez Jasona Morningstara i wydana przez jego niezależne wydawnictwo Bully Pulpit Games w 2007 roku. Gra zaprojektowana jest dla 3-5 graczy i polega na wcieleniu się w role młodych żołnierzy z "Szarych Szeregów" podczas działań wojennych w Powstaniu warszawskim.
W 2015 roku gra ukazała się w wersji polskiej za pośrednictwem Fajnych RPG.

</doc>
<doc id="1394988" url="https://pl.wikipedia.org/wiki?curid=1394988" title="Samolot szkolny">
Samolot szkolny



</doc>
<doc id="1394989" url="https://pl.wikipedia.org/wiki?curid=1394989" title="Samolot treningowy">
Samolot treningowy



</doc>
<doc id="1394990" url="https://pl.wikipedia.org/wiki?curid=1394990" title="Powiat Nordsachsen">
Powiat Nordsachsen

Powiat Nordsachsen (niem. "Landkreis Nordsachsen") − powiat w niemieckim kraju związkowym Saksonia, został utworzony 1 sierpnia 2008 w związku z reformą administracyjną. Siedziba powiatu znajduje się w mieście Torgau. Najbardziej na północ położony powiat kraju związkowego.
Powiat utworzono z połączenia powiatów Delitzsch i Torgau-Oschatz. 
Powiat ma powierzchnię 2 020,08 km², teren ten zamieszkuje 208 661 osób (stan na 31 grudnia 2009).
Podział administracyjny.
W skład powiatu Nordsachsen wchodzi:
Wspólnoty administracyjne:
Związki gmin:

</doc>
<doc id="1394992" url="https://pl.wikipedia.org/wiki?curid=1394992" title="Powiat Lipsk">
Powiat Lipsk

Powiat Lipsk (niem. "Landkreis Leipzig") − powiat w Niemczech, w kraju związkowym Saksonia, został utworzony 1 sierpnia 2008 w związku z reformą administracyjną. Do 29 lutego 2012 należał do okręgu administracyjnego Lipsk.
W skład nowo utworzonego powiatu wchodzą byłe powiaty Muldental i Leipziger Land. Siedzibą jest miasto Borna.
Powiat ma powierzchnię 1 651,3 km², teren ten zamieszkuje 257 763 osoby (stan na 31 grudnia 2018).
Podział administracyjny.
W skład powiatu Lipsk wchodzi:
Wspólnoty administracyjne:

</doc>
<doc id="1395002" url="https://pl.wikipedia.org/wiki?curid=1395002" title="Edgar Johan Kuusik">
Edgar Johan Kuusik

Edgar Johan Kuusik (ur. 22 lutego 1888 w Valgjärve, zm. 3 sierpnia 1974 w Tallinnie) - estoński architekt oraz projektant wnętrz i mebli.
Jego styl można opisać jako połączenie baroku, tradycyjnej sztuki i ekspresjonizmu, który był charakterystyczny dla prawie wszystkich młodych architektów w Republice Estońskiej w tym czasie. Kuusik również projektował wnętrza i meble do wielu historycznych i instytucjonalnych budynków.

</doc>
<doc id="1395005" url="https://pl.wikipedia.org/wiki?curid=1395005" title="Landkreis Mittelsachsen">
Landkreis Mittelsachsen

Landkreis Mittelsachsen – powiat w niemieckim kraju związkowym Saksonia, utworzony związku z reformą administracyjną 1 sierpnia 2008. Siedzibą powiatu jest Freiberg.
W skład powiatu wchodzą byłe powiaty Döbeln – należący niegdyś do rejencji Lipsk, Freiberg i Mittweida – leżące w rejencji Chemnitz.
Powiat ma powierzchnię 2 112,40 km²; teren ten zamieszkiwany jest przez 328 342 osób (31 grudnia 2010).
Wybory samorządowe.
Pierwsze wybory samorządowe w nowym powiecie odbyły się dnia 8 czerwca 2008. Powiat jest przy tym podzielony na 14 okręgów wyborczych, w powiecie Döbeln są trzy, we Freiberg sześć, a w Mittweida pięć.
Wyniki I wyborów do Kreistagu powiatu Mittelsachsen:
W tym samym dniu zorganizowano wybory na starostę powiatowego, z wynikiem 50% głosów wygrał Volker Uhlig (CDU), drugi wynik (19,5% głosów) uzyskał Jens Stahlmann z Die Linke.
Podział administracyjny.
W skład powiatu Mittelsachsen wchodzi:
Wspólnoty administracyjne:

</doc>
<doc id="1395007" url="https://pl.wikipedia.org/wiki?curid=1395007" title="Siergiej Dawydow">
Siergiej Dawydow

Siergiej Dmitrijewicz Dawydow, ros. Сергей Дмитриевич Давыдов; błr. Сяргей Дзмітрыевіч Давыдаў "Siarhiej Dzmitryjewicz Dawydau" (ur. 2 marca 1979 w Rostowie nad Donem) – rosyjski łyżwiarz figurowy reprezentujący Białoruś w latach 1999–2008 w konkurencji solistów. Dwukrotny uczestnik igrzysk olimpijskich (2002, 2006)).
W roku 1997 zajął drugie miejsce w Mistrzostwach Świata Juniorów. W latach 2001-2008 osiem razy z rzędu zdobył pierwsze miejsce w mistrzostwach Białorusi. W latach 1999-2008 wielokrotnie reprezentował kraj na międzynarodowych imprezach. Jego najbardziej udanym występem w karierze był start na Mistrzostwach Europy w Warszawie w 2007 roku, gdzie otarł się o podium przegrywając brązowy medal z Kevinem van der Perrenem różnicą 0,07 pkt. Jego najwyższym osiągnięciem na Mistrzostwach Świata było siódme miejsce wywalczone w 2003 roku w Waszyngtonie.

</doc>
<doc id="1395011" url="https://pl.wikipedia.org/wiki?curid=1395011" title="Podróże apostolskie Pawła VI">
Podróże apostolskie Pawła VI

Podróże apostolskie Pawła VI – lista podróży apostolskich papieża Pawła VI:

</doc>
<doc id="1395014" url="https://pl.wikipedia.org/wiki?curid=1395014" title="Iwan Dinew">
Iwan Dinew

Iwan Dinew (ur. 8 listopada 1978 w Sofii) – bułgarski łyżwiarz figurowy, startujący w konkurencji solistów. Trzykrotny uczestnik igrzysk olimpijskich – w Nagano (1998), Salt Lake City (2002) i Turynie (2006), uczestnik mistrzostw świata i Europy oraz 11-krotny mistrz Bułgarii (1993–2003). Zakończył karierę amatorską w 2006 roku i został trenerem łyżwiarskim w kalifornijskim Harbor City.
Był pierwszym zawodnikiem z tego kraju, który w czasie zawodów (Mistrzostwa świata w łyżwiarstwie figurowym 1999) wykonał poprawnie poczwórnego toe-loopa. Reprezentował swój kraj 14 razy na Mistrzostwach Europy i 13 razy na mistrzostwach świata.

</doc>
<doc id="1395015" url="https://pl.wikipedia.org/wiki?curid=1395015" title="Kalepia">
Kalepia

Kalepia (gr. "Καλλέπεια") – wieś w Republice Cypryjskiej, w dystrykcie Pafos. W 2011 roku liczyła 326 mieszkańców.
W miejscowości znajduje się zabytkowy kościół św. Grzegorza.

</doc>
<doc id="1395016" url="https://pl.wikipedia.org/wiki?curid=1395016" title="Opera Nova">
Opera Nova

Opera Nova – teatr operowy, pełniący również rolę teatru muzycznego, zlokalizowany w Bydgoszczy, założony w 1956 r., upaństwowiony w 1960 r. Jest jedną z 10 scen operowych w Polsce oraz jedynym tego typu teatrem na terenie województwa kujawsko-pomorskiego. Budynek Opery mieści w jednym z trzech architektonicznych kręgów Centrum Kongresowego.
Lokalizacja.
Siedziba Opery Nova znajduje się w zakolu Brdy na granicy Starego Miasta i Śródmieścia Bydgoszczy. Naprzeciw Opery znajduje się połączona z nią kładką Wyspa Młyńska oraz bulwary nad Brdą, a z tarasu otaczającego gmach Opery rozpościera się widok na bydgoską katedrę, spichrze, młyny Rothera, Międzywodzie i Wyspę Młyńską.
Charakterystyka.
Opera Nova to instytucja kulturalna, której organami wiodącymi są Ministerstwo Kultury i Dziedzictwa Narodowego oraz Samorząd Województwa Kujawsko-Pomorskiego. Realizowana działalność artystyczna to widowiska operowe, operetkowe, baletowe i musicalowe. Działalność opery obejmuje również przedsięwzięcia edukacyjne, np. Studio Baletowe wprowadzające w świat opery i baletu dzieci i młodzież.
Opera Nova obejmuje swym zasięgiem oddziaływania kulturalnego region kujawsko-pomorski oraz fragmenty województw ościennych; spora część publiczności rekrutuje się z województw pomorskiego i wielkopolskiego.
W repertuarze bieżącym Opery Nova znajdują się opery (w 2018 r. 20 tytułów) klasyczne operetki, musical, koncerty plenerowe, balet (8 tytułów). Opera Nova jest corocznym (od 1994) organizatorem Bydgoskich Festiwali Operowych, które inauguruje własną premierą.
Dyrektorem Opery Nova i jednocześnie dyrygentem operowej orkiestry jest od 1992 r. Maciej Figas.
Statystyki.
W 2010 r. Opera Nova wystawiła we własnej sali 109 przedstawień, które obejrzało 71 tys. widzów. W 2014 na koncertach obecnych było 82 662 widzów
Historia.
Początki.
Pierwsze przedstawienia teatralno-muzyczne inscenizowane były w Bydgoszczy od 1623 r. przez wychowanków Kolegium Jezuickiego. Natomiast opery i operetki wystawiane były w XIX wieku w niemieckim Teatrze Miejskim. W latach 1896–1920 na scenie nowego okazałego gmachu teatralnego występowały m.in. zespoły operowe z Gdańska, Poznania i Rostoku. W latach 1920–1939 instytucją kulturalną prowadzoną przez mniejszość niemiecką była tzw. Deutsche Bühne (Scena Niemiecka). Był to teatr zawodowy, który posiadał zespół operowy i orkiestrę w oparciu o miejscowe Bydgoskie Konserwatorium Muzyczne. Jego popularność (także wśród Polaków) dorównywała Teatrowi Miejskiemu. Wystawiano w nim opery, operetki, komedie muzyczne i wodewile, goszczono zespoły operowe z Niemiec (Berlin, Hamburg, Królewiec), zaś 3 maja 1930 r. z okazji 400-lecia urodzin Jana Kochanowskiego wystawiono prapremierę „Odprawy posłów greckich”, co było ukłonem w stronę polskiej społeczności miasta. Dopiero po 1933 r. repertuar tej jednostki został podporządkowany propagandzie nazistowskiej.
Pierwsze polskie opery wystawiono w Bydgoszczy w 1919 r. 3 października 1921 r. zespół bydgoskiego Teatru Miejskiego zaprezentował polską narodową operę „Halka” Stanisława Moniuszki. W tym celu podjęto prace nad utworzeniem na miejscu zawodowego chóru i orkiestry. W latach 1921–1923 Teatr Miejski organizował letnie sezony operowe, podczas których występowały zespoły Opery Poznańskiej i Warszawskiej. Odbywały się także recitale śpiewaków – wybitnych artystów ze świata opery polskiej, a także operetki. W latach 1923–1926 z koncertami w Bydgoszczy występowali m.in. Stanisław Gruszczyński, Ignacy Dygas, Jadwiga Dębicka, Wiktoria Kawecka. Wydarzeniem, które odbiło się dużym echem w mieście, był recital pierwszego basa nowojorskiej Metropolitan Opera – Adama Didura (1926). Kilkakrotnym gościem w Teatrze Miejskim w Bydgoszczy w latach 20. i 30. była Ada Sari, która dawała recitale z towarzyszeniem fortepianu.
Kolejnym etapem w rozwoju początków życia operowego w międzywojennej Bydgoszczy była działalność w Toruniu w sezonach 1925–1927 i wystawiającej też w Bydgoszczy Pomorskiej Opery Zjednoczonych Teatrów Toruń-Bydgoszcz-Grudziądz, której dyrektorem naczelnym został Karol Benda, dotychczasowy dyrektor Teatru Miejskiego w Toruniu i inicjator powołania zrzeszenia teatrów. Zespół ten obejmował 36-osobową orkiestrę, 22-osobowy chór, niewielki balet oraz zewnętrznych śpiewaków z Opery Warszawskiej, Poznańskiej i Lwowskiej. Ponadto w premierach operetkowych brali udział zapraszani przez dyrekcję wybitni polscy artyści tamtych czasów (Matylda Lewińska-Polińska, Ignacy Dygas, Stanisław Gruszczyński, Jan Kiepura, Lucyna Messal). W ramach Opery Pomorskiej wystawiono w toruńskim Teatrze Miejskim 26 premier oper i operetek, w bydgoskim Teatrze Miejskim 15 premier – 6 oper i 9 operetek, m.in.: "Halka", "Rigoletto", "Tosca", "Carmen", "Madame Butterfly", "Aida", "Hrabina Marica", "Manewry jesienne", "Wesoła wdówka".
Jednakże niedotrzymanie obietnic stałych systematycznych subwencji rządowych i niechęć Bydgoszczy do przedsiębiorstwa, którego główna dyrekcja i administracja znajdowały się w Toruniu, spowodowały odpadnięcie Bydgoszczy i ustąpienie naczelnego dyrektora Karola Bendy 1 marca 1926 r. Wówczas kierownikiem nowego Zrzeszenia Artystów „Teatrów Miejskich Toruń-Grudziądz” został Jerzy Bojanowski. Ostatecznie po dwóch sezonach, brak subwencji rządowych na utrzymanie opery doprowadził do jej likwidacji.
Powiększenie repertuaru oper i operetek, wstawianych w bydgoskim Teatrze Miejskim nastąpiło podczas 11 sezonów dyrektora Władysława Stomy (1927–1938). Rodzimy zespół przedstawił wówczas 114 premier spektakli muzycznych, które stanowiły odrębny, najbardziej dochodowy dział repertuarowy w działalności teatru. W wielu przypadkach były to nowości scen berlińskich i wiedeńskich, specjalnie tłumaczone na potrzeby teatru bydgoskiego. Aby zrealizować ambitne przedsięwzięcia muzyczne, dyrektor Stoma uzupełnił zespół artystyczny o zawodowych śpiewaków oraz pozyskał orkiestrę wojskową 61 Pułku Piechoty. W 1930 r. wystawiono własnymi siłami (soliści, orkiestra, chóry) opery: "Halka", "La Traviata", w 1931 r. – "Opowieści Hoffmanna", "Madame Butterfly", a w 1932 r. – "Carmen" i inne. Poza tym w latach 30. gościła w Bydgoszczy co roku ze swoimi spektaklami Opera Warszawska. W ostatnim sezonie 1938/1939 przed wybuchem II wojny światowej nowy dyrektor Teatru Miejskiego Aleksander Rodziewicz zreorganizował chór i balet oraz zaangażował nowych solistów. W dziale muzycznym zorganizowano 138 przedstawień, w tym 30 premier. Ostatnią premierą muzyczną przed wybuchem II wojny światowej była "Cnotliwa Zuzanna" wystawiona 4 kwietnia 1939 r. Mimo że niemal przez cały okres międzywojenny w Teatrze Miejskim prezentowane były spektakle operowe i operetkowe, to nie istniała jeszcze stała scena operowa.
W czasie okupacji niemieckiej (1939–1945) do Teatru Miejskiego, przeznaczonego „tylko dla Niemców” sprowadzono zespół teatralny z Rygi pod kierownictwem Heinricha Voita, złożony z Niemców łotewskich. Podczas inauguracyjnego przedstawienia 1 października 1940 r. wystawiono operę K.M. Webera "Wolny strzelec". W repertuarze Teatru do 1944 r. znalazło się kilkanaście przedstawień muzycznych (opery, operetki, wieczory baletowe). Orkiestra Teatru występowała także jako Miejska Orkiestra Symfoniczna. W 1944 r. niemiecka scena przestała istnieć, a w budynku urządzono kino wyświetlające filmy propagandowe.
Po zakończeniu II wojny światowej podjęto kroki w celu utworzenia stałego Studia Operowego w Bydgoszczy. W 1947 r. zorganizowano na scenie Teatru Polskiego, serię próbnych przedstawień operowych, z udziałem uczniów wydziałów wokalnych szkół muzycznych Bydgoszczy i Torunia. Mimo dużego powodzenia wśród widowni, inicjatywy nie poparły organizacyjnie i finansowo ówczesne władze administracyjne, co przesądziło o porażce całego przedsięwzięcia. Mimo tego namiastką sceny operowej w tym okresie była działalność Pomorskiej Orkiestry Symfonicznej, która wraz z chórami bydgoskimi wykonywała operomontaże podczas „Wieczorów Operowych”, uwertury, fragmenty orkiestrowe i chóralne z oper.
Studio Operowe.
Zalążkiem zawodowego teatru operowego w Bydgoszczy stało się Studio Operowe, utworzone w 15 grudnia 1955 roku z inicjatywy Towarzystwa Muzycznego. Główną inicjatorką przedsięwzięcia była Felicja Krysiewicz, śpiewaczka, pianistka i animatorka życia muzycznego w Bydgoszczy.
W styczniu 1956 r. nadano ramy organizacyjne placówki, podjęto czynności związane z kompletowaniem zespołu wykonawców, określono zasady współpracy z Filharmonią Pomorską i chórem „Arion” oraz ze Społecznym Ogniskiem Muzyczno-Baletowym. Orkiestrą kierował Zdzisław Wendyński, chórem – Antoni Rybka, a baletem – Rajmund Sobiesiak. Inicjatywa spotkała się z aprobatą i życzliwym przyjęciem zarówno władz wojewódzkich, jak i miejskich. W maju 1956 r. powstał Komitet Obywatelski Utworzenia Teatru Muzycznego z ówczesnym przewodniczącym MRN Kazimierzem Maludzińskim na czele.
Inauguracją działalności Studia Operowego była premiera 21 września 1956 roku opery Stanisława Moniuszki "Flis" i "Verbum nobile" oraz baletu "Wesele w Ojcowie" Karola Kurpińskiego. Cały zespół przygotowywał premierę całkowicie bezinteresownie. Jego liczebność wynosiła wówczas 150 osób, w tym 20 solistów-śpiewaków, 30-osobowy balet, 40-osobowa orkiestra i 60-osobowy chór.
W repertuarze Studia Operowego przeważały opery komiczne i operetki klasyczne. Przedstawienia odbywały się w gmachu Teatru Ziemi Pomorskiej, a próby – w różnych świetlicach i sporadycznie w sali Pomorskiego Domu Sztuki. W ciągu czteroletniej działalności Studio Operowe dało 10 premier i ok. 400 przedstawień, w tym 34 poza Bydgoszczą (Toruń, Grudziądz, Inowrocław, Świecie), które obejrzało 22 tys. widzów.
Od 1 stycznia 1958 r. – dzięki subwencji MRN – zaangażowano solistów na pełne etaty, a chór, balet i administrację – na pół etatu. 10 kwietnia 1958 r. wystawiono pierwszy balet – "Dziadek do orzechów" Czajkowskiego, a 2 lipca tegoż roku operetkę "Orfeusz w piekle" Offenbacha.
3 marca 1959 roku Studio Operowe przemianowano w Teatr Muzyczny Opery i Operetki, który w założeniu miał zaspokajać potrzeby kulturalne mieszkańców całego Pomorza. Już rok później 1 marca 1960 r. placówka ta została upaństwowiona. W 1963 roku utworzono własną orkiestrę, gdyż do tej pory korzystano z pomocy muzyków Filharmonii Pomorskiej.
W 1958 r. przy Estradzie Bydgoskiej powstała także instytucja pod nazwą "Bydgoska Komedia Muzyczna", która wystawiała głównie w okresie letnim operetki i spektakle muzyczne skrojone na miarę potrzeb estradowych. Kierownikiem przedsięwzięcia był Józef Szurka, a wykonawcami – pracownicy Studia Operowego: soliści, niewielki chór i 20-osobowa orkiestra. Do końca lat 80. wystawiono na terenie całego kraju, głównie w niewielkich miejscowościach – ok. 1500 przedstawień.
Państwowa Opera i Operetka w Bydgoszczy.
Upaństwowiona bydgoska scena muzyczna wielokrotnie zmieniała nazwę: w 1964 roku nastąpiła zmiana na Opera i Operetka, w 1980 roku na Państwowa Opera, w 1990 na Opera Nova, zaś od 1 stycznia 1996 roku oficjalna nazwa brzmi: Opera Nova – Państwowa Opera w Bydgoszczy. Placówka aż do połowy lat 90. nie posiadała własnej sceny, mając siedzibę w zaadaptowanym do jej potrzeb budynku Pomorskiego Domu Sztuki. Spektakle prezentowano trzy razy w tygodniu na scenie Teatru Polskiego. Pomimo trudnych warunków, zdobywało tu pierwsze doświadczenia i rozpoczynało karierę szereg artystów, występujących później na Scenach Narodowych w Warszawie, Łodzi, Poznaniu m.in.: Barbara Zagórzanka (sopran), Lidia Skowron, Bożena Kinasz-Mikołajczak, Bożena Betley, Elżbieta Hoffmann, Monika Olkisz-Chabros (sopran), Henryk Kłosiński (tenor), Bronisław Pekowski (bas-baryton), Józef Stępień (tenor), Florian Skulski, Józef Przestrzelski i inni. Obok nich gościli najwięksi artyści operowi: Delfina Ambroziak (1968), Maria Fołtyn (1960), Antonina Kawecka (1962), Bogna Sokorska (1960), Krystyna Szczepańska (1964), Teresa Żylis-Gara (1959), Wiesław Ochman (1965), Bernard Ładysz (1960), Bogdan Paprocki (1962), Ryszard Tarasewicz (1970), Marcin Bronikowski (1994, 2012).
Artyści Opery bydgoskiej byli wykonawcami dzieł współczesnych kompozytorów, które właśnie w Bydgoszczy miały swe prapremiery: musicalu "Hel" Jerzego Lawiny-Świętochowskiego i Ryszarda Damrosza (1965), opery "Przemysław II" Henryka Swolkienia (1986), spektakli baletowych: "Anny Kareniny" Radiona Szczedrina (1979), "Dzikich łabędzi" Bernadetty Matuszczak (1992) i "Kota w butach" Bogdana Pawłowskiego (1997). Na scenie opery występowały też liczne zespoły zagraniczne ze Wschodu i Zachodu Europy. Zespoły artystyczne Opery Nova odbywały też tournée zagraniczne, głównie do Europy Zachodniej (Francja, Niemcy, Włochy, Malta, Holandia, Belgia, Austria, Szwajcaria, Luksemburg), występując na licznych festiwalach sztuki operowej. Kontakty zagraniczne zaowocowały współpracą Opery z wieloma ośrodkami muzycznymi w Europie.
W kolejnych latach wzrastał poziom artystyczny, co umożliwiało wystawianie arcydzieł muzyki operowej, operetkowej, baletowej oraz musicalowej. Już w latach 60. XX w. Opera i Operetka objęła zasięgiem swej działalności artystycznej nie tylko województwo bydgoskie (Bydgoszcz, Toruń, Inowrocław, Grudziądz, Wąbrzeźno, Świecie, Chełmno), lecz również dawała przedstawienia w Pile, Wałczu, Zielonej Górze, Koninie, Płocku, Żarach i innych miastach. Najpopularniejszą parę sceniczną zespołu tworzyli wówczas: Barbara Zagórzanka i Henryk Herdzin.
Do 1971 r. Opera i Operetka bydgoska wykonała 2,2 tys. przedstawień, które obejrzało 1,2 mln widzów. Na scenie występowali wówczas gościnnie soliści z państw socjalistycznych oraz wybitni artyści polscy, jak: Bernard Ładysz, Bogdan Paprocki, Antonina Kawecka, Krystyna Szczepańska i Wiesław Ochman.
W 1960 r. zrodził się pomysł budowy nowej, okazałej siedziby dla Opery Bydgoskiej, którą usilnie popierał ówczesny dyrektor Filharmonii Pomorskiej, animator kultury Andrzej Szwalbe. Dotychczas bowiem spektakle wystawiano w kilku mniejszych salach rozrzuconych w mieście (Teatr Polski, Teatr Kameralny, Pomorski Dom Sztuki, Kinoteatr przy ul. Dwernickiego). Sceny te nie posiadały kanałów orkiestrowych oraz dostatecznej liczby pomieszczeń dla solistów, chóru, baletu i orkiestry.
W 1973 r. rozpoczęto budowę w malowniczym zakolu Brdy siedziby dla Opery Bydgoskiej (palowanie fundamentów rozpoczęto już na przełomie 1971 i 1972). Ukończenie obiektu wciąż się opóźniało z powodu wysokich kosztów jego budowy oraz deficytu materiałów i wykonawców. W latach 80. w obliczu obcięcia funduszy przeznaczanych na kulturę, zaprzestano prac budowlanych. Próbą ożywienia stojącego w stanie surowym gmachu i wprowadzenia do niego działalności kulturalnej była organizacja Bydgoskiego Festiwalu Operowego – jedynej tego typu imprezy w Polsce, organizowanej co roku na przełomie kwietnia i maja od 1994 r. Od 17 do 30 kwietnia na scenie na wpół surowego gmachu prezentowały się najlepsze zespoły operowe Polski – Teatr Wielki z Poznania, Łodzi i Warszawy, Warszawska Opera Kameralna, gospodarze Opera Nova w Bydgoszczy oraz Teatr Baletu Askolda Makarowa z St. Petersburga. Do ostatniej chwili przed festiwalem trwały prace budowlane, umożliwiające użytkowanie budynku. Wszystkie przedstawienia odbyły się w surowej scenerii nieotynkowanych ścian, zaś na widowni ustawiono 500 drewnianych krzeseł wypożyczonych przez wojsko.
Bydgoski Festiwal Operowy stał się dobrą zapowiedzią przyszłości Opery Nova. Wystawiane spektakle operowe, operetkowe i baletowe pozwoliły docenić możliwości wystawiania wielkich form scenicznych w nowym budynku, walory akustyczne sali widowiskowej, możliwości techniczne sceny i umiejętności orkiestry, chóru i baletu.
21 października 2006 r. odbyły się uroczystości 50-lecia Opery w Bydgoszczy, połączone z oficjalnym przekazaniem do użytkowania ukończonego gmachu Opery Nova.
Wystawiane dzieła.
Do 2000 r. w Operze Bydgoskiej wystawiano następujące dzieła sztuki operowej, operetkowej, baletowej oraz musicalowej: "Carmen" (1964,1991,1999), "Faust" (1960), "Opowieści Hoffmanna" (1959, 1998), "Manon" (1979), "Cyganeria" (1978), "Tosca" (1966,1984), "Madame Butterfly" (1961, 1981), "Siostra Angelica" (1992), "Gianni Schicchi" (1992), "Turandot" (1996), "Cyrulik sewilski" (1957, 1972, 1987), "Kopciuszek" (1967, 1985), "Czarodziejski flet" (1971, 1994), "Don Giovanni" (1997), "Wesele Figara" (1979), "Dyrektor teatru" (1970, 1991), "Eugeniusz Oniegin" (1962,1980), "Kniaź Igor" (1975), "Nabucco" (1995), "La Traviata" (1964, 1981, 1998), "Rigoletto" (1967, 1986), "Trubadur" (1973), "Bal maskowy" (1984), "Aida" (1968,1985), "Don Carlos" (1972), "Otello" (1989), "Holender tułacz" (1977), "Straszny dwór" (1958,1976, 1994), "Halka" (1961, 1981), "Hrabina" (1960, 1982), "Jezioro łabędzie" (1972), "Dziadek do orzechów" (1958, 1986), "Śpiąca Królewna" (1994), "Don Kichot" (1996), "Krótkie życie" (1993), "Baron cygański" (1957, 1980, 1991), "Zemsta nietoperza" (1961, 1982, 1995), "Noc w Wenecji" (1985), "Kraina uśmiechu" (1970,1978,1994), "Wesoła wdówka" (1966,1988), "Orfeusz w piekle" (1958,1983,1991 – adaptacja pod tytułem "Kto chciał porwać Eurydykę?"), "Skrzypek na dachu" (1992), "My Fair Lady" (1993) i wiele innych. Aktualnie tylko na scenie Opery Nova w Bydgoszczy obejrzeć można takie dzieła jak: operę I.J. Paderewskiego „Manru”, balety Roberta Bondary „Zniewolony umysł” oraz „Stabat Mater.Harnasie” do muzyki K. Szymanowskiego, operę G. Verdiego „Falstaff”.
Budynek opery.
Historia.
Pomysł budowy nowej siedziby Opery Bydgoskiej pochodzi z przełomu lat 50. i 60. XX w., wkrótce po upaństwowieniu instytucji. Pierwszy z inicjatywą wybudowania nowego gmachu specjalnie projektowanego pod kątem wystawiania spektakli muzycznych, operowych, operetkowych i baletowych wystąpił zasłużony dla miasta (późniejszy Honorowy Obywatel Bydgoszczy) dyrektor Filharmonii Pomorskiej Andrzej Szwalbe. Od początku było wiadomo, iż koegzystująca pod jednym dachem z teatrem opera, w dłuższej perspektywie nie będzie miała możliwości rozwoju i osiągnięcia stabilizacji artystycznej. Ważne atuty dla projektu budowy nowego gmachu stanowiły: wysoka frekwencja na spektaklach muzycznych oraz brak dużych sal widowiskowych w mieście, umożliwiających zaspokojenie rosnących artystycznych aspiracji społeczeństwa.
W 1961 r. odbyło się posiedzenie działaczy Towarzystwa Muzycznego, kadry kierowniczej Teatru Muzycznego i Filharmonii Pomorskiej, przedstawicieli władz administracyjnych oraz architektów, w którym zdecydowano o budowie teatru muzycznego z dwiema scenami i kawiarnią artystyczną. Na lokalizację opery wskazywano teren byłego Teatru Miejskiego w centrum Bydgoszczy, park Ludowy lub skarpę szwederowską. Ostatecznie MRN zaakceptowała teren przy ul. Karmelickiej, pomiędzy ul. Focha, placem Teatralnym i rzeką Brdą, zajmowany w części przez obiekty wojskowe (magazyny wojskowe i komenda garnizonu).
W maju 1961 r. bydgoski oddział Stowarzyszenia Architektów Polskich ogłosił ogólnopolski konkurs na "opracowanie projektu architektonicznego gmachu Teatru Muzycznego i Dramatycznego w Bydgoszczy". W składzie sądu konkursowego znaleźli się architekci z Bydgoszczy, Gdańska, Poznania i Warszawy, przedstawiciel Ministerstwa Kultury i Sztuki oraz Filharmonii Pomorskiej w Bydgoszczy. Laureatem I nagrody został młody wówczas architekt Józef Chmiel, późniejszy profesor Politechniki Gdańskiej. Projekt zakładał budowlę złożoną z czterech przenikających się kręgów wkomponowanych w krajobraz zakola Brdy. Makietę budynku eksponowano w foyer Filharmonii Pomorskiej oraz kilkakrotnie na wystawach za granicą.
Od 1962 r. rozpoczęła się faza szczegółowego projektowania budynku przez pracowników Politechniki Gdańskiej. Realizację inwestycji zaplanowano na dwa etapy (I etap 1966–1971, II etap po 1972). Wbrew oczekiwaniom budowa nie rozpoczęła się od razu. W 1969 r. przerwano prace projektowe, uszczuplając koncepcję użytkową obiektu, teraz pod nazwą "Społeczny Ośrodek Krzewienia Kultury i Sztuki". Autorem transformacji określenia projektu Teatru Muzycznego (opery) na projekt SOKiSz był Andrzej Szwalbe, co zostało przyjęte przez władze państwowe i dało szansę wyjścia z impasu.
Gdy od 1973 r. jako przedstawiciel inwestora bezpośredniego (Wydziału Kultury PWRN) zaczął występować dyrektor Filharmonii Pomorskiej Andrzej Szwalbe – program użytkowy obiektu poszerzono. Nastąpiło anulowanie poprzednich koncepcji architektonicznych i powstanie nowych, z naciskiem na teatr muzyczny. W 1971 r. do prof. Chmiela dołączył jako drugi projektant Andrzej Prusiewicz z Politechniki Gdańskiej.
W budynku zaplanowano wykorzystanie nowoczesnych możliwości technicznych. Powiększono głębokość sceny, rozbudowano proscenium, umożliwiające reżyserom i scenografom śmiałe rozwiązania inscenizacyjne, zaprojektowano zapadnię i platformę zewnętrzną, która na wysokość kilkunastu metrów miała podnosić ładunek sceniczny. Panoramiczny portal sceny zabezpieczono ognioodporną kurtyną, oraz umożliwiono zamykanie fosy orkiestrowej, powiększając w ten sposób w razie potrzeby przestrzeń sceniczną. W ten sposób sala widowiskowa mogła pełnić również funkcje estradowe i konferencyjne. Widownię zaprojektowano na wzór demokratycznego antycznego teatru – bez wydzielonych lóż i balkonów, dzięki czemu publiczność miała tworzyć wspólnotę z występującymi artystami.
W 1973 r. wydano pozwolenie na budowę i przekazano teren Bydgoskiemu Przedsiębiorstwu Budownictwa Miejskiego (późniejszy Budopol). W latach 1973–1976 Państwowe Przedsiębiorstwo „Hydrobudowa nr 9” w Poznaniu przeprowadziło palowanie terenu (1100 pali typu Franki). W kolejnych latach zmieniano założenia projektowe: najpierw obiekt miał posiadać cztery kręgi, potem dwa, a na końcu trzy. Okresowo pojawiały się problemy z pozyskaniem materiałów budowlanych. Gdy w 1977 r. inwestycję włączono do budżetu centralnego, ówczesny premier rządu polskiego Piotr Jaroszewicz zabronił ze względów oszczędnościowych budowania w terenie jakichkolwiek obiektów użyteczności publicznej. Ostatecznie I sekretarz KW PZPR w Bydgoszczy Józef Majchrzak podjął decyzję o kontynuowaniu budowy, narażając się swoim zwierzchnikom ze stolicy.
Inwestycja przewidywana do zakończenia w 1982 r. ciągle się opóźniała, a w latach 80. nałożyła się na kryzys gospodarczy i obcięcie funduszy państwowych przeznaczanych na kulturę. W tej sytuacji prace zostały przerwane. Gmach stał się symbolem „wiecznej inwestycji” i niewielu wierzyło w jego ukończenie. Dopiero od 1985 r. wzrósł nacisk wojewódzkich władz administracyjnych oraz środowisk kulturalnych na zapewnienie kontynuacji budowy ze środków Narodowego Funduszu Rozwoju Kultury. Prace przyspieszono, gdy teren wokół opery został oczyszczony po pożarze magazynów wojskowych i rozbiórce Komendy Garnizonu (1986). Do 1989 r. ukończono stan surowy obiektu. W latach 1990–1994 główny krąg opery, gdzie mieściła się widownia i scena główna, został oszklony, doprowadzono doń ogrzewanie technologiczne, zainstalowano zapadnie, przygotowano pomieszczenia garderób, sal prób, widowni itp. Specjalistyczne prace realizowane były przez Przedsiębiorstwo Projektowo-Realizacyjne „Teatr” z Warszawy.
Po likwidacji Funduszu Rozwoju Kultury pojawiło się kolejne zagrożenie zaniechania inwestycji. W III kręgu budynku planowano utworzenie siedziby telewizji bydgoskiej, centrum kongresowego, restauracji. W tym czasie z inicjatywy szeregu osób narodził się pomysł zorganizowania w surowym gmachu Bydgoskiego Festiwalu Operowego. Głównym celem tej inicjatywy miało być zwrócenie uwagi społeczeństwa, a w szczególności decydentów, na tę inwestycję, przecięcie dyskusji na temat pozakulturalnego przeznaczenia budynku oraz zdobycie środków na jego ukończenie.
I Bydgoski Festiwal Operowy odbył się w dniach 17–30 kwietnia 1994 r. w surowych wnętrzach gmachu. Poczucie uczestnictwa w niecodziennym wydarzeniu udzieliła się artystom i publiczności – tworząc aurę muzycznego misterium, stojąc się jednym z głównych atutów imprezy. Festiwal odbił się w kraju szerokim echem, przysparzając cennego rozgłosu bydgoskiej scenie operowej. Jego cel został osiągnięty – przerodził się w operowe święto oraz przerwał 20-letnią niemoc w budowie kompleksu operowego.
W II połowie lat 90. nastąpiła zasadnicza pozytywna zmiana klimatu społeczno-politycznego wokół inwestycji, głównie ze strony regionalnych władz wojewódzkich. Inwestycja realizowana już jako "Budowa Opery Nova w Bydgoszczy" zyskała nowoczesne rozwiązania architektoniczne, nowe technologie, materiały i technikę teatralną. Wyrazem tego stał się ostateczny, ciekawy kształt nowego gmachu i jego nowoczesne wnętrze.
Ostatnim etapem realizacji inwestycji były lata 2002–2008. Samorząd Województwa Kujawsko-Pomorskiego podjął wspólnie z dyrekcją opery decyzję o zmianie przeznaczenia III kręgu – stworzenia dużego centrum kongresowego (zamiast pierwotnej funkcji – produkcji i magazynowania dekoracji), w którym mogłyby być organizowane sympozja, zjazdy i kongresy. Za decyzją poszły środki finansowe (60 mln zł na dokończenie inwestycji, z tego około 20 mln zł na centrum kongresowe).
Budynek uroczyście oddano do użytku 21 października 2006 r., podczas gali 50-lecia Opery Bydgoskiej. 14 stycznia 2008 r. wydano pozwolenie na użytkowanie publiczne całego gmachu wraz z zagospodarowaniem terenu. Budowa bydgoskiej opery trwała 34 lata i 5 miesięcy i uchodzi za najdłużej realizowaną budowlę teatralną w powojennej Polsce. W rzeczywistości jednak palmę pierwszeństwa w tym względzie posiada teatr muzyczny w Lublinie.
W kolejnych latach budynek wykorzystywano jako Regionalne Centrum Kongresowe, organizując również szereg imprez kulturalnych i festiwali (Pejzaż bez Ciebie – Festiwal Twórczości Niezapomnianych Artystów Polskich, finały Bydgoskich Impresji Muzycznych i inne). Od 2010 do 2018 w budynku odbywał się festiwal filmowy Camerimage.
W roku 2016 wysunięto koncepcję uzupełnienia zespołu o planowany pierwotnie, lecz ostatecznie nie zrealizowany czwarty krąg. Ma on mieścić salę projekcyjno-konferencyjną na 180 widzów (wstępnie zakładano 250–300), salę kameralną, a zarazem salę prób scenicznych na 521 osób (wstępnie zakładano 450–500), przestrzeń wystawienniczą, hol z szatniami i dwukondygnacyjny, połączony z holem dwukondygnacyjny parking podziemny na 228 pojazdów (o szacowanej wartości inwestycji 30 mln zł). W kwietniu 2017 zaprezentowano koncepcję tego obiektu.
Koszt realizacji inwestycji, szacowany pierwotnie na 80 mln zł, w 2019 określano na 100 mln zł. Inwestycja sfinansowana zostanie po połowie przez miasto i samorząd województwa. Przewiduje się, że nowy, czterokondygnacyjny krąg opery będzie miał 19 m wysokości i posiadał 4,4 tys. m² powierzchni użytkowej. W grudniu 2018 wykonanie dokumentacji projektowej powierzono biuru projektowemu WAPA – Warsztat Architektury Pracownia Autorska Krzysztofa Kozłowskiego z Sopotu, która zaoferowała realizację zlecenia w 12 miesięcy za nieco ponad 2,2 mln zł, plus 167 tys. zł za nadzór autorski. W marcu 2019 przystąpiono do badań gruntu, na którym ma zostać zrealizowana inwestycja. W lutym 2020 znad Brdy usunięto drzewa kolidujące z terenem inwestycji. Pozwolenie na budowę wydano 12 listopada 2019. Prace budowlane miały trwać 28 miesięcy i w myśl pierwotnych założeń miały się zakończyć w październiku 2022 roku, jednakże z powodu trudności finansowych rozpoczęcie inwestycji przełożono. Przetarg na budowę ogłoszono w czerwcu 2022, a jego zwycięzcą za kwotę 117 mln zł 24 listopada 2022 został warszawski Budimex, z którym 12 stycznia 2023 podpisano umowę na realizację inwestycji. Czwarty krąg Opery Nova będzie połączony z pierwszym na poziomie foyer.
W 2017 zainstalowano nowoczesne oświetlenie (73 profesjonalne aparaty oświetleniowe), nagłośnienie i sterowanie urządzeniami mechanicznymi sceny. Zainstalowano również system, który zapewni stuprocentowe pokrycie dźwiękiem dużej sali widowiskowej. Cała modernizacja opiewa na ok. 13,5 mln zł.
Architektura.
Budynek z uwagi na rozmiary jest dominantą architektoniczną w centrum miasta. Jest jedną z wielu budowli bydgoskich odbijających swój wizerunek w rzece. Gmach złożony jest z trzech kręgów. Zapewnia on optymalne warunki dla realizacji spektakli operowych, operetkowych, baletowych i musicalowych. Z racji oryginalnego kształtu i położenia nad wodą porównywany jest do Opery w Sydney. Budynek posiada iluminację świetlną, będącą ozdobą nocnej panoramy Bydgoszczy.
Krąg pierwszy mieści główną salę widowiskową na 803 osoby, scenę z jej bezpośrednim zapleczem, dwie sale prób – baletu i chóru, magazyny kostiumów oraz (pod widownią dużej sali) salę kameralną na 189 miejsc składanych przy użyciu elektrycznego sterowania. Mieści również pracownie – krawieckie, szewską, fryzjersko-perukarską, modystyczną i plastyczną.
Krąg drugi mieści wentylatornię w piwnicy, na parterze klub aktora, salę orkiestry i dużą salę prób baletu, na dwóch kondygnacjach garderoby chóru i baletu oraz na ostatnim piętrze pomieszczenia administracji.
Krąg trzeci przeznaczono na Centrum Kongresowe Opery Nova z dwiema salami ze składanymi trybunami, każda na ponad 200 miejsc, co umożliwia organizowanie dużych sympozjów lub konferencji. Tu także znajduje się Dział Promocji i Obsługi Widzów (wejście od ul. Focha) oraz restauracja o powierzchni 925 m kw.
Wnętrza.
Duża sala widowiskowa posiada amfiteatralną widownię na 803 miejsca oraz 6 miejsc dla osób niepełnosprawnych, scenę o dużych rozmiarach (powierzchnia 420 m², szerokość do 22 m, głębokość 25 m), na której zainstalowano urządzenia sceniczne i oświetleniowe (cztery zapadnie, zapadnia orkiestrowa, 46 sztankietów sterowanych komputerowo) oraz scenę obrotową o średnicy 11,80 m. Portal sceny jest wysoki na 9,5 m i szeroki na 18 m. Od widowni odgranicza ją kurtyna stalowa i kurtyna tekstylna, składająca się z 6 warstw, mierząca 10 m wysokości i 21 m szerokości. Sala posiada cenioną akustykę. Na salę prowadzą cztery wejścia z poziomu foyer oraz dwa z antresoli.
Sala kameralna nosi imię prof. Felicji Krysiewicz, animatorki życia operowego w Bydgoszczy po II wojnie światowej. Widownia liczy 189 miejsc na trybunach składanych automatycznie oraz 3 miejsca dla osób niepełnosprawnych. Sala wykorzystywana jest do prezentowania spektakli kameralnych, recitali i koncertów oraz projekcji kinowych.
Hol główny i foyer – stanowi miejsce pobytu widzów podczas przerw oraz mieści ekspozycje malarskie, rzeźbiarskie, fotograficzne.
Kulisy Opery – mieści liczne pracownie, magazyny, sale prób, garderoby, największą w Polsce windę do przewożenia dekoracji i elementów scenografii oraz platformę do podnoszenia samochodów ze sprzętem.
Restauracja „Maestra – do końca września 2022 mieściła się w trzecim kręgu Opery; jej wnętrza zdobią zdjęcia ze spektakli Opery Nova oraz kolekcja plakatów Bydgoskich Festiwali Operowych.
Otoczenie budynku.
Otoczenie Opery Nova obejmuje taras widokowy połączony z oddanym do użytku w 2010 bulwarem (plantami nad Brdą) oraz kładką z Wyspą Młyńską, skąd można dojść do Wenecji Bydgoskiej lub Starego Rynku. Z ciągiem bulwarowym, u stóp Opery Nova, graniczy letni amfiteatr z wznoszącą się widownią na 200 osób. Istnieje projekt, który zakłada budowę sceny na pływającym pontonie, stanowiącej jedną płaszczyznę z nabrzeżem. W 2014 funkcję sceny dla muzyków pełnił statek „Jantar”, a jesienią 2015 rozpoczęto budowę stałej, zadaszonej sceny o długości 25 metrów i szerokości 4 metrów. Oparta na żelbetowych filarach scena o regulowanej stosownie do aktualnego stanu wód rzeki wysokości będzie zarazem ogólnodostępnym pomostem widokowym.
19 kwietnia 2013 przed budynkiem opery odsłonięto figurę „Łuczniczka Nova”.
Centrum kongresowe.
Centrum Kongresowe Opery Nova zajmujące trzeci krąg budynku, zapewnia profesjonalną obsługę sympozjów, konferencji, targów, zjazdów, wystaw, jubileuszy i widowisk małych form teatralnych. W Centrum mieszczą się dwie sale kongresowe (Manru i Fidelio) na 300 i 220 osób, pięć sal seminaryjnych oraz renomowaną restaurację „Maestra” z zapleczem gastronomicznym.
Obydwie sale wyposażone są w trybuny składane elektrycznie, kabiny elektro-akustyczne oraz kabiny tłumaczeń symultanicznych. Dodatkowe wyposażenie stanowi sprzęt audio-wizualny, sterowany z paneli dotykowych oraz kioski multimedialne z dostępem do internetu i prezentacji multimedialnych.
Sala widowiskowa i kameralna z I. kręgu Opery wraz z salami kongresowymi i audytoryjnymi w Centrum Kongresowym stwarzają możliwość organizacji dużych kongresów do 1500 osób.
Zespoły.
Soliści.
W skład zespołu Opery (wraz z osobami współpracującymi) wchodzi ponad 50 solistów śpiewaków (15 sopranów, 8 mezzosopranów, 15 tenorów, 10 barytonów, 7 basów) oraz aktorzy, asystenci, korepetytorzy i personel pomocniczy.
Orkiestra.
W latach 1956–1963 oprawę muzyczną spektakli operowych zapewniali filharmonicy bydgoscy w liczbie ok. 40 osób. Zawodowa Orkiestra Opery Nova powstała w 1963 r. i liczyła początkowo 36 muzyków. Jej kadrę stanowią w większości absolwenci bydgoskiej Akademii Muzycznej. Zespołem na przestrzeni lat kierowali tacy dyrygenci jak: Zbigniew Chwedczuk, Zdzisław Wendyński, Zygmunt Szczepański, Zbigniew Droszcz, Włodzimierz Ormicki, Józef Klimanka, Stanisław Renz, Adam Pałka, Mieczysław Dondajewski, Jerzy Katlewicz, Mieczysław Nowakowski, Zygmunt Rychert, Bogusław Madey, Wadim Pieriewoznikow, Włodzimierz Szymański, Jerzy Wołosiuk, Ruben Silva, Maciej Figas, Piotr Wajrak, Andrzej Straszyński, Tadeusz Wojciechowski, Andrzej Knap, Michał Klauza, Marcin Sompoliński.
Obecnie orkiestra Opery Nova składa się z 68 muzyków, a jej głównym dyrygentem jest dyrektor Opery Maciej Figas.
Chór.
Chór Opery Nova powstał w 1956 r. początkowo pod kierownictwem Antoniego Rybki. Większość jego członków rekrutowała się z chóru „Arion”. Kolejnymi kierownikami Chóru byli Czesław Kaczmarek (1982–1984), Maciej Banach (1991–1992) i Henryk Wierzchoń (1984–1991 i od 1993) Przez lata działalności chór opanował większość pozycji światowej literatury operowej i operetkowej, sztandarowe pozycje musicalowe oraz oratoria. Obecnie liczebność zespołu sięga ok. 80 osób.
Chór oprócz oprawy spektakli muzycznych współpracuje z orkiestrami symfonicznymi: Filharmonii Pomorskiej (Bydgoskie Festiwale Muzyczne), Filharmonii Koszalińskiej oraz zagranicznymi. Bierze również udział w tournée po Europie Zachodniej.
Balet.
Balet Opery Nova został założony w 1956 r. Na początku liczył on 40 osób i złożony był z uczniów klas baletowych bydgoskiego ogniska muzycznego. W latach 1959–1989 balet posiadał salę ćwiczeń w Teatrze Kameralnym, później w Pomorskim Domu Sztuki, a od lat 90. XX w. w budynku Opery Nova. Repertuar bydgoskiego baletu obejmował ok. 30 tytułów. W ciągu swego istnienia 6 razy dokonywał prawykonań polskich i światowych: "Dziadek do orzechów" Czajkowskiego (1958), "Król wichrów" Nowowiejskiego (1963), "Legenda miłości" Mielikowa (1967), "Baśń o kamiennym kwiecie" Prokofjewa (1970), "Anna Karenina" Szczedrina (1979) oraz światowa prapremiera baśni baletowej Bogdana Pawłowskiego – "Kot w butach" (1997). W zespole pracowało wielu wybitnych polskich tancerzy i tancerek. Specjalnie dla zespołu Baletu swoje choreografie stworzyli lub przekazali w ostatnie dekadzie (2008–2018)tak znani twórcy jak: Paul Chalmer, Jorma Elo, Robert Bondara. Kierownictwo Baletu sprawuje Małgorzata Chojnacka.
Od 1995 r. przy Operze Nova istnieje Studio Baletowe, w której w grupach: dziecięcej i młodzieżowej przerabiany jest skrócony kurs szkoły baletowej. Członkowie Studium uczestniczą w niektórych spektaklach baletowych i musicalowych.
Festiwale.
Opera Nova od 1994 roku jest organizatorem "Bydgoskich Festiwali Operowych". Jest to największy tego typu w Polsce przegląd dokonań teatrów muzycznych – krajowych i zagranicznych w zakresie: opery, operetki, musicalu oraz baletu: klasycznego i nowoczesnego. Festiwalowi towarzyszą wystawy, przegląd filmów muzycznych oraz oper kameralnych (Operowe Forum Młodych).
Opera Nova prezentuje również "Gale Operowe", które są koncertami, podczas których orkiestra występuje na scenie wspólnie z solistami i chórem. Podczas Gali prezentowane są fragmenty wielu oper, popisy wokalne i chóralne. Pierwszą Bydgoską Galę Operową zorganizowano w 1993 r. Koncerty tego typu towarzyszą też Bydgoskim Festiwalom Operowym oraz Festiwalom Laureatów Konkursów Muzycznych.
Dyrektorzy.
Dyrektorzy Opery Bydgoskiej:

</doc>
<doc id="1395018" url="https://pl.wikipedia.org/wiki?curid=1395018" title="Opera Nova w Bydgoszczy">
Opera Nova w Bydgoszczy



</doc>
<doc id="1395019" url="https://pl.wikipedia.org/wiki?curid=1395019" title="Mikołaj Müller">
Mikołaj Müller

Mikołaj Müller (ur. 22 lipca 1944 w Zwickau, zm. 19 marca 2021 w Karczewie) – polski aktor teatralny, filmowy i dubbingowy, oraz lalkarz.
Życiorys.
W latach 1961–1963 występował w Teatrze Lalki i Aktora „Marcinek” w Poznaniu, w Teatrze im. Juliusza Osterwy w Gorzowie Wielkopolskim, w latach 1977–1979 w Teatrze Polskim w Szczecinie, w latach 1979–1982 w Teatrze Muzycznym w Szczecinie. W latach 1968–1982 współpracował z Filharmonią Szczecińską jako akompaniator i konferansjer. W latach 1982–1990 aktor Teatru Muzycznego w Halberstadt w Niemczech. W latach 1990–1991 występował w Teatrze „Lalka” w Warszawie, w latach 1991–2000 w Teatrze Baj w Warszawie. Przed śmiercią był aktorem Teatru Żydowskiego w Warszawie.
Pochowany na cmentarzu parafialnym w Karczewie.

</doc>
<doc id="1395021" url="https://pl.wikipedia.org/wiki?curid=1395021" title="Kalendarium kanałów Polsat">
Kalendarium kanałów Polsat

Pod spodem umieszczono historię kanałów Telewizji Polsat - kalendarium:
Kanały wycofane: "Polsat Biznes, TV Biznes, Viasat Nature, Viasat History, Viasat Explorer"

</doc>
<doc id="1395023" url="https://pl.wikipedia.org/wiki?curid=1395023" title="Landkreis Zwickau">
Landkreis Zwickau

Landkreis Zwickau – powiat w niemieckim kraju związkowym Saksonia, utworzony w wyniku reformy administracyjnej 1 sierpnia 2008.
W skład powiat wchodzą dawne powiaty Landkreis Chemnitzer Land, Landkreis Zwickauer Land i miasto na prawach powiatu Zwickau. Siedzibą powiatu jest miasto Zwickau.
Powiat ma powierzchnię 949,33 km² i tym samym jest najmniejszy w Saksonii, teren ten zamieszkuje 345 118 osób (stan na 31 grudnia 2009).
Polityka.
Pierwsze wybory samorządowe w nowym powiecie odbyły się dnia 8 czerwca 2008. W ich wyniku jako starostę wybrano Christopha Scheurera z CDU, uzyskał on 52,7% głosów.
Wyniki I wyborów do Kreistagu powiatu Zwickau:
Podział administracyjny.
W skład powiatu Zwickau wchodzi:
Wspólnoty administracyjne:

</doc>
<doc id="1395024" url="https://pl.wikipedia.org/wiki?curid=1395024" title="Piotr Kon">
Piotr Kon

Piotr Kon (ur. 22 kwietnia 1865 w Warszawie, zm. 22 lutego 1937 w Łodzi) – adwokat pochodzenia żydowskiego, obrońca w procesach działaczy ruchu robotniczego na ziemiach polskich zaboru rosyjskiego; działacz Organizacji Radykalnej Inteligencji „Wolność” w Łodzi. W dziejach łódzkiej palestry uznawany za jednego z jej najwartościowszych przedstawicieli.
Dzieciństwo i młodość.
Urodził się w Warszawie w rodzinie mieszczańskiej. Po ukończeniu gimnazjum podjął studia prawnicze w Warszawie i Petersburgu, które ukończył zdobywając tytuł adwokata przysięgłego. Pracował jako sędzia śledczy w Moskwie, do kraju wrócił w 1892 roku osiadając w Łodzi.
Działalność adwokacka pod zaborami.
W procesach sądowych był obrońcą robotników oskarżonych o działalność polityczną, m.in. uczestników buntu tkaczy łódzkich w 1892 roku. Szczyt działalności Kona przypadł na lata 1905–1909, czas tzw. Rewolucji 1905 r., kiedy to bronił m.in. zabójców łódzkiego przemysłowca Mieczysława Silbersteina (bez powodzenia, orzeczono karę śmierci) oraz oskarżonych o agitację i przechowywanie nielegalnej literatury, Jakuba Frontczaka, Marii Kakszty i Bencjana Gorochowa. Doprowadził do zakończenia lokautu w łódzkim przemyśle włókienniczym.
Był zasłużonym obrońcą. Pisano o nim:
Po wkroczeniu do Łodzi wojsk niemieckich 6 grudnia 1914 r. doprowadził do uwolnienia więźniów przetrzymywanych w więzieniu przy ulicy Milsza (ob. Kopernika) 29.
Okres międzywojenny.
Po odzyskaniu przez Polskę niepodległości w 1918 r. został członkiem honorowym Stowarzyszenia byłych Więźniów Politycznych, odznaczono go również Orderem Odrodzenia Polski i Krzyżem Niepodległości. Był działaczem Organizacji Radykalnej Inteligencji „Wolność”. Na prośbę Stowarzyszenia magistrat miasta Łodzi przyznał Piotrowi Konowi emeryturę „za wybitną działalność obrończą w latach 1905–1909”. Adwokat emerytury nie przyjął, tłumacząc się w liście do Prezydenta Łodzi dobrym stanem zdrowia.
W okresie II Rzeczypospolitej utrzymywał kontakt z Polską Partią Socjalistyczną. W 1920 r. wraz z Aleksym Rżewskim, ówczesnym prezydentem miasta Łodzi, przemawiał podczas uroczystości pochówku rewolucjonistów 1905 r. w grobowcu na ul. Konstantynowskiej.
Był obrońcą kupców łódzkich: Lewensona, Solomona i Abrama Wojdysławskich oraz ich współpracowników: Szmula Ptasznika, Estery Ptasznik, Blata Spinmana w procesie o podpalenie składu przędzy (wydarzenie z dnia 15 stycznia 1926 roku).
Jego namiętnością była gra w karty. Załamany trudną sytuacją materialną, na co złożył się m.in. również fakt niepobierania opłat od ubogich za udzielanie porad prawnych, oraz sytuacją polityczną kraju, popełnił samobójstwo 22 lutego 1937 roku w Łodzi.
Pochowany został w części ewangelicko-augsburskiej Starego Cmentarza w Łodzi. W uroczystości pogrzebowej wzięli udział m.in. przedstawiciele władz wojewódzkich, samorządowych, Wojska Polskiego oraz Naczelnej Rady Adwokackiej.

</doc>
<doc id="1395025" url="https://pl.wikipedia.org/wiki?curid=1395025" title="Li Chengjiang">
Li Chengjiang

Li Chengjiang (; ur. 28 kwietnia 1979 w Changchunie) – chiński łyżwiarz figurowy, startujący w konkurencji solistów. Dwukrotny uczestnik igrzysk olimpijskich (2002, 2006), mistrz (2001) i 3-krotny wicemistrz czterech kontynentów (1999, 2000, 2005), brązowy medalista finału Grand Prix (2004) oraz 6-krotny mistrz Chin (1998, 1999, 2001, 2002, 2004, 2007). 
W swoim programach Li wykonywał poczwórne toe loopy i poczwórne salchowy.
Po zakończeniu kariery amatorskiej w 2009 roku został trenerem łyżwiarstwa w Pekinie.

</doc>
<doc id="1395029" url="https://pl.wikipedia.org/wiki?curid=1395029" title="Antoni Ziółko">
Antoni Ziółko

Antoni Ziółko – mieszkaniec Dąbrowy (Dambrau), delegat na Polski Sejm Dzielnicowy obradujący w Poznaniu w dniach od 3-go do 5-go grudnia 1918 roku. Jeden z czwórki delegatów na Sejm wybranych przez Polaków zamieszkujących teren powiatu niemodlińskiego (Landkreis Falkenberg O.S.).

</doc>
<doc id="1395032" url="https://pl.wikipedia.org/wiki?curid=1395032" title="Salomea Smogor">
Salomea Smogor

Salomea Smogor – mieszkanka Dąbrowy (Dambrau), była delegatem na Polski Sejm Dzielnicowy obradujący w Poznaniu w dniach od 3 do 5 grudnia 1918 roku. Jedyna kobieta z czwórki delegatów na Sejm wybranych przez Polaków zamieszkujących teren powiatu niemodlińskiego (Landkreis Falkenberg O.S.).

</doc>
<doc id="1395035" url="https://pl.wikipedia.org/wiki?curid=1395035" title="Erzgebirgskreis">
Erzgebirgskreis

Erzgebirgskreis – powiat w niemieckim kraju związkowym Saksonia, powstał w związku z reformą administracyjną 1 sierpnia 2008. Do 29 lutego 2012 należał do okręgu administracyjnego Chemnitz.
W skład powiatu wchodzą byłe powiaty Annaberg, Aue-Schwarzenberg, Stollberg i Mittlerer Erzgebirgskreis. Siedzibę powiatu wybrano 23 stycznia 2008 i jest to miasto Annaberg-Buchholz.
Powierzchnia powiatu wynosi 1 827,91 km², na obszarze tym mieszka 337 696 osób (31 grudnia 2018).
Podział administracyjny.
W skład powiatu wchodzi:
Wspólnoty administracyjne:
Związki gmin:
Polityka.
Pierwsze wybory samorządowe w nowym powiecie odbyły się dnia 8 czerwca 2008. W ich wyniku absolutną większością głosów starostą został Frank Vogel z CDU (55,8%), urząd ten piastuje od 1 sierpnia 2008.
W radzie Erzgebirgskreis zasiada 98 osób:

</doc>
<doc id="1395036" url="https://pl.wikipedia.org/wiki?curid=1395036" title="Yoneji Miyagawa">
Yoneji Miyagawa

 – japoński parazytolog. 
Miyagawa ukończył studia medyczne na Tokijskim Uniwersytecie Cesarskim w 1917 r. i przez cztery lata był asystentem w szpitalnej klinice. Następnie przeniósł się do rządowego Instytutu Chorób Zakaźnych. W 1921 r. został dyrektorem działającego przy Instytucie szpitala, a w 1927 r. profesorem tego samego uniwersytetu. W 1934 r. został dyrektorem Instytutu Chorób Zakaźnych.

</doc>
<doc id="1395037" url="https://pl.wikipedia.org/wiki?curid=1395037" title="Józef Makosz (delegat)">
Józef Makosz (delegat)

Józef Makosz – mieszkaniec Niemodlina (Falkenberg O.S.), delegat na Polski Sejm Dzielnicowy obradujący w Poznaniu w dniach od 3 do 5 grudnia 1918 roku. Jeden z czwórki delegatów na Sejm wybranych przez Polaków zamieszkujących teren powiatu niemodlińskiego (Landkreis Falkenberg O.S.).

</doc>
<doc id="1395039" url="https://pl.wikipedia.org/wiki?curid=1395039" title="Kalyug">
Kalyug

Kalyug ("To hell and back") – bollywoodzki thriller z 2005 roku, którego akcja dzieje się wśród producentów filmów pornograficznych. Zdjęcia do filmu kręcono w Mumbaju, w Tajlandii (w Bangkoku) i w Szwajcarii (m.in. w Zurychu). Odwołania do hollywoodzkiego thrillera "8 mm" z Nicolasem Cage'em.
Film opowiada historię młodożeńców, których miesiąc miodowy został nagrany ukrytą kamerą i pokazany w internecie. Skrzywdzony mąż szuka zemsty wkraczając w podziemny świat producentów pornografii.
To dramat na temat krzywdy, jaką ludziom wyrządza pornografia. W filmie pokazano, jak najczystsze uczucie miłości można zbrukać sprzedając je w sieci. Przedstawiono świat, w którym jedni czerpią rozrywkę z cierpienia drugich. Historia ta niesie jednak też nadzieję głoszoną przez głównego bohatera, dla którego współczucie okazuje się wartością większą niż zemsta za krzywdę i który uczy się, że „własny ból można zmniejszyć pocieszając innych”. To prawda, ale najpierw rozlicza się jednak z krzywdzicielami.
Fabuła.
Wcześnie osierocony przez matkę Kunal Darr (Kunal Khemu) zmuszony jest w 1990 roku wraz ze swym ojcem opuścić zagrożony Kaszmir. W Mumbaju traci ukochanego ojca, wkrótce jednak pocieszeniem w jego samotności staje się dziewczyna z jego stron Renuka (Smiley Suri). Młodzi zakochawszy się w sobie, na ślubie otrzymują od przyjaciela w prezencie możliwość spędzenia nocy poślubnej w hotelu. Niedługo potem oboje zostają aresztowani i oskarżeni o udział w przemyśle pornograficznym. Policja pokazuje im na Indiapassion.com film z... ich nocy poślubnej. Kunal jest oskarżony o sprzedanie części swego życia pornostronie. Zostaje ograbiony ze wszystkiego. Nie tylko z intymności ich pierwszej nocy miłosnej, którą teraz może z obleśnym uśmiechem obejrzeć każdy. Wkrótce traci też samą Renukę. Wstrząśnięta dziewczyna nie wytrzymuje upokorzeń na policji. Wyskakuje z okna. Teraz Kunal po wypuszczeniu na wolność nie ma nic. Pozostaje mu tylko pragnienie rozliczenia się z ludźmi odpowiedzialnymi za wyrządzoną mu krzywdę. W tym celu wyjeżdża do Zurychu.
Piosenki.
Muzykę do filmu skomponował Anu Malik, twórca muzyki do takich filmów jak: "Akele Hum Akele Tum", "Chaahat", "Ishq", "Border", "China Gate", "Refugee", "Fiza" "Asoka Wielki", "Aks", "LOC Kargil", "Tamanna", "Ishq Vishk", "Murder", "Fida", "No Entry", "Humko Deewana Kar Gaye", "Zakochać się jeszcze raz", "Umrao Jaan", czy "Paap". Nagroda Filmfare za Najlepszą Muzykę za "Baazigar" i "Jestem przy tobie".

</doc>
<doc id="1395041" url="https://pl.wikipedia.org/wiki?curid=1395041" title="Powiat Miśnia">
Powiat Miśnia

Powiat Miśnia (niem. "Landkreis Meißen") − powiat w niemieckim kraju związkowym Saksonia, utworzony w wyniku reformy administracyjnej 1 sierpnia 2008. Do 29 lutego 2012 należał do okręgu administracyjnego Drezno.
W skład nowo utworzonego powiatu wchodzą byłe powiaty Miśnia i Riesa-Großenhain. Siedzibą powiatu jest Miśnia. 
Powiat ma powierzchnię 1 452,39 km², na obszarze tym mieszka 254 483 osób (stan na 30 grudnia 2009).
Podział administracyjny.
W skład powiatu Miśnia wchodzi:
Wspólnoty administracyjne:

</doc>
<doc id="1395042" url="https://pl.wikipedia.org/wiki?curid=1395042" title="Mateusz Iskrzycki">
Mateusz Iskrzycki

Mateusz Iskrzycki (ur. 29 lipca 1986 w Nowym Targu) – polski hokeista.
Kariera klubowa.
Wychowanek Podhala Nowy Targ. W okresie przygotowawczym do sezonu 2007/2008 przebywał na testach w czeskiej ekstraligowej drużynie HC Oceláři Trzyniec. W 2010 zakończył profesjonalną karierę zawodniczą. Od 2015 zawodnik drużyna Gazda Nowy Targ w II lidze.

</doc>
<doc id="1395044" url="https://pl.wikipedia.org/wiki?curid=1395044" title="Abricotage">
Abricotage

Abricotage (fr. "abricot", dosł. morela) – marmolada morelowa; podkład pod masę czekoladową stosowany przy wyrobie tortów, także posmarowanie wierzchu i boków tortu (lub ewentualnie innego ciasta) gorącym dżemem morelowym.
Jest to masa stanowiąca podkład do posmarowania gładkiej glazury czekoladowej, bardzo często stosowana przez cukierników.

</doc>
<doc id="1395045" url="https://pl.wikipedia.org/wiki?curid=1395045" title="Montelukast">
Montelukast

Montelukast – organiczny związek chemiczny, lek przeciwastmatyczny i przeciwalergiczny, należący do grupy leków przeciwleukotrienowych.
Mechanizm działania.
Montelukast jest selektywnym antagonistą, znajdujących się w drogach oddechowych, receptorów CysLT1 leukotrienów cysteinylowych, do których należą: LTC4, LTD4, LTE4, i które uwalniane są z komórek tucznych i granulocytów kwasochłonnych. Wywiera przez to działanie przeciwzapalne, w szczególności hamuje obrzęk błony śluzowej, skurcz mięśni gładkich i nadmierną produkcję wydzieliny śluzowej.
Preparaty handlowe.
W Polsce preparaty handlowe dostępne są w dawkach 4 mg, 5 mg i 10 mg; w postaci tabletek, tabletek do żucia i saszetek do przygotowania roztworu doustnego:

</doc>
<doc id="1395046" url="https://pl.wikipedia.org/wiki?curid=1395046" title="Wasilij Danilewski">
Wasilij Danilewski

Wasilij Jakowlewicz Danilewski ros. Василий Яковлевич Данилевский; ur. 13/25 stycznia 1852 w Charkowie, zm. 25 lutego 1939 tamże) – rosyjski fizjolog. Jego bratem był biochemik Aleksandr Danilewski (1838–1923).
Ukończył studia na Uniwersytecie w Charkowie w 1874 roku. Jego dysertacja doktorska poświęcona była spontanicznej aktywności elektrycznej mózgu u zwierząt. Badania nad nią prowadził niezależnie od Richarda Catona, uznawanego za twórcę elektroencefalografii. W 1891 roku Danilewski uznał w pełni pierwszeństwo Catona. Od 1883 do 1909 na katedrze fizjologii. W 1915 roku opublikował podręcznik fizjologii.

</doc>
<doc id="1395047" url="https://pl.wikipedia.org/wiki?curid=1395047" title="Kunal Khemu">
Kunal Khemu

Kunal Khemu (ur. 25 maja 1983, w Śrinagarze w stanie Dżammu i Kaszmir, Indie) to bollywoodzki aktor filmowy. Jako dziecko grał w takich filmach jak "Hum Hain Rahi Pyaar Ke" (1993), "Raja Hindustani" (1995) i "Zakhm" (1998). Rola w ostatnim filmie przyjęta z uznaniem przez krytyków i publiczność. Jako dorosły zadebiutował główną rolą w "Kalyug", w 2005 roku. 
Pochodzi z rodziny kaszmirskich braminów. Rodzice aktorzy: Ravi Khemu i Jyoti Khemu. Studiował w Mumbaju Narsee Monjee College i the Niranjanlal Dalmia High Schooland (ukończ. w 1999 roku). Stanu wolnego.

</doc>
<doc id="1395049" url="https://pl.wikipedia.org/wiki?curid=1395049" title="Anna Fornalczyk">
Anna Fornalczyk

Anna Lucyna Fornalczyk (ur. 7 stycznia 1947 w Łodzi) – polska ekonomistka, nauczyciel akademicki i menedżer, była prezes Urzędu Antymonopolowego.
Życiorys.
Ukończyła studia na Wydziale Ekonomiczno-Socjologicznym Uniwersytetu Łódzkiego. Obroniła następnie doktorat i habilitację. W latach 1969–2002 zawodowo związana z UŁ, od 1993 na stanowisku profesora. W latach 2003–2008 była zatrudniona jako profesor w Wyższej Szkole Biznesu – National-Louis University w Nowym Sączu. W 2008 została pracownikiem naukowym w Katedrze Integracji Europejskiej i Marketingu Międzynarodowego na Wydziale Organizacji i Zarządzania Politechniki Łódzkiej.
Od 1990 do 1995 była pierwszym prezesem Urzędu Antymonopolowego, powołanego w celu zapewnienia rozwoju konkurencji, ochrony podmiotów gospodarczych narażonych na stosowanie praktyk monopolistycznych oraz ochrony interesów konsumentów. W latach 1998–2000 pełniła funkcję szefa Gabinetu Politycznego ministra finansów Leszka Balcerowicza. Uczestniczyła w negocjacjach traktatu stowarzyszeniowego między Polska i Europejską Wspólnotą Gospodarczą. Pełniła też różne funkcje w resortowych grupach eksperckich, m.in. w 2003 weszła w skład zespołu doradców przy ministrze finansów.
W 1998 zaczęła prowadzić działalność gospodarczą w zakresie doradztwa antymonopolowego i pomocy publicznej (od 2004 jako współwłaściciel spółki jawnej COMPER Fornalczyk i Wspólnicy). Powoływano ją również do różnych rad nadzorczych, w tym Agory (w 2002) i ING Banku Śląskiego (w 2005), której została przewodniczącą. Została członkinią rady dyrektorów Polsko-Amerykańskiej Fundacji Wolności oraz komitetu zarządzającego European Policy Centre z siedzibą w Brukseli.

</doc>
<doc id="1395050" url="https://pl.wikipedia.org/wiki?curid=1395050" title="Racibory (stacja kolejowa)">
Racibory (stacja kolejowa)

Racibory – stacja kolejowa w województwie podlaskim, w Polsce znajdująca się na obszarze dwóch wsi: Nowych Raciborów w gminie Sokoły w powiecie wysokomazowieckim oraz Porośli-Wojsławów w gminie Poświętne w powiecie białostockim. Według klasyfikacji PKP ma kategorię dworca lokalnego. Znajdują się tu 2 niskie perony:
Perony wyposażone są w oświetlenie, ławki, kosze na śmieci i gabloty z rozkładem jazdy pociągów. Dostęp do peronów jest możliwy przez jedyne przejście naziemne przy wschodnim krańcu peronu 2. Przy peronie 1 znajdował się budynek, który pełni rolę poczekalni, a w przeszłości także kasy biletowej. Budynek ten pełni także funkcję mieszkaniową.
Stacja jest obsługiwana przez pociągi osobowe spółki Polregio relacji Białystok – Szepietowo – Białystok. Tabor wykorzystywany w tych połączeniach to zmodernizowane elektryczne zespoły trakcyjne serii EN57AL. Według rozkładu jazdy 2019/20 w dzień roboczy uruchamianych było 11 par takich połączeń.
W roku 2018 stacja obsługiwała 50–99 pasażerów na dobę.
26 czerwca 2020 roku PKP Polskie Linie Kolejowe podpisały umowę na modernizację odcinka linii kolejowej nr 6 Czyżew – Białystok prowadzoną w ramach projektu Rail Baltica. Prace mają potrwać do 2023 roku. W związku z ograniczoną przepustowością linii kolejowej spowodowanej modernizacją od 30 sierpnia 2020 r. niektóre pociągi osobowe Polregio zostały zastąpione autobusową komunikacją zastępczą, której pojazdy zatrzymują się na tymczasowym przystanku w Nowych Raciborach na drodze powiatowej 2063B, w pobliżu przejazdu kolejowo-drogowego, oddalonym od peronów o 650 metrów.
17 października 2022 oddano do użytku nowy budynek dworcowy – obiekt jest wariantem tzw. „dworca systemowego”, składa się z wiaty, w której umieszczono poczekalnię wyposażoną m.in. w promienniki ciepła, stojaki rowerowe i elektroniczne tablice informacyjne, oraz z ośmiometrowej wieży zegarowej. Na dachu umieszcono panele fotowoltaiczne. Całość objęta jest monitoringiem i systemem nadzorującym optymalne zużycie energii i wody. Uporządkowano także teren wokół dworca. Koszt inwestycji – 3,7 mln PLN.

</doc>
<doc id="1395053" url="https://pl.wikipedia.org/wiki?curid=1395053" title="Powiat Budziszyn">
Powiat Budziszyn

Powiat Budziszyn (niem. "Landkreis Bautzen", górnołuż. "Wokrjes Budyšin") − powiat w niemieckim kraju związkowym Saksonii, został utworzony w związku z reformą administracyjną 1 sierpnia 2008. Siedzibą jest miasto Budziszyn. 
Ten powiat powstał z powiatów Budziszyn, Kamenz i miasta na prawach powiatu Hoyerswerda. 
Powiat ma powierzchnię 2 395,61 km², teren ten zamieszkuje 300 800 osób (stan na 31 grudnia 2018).
Podział administracyjny.
W skład powiatu Budziszyn wchodzi:
Wspólnoty administracyjne:
Związki gmin:

</doc>
<doc id="1395054" url="https://pl.wikipedia.org/wiki?curid=1395054" title="Leonard Vitreatoris z Dobczyc">
Leonard Vitreatoris z Dobczyc

Leonard Vitreatoris z Dobczyc de Dobschycze, niem. "Leonhard von Dobschütz" (ur. ok. 1450 w Dobczycach, zm. 1508) – polski uczony: astronom, astrolog i matematyk. W 1498 ukończył studia na Akademii Krakowskiej. W 1501 został doktorem i dziekanem Akademii Krakowskiej.

</doc>
<doc id="1395057" url="https://pl.wikipedia.org/wiki?curid=1395057" title="RoboCop 2">
RoboCop 2

RoboCop 2 – film science-fiction produkcji amerykańskiej z 1990 roku. Jest kontynuacją przygód policjanta-cyborga, tj. "RoboCopa" z roku 1987 roku.
Fabuła.
Detroit w niedalekiej przyszłości. RoboCop wraz z policjantką Anne Lewis prowadzą śledztwo w sprawie Caina. Podczas ataku na kryjówkę gangstera RoboCop zostaje poważnie uszkodzony. Na polecenie prezesa Omni Consumer Products dr. Faxx naprawia maszynę, zmieniając przy tym oprogramowanie. Od tego momentu RoboCop jest łagodny. W tym samym czasie OCP konstruuje drugą maszynę, pozbawioną jakichkolwiek zasad, współczucia i bez przeszłości, z wszczepioną w jego wnętrze osobowością Caina, który jako człowiek nie szanował prawa, a przy tym nienawidzi RoboCopa.

</doc>
<doc id="1395058" url="https://pl.wikipedia.org/wiki?curid=1395058" title="Arkadiusz Fryźlewicz">
Arkadiusz Fryźlewicz

Arkadiusz Fryźlewicz (ur. 18 marca 1986 w Nowym Targu) – polski hokeista, wychowanek nowotarskiego Podhala

</doc>
<doc id="1395059" url="https://pl.wikipedia.org/wiki?curid=1395059" title="Niepodległa Republika Marzeń">
Niepodległa Republika Marzeń



</doc>
<doc id="1395060" url="https://pl.wikipedia.org/wiki?curid=1395060" title="Łowcy smoków (film)">
Łowcy smoków (film)

Łowcy smoków ("Dragon Hunters" lub "Chasseurs de dragons") – francusko-luksembursko-niemiecki film animowany z 2008 roku. Kontynuacja serialu pod tym samym tytułem "Łowcy smoków" z 2004 roku.
Fabuła.
Kraina złożona z setek asteroid, unoszących się w powietrzu, kiedyś była miejscem wesołym i bezpiecznym, jednak odkąd zawładnął nią przerażający smok Pożeracz Świata, stała się smutna i niespokojna. W samym jej środku wznosi się potężne zamczysko, w którym mieszka książę Arnold ze sługą Gildasem oraz siostrzenicą Zoé. Kiedyś próbował pokonać Pożeracza Świata, jednak przegrał i stracił wzrok. Teraz, gdy Pożeracz Świata ma się przebudzić, Arnold postanawia wysłać wnuczkę do klasztoru sióstr fatalistek. Zoé próbuje się sprzeciwić, jednak jej złośliwy wuj nie chce o tym słyszeć. Dziewczynka postanawia uciec, by odnaleźć rycerza Gotyka, legendarnego bohatera, który miałby pokonać Pożeracza Świata. Zamiast niego trafia na Lian Chu, Gwizdo i Hektora, fajtłapowatych łowców smoków, mających się za bohaterów.
Wersja francuska.
Udział wzięli:
i inni
Wersja angielska.
Udział wzięli:
i inni
Wersja polska.
Opracowanie wersji polskiej: Hagi Film i Video, Wrocław
Reżyseria: Igor Kujawski
Kierownictwo produkcji: Ewa Witan
Asystent: Robert Maniak
Dźwięk: Aneta Michalczyk-Falana
Montaż: Gabriela Turant-Wiśniewska
Dialogi: Kaja Sikorska
Zgranie Dolby: Robert Buczkowski
Udział wzięli:
i inni

</doc>
<doc id="1395063" url="https://pl.wikipedia.org/wiki?curid=1395063" title="Stéphane Sessègnon">
Stéphane Sessègnon

Stéphane Sessègnon (ur. 1 czerwca 1984 w Allahé) − beniński piłkarz występujący na pozycji pomocnika.
Kariera klubowa.
Wczesne lata.
Karierę piłkarską Sessègnon rozpoczął w klubie Requins de l’Atlantique FC, pochodzącego z miasta Cotonou. W 2002 roku zadebiutował w jego barwach w pierwszej lidze i grał tam przez trzy kolejne sezony, ale nie osiągnął większych sukcesów. Latem 2004 Stéphane wyjechał do Francji i został zawodnikiem grającego w Ligue 2 US Créteil-Lusitanos. W zespole Créteil był podstawowym zawodnikiem i przez dwa lata zdobył 10 goli w lidze, jednak nie wywalczył z nim awansu do Ligue 1.
Le Mans.
W lipcu 2006 roku Sessègnon został piłkarzem pierwszoligowego UC Le Mans. W Ligue 1 zadebiutował w drugiej kolejce ligowej, 12 sierpnia w zremisowanym 2:2 wyjazdowym spotkaniu z Troyes AC. Natomiast w listopadowym meczu ze Stade Rennais FC (1:1) zdobył pierwszego gola w rozgrywkach francuskiej ekstraklasy. Był to jego jedyny gol w tamtym sezonie, a z klubem z Le Mans zajął 12. pozycję w Ligue 1. W sezonie 2007/2008 zaliczył 4 trafienia, w tym dwa w przegranym 2:3 wyjazdowym spotkaniu z Olympique Lyon. Z Le Mans zajął 9. miejsce w lidze, a latem 2008 otrzymał propozycje transferowe z Lyonu, Olympique Marsylia, Paris Saint-Germain oraz Arsenalu.
PSG.
Nowym klubem Sessegnona w karierze ostatecznie został Paris Saint-Germain. Do stołecznego klubu trafił za €8 milionów i podpisał kontrakt do 2012 roku. W barwach PSG zadebiutował 16 sierpnia 2008 roku w wygranym 1:0 domowym spotkaniu z Girondins Bordeaux. Pierwszego gola dla PSG zdobył tydzień później w meczu z FC Sochaux-Montbéliard (1:1). W całym sezonie strzelił 6 goli w Ligue 1 w 34 rozegranych meczach i zajął z nim 6. miejsce w lidze.
Sunderland.
29 stycznia 2011 roku pomocnik podpisał kontrakt z Sunderlandem. Kosztował £6 milionów, a z angielskim klubem podpisał 3,5-letni kontrakt. W nowym zespole zadebiutował 1 lutego 2011 w meczu przeciwko Chelsea.
Pierwszego gola w nowej drużynie zaliczył 23 kwietnia w meczu z Wigan Athletic. Wykorzystał wtedy rzut karny w 73 minucie. Przez kontuzje Danny Welbecka i Asamoah Gyan zmuszony był do gry jako osamotniony napastnik. Przez pierwsze pół roku swojej gry w klubie w 14 meczach strzelił 3 gole.
8 lutego 2012 roku zaliczył bardzo ważne trafienie w dramatycznym meczu przeciwko Middlesbrough, rozgrywanym w ramach FA Cup. Gol ten, strzelony w 113 minucie dał jego drużynie awans do piątej rundy pucharu, w której to jego zespół spotkał się z Arsenalem.
30 lipca 2012 roku Sessègnon podpisał nowy kontrakt z Sunderlandem, który sprawił, że zawodnik związał się ze swoim klubem do 2015 roku. W 2016 przeszedł do Montpellier HSC.
WBA.
2 września 2013 roku, czyli w ostatnim dniu okienka transferowego, został nowym piłkarzem West Bromwich Albion. Piłkarz kosztował £5,5 milionów, kwota ta może jednak w razie dobrych występów pomocnika wzrosnąć do £6 milionów.
Kariera reprezentacyjna.
W reprezentacji Beninu Sessègnon zadebiutował w 2004 roku. Od czasu debiutu stał się podstawowym zawodnikiem kadry narodowej. W 2008 roku został powołany przez selekcjonera Reinharda Fabischa do kadry na Puchar Narodów Afryki 2008. Tam był podstawowym zawodnikiem i zagrał we wszystkich trzech grupowych spotkaniach: z Mali (0:1), z Wybrzeżem Kości Słoniowej (1:4) i z Nigerią (0:2).

</doc>
<doc id="1395065" url="https://pl.wikipedia.org/wiki?curid=1395065" title="Port lotniczy Chabarowsk">
Port lotniczy Chabarowsk

Port lotniczy Chabarowsk (IATA: KHV, ICAO: UHHH) – międzynarodowy port lotniczy położony 10 km od centurm Chabarowska, w Kraju Chabarowskim, w Rosji. Port obsługują takie linie jak Asiana Airlines, S7 Airlines czy Aerofłot.

</doc>
<doc id="1395066" url="https://pl.wikipedia.org/wiki?curid=1395066" title="Stephane Sessegnon">
Stephane Sessegnon



</doc>
<doc id="1395069" url="https://pl.wikipedia.org/wiki?curid=1395069" title="Hipochondroplazja">
Hipochondroplazja

Hipochondroplazja – genetycznie uwarunkowana, wrodzona choroba (o dziedziczeniu autosomalnym dominującym) prowadząca do nieprawidłowego kostnienia śródchrzęstnego, co powoduje zaburzenie rozwoju pewnych kości w organizmie i karłowatość. Nazwę hipochondroplazji wprowadzili do medycyny Maroteaux i Lamy w 1961 roku.
Osoby dotknięte tą chorobą charakteryzują się karłowatością (niedobór wzrostu) i nieproporcjonalną budową ciała. Głowa jest normalna, ale wydaje się duża, ponieważ tułów i kończyny są skrócone. Osoby dotknięte tą chorobą, poza problemami z układem kostnym, nie mają innych wad i ich rozwój intelektualny jest zwykle normalny.
Podłożem hipochondroplazji jest mutacja pojedynczego genu kodującego receptor dla czynnika wzrostu fibroblastów ("fibroblast growth factor receptor 3", "FGFR3"), znajdującego się na chromosomie 4.

</doc>
<doc id="1395072" url="https://pl.wikipedia.org/wiki?curid=1395072" title="Interjet">
Interjet

Interjet – meksykańska tania linia lotnicza z siedzibą w Toluca. Głównym węzłem jest port lotniczy Toluca.
Agencja ratingowa Skytrax przyznała linii trzy gwiazdki.

</doc>
<doc id="1395074" url="https://pl.wikipedia.org/wiki?curid=1395074" title="Apenin Abruzyjski">
Apenin Abruzyjski

Apenin Abruzyjski, Abruzzy (wł. Appennino Abruzzese) – najwyższe pasmo górskie Apeninów, rozciągające się w centralnych Włoszech.
Swym pogórzem sięgają do Morza Adriatyckiego. Najwyższym szczytem pasma jest Monte Corno o wysokości 2914 m n.p.m., znajdujące się w masywie Gran Sasso d'Italia.
Apenin Abruzyjski zbudowany jest ze skał wapiennych. Charakteryzują się stromymi zboczami, poprzecinanymi głębokimi dolinami rzek (Aterno, Pescara). Widoczne są wyraźne ślady zlodowaceń z okresu plejstocenu.
Jest to teren chętnie odwiedzany przez turystów. W 1923 utworzono tam Włoski Park Narodowy Abruzzo o powierzchni 30 tys. ha. W Apeninie Abruzyjskim znajdują się liczne ośrodki sportów zimowych, panują też bardzo dobre warunki do uprawiania turystyki górskiej.

</doc>
<doc id="1395075" url="https://pl.wikipedia.org/wiki?curid=1395075" title="Zwyrodnienie ziarniste">
Zwyrodnienie ziarniste

Zwyrodnienie ziarniste (ang. grumose degeneration, grumose/ foamy spheroid bodies, GFSB) – typ zmiany neuropatologicznej, opisany pierwotnie w istocie czarnej pacjentów z chorobą Parkinsona przez Konstantina Tretiakoffa. Są to skupiska eozynofilnego w barwieniu H-E, ziarnistego materiału, w którym obserwuje się ziarnistości średnicy 10-50 μm. Niekiedy obserwuje się większe agregacje tych ziarnistości, wybarwiające się w metodach PAS, Schmorla, Berlin blue, Grimeliusa lub metodami opartymi na srebrzeniu. W metodzie Gallyasa GFSB zwykle są brązowe lub czarne. Immunohistochemicznie, GFSB są ubikwitynododatnie. Za mgiełkowaty wygląd odpowiada GFAP.
Zwyrodnienie ziarniste Tretiakoffa opisuje się zazwyczaj w rostrowentralnej (przednio-brzusznej) części "pars reticulata "istoty czarnej i gałki bladej w przebiegu wielu chorób neurodegeneracyjnych i w przebiegu starzenia się mózgowia. Poza tą lokalizacją opisywano GFSB w przypadku urazów, zawałów i nowotworzenia (gwiaździaki) w innych obszarach mózgowia. Opisano zwyrodnienie ziarniste w jądrze zębatym móżdżku u pacjentów z postępującym porażeniem nadjądrowym.

</doc>
<doc id="1395080" url="https://pl.wikipedia.org/wiki?curid=1395080" title="Mistrzostwa Świata w Piłce Nożnej 2006 (eliminacje strefy UEFA)/Grupa 6">
Mistrzostwa Świata w Piłce Nożnej 2006 (eliminacje strefy UEFA)/Grupa 6

Eliminacje do Mistrzostwa Świata w Piłce Nożnej 2006 w strefie UEFA rozegrane zostały w grupach systemem każdy z każdym, mecz i rewanż. W grupie 6 znalazły się następujące drużyny:
Bezpośredni awans na Mundial uzyskały reprezentacje Anglii oraz Polski (Polska zajęła drugie miejsce w klasyfikacji 2. miejsc, co dało jej bezpośredni awans). 
Tabela.
Grupa 6:

</doc>
<doc id="1395083" url="https://pl.wikipedia.org/wiki?curid=1395083" title="Grivița (stacja metra)">
Grivița (stacja metra)

Grivița – stacja metra w Bukareszcie, na linii M4. Stacja została otwarta w 2000.

</doc>
<doc id="1395084" url="https://pl.wikipedia.org/wiki?curid=1395084" title="Landkreis Sächsische Schweiz-Osterzgebirge">
Landkreis Sächsische Schweiz-Osterzgebirge

Landkreis Sächsische Schweiz-Osterzgebirge – powiat w niemieckim kraju związkowym Saksonia, utworzony został w wyniku reformy administracyjnej 1 sierpnia 2008 z połączenia powiatów Sächsische Schweiz i Weißeritz. Do 29 lutego 2012 należał do okręgu administracyjnego Drezno.
Siedzibą powiatu jest miasto Pirna.
Powiat ma powierzchnię 1 653,64 km², zamieszkuje go 253 843 osób (stan na 31 grudnia 2009).
Polityka.
Pierwsze wybory samorządowe w nowym powiecie odbyły się 8 czerwca 2008. W ich wyniku jako starostę wybrano Michaela Geislera z CDU, który jest obecnym starostą powiatu Sächsische Schweiz-Osterzgebirge.
Wyniki I wyborów do Kreistagu Sächsische Schweiz-Osterzgebirge:
Podział administracyjny.
W skład powiatu wchodzi:
Wspólnoty administracyjne:

</doc>
<doc id="1395085" url="https://pl.wikipedia.org/wiki?curid=1395085" title="1 Mai (stacja metra)">
1 Mai (stacja metra)

1 Mai – stacja metra w Bukareszcie, na linii M4. Stacja została otwarta w 2000.

</doc>
<doc id="1395087" url="https://pl.wikipedia.org/wiki?curid=1395087" title="Chłopiec znad jeziora Turkana">
Chłopiec znad jeziora Turkana



</doc>
<doc id="1395088" url="https://pl.wikipedia.org/wiki?curid=1395088" title="Chłopiec z Turkana">
Chłopiec z Turkana



</doc>
<doc id="1395092" url="https://pl.wikipedia.org/wiki?curid=1395092" title="Caravan (film)">
Caravan (film)

Caravan to bollywoodzki film z 1971 roku w reżyserii Nasir Hussaina. To historia ucieczki oszukanej narzeczonej (Asha Parekh) i miłości, która się pojawia między nią a poznanym w autobusie Mohanem (Jeetendra.) Podczas podróży przez Indie. Film podejmuje też temat trójkąta miłosnego. Trzecią zakochaną osobą jest Cyganka Nisha (Aruna Irani)
Film cieszył się popularnością.
Muzyka i piosenki.
Muzykę do filmu skomponował Rahul Dev Burman, nagrodzony za "", "Masoom", "Sanam Teri Kasam". Twórca muzyki m.in. do takich filmów jak "Parinda", "Alibaba Aur 40 Chor", "Shakti", "Deewaar (film 1975)", czy "Sholay" i "Seeta Aur Geeta".

</doc>
<doc id="1395094" url="https://pl.wikipedia.org/wiki?curid=1395094" title="Ukraina w organizacjach międzynarodowych">
Ukraina w organizacjach międzynarodowych

Lista organizacji międzynarodowych, których członkiem lub obserwatorem jest Ukraina.

</doc>
<doc id="1395097" url="https://pl.wikipedia.org/wiki?curid=1395097" title="Biznes TV">
Biznes TV



</doc>
<doc id="1395098" url="https://pl.wikipedia.org/wiki?curid=1395098" title="Łowczówek Pleśna">
Łowczówek Pleśna

Łowczówek Pleśna – stacja kolejowa w miejscowości Pleśna, w województwie małopolskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 20–49 pasażerów na dobę.
Położona jest między Pleśną a Łowczówkiem, stąd nazwa stacji.

</doc>
<doc id="1395101" url="https://pl.wikipedia.org/wiki?curid=1395101" title="Bitwa nad Dunajcem (1288)">
Bitwa nad Dunajcem (1288)

Bitwa nad Dunajcem (1288) – bitwa stoczona zimą 1288 pomiędzy góralami podhalańskimi a wojskami mongolskimi pod dowództwem Nogaja podczas III najazdu mongolskiego na Polskę w XIII wieku.
Po nieudanym oblężeniu Krakowa przez południową armię mongolską jej wódz Nogaj dał rozkaz do przegrupowania wojsk i rozpoczęcia działań w rejonie ziemi krakowskiej i sieradzkiej. Równocześnie dwie kolumny sił mongolskich ruszyły w kierunku południowym. Większa i silniejsza dotarła pod Stary Sącz, gdzie doznała dotkliwej klęski. Natomiast druga ruszyła w kierunku Podhala. Wiadomo, że oddział atakujący Podhale spustoszył Podoliniec. Według tradycji ludowej w rejonie Doliny Kościeliskiej, której wylot znajduje się kilka kilometrów od początku Czarnego Dunajca, oddział tatarski starł się z pospolitym ruszeniem składającym się z miejscowych górali.

</doc>
<doc id="1395102" url="https://pl.wikipedia.org/wiki?curid=1395102" title="Leukoencefalopatia z zanikającą istotą białą">
Leukoencefalopatia z zanikającą istotą białą

Leukoencefalopatia z zanikającą istotą białą (leukoencefalopatia Kri, ang. leukoencephalopathy with vanishing white matter, VWM disease) – rzadka, uwarunkowana genetycznie choroba neurodegeneracyjna. Choroba rozwija się w wieku dziecięcym (między 3. a 19. rokiem życia), objawiając się epizodami ataksji i spastyczności oraz zaburzeniami świadomości o różnym nasileniu, skojarzonych z banalnymi urazami lub infekcjami. U pacjentów z rozpoznaną chorobą wykryto mutacje w genach kodujących czynnik inicjacji translacji EIF2B: "EIF2B1" (OMIM 606686), "EIF2B2" (OMIM 606454), "EIF2B3 "(OMIM 606273), "EIF2B4 "(OMIM 606687) i "EIF2B5" (OMIM 603945).

</doc>
<doc id="1395110" url="https://pl.wikipedia.org/wiki?curid=1395110" title="Klimat astrefowy">
Klimat astrefowy

Klimat astrefowy to rodzaj klimatu, który możemy spotkać we wszystkich strefach klimatycznych.
Przykładami klimatów astrefowych są:

</doc>
<doc id="1395111" url="https://pl.wikipedia.org/wiki?curid=1395111" title="Polna (przystanek kolejowy)">
Polna (przystanek kolejowy)

Polna – przystanek kolejowy w miejscowości Polna, w województwie małopolskim, w Polsce. Znajduje się 3, 615 km linii kolejowej 108 (Stróże - Krościenko), na szlaku Stróże - Wola Łużańska.
Przystanek posiada zadaszenie punktowe w postaci małych wiat peronowych oraz niski peron o nawierzchni mieszanej.
Historia.
Przystanek powstał podczas prac elektryfikacyjnych na linii kolejowej w 1988 roku.
Ruch pociągów.
W 1996 roku w Polnej zatrzymywało się 10 par pociągów osobowych, natomiast 10 lat później liczba ta spadła do 7. 
W 2009 roku na przystanku zatrzymywały się już jedynie 2 pary pociągów REGIO rel. Stróże - Biecz (ze względu na kłopoty z finansowaniem pociągów osobowych przez województwo podkarpackie, pociągi REGIO skrócono z Jasła do Biecza - ostatniej stacji w woj. małopolskim).
Ruch pociągów pasażerskich na stacji wstrzymano 31 maja 2010. W późniejszym czasie ze stacji prowadzony był ruch poprzez zastępczą komunikacją autobusową, która również została zlikwidowana.
Po remoncie szlaku Stróże - Wola Łużańska, 1 października 2017 został przywrócony został ruch pociągów osobowych pomiędzy Stróżami a Gorlicami Zagórzanami. Odtąd, na stacji zatrzymują się pociągi Kolei Małopolskich relacji Kraków – Jasło – Kraków i Nowy Sącz – Jasło – Nowy Sącz. .
W roku 2017 przystanek obsługiwał 0–9 pasażerów na dobę.
Przyszłość.
Program "Kolej +" zakłada gruntowną modernizację linii kolejowej 108 między Stróżami a granicą województwa do 2028 roku. W ramach prac, przystanek ma zyskać nowy peron.

</doc>
<doc id="1395112" url="https://pl.wikipedia.org/wiki?curid=1395112" title="Potencjał opóźniony">
Potencjał opóźniony

Potencjał opóźniony – skalarny lub wektorowy potencjał elektromagnetyczny dla zależnego od czasu rozkładu ładunków i prądów.
Wzory umieszczone poniżej opisują potencjały opóźnione dla dowolnego rozkładu w przestrzeni. Spełniają one niejednorodne równanie falowe dla formula_1 oraz formula_2 w cechowaniu Lorentza.
gdzie formula_6 jest potencjałem elektrycznym, formula_7 wektorowym potencjałem magnetycznym, wektor formula_8 oznacza położenie punktu obserwacji, formula_9 oznacza czas, formula_10 to "czas opóźniony", formula_11 oznacza prędkość światła w próżni, formula_12 to gęstość ładunku elektrycznego, a formula_13 jest gęstością prądu.
Niektóre teorie emisyjne opierały się na modyfikacji potencjałów opóźnionych – we wzorze na "tr" wprowadzając zmienność prędkości światła. Tej strategii mógł próbować młody Albert Einstein, a także niezależnie Walther Ritz. Obydwaj poszukiwali sposobu na pogodzenie elektrodynamiki z zasadą względności. Jednak sama modyfikacja potencjałów opóźnionych nie spełniała symetrii Galileusza.

</doc>
<doc id="1395115" url="https://pl.wikipedia.org/wiki?curid=1395115" title="Dassault Falcon">
Dassault Falcon

Dassault Falcon - rodzina francuskich samolotów dyspozycyjnych produkowanych przez Dassault Aviation.
Do rodziny należą samoloty:

</doc>
<doc id="1395118" url="https://pl.wikipedia.org/wiki?curid=1395118" title="Grand Prix Wielkiej Brytanii 2008">
Grand Prix Wielkiej Brytanii 2008

Wyniki Grand Prix Wielkiej Brytanii, dziewiątej rundy Mistrzostw Świata Formuły 1 w sezonie 2008.
Wyniki.
Kwalifikacje.
! Poz.
! Nr
! Kierowca
! Konstruktor
! Q1
! Q2
! Q3
! bgcolor="#EFEFEF"|1
! bgcolor="#EFEFEF"|2
! bgcolor="#EFEFEF"|3
! bgcolor="#EFEFEF"|4
! bgcolor="#EFEFEF"|5
! bgcolor="#EFEFEF"|6
! bgcolor="#EFEFEF"|7
! bgcolor="#EFEFEF"|8
! bgcolor="#EFEFEF"|9
! bgcolor="#EFEFEF"|10
! bgcolor="#EFEFEF"|11
! bgcolor="#EFEFEF"|12
! bgcolor="#EFEFEF"|13
! bgcolor="#EFEFEF"|14
! bgcolor="#EFEFEF"|15
! bgcolor="#EFEFEF"|16
! bgcolor="#EFEFEF"|17
! bgcolor="#EFEFEF"|18
! bgcolor="#EFEFEF"|19
! bgcolor="#EFEFEF"|20
! Poz.
! Nr
! Kierowca
! Konstruktor
! Q1
! Q2
! Q3
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="1395139" url="https://pl.wikipedia.org/wiki?curid=1395139" title="De Havilland Canada DHC-8">
De Havilland Canada DHC-8



</doc>
<doc id="1395140" url="https://pl.wikipedia.org/wiki?curid=1395140" title="Absaroka">
Absaroka

Absaroka (także Absaroka Range) – pasmo górskie w Stanach Zjednoczonych (położone w stanach Montana i Wyoming), w Górach Skalistych, rozciągające się na ok. 240 km. Od innych pasm przedzielone jest uskokami tektonicznymi. Dzieli się na mniejsze pasma m.in.: Northern Absaroka Range, Beartooth Mountains, Central Absaroka Range, Southern Absaroka Range, Washakie Range i Owl Creek Mountains.
Najwyższym szczytem jest Francs Peak wznoszący się na 4009 m n.p.m. Znajduje się tam również 46 szczytów o wysokości ponad 3700 m n.p.m. Pasmo zasila liczne rzeki, a przede wszystkim rzekę Yellowstone i jej dopływy, w tym największy – rzekę Bighorn.
Wschodnia część tego pasma należy do amerykańskiego parku narodowego Yellowstone, otwartego tylko w sezonie letnim. Są tam też inne chronione tereny: lasy, pustynia i puszcze. W części środkowej Absaroka Range, u źródeł rzeki Shoshone River, położona jest osada Pohaska. Jest to obszar bogaty w złoża azbestu, korundu, talku i rud uranu.
Nazwa pasma pochodzi z języka Indian, słowo "absaroka" oznacza w nim "wrony" i jest nazwą plemienia indiańskiego (por. Wrony).

</doc>
<doc id="1395141" url="https://pl.wikipedia.org/wiki?curid=1395141" title="Rezerwat przyrody Grafik">
Rezerwat przyrody Grafik

Rezerwat przyrody Grafik – leśny rezerwat przyrody położony na terenie powiatu strzeleckiego, w gminie Leśnica (województwo opolskie). Rezerwat znajduje się około 1 km na południowy zachód od zabudowań miejscowości Czarnocin, w granicach Parku Krajobrazowego Góra Świętej Anny i obszaru Natura 2000 „Góra Świętej Anny”.
Obszar chroniony utworzono w 1997 r. w celu zachowania ze względów naukowych i dydaktycznych lasu bukowego o charakterze naturalnym z udziałem licznych drzew pomnikowych. Teren rezerwatu obejmuje starodrzew bukowy porastający podłoże lessowe z licznymi formami erozyjnymi: dolinami wciosowymi, jarami i lejami krasowymi. Drzewostan reprezentuje, według dokumentacji planu ochrony z 2017 r., zespół kwaśnej buczyny niżowej. Wcześniejsze publikacje podawały też występowanie żyznej buczyny niżowej oraz stanowiska nie objętych już ochroną gatunkową roślin naczyniowych. Jedyny podlegający ochronie gatunkowej po 2014 r. reprezentant flory rezerwatu to mech widłoząb miotlasty. W rezerwacie występują natomiast rzadkie w regionie, choć nie podlegające ochronie gatunkowej, rośliny naczyniowe: perłówka jednokwiatowa, przytulia okrągłolistna, przetacznik górski, tojeść gajowa.
Powierzchnia rezerwatu według aktu powołującego wynosiła 27,43 ha; najnowsze zarządzenie w sprawie rezerwatu z 2016 r. podaje wartość 27,01 ha. Plan ochrony z 2017 r. ustanowił ochronę ścisłą na całym obszarze rezerwatu.
Rezerwat leży na terenie Nadleśnictwa Strzelce Opolskie. Nadzór sprawuje Regionalny Dyrektor Ochrony Środowiska w Opolu.
Na terenie rezerwatu znajduje się pomnik z inskrypcją „Filio” (łac. Synowi) upamiętniający tragiczną śmierć syna właściciela tego terenu – hrabiego Andrzeja Renarda – podczas polowania w 1855 r. Monument ten nazywany jest Grafikiem i dał on nazwę rezerwatowi.
Teren rezerwatu nie został bezpośrednio udostępniony do zwiedzania, jednak wzdłuż jego granicy biegnie ścieżka dydaktyczna „Z Góry św. Anny do Zalesia Śląskiego przez rezerwat »Grafik« i »Boże Oko«” oraz szlak turystyczny im. Roberta Oszka.

</doc>
<doc id="1395142" url="https://pl.wikipedia.org/wiki?curid=1395142" title="DHC-8 Dash-8">
DHC-8 Dash-8



</doc>
<doc id="1395151" url="https://pl.wikipedia.org/wiki?curid=1395151" title="David Arroyo">
David Arroyo

David Arroyo Durán (ur. 7 stycznia 1980 w Talavera de la Reina w prowincji Toledo) – hiszpański kolarz szosowy, zawodnik grupy UCI Professional Continental Teams Caja Rural-Seguros RGA.
Po upadku Valverde w Tour de France w 2006 roku to Arroyo był liderem ekipy dopóki żółtej koszulki nie zdobył Pereiro. Pomógł mu w ciężkich bojach w górach i - jak się później okazało - w zwycięstwie w całym wyścigu.
W 2004 roku wygrał dwa górskie etapy podczas wyścigu Volta a Portugal, zajął drugie miejsce w klasyfikacji generalnej i zwyciężył w klasyfikacji górskiej oraz na najlepszego młodego kolarza. Najlepszy był dla niego 2007 rok, podczas którego w Tour de France zajął wysokie 17. miejsce i jeszcze lepsze 10. w Giro d'Italia w klasyfikacji łącznej.
W maju 2010 zajął drugie miejsce w końcowej klasyfikacji Giro d'Italia.

</doc>
<doc id="1395153" url="https://pl.wikipedia.org/wiki?curid=1395153" title="Sorbinian wapnia">
Sorbinian wapnia

Sorbinian wapnia ("E203") – organiczny związek chemiczny, wytwarzana syntetycznie sól wapniowa kwasu sorbinowego. Jego skuteczność jest zbliżona do skuteczności kwasu sorbinowego.
Dopuszczalne dzienne spożycie wynosi 25 mg/kg ciała.
Sorbinian wapnia jest stosowany jako konserwant do pieczywa (np. chleba żytniego) serów, twarogów, napojów bezalkoholowych, syropów czekoladowych oraz serników, a także innych przetworów mlecznych. Poza przemysłem spożywczym stosuje się go w niektórych maściach oraz kosmetykach.
U niektórych osób związek ten może wywoływać kontaktową pokrzywkę, reakcje alergiczne, podrażnienia skóry, astmę oraz problemy behawioralne.

</doc>
<doc id="1395157" url="https://pl.wikipedia.org/wiki?curid=1395157" title="Richard Mollier">
Richard Mollier

Richard Mollier (ur. 30 listopada 1863 r. w Trieście - zm. 13 marca 1935 r. w Dreźnie) - niemiecki profesor, prekursor obliczeń termodynamicznych.
Dorobek.
Richard Mollier pracował nad znalezieniem zależności pomiędzy wielkościami fizycznymi opisującymi stan pary wodnej, wody i wilgotnego powietrza, takimi jak: temperatura, ciśnienie, entalpia, a w przypadku wilgotnego powietrza - również zawartość wilgoci i wilgotność względna.
W 1904 opublikował po raz pierwszy wykres obrazujący wspomniane zależności dla pary wodnej. W latach następnych kontynuował badania, które stały się podwaliną do powstania nowych gałęzi nauki i przemysłu, m.in. klimatyzacji. W 1932 roku na konferencji w Los Angeles postanowiono uhonorować Molliera i odtąd wszystkie wykresy termodynamiczne przedstawiające zależności z użyciem entalpii (h) nazywane są wykresami Molliera.
Formuły obliczeniowe i nomogramy stworzone przez Richarda Molliera są wykorzystywane po dziś dzień. Wykresy h-x to nomogramy dla wilgotnego powietrza, natomiast wykresy h-s dotyczą pary.

</doc>
<doc id="1395158" url="https://pl.wikipedia.org/wiki?curid=1395158" title="Fröttstädt (stacja kolejowa)">
Fröttstädt (stacja kolejowa)

Fröttstädt – stacja kolejowa w Fröttstädt, w kraju związkowym Turyngia, w Niemczech. Znajdują się tu 3 perony.

</doc>
<doc id="1395162" url="https://pl.wikipedia.org/wiki?curid=1395162" title="Synagogi Katowic">
Synagogi Katowic

W Katowicach przed II wojną światową funkcjonowało kilka synagog. Dziś czynna jest jedna.
Czynne synagogi
Nieistniejące synagogi

</doc>
<doc id="1395163" url="https://pl.wikipedia.org/wiki?curid=1395163" title="Jena-Göschwitz (stacja kolejowa)">
Jena-Göschwitz (stacja kolejowa)

Jena-Göschwitz (do grudnia 2010 "Göschwitz (Saale)")) – stacja kolejowa w Jenie, w kraju związkowym Turyngia, w Niemczech. Znajdują się tu 2 perony.

</doc>
<doc id="1395169" url="https://pl.wikipedia.org/wiki?curid=1395169" title="Aruna Irani">
Aruna Irani

Aruna Irani (hindi: अरुणा ईरानी, urdu: اَرُنا ایرانی) (ur. 3 maja 1952) – bollywoodzka aktorka i tancerka, która gra od 1961 roku. Zagrała w ponad 300 filmach. Niegdyś heroina, ostatnio gra macochy, ciotki i teściowe.
Pochodzi z połączenia się rodziny hindusów i Parsów. Jej mąż (Kuku Kohli) i brat (Indra Kumar) są reżyserami filmowymi. Grając w filmie brata "Beta" (1992) zdobyła Nagrodę Filmfare dla Najlepszej Aktorki Drugoplanowej, wcześniej otrzymała ją za rolę w "Pet Pyaar Aur Paap" (1984)
Wybrana filmografia.
Całość filmografii 

</doc>
<doc id="1395170" url="https://pl.wikipedia.org/wiki?curid=1395170" title="Tomasz Kowalczyk">
Tomasz Kowalczyk



</doc>
<doc id="1395171" url="https://pl.wikipedia.org/wiki?curid=1395171" title="Hermsdorf-Klosterlausnitz">
Hermsdorf-Klosterlausnitz

Hermsdorf-Klosterlausnitz – stacja kolejowa w Hermsdorf, w kraju związkowym Turyngia, w Niemczech. Znajduje się tu 1 peron.

</doc>
<doc id="1395172" url="https://pl.wikipedia.org/wiki?curid=1395172" title="Jena West">
Jena West

Jena West – stacja kolejowa w Jenie, w kraju związkowym Turyngia, w Niemczech. Znajdują się tu 2 perony.

</doc>
<doc id="1395175" url="https://pl.wikipedia.org/wiki?curid=1395175" title="Sanity test">
Sanity test

Sanity test, sanity check („sprawdzanie poczytalności”) – prosty test wykonywany w celu sprawdzenia poprawności twierdzenia, obliczenia lub systemu.
W informatyce jest to bardzo pobieżny przegląd funkcji (działania) programu lub systemu operacyjnego, aby upewnić się, czy program (system) działa zgodnie z przewidywaniami (np. czy hardware, biblioteki, system operacyjny są w wymaganej przez program wersji, a jego funkcje i procedury dają rezultaty zgodne z dokumentacją). Po nim najczęściej następują dokładne testy, które wymagają znacznie więcej wysiłku, ale są bezsensowne, jeśli system nie radzi sobie z podstawowymi funkcjami. Takie testowanie oszczędza wysiłek w wykrywaniu i lokalizowaniu największych błędów w złożonym oprogramowaniu.
Zwykle sanity test są zaprojektowane ręcznie; jednak czasami duża liczba operacji interfejsu w testowanym systemie i dostępność kompletnych i dobrze ustrukturyzowanych informacji na ich temat pozwala na automatyczne generowanie testów. Jeśli operacje są bardzo liczne, konwencjonalne techniki opracowywania zestawów testów stają się zbyt pracochłonne. Jednocześnie informacje o składni tych operacji mogą być wykorzystane do automatycznego generowania prototypów zestawów testowych.

</doc>
<doc id="1395177" url="https://pl.wikipedia.org/wiki?curid=1395177" title="Sanity check">
Sanity check



</doc>
<doc id="1395178" url="https://pl.wikipedia.org/wiki?curid=1395178" title="Sanity testing">
Sanity testing



</doc>
<doc id="1395179" url="https://pl.wikipedia.org/wiki?curid=1395179" title="Test rozsądku">
Test rozsądku



</doc>
<doc id="1395181" url="https://pl.wikipedia.org/wiki?curid=1395181" title="Meiningen (stacja kolejowa)">
Meiningen (stacja kolejowa)

Meiningen – stacja kolejowa w Meiningen, w kraju związkowym Turyngia, w Niemczech. Znajdują się tu 3 perony.

</doc>
<doc id="1395182" url="https://pl.wikipedia.org/wiki?curid=1395182" title="Muzeum Wojskowe im. Witolda Wielkiego">
Muzeum Wojskowe im. Witolda Wielkiego

Muzeum Wojskowe im. Witolda Wielkiego, lit. "Vytauto Didžiojo karo muziejus" – muzeum wojskowe w Kownie, jedno z najstarszych placówek muzealnych na Litwie. 
Gmach muzeum został zaprojektowany przez Kārlisa Reisonsa. Oficjalnego otwarcia placówki dokonano w osiemnastą rocznicę ogłoszenia niepodległości Litwy 16 lutego 1936 roku. Muzeum prezentuje historię Litwy od czasów prehistorycznych do obecnych, posiada sporą kolekcję różnych rodzajów broni, jak również wrak samolotu, na którym dwaj piloci litewscy Steponas Darius i Stasys Girėnas przekroczyli Atlantyk. 
Muzeum ulokowane jest w tym samym budynku co Narodowe Muzeum Sztuki im. M. K. Čiurlionisa przy placu Vienybė. Gmach muzeum uwieczniono na banknocie dwudziestolitowym.

</doc>
<doc id="1395183" url="https://pl.wikipedia.org/wiki?curid=1395183" title="Ulica Henryka Sienkiewicza w Kole">
Ulica Henryka Sienkiewicza w Kole

Ulica Henryka Sienkiewicza w Kole – jedna z głównych ulic Koła. Wraz z ulicami Mickiewicza i Poniatowskiego tworzy główny trakt przecinający miasto w kierunku równoleżnikowym. W całości stanowi granicę pomiędzy osiedlami Płaszczyzna i Przedmieście Warszawskie.
Rys historyczny.
W dawnym Kole, do początku XIX wieku, droga wylotowa z miasta w kierunku Kujaw i Mazowsza prowadziła przez Bramę Toruńską i most na rzece Warcie. Owa przeprawa znajdowała się jednak około 150 metrów na północ od obecnego Mostu Warszawskiego. Trakt sprzed dwustu lat prowadził więc dzisiejszymi ulicami: Zielona (prawy brzeg) i Starowarszawska (lewy brzeg). Fakt ten potwierdza obecna nazwa ulicy na Starym Mieście.
Od roku 1828 roku – po regulacji Koła według planów Tomasza Karola Pelletiera – most na Warcie przeniesiono w kierunku południowym. Od tamtej pory jedyny wjazd na część wyspową miasta istnieje poprzez ulice: Sienkiewicza (prawy brzeg) i Nowowarszawska (prawy brzeg).
W czasach II wojny światowej władze niemieckie przemianowały nazwę ulicy na "„Baltenstrasse”" – w wolnym tłumaczeniu „ulica Bałtycka”.
Jeszcze w latach sześćdziesiątych XX wieku w budownictwie dominowały piętrowe i dwupiętrowe kamienice – głównie po stronie południowej. Naprzeciwko stał gmach Szkoły Handlowej, kościół ewangelicki oraz fabryka fajansu. Dopiero później za skrzyżowaniem z ulicą Włocławską powstało duże osiedle bloków wielorodzinnych oraz Rolniczy Dom Towarowy. Kilkaset metrów wcześniej, za skrzyżowaniem z ulicą Wojciechowskiego – powstał monumentalny gmach ówczesnych władz powiatowych (dziś Starostwo Powiatowe), a w budynku naprzeciwko Szkoły Podstawowej nr 1 oraz Liceum Ogólnokształcącego mieścił się „Dom Partii” (obecnie Powiatowy Urząd Pracy).
Do lat dziewięćdziesiątych ubiegłego stulecia ulica Sienkiewicza była fragmentem drogi międzynarodowej E30, a jednocześnie drogi krajowej nr 2 (dawniej E8), łączącej Poznań z Warszawą oraz Berlin z Moskwą. Był to w czasach Układu Warszawskiego jeden z najważniejszych traktów drogowych. Trasa ta łączyła bowiem trzy strategiczne stolice tzw. „demoludów”: radziecką, polską i enerdowską.
Pod koniec XX wieku przebudowano skrzyżowanie z ulicą Dąbską i nowo powstałą Aleją Jana Pawła II, przekształcając je w rondo – które od 2008 roku nosi nazwę Rondo Henryka Sienkiewicza.
Ulica dziś.
Ulica Sienkiewicza w granicach administracyjnych miasta Koła ma długość ponad 2,5 km.
Rozpoczyna się od Mostu Warszawskiego. 100 metrów dalej krzyżuje się z ulicami Słowackiego i Freudenreicha. Na 400. metrze znajduje się skrzyżowanie z ulicami 3-Maja i Toruńską – wyposażone w sygnalizację świetlną. Dalej ulica krzyżuje się jeszcze z ul. Wojciechowskiego i ul. Prusa. Następnie kolejne skrzyżowanie wyposażone w sygnalizację świetlną – z ul. Włocławską i Szkolną. 500 metrów dalej, na wzniesieniu, znajduje się (wyżej opisane) Rondo Henryka Sienkiewicza. W końcu krzyżuje się z drogą krajową nr 92 (ulica Michała Rawity-Witanowskiego) i dobiega do linii kolejowej nr 3.
Przy ulicy Sienkiewicza mieszczą się m.in.
Administracyjnie mieszkańcy ulicy Sienkiewicza przynależą do dwóch parafii rzymskokatolickich. Numery nieparzyste do nr 57 włącznie – są częścią parafii Podwyższenia Krzyża Świętego, natomiast wszystkie pozostałe – parafii Świętego Bogumiła.

</doc>
<doc id="1395184" url="https://pl.wikipedia.org/wiki?curid=1395184" title="Mariusz Sidorkiewicz">
Mariusz Sidorkiewicz

Mariusz Sidorkiewicz (ur. 15 grudnia 1974) – polski dziennikarz. Obecnie związany z TVN24.
Życiorys.
Ukończył prawo na Uniwersytecie Mikołaja Kopernika w Toruniu. Karierę dziennikarską rozpoczynał w gazetach "Twój Biznes" i "Gazeta Pomorska". Od 1998 związany z toruńskim Radiem GRA, gdzie był dziennikarzem i Dyrektorem Informacji. W TVN od 2006. Relacjonuje polityczne i społeczne fakty, głównie z terenu województwa kujawsko-pomorskiego. Do końca stycznia 2013 roku był Szefem Ośrodka Regionalnego TVN24 w Toruniu. Od lutego 2013 gdy Ośrodek przekształcił się w Biuro jest Korespondentem TVN24.

</doc>
<doc id="1395185" url="https://pl.wikipedia.org/wiki?curid=1395185" title="DJ Swissboy">
DJ Swissboy

DJ Swissboy – amerykański DJ, grający muzykę dance. W 2004 roku wydał album "Love Is Energy". Pochodzi z niego największy przebój artysty - "Here Comes The Rain Again", cover piosenki Eurythmics z lat 80. pod tym samym tytułem.

</doc>
<doc id="1395186" url="https://pl.wikipedia.org/wiki?curid=1395186" title="Neudietendorf (stacja kolejowa)">
Neudietendorf (stacja kolejowa)

Neudietendorf – stacja kolejowa w Neudietendorf, w kraju związkowym Turyngia, w Niemczech. Znajdują się tu 2 perony.

</doc>
<doc id="1395187" url="https://pl.wikipedia.org/wiki?curid=1395187" title="Cytrynian sodu">
Cytrynian sodu

Cytrynian sodu (łac. "Natrii citras") – organiczny związek chemiczny z grupy cytrynianów, sól sodowa kwasu cytrynowego. Stosowany jako smakowy i konserwujący dodatek do żywności (E331). „Cytrynian sodu” jest nazwą niejednoznaczną, zazwyczaj odnosi się do cytrynianu trisodowego, może jednak dotyczyć soli disodowej lub monosodowej. Cytrynian trisodowy krystalizuje z roztworów jako sól 3- lub 5,5-wodna.
Cytrynian sodu można otrzymać w reakcji kwasu cytrynowego z wodorotlenkiem, węglanem lub wodorowęglanem sodu.
Zastosowanie.
W przemyśle spożywczym cytrynian sodu używany jest jako sekwestrant oraz jako dodatek smakowy do napojów gazowanych o smaku cytrynowym np. 7 Up czy Sprite. Ponadto jest czynnikiem antykoagulacyjnym przy produkcji jadalnych produktów z krwi.
Wykorzystywany jest jako składnik kąpieli elektrolitycznych chroniący przed utlenianiem, a także jako reduktor do otrzymywania wolnych metali w formie nanocząstek z ich soli.
W chemii i biochemii stosowany jest m.in. jako składnik buforów, m.in. tzw. SSC (z ang. "saline sodium citrate": NaCl–cytrynian sodu). Jest też składnikiem odczynnika Benedicta służącego do wykrywania cukrów redukujących i aldehydów.
W medycynie stosowany jako składnik roztworów do wypełniania cewników do hemodializ poza zabiegami w celu zapobiegania powstawania skrzepów. Jego obecność pozwala na stosowanie niższych stężeń heparyny, dzięki czemu po przedostaniu się roztworu do krwiobiegu obniżone jest ryzyko związane z układowym zaburzeniem krzepliwości.
Spożycie roztworu cytrynianu sodowego przed wysiłkiem fizycznym może wpłynąć korzystnie na wynik. Efekt taki stwierdzono po spożyciu przez wytrenowanych sportowców 1 litra roztworu 0,5 g cytrynianu sodowego/kg masy ciała na 2 godziny przed biegiem na 5 km. Przyjęcie takiej ilości związku często powoduje jednak dolegliwości ze strony układu pokarmowego.

</doc>
<doc id="1395188" url="https://pl.wikipedia.org/wiki?curid=1395188" title="TOPtrendy 2008">
TOPtrendy 2008

VI Sopot TOPtrendy Festiwal odbył się w dniach od 4 do 6 lipca 2008 w Operze Leśnej w Sopocie. Po raz pierwszy festiwal dostępny był za darmo w sieci.
Koncert TOP.
Koncert TOP odbył się 4 lipca. Udział w nim wzięli artyści, którzy sprzedali najwięcej płyt w okresie lipiec 2006 – grudzień 2007. Poprowadzili go Krzysztof Ibisz wraz z Katarzyną Cichopek.
Klasyfikacja TOP 10:
Ponadto na koncercie TOP wystąpili: Piotr Polk, Maryla Rodowicz i zespół Hey.
Koncert Trendy.
Koncert Trendy odbył się 5 lipca.
Udział wzięli:
Nagrodę prezydenta miasta Sopot otrzymał zespół Mikromusic
Nagrodę dziennikarzy otrzymał zespół Video
Nagrodę internautów otrzymał zespół Manchester
Nagrodę jury otrzymał zespół LOV (promocja w radiu RMF FM)
Nagrodę telewidzów otrzymał zespół Manchester (promocja w telewizji Polsat)
Koncert jubileuszowy T.Love.
Koncert odbył się 4 lipca, z okazji 25-lecia zespołu T.Love.
Życie jak wino – Koncert z okazji 45-lecia pracy artystycznej Krzysztofa Krawczyka.
Koncert odbył się 5 lipca, wystąpili w nim oprócz Krzysztofa Krawczyka takie gwiazdy jak Muniek Staszczyk, Edyta Bartosiewicz, Łukasz Zagrobelny, Edyta Górniak, Trubadurzy, oraz Norbi.
Sopocka Noc Kabaretowa.
6 lipca, trzeciego, ostatniego dnia festiwalu, odbyła się Sopocka Noc Kabaretowa na której wystąpiły najlepsze polskie kabarety. Sopocką Noc Kabaretową prowadzili: Cezary Pazura, Piotr Bałtroczyk oraz Olaf Lubaszenko.
Udział wzięli:
Składanka Top Trendy 2008.
Top Trendy 2008 – kolokacja zawierająca piosenki festiwalu TOPtrendy 2008. Składa się z dwóch płyt:
Oglądalność.
Podczas transmitowania festiwalu Polsat miał największe udziały w rynku telewizyjnym. Festiwal miał najwyższą oglądalność spośród wszystkich edycji TOPtrendy.

</doc>
<doc id="1395191" url="https://pl.wikipedia.org/wiki?curid=1395191" title="Modlitwa w Ogrójcu">
Modlitwa w Ogrójcu

Modlitwa w Ogrójcu () – obraz renesansowego malarza Andrea Mantegna z 1460 roku.
Obraz jest przykładem fascynacji malarza architekturą klasyczną i starożytnością. Temat dzieła został zaczerpnięty z Ewangelii św. Mateusza (Mt. 26.36) i św. Marka (Mk. 14.32), ze sceny modlitwy Jezusa w ogrodzie Getsemani na Górze Oliwnej. Jezusowi ukazuje się anioł zapowiadający jego przyszłe męczeństwo, a uczniowie mu towarzyszący posnęli. Obecnie obraz znajduje się w National Gallery w Londynie.
Opis obrazu.
Mantegana scenę przyozdobił wieloma symbolami nawiązującymi do przyszłego Zmartwychwstania oraz detalami architektonicznymi. Rzymscy żołnierze zostali przedstawieni w strojach klasycznych, Judasz, który ich prowadzi, nosi eleganckie szaty. W tle znajdują się ufortyfikowana Jerozolima z amfiteatrem, kolumnami, dekoracyjnym reliefem i wymyślonymi przez autora budynkami.
Symbolika obrazu.
W górnym lewym rogu Mantegna umieścił aniołów. Ich postacie nawiązują do posągów antycznych i zgodnie renesansową modą przypominają zdrowe dzieci. W ich rękach znajdują się przedmioty męki pańskiej: cierniowa korona, kielich, krzyż, słup i włócznia. W prawym dolnym rogu artysta namalował zwalone drzewo, które symbolizowało grzech. Obok, ze śpiących apostołów, zgodnie z symboliką religii chrześcijańskiej, wyrasta kwitnące drzewo. Zestawienie drzewa suchego i obsypanego kwieciem symbolizowało zbawienie i grzech. Kwitnące drzewo na obrazie symbolizuje przyszłe zmartwychwstanie.
W swym dziele Montegna umieścił również postacie zwierzęce. Na suchej gałęzi siedzi sęp, który symbolizował złą nowinę. Czaple lub pelikany u dołu obrazu są symbolem największej ofiary Chrystusa Na drodze do ogrodu i drodze prowadzącej w górę do nieba znajdują się króliki, które symbolizują duszę chcącą wznieść się do nieba.

</doc>
<doc id="1395192" url="https://pl.wikipedia.org/wiki?curid=1395192" title="Supernowa (ujednoznacznienie)">
Supernowa (ujednoznacznienie)



</doc>
<doc id="1395194" url="https://pl.wikipedia.org/wiki?curid=1395194" title="Dil Ne Jise Apna Kahaa">
Dil Ne Jise Apna Kahaa

Dil Ne Jise Apna Kahaa (hindi: दिल ने जिसे अपना कहा, urdu: دل نے جسے اپنا کہاDil Ne Jise Apna Kaha; tłum. „”To co serce nazywa swoim”) – indyjski film debiutującego aktora Atul Agnihotri. W filmie grają Salman Khan, Preity Zinta i Bhoomika Chawla. To historia mężczyzny zrozpaczonego po stracie ukochanej żony. Spotyka on kobietę, której przeszczepiono jej serce.
Film nawiązuje do hollywoodzkiego dramatu „Wróć do mnie” (Return to Me” z Davidem Duchovnym i Minnie Driver).
Muzyka i piosenki.
Autorami muzyki są A.R. Rahman i Himesh Reshammiya.
A.R. Rahman, który skomponował też muzykę do takich filmów jak: "Roja", "Rangeela", "Kisna", "Swades", "Yuva", "Water", "Rebeliant", "Rang De Basanti", "Guru", "Dil Se", "Saathiya", "Lagaan", "Taal", "Zubeidaa", "Ziemia", "Tehzeeb", "The Legend of Bhagat Singh", "Bombay", "Kannathil Muthamittal", "Boys".
Himesh Reshammiya, nominowany za muzykę do filmów: "Humraaz" (2002), "Dla ciebie wszystko" (2003), "Aksar" (2006), "Aashiq Banaya Aapne", autor muzyki do takich filmów jak "Aitraaz", "Dil Maange More", "Vaada", "Blackmail", "Yakeen", "Kyon Ki", "Shaadi Se Pehle", "Chup Chup Ke", "Dil Diya Hai", "Namastey London", "Ahista Ahista", "Shakalaka Boom Boom", "Apne", "Maine Pyaar Kyun Kiya?", "Silsilay", "36 China Town", "Banaras – A Mystic Love Story", "Fool and Final", "Good Boy Bad Boy", "Welcome" i "Karzzzz".
Linki zewnętrzne.
http://www.molodezhnaja.ch/india_d.htm#dnjak

</doc>
<doc id="1395195" url="https://pl.wikipedia.org/wiki?curid=1395195" title="Édouard André">
Édouard André

Édouard François André (ur. 17 lipca 1840 w Bourges, zm. 25 października 1911 w La Croix) – francuski architekt krajobrazu, ogrodnik, autor założeń ogrodowych w Monte Carlo, Montevideo i Połądze.
Urodził się w Bourges w rodzinie pielęgniarzy. W 1860 roku wraz z Jeanem-Pierre’em Barilletem-Deschampsem, Adolphem Alphandem i baronem Georges’em Haussmannem brał udział w przekształcaniu architektonicznym Paryża, jego autorstwa są założenia Parc des Buttes Chaumont i ogrody w Tuileries.
Karierę międzynarodową rozpoczął w 1866 roku, gdy wygrał konkurs na projekt Sefton Parku w Liverpoolu. W ciągu swego życia zaprojektował ponad 100 założeń parkowych i ogrodowych w Rosji, Austro-Węgrzech, Szwajcarii, Holandii. Do najsłynniejszych należą: Sefton Park w Liverpoolu, Park Zamkowy w Luksemburgu, ogrody w Funchal na Maderze, Weldham Castle Garden w Markelo, park miejski w Cognac i ogrody Borghese w Rzymie.
André projektował również w Europie Wschodniej: na zlecenie rodziny Tyszkiewiczów powstały m.in. prywatne ogrody w Połądze i Landwarowie, Zatroczu na Litwie oraz Honorówce.

</doc>
<doc id="1395196" url="https://pl.wikipedia.org/wiki?curid=1395196" title="Paul Kantner">
Paul Kantner

Paul Lorin Kantner (ur. 17 marca 1941 w San Francisco, zm. 28 stycznia 2016 tamże) – amerykański gitarzysta i piosenkarz rockowy. W 1965 roku założył (wspólnie z Martym Balinem) zespół Jefferson Airplane. Następnie Kantner współtworzył grupę Jefferson Starship.
O piosenkach napisanych przez niego (np. „The Ballad of You and Me and Pooneil”) mówi się, że są to utwory dziwne i pogmatwane – tak jak ich autor. Kantner słynął bowiem z kontrowersyjnych poglądów. 
Muzyk miał dziecko z Grace Slick – wokalistką występującą wraz z nim w zespołach Jefferson Airplane, Jefferson Starship oraz Starship. Ich córka to China Kantner. Paul Kantner zmarł 28 stycznia 2016 z powodu niewydolności wielu narządów i wstrząsu septycznego, co było rezultatem wcześniejszego ataku serca.

</doc>
<doc id="1395198" url="https://pl.wikipedia.org/wiki?curid=1395198" title="Rushuna – wystrzałowa wojowniczka">
Rushuna – wystrzałowa wojowniczka

 – manga wykreowana przez Sōsuke Kaise, wydawana w "Shōnen Ace" od 2003 roku. Została zekranizowana (anime) w 2004 roku, w liczbie 12 odcinków. W Polsce serial został wydany przez Anime Gate w 2006 roku wersji z polskim lektorem, którym był Paweł Straszewski.
Fabuła.
Seria podąża za przygodami, niesamowicie zgrabnej i biuściastej, Rushuny Tendō, wyspecjalizowanej senshi (ekspert od broni palnej), i najemnego samuraja Yajirō Kojimy. W późniejszym czasie dołącza do nich baloniara Mikan Kurenai.
Rushuna w asyście Yajirō podróżuje przez cały kraj z niezwykłą misją, której celem jest nauczanie ludzi, iż uśmiech może zdziałać o wiele więcej, niż cała armia uzbrojonych po zęby wojowników. Główna bohaterka jest wysłanniczką głowy państwa - Tenshi. I tutaj formuje się pytanie: Czemu najemni zabójcy dostają od niej zlecenie na Rushunę?

</doc>
<doc id="1395199" url="https://pl.wikipedia.org/wiki?curid=1395199" title="Eşref Armağan">
Eşref Armağan

Eşref Armağan (ur. 1953 w Stambule, Turcja) – niewidomy od urodzenia malarz tureckiego pochodzenia, urodzony w biednej rodzinie. Rysuje i maluje od dzieciństwa.
Miał wystawy w Turcji, Holandii i Czechach.
W 2004 był obiektem badań ludzkiego postrzegania, prowadzonych przez Johna Kennedy'ego z Uniwersytetu w Toronto.

</doc>
<doc id="1395200" url="https://pl.wikipedia.org/wiki?curid=1395200" title="Esref Armagan">
Esref Armagan



</doc>
<doc id="1395201" url="https://pl.wikipedia.org/wiki?curid=1395201" title="Ulica Sienkiewicza w Kole">
Ulica Sienkiewicza w Kole



</doc>
<doc id="1395203" url="https://pl.wikipedia.org/wiki?curid=1395203" title="Hymenoplastyka">
Hymenoplastyka

Hymenoplastyka ( lub "hymenorrhaphy") – zabieg odtworzenia błony dziewiczej mający na celu stworzenie wrażenia jej obecności u partnera poddającej się temu zabiegowi kobiety (tzn. opór przy immisji, „krwawienie” przy stosunku). Hymenoplastyka w ścisłym znaczeniu obejmowałaby również hymenotomię.
W najlepszym przypadku tak „zrekonstruowana” błona dziewicza może zostać pomylona z autentyczną podczas pobieżnego badania ginekologicznego, natomiast zawsze zostanie zidentyfikowana podczas dokładnego badania wykonywanego przez doświadczonego specjalistę medycyny sądowej. 
Przyczyny poddawania się hymenoplastyce to: 

</doc>
<doc id="1395207" url="https://pl.wikipedia.org/wiki?curid=1395207" title="Theobroma">
Theobroma



</doc>
<doc id="1395208" url="https://pl.wikipedia.org/wiki?curid=1395208" title="Slobodan Rajković">
Slobodan Rajković

Slobodan Rajković (ur. 3 lutego 1989 w Belgradzie) – serbski piłkarz występujący na pozycji obrońcy we włoskim klubie US Palermo oraz w reprezentacji Serbii.
Kariera klubowa.
Slobodan Rajković urodził się w Belgradzie. Karierę rozpoczął w miejscowym zespole OFK, w którego barwach zadebiutował w sezonie 2004/2005, mając szesnaście lat. W listopadzie 2005 roku został kupiony przez Chelsea za 3,5 miliona funtów, co stało się nowym rekordem jeśli chodzi o sumę wydaną na nieletniego piłkarza. Umowa z londyńskim klubem zaczęła obowiązywać dopiero po zakończeniu sezonu 2006/2007 – wtedy to Rajković dołączył do angielskiego zespołu.
Przed sezonem 2007/2008 Rajković został wypożyczony do grającego w Eredivisie PSV Eindhoven. W holenderskim zespole zadebiutował 19 sierpnia 2007 roku, kiedy to wystąpił w wygranym 2:0 meczu z Heraclesem Almelo. Młody piłkarz w całym sezonie rozegrał łącznie 13 spotkań w których nie zdobył żadnego gola. Z drużyną zajął pierwsze miejsce w ligowej tabeli i został Mistrzem Holandii. Latem 2008 roku Rajković powrócił do Londynu, jednak działacze Chelsea postanowili ponownie wypożyczyć Serba, tym razem do FC Twente. Pomimo dużej konkurencji w składzie, Rajković w całym sezonie wystąpił w 13. ligowych pojedynkach, w których strzelił jedną bramkę (11 kwietnia 2009 roku w meczu z Rodą Kerkrade), a z drużyną zajął drugie miejsce w Eredivisie. Na początku czerwca 2009 roku zawodnik powrócił do Londynu, jednak już kilka dni później został ponownie wypożyczony do Twente. W sezonie 2009/2010 wywalczył z tym klubem Mistrzostwo Holandii.
W sierpniu 2010 roku został ponownie wypożyczony, tym razem do Vitesse.
W sierpniu 2011 Rajković podpisał 4-letni kontrakt z zespołem Bundesligi Hamburger SV.
Kariera reprezentacyjna.
Slobodan Rajković występował w juniorskich reprezentacjach Serbii i Czarnogóry. W 2005 roku zadebiutował w kadrze U-21. Z reprezentacją olimpijską pojechał na Igrzyska do Pekinu. Wystąpił tam w trzech meczach i strzelił jednego gola. Podczas tego turnieju, Rajković został zdyskwalifikowany na jeden rok za oplucie sędziego. Serb złożył odwołanie i półtora miesiąca później, federacja odwołała karę. Do incydentu doszło po meczu fazy grupowej, przegranym przez Serbię z Argentyną 0:2. Serbowie z dorobkiem jednego punktu zajęli ostatnie miejsce w grupie A i pożegnali się z turniejem. W dorosłej reprezentacji Serbii Rajković zadebiutował 24 maja 2008 roku w zremisowanym 1:1 spotkaniu z Irlandią. Cztery dni później wystąpił w pojedynku z Rosją, natomiast w 2010 roku zagrał w spotkaniu przeciwko Włochom.

</doc>
<doc id="1395209" url="https://pl.wikipedia.org/wiki?curid=1395209" title="Yesterday Was Dramatic – Today Is OK">
Yesterday Was Dramatic – Today Is OK

Yesterday Was Dramatic – Today Is OK – debiutancka płyta islandzkiego zespołu múm, wydanego nakładem TMT. Premiera w Islandii odbyła się 11 marca 2000, następnie 2 kwietnia 2001 w Wielkiej Brytanii. W 2005 roku album w całości był przedstawiony na festiwalu All Tomorrow's Parties w Anglii.

</doc>
<doc id="1395210" url="https://pl.wikipedia.org/wiki?curid=1395210" title="Aryan">
Aryan

Aryan (hindi: आर्यन, urdu: آریایی, tłum: "Szlachetny", in."Aryan: Unbreakable") to bollywoodzki debiut aktora Abhishek Kapoora z Sohail Khanem w roli tytułowej. Gra on boksera, który musi wybrać między rodziną a karierą.
Muzyka i piosenki.
Muzykę do filmu skomponował Anand Raj Anand, autor muzyki do takich filmów jak ', ', "Kaante" (nominowany do Nagrody Filmfare za Najlepszą Muzykę "Calcutta Mail", "Masti", "Musafir", "Humko Tumse Pyaar Hai".

</doc>
<doc id="1395215" url="https://pl.wikipedia.org/wiki?curid=1395215" title="Potencjał magnetyczny">
Potencjał magnetyczny

Potencjał magnetyczny – matematyczny sposób na zdefiniowanie pola magnetycznego w elektrodynamice klasycznej. Jest on analogiczny do potencjału elektrycznego, który definiuje pole elektryczne w elektrostatyce. Podobnie jak w przypadku potencjału elektrycznego potencjał magnetyczny nie jest bezpośrednio obserwowalny – mierzalne jest jedynie pole które opisuje. Są dwa sposoby na zdefiniowanie tego potencjału – jako potencjał skalarny lub jako potencjał wektorowy, który jest wykorzystywany częściej.
Magnetyczny potencjał wektorowy.
Magnetyczny potencjał wektorowy formula_1 jest trójwymiarowym polem wektorowym, którego rotacja jest polem magnetycznym
Pole magnetyczne jest bezźródłowe (to znaczy formula_3 co wynika z prawa Gaussa), co pociąga za sobą istnienie tak zdefiniowanego potencjału formula_1 na podstawie twierdzenia Helmholtza.
Pole elektryczne dla potencjałów zależnych od czasu można zapisać w postaci
gdzie formula_6 jest potencjałem elektrycznym.
Wykorzystując powyższe definicje
można zauważyć, że dwa równania Maxwella dla pola magnetycznego są spełnione tożsamościowo.
Powyższe definicje nie definiują magnetycznego potencjału wektorowego jednoznacznie, gdyż, z definicji, możemy dodać dowolne bezwirowe pole wektorowe do potencjału magnetycznego bez zmiany obserwowanego pola magnetycznego. Istnieje zatem pewna swoboda w wyborze formula_9 który jest określony z dokładnością do przekształcenia cechowania.
W systemie SI, jednostką A jest V·s·m−1.
W mechanice klasycznej i kwantowej, potencjał wektorowy wchodzi do hamiltonianu opisującego cząstkę:
Przykład – potencjał wektorowy dla jednorodnego pola magnetycznego.
Np. potencjałem wektorowym dla jednorodnego pola magnetycznego w dowolnym kierunku przestrzennym formula_11 jest
Używając tożsamości upraszczającej dla rotacji iloczynu wektorowego pól wektorowych, możemy to sprawdzić otrzymując
gdzie dużo składników znika ponieważ wektor formula_11 jest stały.
Skalarny potencjał magnetyczny.
Skalarny potencjał magnetyczny formula_15 jest prostszy od potencjału wektorowego, jednak można go używać jedynie w obszarach jednospójnych, w których nie występują prądy. Definiuje go równanie
Korzystając z prawa Ampera, dostajemy
Aby spełnione było prawo Gaussa, musi być spełnione równanie różniczkowe Laplace’a

</doc>
<doc id="1395218" url="https://pl.wikipedia.org/wiki?curid=1395218" title="Jamalpur">
Jamalpur



</doc>
<doc id="1395219" url="https://pl.wikipedia.org/wiki?curid=1395219" title="Melvins">
Melvins

Melvins – amerykański zespół muzyczny powstały w 1983 w Montesano w stanie Waszyngton, występujący obecnie jako trio, sporadycznie jako kwartet.
Trzon grupy stanowią wokalista/gitarzysta Buzz Osborne oraz perkusista/wokalista Dale Crover wspierani przez wielokrotnie zmienianych gitarzystów basowych. Muzyka grupy, początkowo inspirowana "My War" Black Flag oraz Black Sabbath, z czasem jednak uległa zmianom i ich specyficzne poczucie humoru oraz improwizacje nie pozwalają jednoznacznie jej skategoryzować. Melvins wywarło wpływ na muzykę grunge, szczególnie na zespoły z Seattle, takie jak np. Nirvana. Sama grupa miała duży wpływ na sludge metalowe zespoły (m.in. Boris, Isis).
Grupa przez pewien czas występowała z wokalistą Dead Kennedys – Jello Biafrą w projekcie muzycznym popularnie zwanym Jelvins, współpraca ta zaowocowała nagraniem dwóch albumów i szeregiem tras koncertowych. W 2006, po odejściu z zespołu Kevina Rutmanisa, Melvins rozpoczęło współpracę z zespołem Big Business, i m.in. dzięki obecności na scenie dwóch perkusji, koncerty grupy stały się jeszcze bardziej widowiskowe.
Muzycy.
Skład zespołu.
Znany również jako „King Buzzo”. Udziela się w grupach Fantômas oraz Venomous Concept. Nagrał również partie drugiej gitary na album "Salival" grupy Tool do "You Lied" (Peach) (a nie "No Quarter" (Led Zeppelin), jak sugeruje albumowa wkładka) oraz występuje sporadycznie na ich koncertach.
Znany z partii perkusyjnych w kilku utworach na płycie "Bleach" zespołu Nirvana. Współzałożyciel zespołu Fecal Matter wraz z Kurtem Cobainem. Crover śpiewa i gra na gitarze w grupie Altamont oraz jest czynnym perkusista grupy The Men of Porn.
Historia.
Melvins rozpoczęło działalność na początku lat 80., w pierwszym składzie poza Buzzem Osbornem (gitara, śpiew), znalazł się również Matt Lukin (gitara basowa, później Mudhoney) oraz Mike Dillard (perkusja), grając kompozycje z repertuaru takich zespołów jak The Who czy Black Sabbath i powoli kreując własny styl. Gdy Dillard opuścił zespół, rolę bębniarza przejął Dale Crover i właśnie ta zmiana personalna zaważyła na jego brzmieniu, które stało się cięższe, szybsze i bardziej skomplikowane.W tym okresie zespół poznał także Kurta Cobaina, który był ich wielkim fanem, kierowcą oraz tragarzem zarazem.W 1985 roku "C/Z Records" nagrywa film dokumentalny o scenie rockowej stanu Waszyngton, zawiera on 4 utwory Melvins. W tym samym roku Crover wraz z Cobainem zakładają zespół nazwany później Fecal Matter. w 1986 r. zaś grupa wydaje swoje pierwsze EP zatytułowany "Six Songs", a w grudniu tego samego roku wydaje swój pierwszy album (LP) – "Gluey Porch Treatments".
W roku 1988 Osborne i Crover przeprowadzają się do Kalifornii, co staje się bezpośrednim powodem odejścia z zespołu Matta Lukina, który zakłada zespół Mudhoney, w Melvins zastępuje go od tego czasu Lori Black (Lorax). Zespół nagrywa kolejną płytę, "Ozma", w maju 1989 r., a w sesjach nagraniowych uczestniczy Mark Deutrom, późniejszy basista zespołu.Na początku 1990 r. Nirvana wyrzuca swojego perkusistę i Cobain prosi o jego zastąpienie Dale’a Crovera, niedługo jednak jego miejsce w Nirvanie zajmuje Dave Grohl.Po zakończeniu prac nad albumem "Bullhead" zespół wyjeżdża w trasę po Europie i dnia 23 stycznia 1991 r. zarejestrowany zostaje koncert, który później wydany zostaje jako "Your Choice Live Series Vol. 12". Po powrocie z trasy Melvins rejestrują album "Eggnog", który zostaje wydany w tym samym roku w Boner Rec.
Lorax, córka Shirley Temple opuszcza zespół, a jej miejsce zajmuje Joe Preston, który nagrywa z Melvins "Salad of Thousand Delights" (1992, Box Dog Video), album „solowy” z serii EPek "Solo Albums" ("King Buzzo", "Dale Crover", "Joe Preston", 1992, Boner Records) i w 1992 r. album "Lysol". Wtedy też następuje kolejna roszada na stanowisku basisty, Preston ponownie zastąpiony zostaje Lori Black, która ostatecznie opuszcza zespół po nagraniu albumu "Houdini" (1993, Atlantic Rec.). Wydanie albumu "Houdini" zbiega się w czasie z największym zainteresowaniem zespołem Nirvana, na czym niepomiernie zyskuje również Melvins.
Posadę basisty w zespole otrzymuje Mark Deutrom, realizator dźwięku na wcześniejszym albumie grupy, z nim w składzie zespół wydaje dwa albumy w roku 1994, "Stoner Witch" (Atlantic Rec.) oraz "Prick" (Atlantic Rec., wydany pod nazwą SNIVLEM), w 1996 r. Album "Stagg", a w 1997 zespół opuszcza wytwórnię Atlantic Records, kończąc tym samym lata największych sukcesów, i wracając ponownie do podziemia (jest tym samym jednym z niewielu zespołów, które „odkupiły” swoją duszę od diabła, który w świecie muzyki alternatywnej utożsamiany jest z wielkimi, mainstreamowymi wytwórniami)
Powracając do wytwórni Amphetamine Records zespół wydaje album "Honky" (1996) oraz płytę "Alive at the F*ckerclub in 1998", zarejestrowaną na żywo w Richmond w Australii w sierpniu 1997.
W 1999 r. Melvins rozpoczynają współpracę z wytwórnią Ipecac (której właścicielem jest Mike Patton). Pierwszym dzieckiem tej współpracy jest wydanie trylogii: "The Maggot" (1999), "The Bootlicker" (1999) i "The Crybaby" (2000) oraz reedycje płyt wcześniejszych (m.in "Gluey Porch Treatments"). Miłość Melvins do eksperymentów ujawnia się na kolejnych albumach, "Electroretard" (2001) oraz "Collossus of Destiny" (2001) a również na wspólnym albumie ze znanym DJ-em – Lustmordem – "Pigs of the Roman Empire" (2004).Uwieńczeniem współpracy Melvins z Jello Biafrą, wokalistą grupy Dead Kennedys, było wydanie dwóch albumów "Never Breathe What You Can’t See" (2004) oraz "Sieg Howdy!" (2005) oraz szereg koncertów, w czasie których Kevin Rutmanis opuszcza zespół, a jego miejsce zajmuje Dave Scott Stone, występujący wcześniej sporadycznie jako drugi gitarzysta, w tym samym czasie zespół odbywa koncerty z Adamem Jonesem z zespołu Tool.
W 2006 Dale Crover potwierdza w wywiadzie przyjęcie do zespołu basisty i perkusisty zespołu Big Business. Od tego czasu zespół odbywa próby z dwoma perkusjami, chcąc stworzyć na scenie efekt „lustra” (Dale Crover jest prawo-, a Coady Willis leworęczny).

</doc>
<doc id="1395222" url="https://pl.wikipedia.org/wiki?curid=1395222" title="Larry Harmon">
Larry Harmon

Larry Harmon (ur. 2 stycznia 1925 w Toledo, zm. 3 lipca 2008 w Los Angeles), amerykański producent telewizyjny, komik i aktor.
Wraz z grupą inwestorów, Harmon kupił prawa do licencji znaków odtwórcy Alan W. Livingston i Capitol Records. Do końca roku 1960 miał programy telewizyjne niemal w każdym głównym rynku USA i na całym świecie w miejscach tak dalekich jak: Tajlandia, Brazylia, Grecja.
W dniu 3 lipca 2008 roku Harmon zmarł w swoim domu w Los Angeles na niewydolność serca. Miał 83 lata.

</doc>
<doc id="1395224" url="https://pl.wikipedia.org/wiki?curid=1395224" title="Środkowoeuropejskie Stowarzyszenie Wolnego Handlu">
Środkowoeuropejskie Stowarzyszenie Wolnego Handlu



</doc>
<doc id="1395229" url="https://pl.wikipedia.org/wiki?curid=1395229" title="Stephen i Linda Stotch">
Stephen i Linda Stotch



</doc>
<doc id="1395233" url="https://pl.wikipedia.org/wiki?curid=1395233" title="Ut models">
Ut models

UT models – przedsiębiorstwo, które produkowało modele samochodów w skali 1/18 (głównie auta z lat 80. i 90.). Modele te były dobrej oraz wysokiej jakości i kosztowały trochę więcej niż konkurenci w tej samej skali. UT zostało wyeliminowane z biznesu przez firmę AUTOart. Sławne modele UT to Porsche 993 jak również McLaren F1. Najrzadsze i trudne do zdobycia są:
Firma ta robiła modele jakich inne firmy nie produkowały np. Opel Calibra, Mercedes-Benz klasy C, BMW E36 Sedan itp. Auta te są mile widziane przez kolekcjonerów dlatego osiągają znaczne ceny.

</doc>
<doc id="1395236" url="https://pl.wikipedia.org/wiki?curid=1395236" title="Eve Kosofsky Sedgwick">
Eve Kosofsky Sedgwick

Eve Kosofsky Sedgwick (ur. 2 maja 1950 w Dayton, zm. 12 kwietnia 2009 w Nowym Jorku) – amerykańska historyczka literatury, autorka książek o przełomowym wpływie na gender studies i teorię queer.
Życiorys.
Absolwentka Uniwersytetu Cornella, doktorat poświęcony powieści gotyckiej obroniła w 1975 na Uniwersytecie Yale. Wykładała literaturę m.in. w Hamilton College, na Uniwersytecie Bostońskim i w Amherst College oraz – do śmierci – filologię angielską na Uniwersytecie Miejskim w Nowym Jorku.
Do najważniejszych prac Sedgwick należą "Between Men: English Literature and Male Homosocial Desire" (1985) oraz "Epistemology of the Closet" (1990). W "Between Men" wprowadza pojęcie męskiego „pragnienia homospołecznego”, za pomocą którego analizuje klasyczne teksty literatury angielskiej od Szekspira po Dickensa. Więzi homospołeczne istnieją jej zdaniem zarówno między mężczyznami, jak i między kobietami. Jednak w przypadku kobiet istnieje ciągłość lub równoważność między relacjami homospołecznymi a homoseksualnymi (opisywane przez Adrienne Rich „lesbijskie kontinuum”), natomiast w przypadku mężczyzn te dwa typy relacji są sobie gwałtownie przeciwstawiane.
W Polsce do koncepcji Sedgwick nawiązują w swoich pracach Tomasz Basiuk i Błażej Warkocki.

</doc>
<doc id="1395237" url="https://pl.wikipedia.org/wiki?curid=1395237" title="Marianne Thyssen">
Marianne Thyssen

Marianne Leonnie Petrus Thyssen (ur. 24 lipca 1956 w Sint-Gillis-Waas) – belgijska i flamandzka polityk, posłanka do Parlamentu Europejskiego, przewodnicząca partii Chrześcijańscy Demokraci i Flamandowie (2008–2010), członkini Komisji Europejskiej (2014–2019).
Życiorys.
W 1979 ukończyła studia prawnicze na Katholieke Universiteit Leuven, po których pracowała jako asystentka na tej uczelni. Była także prawnikiem sekretarza stanu ds. zdrowia. Pełniła funkcję zastępcy sekretarza generalnego UNIZO, organizacji zrzeszającej małych i średnich przedsiębiorców. Przez wiele lat była zastępcą burmistrza Oud-Heverlee.
W 1991 po raz pierwszy objęła wakujący mandat deputowanej do Parlamentu Europejskiego. Odnawiała go w kolejnych wyborach w 1994, 1999, 2004 i 2009. Zasiadła w grupie Europejskiej Partii Ludowej, w VII kadencji weszła w skład Komisji Gospodarczej i Monetarnej. Poprzednio pracowała w Komisji Rynku Wewnętrznego i Ochrony Konsumentów, była wiceprzewodniczącą frakcji EPP-ED.
15 maja 2008 Marianne Thyssen została wybrana na przewodniczącą flamandzkiej chadecji – partii Chrześcijańscy Demokraci i Flamandowie. 23 czerwca 2010 zastąpił ją Wouter Beke. W 2014 uzyskała mandat na szóstą z rzędu kadencję Europarlamentu. W tym samym roku została nominowana (od 1 listopada 2014) na komisarza ds. zatrudnienia, spraw społecznych, umiejętności i mobilności pracowników w Komisji Europejskiej, na czele której stanął Jean-Claude Juncker. Zakończyła urzędowanie wraz z całą KE w 2019.

</doc>
<doc id="1395238" url="https://pl.wikipedia.org/wiki?curid=1395238" title="Owarioleukodystrofia">
Owarioleukodystrofia



</doc>
<doc id="1395242" url="https://pl.wikipedia.org/wiki?curid=1395242" title="Arche. Czyste zło">
Arche. Czyste zło

Arche. Czyste zło – polski film fantastycznonaukowy z roku 2002 w reżyserii Grzegorza Auguścika i jego zdjęciami. Scenariusz napisali Artur Nicpoń i Grzegorz Braun.
O filmie.
Tytułowe pojęcie „Arche” to źródło świata i życia. Dla wierzących w Boga może to być Bóg. Film "Arche. Czyste zło" jest jednym z nielicznych polskich filmów zrealizowanych w konwencji gatunku science fiction, a pierwszą tego typu produkcją niezależną.
Bohaterami filmu są ludzie, którzy przemieszczają się po światach równoległych, a tam walczą z potworami. Podróże te umożliwiło im tajemnicze znalezisko odkryte w starym kościele.

</doc>
<doc id="1395246" url="https://pl.wikipedia.org/wiki?curid=1395246" title="Vulvodynia">
Vulvodynia



</doc>
<doc id="1395248" url="https://pl.wikipedia.org/wiki?curid=1395248" title="Festiwal Teatralny Unithea">
Festiwal Teatralny Unithea

Festiwal Teatralny Unithea – festiwal teatralny organizowany corocznie od 1997 w dwóch miastach granicznych: Słubicach i Frankfurcie nad Odrą.
Jest przykładem współpracy transgranicznej i współpracy dwóch partnerskich miast, które przed 1945 stanowiły jedno miasto. Podczas Festiwalu istnieje okazja poznania teatru zarówno nurtu klasycznego, jak i eksperymentalnego.
Miejsca.
Przedstawienia teatralne w ramach Festiwalu odbywają się w różnych miejscach obu miast, zarówno w pomieszczeniach zamkniętych, jak i plenerze. Głównymi miejscami wystawiania przedstawień z nich są:

</doc>
<doc id="1395249" url="https://pl.wikipedia.org/wiki?curid=1395249" title="Finally We Are No One">
Finally We Are No One

Finally We Are No One – drugi studyjny album islandzkiej grupy múm. Wydany nakładem Fat Cat 20 maja 2002 roku. Płytę poprzedzał singel "Green Grass of Tunnel", którego premiera odbyła się 29 kwietnia 2002 roku.
W Islandii, wytwórnia Smekkleysa wydała specjalną, limitowaną edycję płyty zatytułowaną "Loksins erum við engin", w której teksty piosenek były w języku islandzkim. 

</doc>
<doc id="1395251" url="https://pl.wikipedia.org/wiki?curid=1395251" title="Lasse Gjertsen">
Lasse Gjertsen

Lasse Gjertsen (ur. 19 lipca 1984) – norweski animator, muzyk oraz filmowiec znany na YouTube pod pseudonimem "lassegg". Jego najlepiej znanymi filmami krótkometrażowymi są "Hyperactive" i "Amateur", które są przykładem techniki zwanej animacją stop-motion.
Życiorys.
Gjertsen urodził się w miejscowości Larvik. W wieku 23 lat studiował animację na Kent Institute of Art &amp; Design w Anglii i w Voldzie. Jego czas spędzony na Kent Institute zakończył się aprobatą ze strony wykładowców, szczególnie w przypadku "Hyperactive".
YouTube.
Lasse oficjalnie zamieścił "Hyperactive" na YouTube po tym, jak znalazł kopię umieszczoną przez innego użytkownika zawierającą ścieżkę audio w słabej jakości. Po sześciu miesiącach, Lasse umieścił 16 dodatkowych filmów, wiele z nich stworzył podczas kursów animacji. 12 maja 2007 roku był na 31 miejscu pod względem ilości subskrypcji kanału na YouTube, a cztery z jego filmów pojawiły się na stronie głównej serwisu - "Hyperactive", "What The Fuck?", "Amateur", i "Sogno ad Occhi Aperti".
Kiedy film "Hyperactive" był najbardziej popularny, w wersji on-line Wall Street Journal pojawił się artykuł o "Amateur"
Wideo Lasse Gjertsena pt. "Hyperactive" zostało nominowane w kategorii "Najbardziej Kreatywny Film" podczas "Nagród Filmowych 2006" na YouTube. Film zajął trzecie miejsce.
Następna praca Gjerstena także zamieszczona na YouTube; "Hva faen, Speil?".
Hyperactive zostało skopiowane przez Cartoon Network w reklamie programu "Foster's Home for Imaginary Friends". Lasse początkowo chciał podjąć kroki prawne lecz po rozmowie z adwokatem, zdecydował, że proces może być trudny i ciągnąć się latami.
To samo zauważono także w przypadku reklamy trzeciego sezonu serialu F/X "It's Always Sunny In Philadelphia." Niejasne jest czy wykorzystanie materiału odbyło się za zgodą Gjertsena.
Poza YouTube.
Sukces na YouTube zaowocował w oferty międzynarodowych kompanii takich jak Chevrolet i MTV.
Do swoich prac filmowych, Lasse nagrał album elektronicznej muzyki.
Podczas pięciomiesięcznej przerwy w dodawaniu nowych materiałów video, Lasse pracował nad dwoma częściami teledysku nazwanego "Sogno ad Occhi Aperti", z włoskim wiolonczelistą Giovanni Sollima.
W 2007 roku, Gjertsen zrobił teledysk dla szwedzkiego rapera Timbuktu do utworu "Get Fizzy".
Oprogramowanie.
Lasse twierdzi, że używa poniższego oprogramowania przy tworzeniu swoich filmów:
Muzyka.
Lasse używa FL Studio to tworzenia oryginalnych kompozycji w swoich filmach. Ponieważ twierdzi, że nie posiada żadnych umiejętności w graniu na instrumentach, tworzy jedynie sample ze swoich prób wydobycia dźwięków z perkusji, pianina, gitary, harmonijki i śpiewu.
Jedynymi filmami bez jego oryginalnych kompozycji są dwa teledyski: "Home Sweet Home" norweskiego rapera Siriusa oraz "Sogno ad Occhi Aperti" włoskiego wiolonczelisty Giovanniego Sollima.

</doc>
<doc id="1395254" url="https://pl.wikipedia.org/wiki?curid=1395254" title="MOZ">
MOZ



</doc>
<doc id="1395256" url="https://pl.wikipedia.org/wiki?curid=1395256" title="Streymnes">
Streymnes

Streymnes (duń. "Strømnæs") – miejscowość, położona na wyspie Streymoy, należącej do archipelagu Wysp Owczych, duńskiego terytorium zależnego położonego na Morzu Norweskim.
Podział administracyjny.
Dawniej osada należała do gminy Hvalvík, do roku 2005. Obecnie,
administracyjnie, leży w gminie Sunda, będącej częścią 2 regionów: Eysturoy i Streymoy.
Historia.
Założono ją w XVI wieku. Nieopodal, w miejscu zwanym, Gjanoyri znajdowała się norweska stacja wielorybnicza, istniejąca w latach 1893-1927. Było to pierwsze miejsce tego typu na Wyspach Owczych, drugą Norwegowie założyli w Lopra. 
Położenie.
Miejscowość leży w północnej części wyspy Streymoy, nad cieśniną Sundini, w dolinie Skansunardalur. Blisko, na północ od Streymnes znajduje się wzniesienie Rossafelli (453 m n.p.m.). Tuż obok niej leży osada Hvalvík, oddzielona rzeką Stóra. Razem, te 2 osady mają obecnie (I 2015 r.) 494 mieszkańców. Najbliższą miejscowością, leżącą na północ od Streymnes, jest malutka osada Nesvík, posiadająca w styczniu 2015, zaledwie 1 stałego mieszkańca.
Populacja.
Streymnes, jest osadą, która przeżywała dość gwałtowne zmiany liczby ludności od roku 1985. Wtedy mieszkały tam 164 osoby, a w następnych latach liczba ta wzrosła do 183 w roku 1987. Od tamtej pory jednak widoczne jest stopniowy odpływ ludności zamieszkującej tę miejscowość, który swoje apogeum osiągnął w latach kryzysu gospodarczego na Wyspach Owczych, a więc w latach 1994-1995, gdy liczba żyjących tam ludzi spadła poniżej 140. Następne lata i łatwy dojazd do Tórshavn, stolicy archipelagu sprawiły, że populacja znów stała się liczniejsza. Szczególny wzrost nastąpił w roku 2008, kiedy ze 182 liczba mieszkańców podniosła się do 205. Począwszy od roku 2007, notuje się nieregularny, aczkolwiek stały wzrost populacji. W roku 2015 osada osiągnęła rekordową liczbę ludności, w styczniu mieszkało tam 263 ludzi.

</doc>
<doc id="1395257" url="https://pl.wikipedia.org/wiki?curid=1395257" title="Evil Jared Hasselhoff">
Evil Jared Hasselhoff

Evil Jared Hasselhoff, właśc. Jared Victor Hennegan (ur. 5 sierpnia 1971 w Ringenbrough) – amerykański muzyk, gitarzysta basowy, obecnie związany z zespołem Bloodhound Gang (od 1995 roku, kiedy trafił tam z zespołu Bloodphart). 
Pierwotnie nazywał się Jared Hennegan, nazwisko zmienił na początku lat 90. Nagrał z zespołem wszystkie albumy prócz dema, "Dingleberry Haze".
W roku 2006 przeprowadził się ze Stanów Zjednoczonych do Niemiec. W 2007 roku zagrał w utworze "Totalschaden" niemieckiego artysty Tony'ego Damagera.

</doc>
<doc id="1395260" url="https://pl.wikipedia.org/wiki?curid=1395260" title="UNITHEA">
UNITHEA



</doc>
<doc id="1395262" url="https://pl.wikipedia.org/wiki?curid=1395262" title="Carlo Emilio Gadda">
Carlo Emilio Gadda

Carlo Emilio Gadda (ur. 14 maja 1893, zm. 21 listopada 1973) – włoski pisarz i poeta.
Należy do językowych nowatorów. Pisał standardowym przedwojennym językiem włoskim, do którego dodawał elementy dialektalne i żargonowe. W podobnym stylu tworzył Tommaso Landolfi.
W Polsce tłumaczenia opowiadań Gaddy ukazały się w „Literaturze na Świecie” w nrze 01-02/2013 (498-499) w tłumaczeniu Anny Wasilewskiej i Haliny Kralowej.

</doc>
<doc id="1395263" url="https://pl.wikipedia.org/wiki?curid=1395263" title="Unithea">
Unithea



</doc>
<doc id="1395264" url="https://pl.wikipedia.org/wiki?curid=1395264" title="Florent Brard">
Florent Brard

Florent Brard (ur. 7 lutego 1976 w Chambray-les-Tours) jest francuskim zawodowym kolarzem szosowym.
W zawodowym peletonie zadebiutował w 1999 roku w barwach Festiny.
W 2001 w barwach Festiny odnosił sukcesy. Został mistrzem Francji w jeździe na czas, wygrał wyścigi klasyczne Paris-Bourges i GP-Cholet-Pays de la Loire, finałowy etap na Étoile de Bessèges i etap Tour de l’Avenir.
Sezon 2002 spędził w ekipie Crédit Agricole, ale bez większych sukcesów.
W 2004 roku już w barwach Chocolade Jacques wygrał ostatni etap Giro di Lucca
W 2005 roku w innej francuskiej drużynie Agritubel odniósł kilka sukcesów. Wygrał jednodniowe Paris-Troyes, Trophée Luc Leblanc i etap w Circuit de la Sarthe.
W 2006 roku odniósł swój największy sukces. Został mistrzem Francji w wyścigu ze startu wspólnego. Jeździł wtedy w barwach hiszpańskiego Caisse d’Epargne.
Mierzy 187 cm wzrostu i waży 74 kg. Jest żonaty z Nathalie i ma dwie córki.

</doc>
<doc id="1395267" url="https://pl.wikipedia.org/wiki?curid=1395267" title="Hooray for Boobies">
Hooray for Boobies

Hooray for Boobies – album zespołu Bloodhound Gang wydany w 1999 roku w Europie (w tym w Polsce), a w 2000 roku w USA.
Album składa się oryginalnie z 47 ścieżek. Po 18 ścieżkach (piosenkach i przerywnikach) nagranych jest 28 kilkusekundowych ścieżek ciszy, po czym następuje niezatytułowany ukryty utwór.
Nagrania w Polsce osiągnęły status złotej płyty.

</doc>
<doc id="1395272" url="https://pl.wikipedia.org/wiki?curid=1395272" title="Manampatrana">
Manampatrana

Manampatrana – miasto położone na Madagaskarze w prowincji Fianarantsoa. Miasto zamieszkuje około 18 000 mieszkańców. Około 85% ludności trudni się rolnictwem, a około 15% ludności stanowią bezrobotni. Gospodarka opiera się na uprawie ryżu i kawy.

</doc>
<doc id="1395278" url="https://pl.wikipedia.org/wiki?curid=1395278" title="Solo Quédate en Silencio">
Solo Quédate en Silencio

"Solo quédate en silencio"- singiel meksykańskiego zespołu RBD z ich pierwszej płyty "Rebelde" z 2004 r. Obok Sálvame i Rebelde jeden z największych hitów zespołu, którego teledysk został wykorzystany w czołówce serialu Zbuntowani, w którym główne role grają członkowie zespołu. Śpiewają Anahí, Dulce María i Christian Chávez. Pozostali członkowie śpiewają w refrenach piosenki(w wersji koncertowej każdy z członków zespołu ma partię do zaśpiewania) Autorem piosenki jest Mauricio Arriaga.

</doc>
<doc id="1395279" url="https://pl.wikipedia.org/wiki?curid=1395279" title="Joseph Muscat">
Joseph Muscat

Joseph Muscat (ur. 22 stycznia 1974 w m. Pietà) – maltański polityk, lider Partii Pracy w latach 2008–2020, poseł do Parlamentu Europejskiego VI kadencji, deputowany do Izby Reprezentantów, w latach 2013–2020 premier Malty.
Życiorys.
Wykształcenie i działalność zawodowa.
Joseph Muscat w 1995 ukończył studia licencjackie na Uniwersytecie Maltańskim z dziedziny zarządzania, a rok później z dziedziny polityki publicznej. W 1997 na tej samej uczelni został absolwentem studiów magisterskich z zakresu europeistyki. W 2007 ukończył studia doktoranckie z dziedziny zarządzania na University of Bristol.
W latach 1992–1996 pracował jako dziennikarz prywatnej stacji radiowej One Radio. Następnie przez rok był prezenterem telewizyjnym w stacji One TV. W kolejnych latach pracował w zawodzie menedżera rynkowego (1997–1999) i doradcy inwestycyjnego (2000–2004). Jednocześnie od 2001 do 2004 był redaktorem informacyjnej witryny internetowej maltastar.com.
Działalność polityczna.
W 1994 rozpoczął karierę polityczną jako sekretarz finansowy młodzieżówki Partii Pracy. W 1997 był tymczasowym przewodniczącym tej organizacji. W 1994 wszedł również w skład Rady Wykonawczej Partii Pracy, od 2001 do 2003 pełnił funkcję partyjnego sekretarza ds. edukacji. W drugiej połowie lat 90. zasiadał w Narodowej Komisji ds. Moralności Finansowej.
W wyborach w 2004 uzyskał mandat deputowanego do Parlamentu Europejskiego VI kadencji z wynikiem prawie 37 tys. głosów, co stanowiło najlepszy wynik wśród wszystkich kandydatów laburzystów. W PE był członkiem Partii Europejskich Socjalistów i (od 2007) wiceprzewodniczącym Komisji Gospodarczej i Monetarnej. Pełnił również funkcję wiceprzewodniczącego delegacji ds. stosunków z Białorusią.
W marcu 2008 ogłosił zamiar ubiegania się o stanowisko lidera Partii Pracy po tym, jak z funkcji tej zrezygnował po trzecich z rzędu przegranych wyborach parlamentarnych Alfred Sant. Wybory przewodniczącego Partii Pracy odbyły się w dniach 5 i 6 czerwca 2008. W pierwszym głosowaniu Joseph Muscat zdobył prawie połowę głosów delegatów, natomiast w drugiej rundzie głosowania uzyskał 2/3 głosów i został wybrany na przewodniczącego tego ugrupowania, pokonując George'a Abelę.
Jako lider opozycji 30 września 2008 zrezygnował z zasiadania w Europarlamencie (zastąpił go Glenn Bedingfield). Jednocześnie poseł Joseph Cuschieri celowo ustąpił z Izby Reprezentantów, aby mógł w niej zasiąść przywódca Partii Pracy.
W wyborach do Parlamentu Europejskiego w czerwcu 2009 Partia Pracy pod przewodnictwem Josepha Muscata odniosła zwycięstwo nad Partią Narodową, zdobywając 3 spośród 5 mandatów. Sukces wyborczy powtórzyła w wyborach parlamentarnych z 9 marca 2013, uzyskując 55% głosów i 38 spośród 67 mandatów w Izbie Reprezentantów (w tym jeden dla swojego lidera). W czasie kampanii wyborczej jednym z jej postulatów była obniżka o 25% jednych z najwyższych w Unii Europejskiej cen energii elektrycznej oraz ograniczenie korupcji. 11 marca 2013 Joseph Muscat objął stanowisko premiera, a Partia Pracy powróciła tym samym do władzy po 15 latach pozostawania w opozycji.
1 maja 2017 ogłosił przedterminowe wybory parlamentarne na 3 czerwca. Doszło do tego po serii publikacji w ramach tzw. Panama Papers, w których pojawiali się członkowie jego gabinetu, ale również żona premiera. Laburzyści odnieśli w nich kolejne zwycięstwo, a ich lider zapewnił sobie poselską reelekcję. Kilka dni po wyborach Joseph Muscat ogłosił skład swojego drugiego gabinetu.
29 listopada 2019 zapowiedział swoją rezygnację z urzędu premiera po planowanych na styczeń 2020 wyborach nowego lidera Partii Pracy. Decyzja ta miała związek ze skandalem dotyczącym zabójstwa w 2017 dziennikarki śledczej Daphne Caruany Galizii. W toku prowadzonego śledztwa aresztowano podejrzanego o udział w zabójstwie biznesmena Yorgena Fenecha, co skutkowało dymisjami bliskich politycznych współpracowników premiera, którzy mieli związki z zatrzymanym przedsiębiorcą.
12 stycznia 2020 na funkcji lidera Partii Pracy zastąpił go Robert Abela. 13 stycznia Robert Abela zastąpił go również na stanowisku premiera. Jesienią tegoż roku zrezygnował z mandatu poselskiego.

</doc>
<doc id="1395283" url="https://pl.wikipedia.org/wiki?curid=1395283" title="One Fierce Beer Coaster">
One Fierce Beer Coaster

One Fierce Beer Coaster – album muzyczny rockowy wydany przez zespół Bloodhound Gang w 1996.

</doc>
<doc id="1395288" url="https://pl.wikipedia.org/wiki?curid=1395288" title="Philosophiae Naturalis Principia Mathematica">
Philosophiae Naturalis Principia Mathematica



</doc>
<doc id="1395289" url="https://pl.wikipedia.org/wiki?curid=1395289" title="Fire Water Burn">
Fire Water Burn

Fire Water Burn – pierwszy singel z płyty One Fierce Beer Coaster autorstwa zespołu Bloodhound Gang wydany w roku 1996. Teledysk wydany do tego utworu wywołał spore kontrowersje w USA. Singel zawiera kilka miksów piosenki i oficjalne, nieco ocenzurowane wideo.
Kompozytorami piosenki są Jerry Bloodrock, Celite Evans, Richard Fowler, Franks, James, Charles Pettiford i Gregory Wigfall.
Aluzje.
Utwór "Fire Water Burn" zawiera wiele aluzji odnoszących się do kultury masowej:

</doc>
<doc id="1395291" url="https://pl.wikipedia.org/wiki?curid=1395291" title="Adriano Galliani">
Adriano Galliani

Adriano Galliani (ur. 30 lipca 1944 w Monzy) – włoski przedsiębiorca, działacz piłkarski związany z A.C. Milan, wieloletni wiceprezes i dyrektor zarządzający tego klubu, a także polityk.
Życiorys.
Z wykształcenia geodeta, przez osiem lat pracował w administracji mieszkaniowej w Monzy. Założył następnie przedsiębiorstwo zajmujące się produkcją urządzeń do odbioru sygnału telewizyjnego. Od 1979 współpracował z Silviem Berlusconim nad zorganizowaniem pierwszej włoskiej prywatnej telewizji, współtworząc powstała w 1980 stację Canale 5. Był później m.in. członkiem rady dyrektorów koncernu Mediaset, a także prezesem i dyrektorem generalnym wchodzącego w skład holdingu przedsiębiorstwa Reti Televisive Italiane.
Od 1986 był wiceprezesem i dyrektorem zarządzającym A.C. Milan. Funkcje te pełnił do 2017, faktycznie zarządzając przez ten okres klubem piłkarskim formalnie kierowanym przez większość tego czasu przez Silvia Berlusconiego. Podczas jego urzędowania A.C. Milan m.in. ośmiokrotnie wywalczył mistrzostwo Włoch i pięciokrotnie zwyciężył w rozgrywkach Pucharu Europy i Ligi Mistrzów UEFA. W 2001 Adriano Galliani został wybrany na prezesa Lega Nazionale Professionisti, organizatora krajowych rozgrywek piłkarskich w najwyższych ligach. Ustąpił z tego stanowiska w 2006 na skutek afery Calciopoli; za swój udział w tym skandalu został ukarany czasowym zawieszeniem.
W 2018 z ramienia partii Forza Italia został wybrany w skład Senatu XVIII kadencji.

</doc>
<doc id="1395293" url="https://pl.wikipedia.org/wiki?curid=1395293" title="Why’s Everybody Always Pickin’ On Me?">
Why’s Everybody Always Pickin’ On Me?

Why’s Everybody Always Pickin’ On Me? – singel zespołu Bloodhound Gang wydany w roku 1997, trzeci singel z płyty "One Fierce Beer Coaster", zawiera kilka remiksów piosenki i oficjalne wideo.
Teledysk do piosenki został nagrany w szkole i laboratorium. Jimmy Pop jest prześladowany w szkole, narzeka (tytuł piosenki oznacza – dlaczego wszyscy mnie prześladują?). Pod koniec teledysku następuje wątek z narkotykami – dokładnie z LSD.

</doc>
<doc id="1395297" url="https://pl.wikipedia.org/wiki?curid=1395297" title="Ars Antiqua">
Ars Antiqua

Ars Antiqua – zespół wokalny specjalizujący się w wykonawstwie muzyki dawnej. Jego repertuar obejmuj także utwory współczesne, opracowania muzyki ludowej, negro spirituals i kolędy.
Historia.
Ars Antiqua jest spadkobiercą chóru kameralnego o tej samej nazwie działającego w Warszawie od 1973 roku do końca lat 80. Założycielem i pierwszym dyrygentem chóru był Maciej Jaśkiewicz, obecnie działający w Kanadzie.
Osiągnięcia.
Zespół jest laureatem 10 krajowych i zagranicznych konkursów chóralnych, w których otrzymał wyróżnienia:
W kategorii ogólnej – 1994 Koniecpol – Nagroda Główna, 1995 Rumia – III w kat. A, 1996 Dautphetal (Niemcy) – Złoty medal, 1999 Międzyzdroje – Grand Prix.
W kat. zespołów wokalnych – 1995 Gorizia (Włochy) – II nagroda (I nie przyznano), 1998 Legnica – I nagroda im. Karlińskiego, 1997 Arezzo (Włochy) – III nagroda, 1998 Arezzo – II nagroda (I nie przyznano).
Nagrody specjalne – nagroda UE „Rinascimento Europeo” i nagroda wydawnictwa muzycznego Bärenreiter – Gorizia, nagroda Polskiego Radia „dla chóru o szczególnych walorach brzmieniowych” – Legnica 1996, nagroda „za wybitną interpretację” – Konkurs im. Mendelsshona w Dautphetal, nagroda „Największe wydarzenie artystyczne” – Międzyzdroje 1999.
Wykonanie muz. współczesnej – nagroda specjalna – Koniecpol, II nagroda – Międzyzdroje 1995, Nagroda Ministra Kultury i Sztuki, Międzyzdroje 1999
Udział w festiwalach: III Międzynarodowy Festiwal Chórów Jastrzębie-Zdrój, IV Międzynarodowe Spotkania Chóralne Chełm – 1994, Dni Muzyki Dawnej Żywiec (1994, 1997), „Concordia Vocis” i „Estate '98” na Sardynii (1998), II Międzynarodowy Festiwal Chóralny Szczecin 2000, Międzynarodowy Festiwal Muzyki Organowej i Kameralnej Radom – Orońsko (2001, 2002), Festiwal „Warsaw Gospel Days” (2001, -2, -3, -5, -6), Przegląd Chórów „Mater Misericordiae” Ząbki 2005, Spotkania Chórów Warszawskich „Cantate Domino” (2004, -6, -8), XX Ogólnopolski Festiwal Pieśni o Morzu Wejherowo 2008. Ponadto zespół koncertował we Włoszech, w Niemczech i na Litwie.
Repertuar.
Repertuar zespołu to ponad 290 utworów różnych epok i stylów, wykonywanych głównie a cappella.
Nagrania.
Ars Antiqua – Vocal Chamber Music, Dzieciątko się narodziło, Perły Renesansu, Vivaldi – w 260 roczn. śmierci, nagrania radiowe.

</doc>
<doc id="1395303" url="https://pl.wikipedia.org/wiki?curid=1395303" title="(145768) Petiška">
(145768) Petiška

(145768) Petiška – planetoida z pasa głównego asteroid okrążająca Słońce w ciągu 4 lat i 62 dni w średniej odległości 2,59 j.a. Została odkryta 12 sierpnia 1997 roku w Obserwatorium Kleť w pobliżu Czeskich Budziejowic przez Miloša Tichego i Zdenka Moravca. Nazwa planetoidy pochodzi od "Eduarda Petiški" (1924-1987), czeskiego poety, scenarzysty i tłumacza. Był on również autorem książek dla dzieci oraz tłumaczem mitów i legend starożytnej Grecji, Mezopotamii i Egiptu. Przed nadaniem nazwy planetoida nosiła oznaczenie tymczasowe (145768) 1997 PT2.

</doc>
<doc id="1395305" url="https://pl.wikipedia.org/wiki?curid=1395305" title="Jarmark (tygodnik)">
Jarmark (tygodnik)

Jarmark – tygodnik ogłoszeniowy ukazujący się od 1994 r., we wtorki, na Górnym Śląsku i w Małopolsce.
Jarmark wydawany jest przez Grupę Wydawniczą Polska Press, a jego nakład wynosi 32 tysiące egzemplarzy. Biura ogłoszeniowe znajdują się w Bielsku-Białej, Katowicach i Sosnowcu.
Na 48 stronach publikowanych jest około 9 tys. ogłoszeń drobnych (płatnych i bezpłatnych) oraz modułowych, przydzielonych do 30 działów tematycznych. Płatne ogłoszenia drobne ukazują się również na portalu Gratka.pl.
W piątki ukazuje się mutacja tygodnika – Motojarmark publikująca ogłoszenia dotyczące motoryzacji.

</doc>
<doc id="1395306" url="https://pl.wikipedia.org/wiki?curid=1395306" title="The Bad Touch">
The Bad Touch

The Bad Touch – singel zespołu Bloodhound Gang wydany dwukrotnie: w 1999 i 2000, promujący album "Hooray for Boobies". Wydane zostały dwie wersje singla.

</doc>
<doc id="1395307" url="https://pl.wikipedia.org/wiki?curid=1395307" title="Prasa kolanowa">
Prasa kolanowa

Prasa kolanowa – rodzaj prasy, której ruch posuwisto-zwrotny stempla generowany jest przez mechanizm kolanowy.

</doc>
<doc id="1395310" url="https://pl.wikipedia.org/wiki?curid=1395310" title="Hydrodamalis cuestae">
Hydrodamalis cuestae

Hydrodamalis cuestae – wymarły ssak morski z rodziny diugoniowatych. Żył 3-5 milionów lat temu (koniec miocenu, pliocen). 
Szczątki tego gatunku zostały znalezione w Kalifornii, Kalifornii Dolnej i Japonii. 
Było to zwierzę o wadze około 10 ton i długości 9 m. 

</doc>
<doc id="1395312" url="https://pl.wikipedia.org/wiki?curid=1395312" title="Follie di notte">
Follie di notte

Follie di notte – włoski film dokumentalno-erotyczny, wyreżyserowany przez Joe D’Amato w 1978 roku.
Ogólne informacje.
Film przedstawia kluby erotyczne i lokale nocne w różnych miastach świecie, m.in. Las Vegas, Tokio i Paryż. Piosenkarka Amanda Lear występuje w filmie w roli przewodniczki, krótko opisując kolejne miasta i lokale oraz przedstawia, co mają one do zaoferowania jeśli chodzi o życie nocne. Tego typu wstęp poprzedza scenę obrazującą przykładową noc w danym klubie. Film zawiera dużą ilość seksu. Zaprezentowane są w nim sceny przedstawiające takie upodobania jak m.in. sadomasochizm, nekrofilia czy seks grupowy. Film kręcono w marcu 1978 roku w Rzymie i Londynie.
Tytuł filmu oznacza w języku włoskim "Nocne szaleństwa". Produkcja znana jest też pod innymi nazwami: "Crazy Nights" (międzynarodowy tytuł angielski), "Notti pazze della Amanda Lear" (alternatywny tytuł włoski) oraz "Mondo erotico" (tytuł użyty w Niemczech).
Muzyka.
Amanda Lear wykonuje w filmie dwie piosenki ze swego repertuaru: „Follow Me” (na początku filmu) i „Enigma (Give a Bit of Mmh to Me)” (na końcu). Pojawia się też fragment instrumentalnej wersji „Gold”. Piosenka „Follow Me” została użyta również jako tło dla sceny przedstawiającej miłość lesbijską. Wszystkie wspomniane powyżej nagrania pochodzą z płyty Amandy Lear pt. "Sweet Revenge" z 1978 roku. Autorem pozostałych kompozycji muzycznych użytych w filmie jest Piero Umiliani.

</doc>
<doc id="1395319" url="https://pl.wikipedia.org/wiki?curid=1395319" title="U nos w Bytkowie">
U nos w Bytkowie



</doc>
<doc id="1395320" url="https://pl.wikipedia.org/wiki?curid=1395320" title="Sobota w Bytkowie">
Sobota w Bytkowie

Sobota w Bytkowie − śląska telenowela i program regionalny nadawany w latach 1993−1999 w Telewizji Katowice. W najlepszych miesiącach serial ten oglądały 4 miliony widzów. Nakręcono około 70 odcinków.
Obsada.
W programie od początku występował zespół "Antyki", występowali także członkowie kabaretu Rak.
W filmie wykorzystano autentyczne wnętrza mieszkań. Rodzina Żymłów mieszkała w prawdziwym mieszkaniu Eugeniusza Stolla. Antek rezydował w Katowicach, w budynku przy ul. Marii Curie-Skłodowskiej, a jego rodzice w wynajętej willi nieopodal dworca w Ligocie.

</doc>
<doc id="1395323" url="https://pl.wikipedia.org/wiki?curid=1395323" title="Utwór instrumentalny">
Utwór instrumentalny



</doc>
<doc id="1395324" url="https://pl.wikipedia.org/wiki?curid=1395324" title="Carlos de Borbón">
Carlos de Borbón

Carlos María de los Dolores Juan Isidro José Francisco Quirin Antonio Miguel Gabriel Rafael de Borbón y Austria-Este powszechnie nazywany Don Carlosem (ur. 30 marca 1848, zm. 18 lipca 1909) – karlistowski pretendent do tronu Hiszpanii jako Karol VII i legitymistyczny pretendent do tronu Francji jako Karol XI, syn Juana Carlosa de Borbón, hrabiego Montizón, i Marii Beatrycze, córki Franciszka IV, księcia Modeny.
Życiorys.
Karol urodził się w Lublanie, stolicy Krainy, w obecnej Słowenii. Jako dziecko mieszkał krótko w Londynie, gdzie też urodził się jego młodszy brat Alfonso Carlos. Po śmierci ojca rodzina wyjechała Modeny. Za edukację braci odpowiadał brat matki Franciszek V, książę Modeny. Karol w dorosłym życiu stał się konserwatystą, co odróżniało go od ojca. 3 października 1868 roku w Paryżu Juan Carlos de Borbón podpisał akt abdykacji, a Don Carlos został pretendentem do tronu Hiszpanii jako Karol VII. Ojciec pozostał aktywnym zwolennikiem swojego syna i nieustannie zabiegał o „odzyskanie” tronu Hiszpanii. Kiedy zmarł w 1887 roku, Don Carlos został też pretendentem do tronu Francji.
Carlos de Borbón wywołał trzecią wojnę karlistowską, stając na czele 20-tysięcznej armii i wydając rozkaz do walki 21 kwietnia 1872 roku w Nawarze. Pierwsze wystąpienie zakończyło się porażką, ale walka była kontynuowana na innych frontach, między innymi przez brata Don Carlosa Alsonso Carlosa do Borbóna i innych karlistowskich dowódców, wśród których zasłynął szczególnie ksiądz Manuel Ignacio Santa Cruz Loidi. W efekcie Don Carlos kontrolował znaczną część półwyspu ze swej stolicy w Estelli. Po przywróceniu monarchii w Hiszpanii i objęciu tronu przez Alfonsa XII w 1875 roku, karta zaczęła się odwracać i Don Carlos utracił Estellę na początku 1876 roku i musiał uciekać do Francji 28 lutego 1876 roku.
Karol zmarł w Varese, w Lombardii, w 1909 roku. Został pochowany w bazylice di San Giusto w Trieście. Jego jedyny syn odziedziczył po nim pretensje do tronów Hiszpanii i Francji jako "Jakub III".
Małżeństwa i potomstwo.
4 lutego 1867, we Frohsdorf w Austrii Karol ożenił się z księżniczką Margartią de Parma, córką Karola III, księcia Parmy i jego żony – Louise d’Artois. Ich dziećmi byli:
W styczniu 1893 Margarita zmarła, a ten rok później Don Carlos postanowił ożenić się ponownie. Razem ze swoją matka wybrał dwie kandydatki: księżniczkę Teresę z Liechtensteinu (córkę księcia Alfreda z Liechtensteinu) i księżniczkę Marię Berthę de Rohan (jedyną córkę księcia Alana de Rohan-Guémené i jego żony hrabiny Gabrielle de Waldstein). Karol osobiście poznał obie panie i wybrał drugą z nich.
28 kwietnia 1894 w prywatnej kaplicy w Pradze ożenił się z Berthą de Rohan (1860-1945). Ślubu udzielił im kardynał Franz von Schönborn. Bertha chciała zdominować męża, co uczyniło ich małżeństwo niepopularnym wśród karlistów.

</doc>
<doc id="1395334" url="https://pl.wikipedia.org/wiki?curid=1395334" title="Archiwista (serial telewizyjny 1995)">
Archiwista (serial telewizyjny 1995)

Archiwista – polski serial, fabularyzowany dokument historyczny, z roku 1995 w reżyserii Andrzeja Trzosa-Rastawieckiego i z jego scenariuszem, częściowo barwny, po części czarno-biały.
Opis fabuły.
Syn zamordowanego archiwisty partyjnego z KC PZPR Jana Wagnera, nie wierzy, że jego ojciec zginął z powodu rabunku. Pragnie odnaleźć morderców. W trakcie prywatnego śledztwa znajduje nietypowy dokument: kasety z filmami zrealizowanymi przez ofiarę, które są pewnego rodzaju pamiętnikiem, a przy tym oskarżają władców PRL, ukazując najnowsze dzieje Polski, zbrukane zbrodniami dokonanymi przez tzw. „nieznanych sprawców” w czasie tragicznych wydarzeń historycznych.

</doc>
<doc id="1395335" url="https://pl.wikipedia.org/wiki?curid=1395335" title="Robert Kraskowski">
Robert Kraskowski

Robert Kraskowski (ur. 21 grudnia 1967 r. w Słupsku), strzelec (broń długa), reprezentant Gryfa Słupsk (od 1983 r.) i Legii Warszawa (od 1993 r.), wielokrotny mistrz i rekordzista Polski, dwukrotny mistrz Europy (1991), zwycięzca Pucharu Świata (1992), olimpijczyk z Barcelony (1992), Atlanty (1996) i Pekinu (2008).
Kariera sportowa.
Jego pierwszym trenerem był Zenon Szewczyk, później trenował go Tadeusz Sadowski. 31-krotny mistrz Polski (1988-2018, karabin, trzy konkurencje) i rekordzista kraju (tylko w latach 2000-2002 ustanowił 10 rekordów Polski). Zwycięzca Pucharu Świata (1992) i 2-krotny mistrz Europy: w 1991 r. z Bolonii (380 punktów; karabin dowolny 40 strzałów - postawa stojąc ind.) i w 1993 z Brna (karabin dowolny 60 strzałów leżąc drużynowo).
Trzykrotnie uczestniczył w Igrzyskach Olimpijskich. W Barcelonie zajął 13-17. miejsce z wynikiem 588 pkt w konkurencji karabin 10 m. W Atlancie w 1996 roku startował w trzech konkurencjach: karabin trzy postawy (22-25. miejsce); karabin 50m (11-19. miejsce); karabin 10 m (30-31. miejsce). W Pekinie zajął 33. miejsce w konkurencji karabin dowolny 3 pozycje (kdw 3x40); 33. miejsce w konkurencji karabin pneumatyczny (kpn 60); 25. miejsce w konkurencji karabin dowolny leżąc (kdw 60).
Jest absolwentem Technikum Mechanicznego w Słupsku (1992 r.), kawaler, mieszka w Słupsku i Warszawie.
Jest żołnierzem Centrum Szkolenia Łączności i Informatyki w Zegrze

</doc>
<doc id="1395339" url="https://pl.wikipedia.org/wiki?curid=1395339" title="Dino Polska">
Dino Polska

Dino Polska S.A. – polska sieć sklepów spożywczo-przemysłowych, założona w 1999 przez Tomasza Biernackiego. Sklepy sieci są zlokalizowane głównie w małych i średnich miastach oraz na peryferiach dużych miast. 
Sklepy Dino oferują klientom ok. 5 tys. pozycji asortymentowych, a każdy z nich posiada stoisko mięsne z obsługą, w którym można kupić mięso, wędliny oraz przetwory mięsne dostarczane głównie z Zakładów Mięsnych Agro-Rydzyna.
Sieć posiada ponad 2000 placówek w całej Polsce, 
Sieć logistyczna Grupy Dino oparta jest na siedmiu centrach dystrybucyjnych: w Krotoszynie, Jastrowiu, Wolborzu, Rzeszotarach, Łobzie, Sierpcu i Sieroniowicach.
Historia i rozwój.
Sklepy Dino początkowo działały tylko w zachodniej Polsce. W związku z rozwojem sieci Tomasz Biernacki w 2007 r. założył spółkę Dino Polska Sp. z o.o., do której przez kolejne trzy lata wniósł wszystkie sklepy Dino. Dalszy rozwój sieci wymusił przekształcenie w spółkę akcyjną.
Od 2010 sieć Dino Polska jest wyłącznym dystrybutorem produktów mięsnych i wędlin Zakładów Mięsnych Agro-Rydzyna, których Dino Polska jest właścicielem (wykup udziałów rozpoczęto w 2003).
W czerwcu 2010 fundusz private equity Enterprise Investors kupił za 200 mln zł 49% akcji spółki. Od czasu nawiązania współpracy z Enterprise Investors, sieć zaczęła się rozrastać, od 111 sklepów na koniec 2010, przez 628 sklepów na koniec grudnia 2016 roku, do 775 sklepów na koniec roku 2017. W kwietniu 2017 Enterprise Investors w ramach oferty publicznej sprzedał wszystkie będące w jego posiadaniu akcje spółki (49%) na warszawskiej Giełdzie Papierów Wartościowych, nabywcami akcji były polskie i zagraniczne instytucje finansowe (fundusze inwestycyjne i fundusze emerytalne) oraz polscy inwestorzy indywidualni. Kurs akcji, w dniu debiutu na warszawskiej giełdzie, wzrósł 7,9 procent powyżej kursu odniesienia. Cała spółka została wyceniona na 3,4 mld zł. W marcu 2019 roku Dino weszło w skład indeksu WIG20. 
W pierwszym kwartale 2019 Dino Polska otworzyła 33 markety i na koniec 2019 liczyła 1218 sklepów i wzrosła o 243 nowe punkty w ciągu dwunastu miesięcy. 
9 sierpnia 2018 Urząd Regulacji Energetyki udzielił zezwolenia na obrót paliwami płynnymi spółce Dino Oil, wchodzącej w skład Grupy Dino. Oznacza to iż spółka może uruchamiać stacje paliw pod własną marką.
Od maja 2020 roku spółka działa bez prezesa (po rezygnacji Szymona Piducha). Pracami kieruje trzyosobowy zarząd w składzie: Michał Krauze (członek zarządu, dyrektor finansowy), Izabela Biadała (członek zarządu, dyrektor operacyjno-administracyjny) oraz Michał Muskała (członek zarządu, dyrektor inwestycji).
W 2020 Dino Polska S.A. zakończyła proces inwestycyjny dotyczący uruchomienia 278 sklepów (z czego uruchomionych zostało 255 sklepów, a 23 oczekują na otwarcie). Na koniec 2020 sieć liczyła 1496 sklepów, a ich powierzchnia sprzedaży wyniosła 582,6 tys. m².
Na koniec 2021 r. sieć liczyła 1815 sklepów, a powierzchnia sprzedaży wyniosła 710,4 tys. m². W 2021 r. otwarto 343 nowe sklepy.
Na koniec stycznia 2021 roku największym udziałowcem spółki był jej założyciel, Tomasz Biernacki – w jego posiadaniu jest 51,16% akcji spółki. Zatrudnienie w marcu 2022 roku wynosiło 33,4 tys. osób. W 2022 roku Dino Polska otworzyła 344 placówki i na koniec 2022 roku sieć liczyła 2156 sklepów, a powierzchnia sprzedaży sklepów Dino wyniosła 847,8 tys. m².

</doc>
<doc id="1395341" url="https://pl.wikipedia.org/wiki?curid=1395341" title="Okręg centralny Kościoła Chrześcijan Baptystów w RP">
Okręg centralny Kościoła Chrześcijan Baptystów w RP

Okręg centralny – jeden z dziewięciu okręgów Kościoła Chrześcijan Baptystów w RP liczący 14 zborów i 5 placówek. Przedstawicielem okręgu jest pastor Marek Budziński. Przewodniczącym Rady Okręgu jest pastor Leszek Wakuła.
W roku 2013 okręg liczył 718 członków (nie licząc dzieci).
Zbory.
Lista zborów okręgu centralnego (w nawiasie nazwa zboru):
Placówki.
Lista placówek okręgu centralnego:

</doc>
<doc id="1395342" url="https://pl.wikipedia.org/wiki?curid=1395342" title="Okręg białostocki Kościoła Chrześcijan Baptystów w RP">
Okręg białostocki Kościoła Chrześcijan Baptystów w RP

Okręg Białostocki – jeden z dziewięciu okręgów Kościoła Chrześcijan Baptystów w RP liczący 9 zborów, ponadto 1 placówka. Przewodniczącym Rady Okręgu jest pastor Mieczysław Piotrowski. Przedstawicielem okręgu w Radzie Kościoła jest pastor Mieczysław Piotrowski.
W roku 2013 okręg liczył 513 członków (nie licząc dzieci).
Zbory.
Lista zborów okręgu białostockiego (w nawiasie nazwa zboru):

</doc>
<doc id="1395343" url="https://pl.wikipedia.org/wiki?curid=1395343" title="Okręg mazurski Kościoła Chrześcijan Baptystów w RP">
Okręg mazurski Kościoła Chrześcijan Baptystów w RP

Okręg mazurski – jeden z dziewięciu okręgów Kościoła Chrześcijan Baptystów w RP liczący 9 zborów i 2 placówki. Przedstawicielem okręgu jest pastor Andrzej Seweryn.
W roku 2013 okręg liczył 454 członków (nie licząc dzieci).
Zbory.
Lista zborów okręgu mazurskiego (w nawiasie nazwa zboru):
Placówki.
Lista placówek okręgu mazurskiego:

</doc>
<doc id="1395344" url="https://pl.wikipedia.org/wiki?curid=1395344" title="Okręg gdański Kościoła Chrześcijan Baptystów w RP">
Okręg gdański Kościoła Chrześcijan Baptystów w RP

Okręg Gdański – jeden z dziewięciu okręgów Kościoła Chrześcijan Baptystów w RP liczący 13 zborów i 5 placówek. Przewodniczącym Rady Okręgu jest pastor Krzysztof Osiecki. Przedstawicielem okręgu w Radzie Kościoła jest pastor Adam Gutsche.
W roku 2013 okręg liczył 685 pełnoprawnych członków (baptyści nie uwzględniają w statystykach nieochrzczonych dzieci i młodzieży).
Zbory.
Lista zborów Okręgu Gdańskiego:
Placówki.
Lista placówek Okręgu Gdańskiego:

</doc>
<doc id="1395345" url="https://pl.wikipedia.org/wiki?curid=1395345" title="Okręg pomorsko-wielkopolski Kościoła Chrześcijan Baptystów w RP">
Okręg pomorsko-wielkopolski Kościoła Chrześcijan Baptystów w RP

Okręg pomorsko-wielkopolski – jeden z dziewięciu okręgów Kościoła Chrześcijan Baptystów w RP liczący 14 zborów i 3 placówki. Przedstawicielem okręgu jest Sławomir Zientarski.
W roku 2013 okręg liczył 894 członków (nie licząc dzieci).
Zbory.
Lista zborów okręgu pomorsko-wielkopolskiego (w nawiasie nazwa zboru):
Placówki.
Lista placówek okręgu pomorsko-wielkopolskiego:

</doc>
<doc id="1395346" url="https://pl.wikipedia.org/wiki?curid=1395346" title="Okręg dolnośląski Kościoła Chrześcijan Baptystów w RP">
Okręg dolnośląski Kościoła Chrześcijan Baptystów w RP

Okręg dolnośląski – jeden z dziewięciu okręgów Kościoła Chrześcijan Baptystów w RP liczący 11 zborów i 4 placówki. Przedstawicielem okręgu jest pastor Daniel Trusiewicz.
W roku 2013 okręg liczył 636 członków (nie licząc dzieci).
Zbory.
Lista zborów okręgu dolnośląskiego (w nawiasie nazwa zboru):
Placówki.
Lista placówek okręgu dolnośląskiego:

</doc>
<doc id="1395347" url="https://pl.wikipedia.org/wiki?curid=1395347" title="Okręg śląski Kościoła Chrześcijan Baptystów w RP">
Okręg śląski Kościoła Chrześcijan Baptystów w RP

Okręg śląski – jeden z dziewięciu okręgów Kościoła Chrześcijan Baptystów w RP liczący 10 zborów i 4 placówki. Przedstawicielem okręgu jest pastor Jerzy Rogaczewski.
W roku 2013 okręg liczył 564 członków (nie licząc dzieci).
Zbory.
Lista zborów okręgu śląskiego (w nawiasie nazwa zboru):
Placówki.
Lista placówek okręgu śląskiego:

</doc>
<doc id="1395348" url="https://pl.wikipedia.org/wiki?curid=1395348" title="Okręg południowy Kościoła Chrześcijan Baptystów w RP">
Okręg południowy Kościoła Chrześcijan Baptystów w RP

Okręg południowy – jeden z dziewięciu okręgów Kościoła Chrześcijan Baptystów w RP liczący 8 zborów i 4 placówki. Przedstawicielem okręgu jest pastor Ireneusz Skoczeń.
W roku 2013 okręg liczył 410 członków (nie licząc dzieci).
Zbory.
Lista zborów okręgu południowego (w nawiasie nazwa zboru):
Placówki.
Lista placówek okręgu południowego:

</doc>
<doc id="1395350" url="https://pl.wikipedia.org/wiki?curid=1395350" title="Okręg lubelski Kościoła Chrześcijan Baptystów w RP">
Okręg lubelski Kościoła Chrześcijan Baptystów w RP

Okręg lubelski – jeden z dziewięciu okręgów Kościoła Chrześcijan Baptystów w RP liczący 5 zborów i 2 placówki.
W roku 2013 okręg liczył 226 członków (nie licząc dzieci).
Zbory.
Lista zborów okręgu lubelskiego (w nawiasie nazwa zboru):
Placówki.
Lista placówek okręgu lubelskiego:

</doc>
<doc id="1395353" url="https://pl.wikipedia.org/wiki?curid=1395353" title="(43971) Gabzdyl">
(43971) Gabzdyl

(43971) Gabzdyl – planetoida z pasa głównego asteroid okrążająca Słońce w ciągu 4 lat i 113 dni w średniej odległości 2,65 j.a. Została odkryta 8 kwietnia 1997 roku w "Kleť Observatory" w pobliżu Czeskich Budziejowic przez Miloša Tichego i Zdenka Moravca. Nazwa planetoidy pochodzi od "Pavla Gabzdyla" (ur. 1974), czeskiego astronoma specjalizującego się w badaniu księżyców. Przed nadaniem nazwy planetoida nosiła oznaczenie tymczasowe (43971) 1997 GB4.

</doc>
<doc id="1395354" url="https://pl.wikipedia.org/wiki?curid=1395354" title="Leonticaceae">
Leonticaceae

Leonticaceae – rodzina roślin okrytonasiennych wyróżniona w niektórych systemach XX wieku (np. w systemie Reveala 1999) i zaliczana do rzędu berberysowców. W wyniku badań molekularnych odkryto, że zaliczane tu rodzaje należą do dwóch linii rozwojowych berberysowatych. Rodzaj "Diphylleia" jest najbardziej prymitywnym przedstawicielem najstarszej linii tworzącej podrodzinę "Podophylloideae" Eaton, pozostałe rodzaje wchodzą w skład kladu "Berberidoideae" Kosteletzky. 
Systematyka.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Ranunculopsida" Brongn., podklasa jaskrowe Takht. ex Reveal, nadrząd "Ranunculanae" Takht. ex Reveal, rząd berberysowce Dumort., rodzina "Leonticaceae" Bercht. &amp; J. Presl)

</doc>
<doc id="1395356" url="https://pl.wikipedia.org/wiki?curid=1395356" title="Donington Park">
Donington Park

Donington Park – tor wyścigowy w hrabstwie Leicestershire w centralnej Anglii. Obiekt otwarto w 1931 roku. Dotychczas tylko raz zorganizowano tutaj Grand Prix Formuły 1 – wyścig o Grand Prix Europy w sezonie 1993.
Tor posiada dwie konfiguracje:
4 lipca 2008 roku podjęto decyzję, że od sezonu 2010 na tym obiekcie ponownie rozgrywane będą zawody Grand Prix Formuły 1, jednak ostatecznie, z powodów finansowych tor Donington Park stracił umowę na organizację GP Wielkiej Brytanii.

</doc>
<doc id="1395362" url="https://pl.wikipedia.org/wiki?curid=1395362" title="Eufemia kujawska">
Eufemia kujawska

Eufemia kujawska (ur. ok. 1265, zm. 18 marca 1308) – księżniczka kujawska, księżna halicka i włodzimierska z dynastii Piastów.
Córka księcia kujawskiego Kazimierza I i jego trzeciej żony, Eufrozyny, córki księcia opolskiego Kazimierza I. Siostra księcia kujawskiego, króla Polski Władysława I Łokietka. Żona księcia halickiego i włodzimierskiego Jerzego Lwowica z dynastii Rurykowiczów. Matka ostatnich książąt halicko-włodzimierskich z ruskiej dynastii: Lwa i Andrzeja.
Jedyna zachowana informacja źródłowa potwierdzająca istnienie Eufemii pochodzi od Jana Długosza, który w swych "Rocznikach" podał, że 18 marca 1308 zmarła księżna Eufemia, córka księcia Kazimierza i żona księcia Rusi Jerzego, zmarłego w tym samym roku, 21 kwietnia, w dniu św. Jerzego i w rocznicę swych urodzin. W literaturze książęta występujący w przekazie polskiego kronikarza zostali zidentyfikowani z Kazimierzem I kujawskim i Jerzym Lwowicem. Na tej podstawie historycy ustalali kolejne informacje dotyczące kujawskiej Piastówny.
Filiacja.
Niemożliwym jest, aby mężem Eufemii był dynasta niepojawiający się w żadnym ruskim źródle. Ze znanych książąt ruskich o imieniu Jerzy jedynie książę halicko-włodzimierski może być brany pod uwagę, ponieważ zgony pozostałych nastąpiły przed 1308 lub też wiele lat później.
Potencjalnym ojcem Eufemii mógł być: Kazimierz I kujawski, jego syn Kazimierz II łęczycki, albo Kazimierz bytomski. Za jej pochodzeniem z trzeciego małżeństwa Kazimierza kujawskiego, z Eufrozyną opolską, przemawia ścisła współpraca Władysława Łokietka z Jerzym, a następnie z jego synami, bardziej zrozumiała w przypadku, gdyby Piastówna była siostrą Łokietka niż jego bratanicą. W dokumencie Łokietka z 27 czerwca 1315 wymienieni są bezimiennie książęta ruscy, nazwani siostrzeńcami – w literaturze identyfikowani z Juriewicami halicko-włodzimierskimi. Na korzyść omawianej filiacji świadczy także niemożność wytłumaczenia w inny sposób konieczności dyspensy, udzielonej 19 sierpnia 1324 przez papieża Jana XXII, dla małżeństwa Kazimierza I cieszyńskiego i Eufemii mazowieckiej z racji zachodzącego między nimi pokrewieństwa w stopniu czwartym dotykającym trzeciego. Wreszcie w źródłach nie ma informacji o potomstwie ani nawet o małżeństwie Kazimierza II łęczyckiego. Gdyby zaś Eufemia była córką Kazimierza bytomskiego, to wychodząc za Jerzego, poślubiałaby zapewne brata swej matki. W związku z powyższym w literaturze Piastówna uchodzi za córkę Kazimierza I kujawskiego i Eufrozyny opolskiej.
Życiorys.
Narodziny.
Małżeństwo jej rodziców zostało zawarte w połowie 1257, ojciec zmarł 14 grudnia 1267. Zatem Eufemia urodziła się najprędzej w następnym roku po ślubie, a najpóźniej jako pogrobowiec w 1268. W literaturze jej narodziny kładzie się na ok. 1265. Z braku źródeł dokładniejsza data urodzenia jest niemożliwa do ustalenia.
Jej imię najprawdopodobniej nawiązywało do bratowej matki, Eufemii, żony Władysława opolskiego a córki księcia wielkopolskiego Władysława Odonica. Istnieje też możliwość, mniej prawdopodobna, że otrzymała miano nawiązujące do córki jednego z książąt pomorskich: Świętopełka, z którym od ok. 1257 ojca Kazimierzówny łączyły przyjazne relacje, lub Mściwoja II, od 1258 męża siostrzenicy księcia kujawskiego, Judyty, hrabianki Breny.
Małżeństwo z Jerzym Lwowicem.
Jak podał Jan Długosz, Eufemia była żoną księcia halickiego i włodzimierskiego Jerzego z dynastii Rurykowiczów. W źródłach nie zachowała się data ich ślubu. Z pewnością małżeństwo zostało zawarte przed drugą połową 1290, kiedy Władysław Łokietek wydał za mąż, za króla Węgier Andrzeja III, swoją bratanicę Fenennę. Gdyby do tego czasu siostra Łokietka pozostała niezamężna, to ona poślubiłaby Arpada. W literaturze dominują dwa stanowiska dotyczące daty ślubu Eufemii z Jerzym.
Pierwsze z nich głosi, że do zawarcia małżeństwa doszło latem 1289. W rywalizacji o tron krakowski pomiędzy Bolesławem II płockim a Henrykiem IV Prawym Władysław Łokietek wspomagał mazowieckiego kuzyna. Według tej hipotezy latem 1289 sytuacja uległa zmianie, gdy książę płocki postanowił wydzielić bratu, Konradowi II czerskiemu, część ziemi sandomierskiej. Wówczas rycerstwo małopolskie sprzeciwiające się książęcemu planowi zaczęło popierać księcia kujawskiego. Ten, aby umocnić swoją pozycję, zawarł sojusz z Lwem Daniłowicem zwrócony przeciwko dotychczasowym kandydatom do krakowskiego tronu. W zamian za pomoc wojskową przeciw Piastom mazowieckim książę halicki miał otrzymać ziemię lubelską. Potwierdzeniem układu między Łokietkiem a Lwem halickim miał być ślub siostry Piasta kujawskiego z synem Romanowicza.
Według drugiego poglądu, zbliżonego do pierwszego, związek Piastówny z Rurykowiczem został zawarty między wrześniem 1289 a 23 czerwca 1290. Powodem małżeństwa było stworzenie sojuszu kujawsko-rusko-czeskiego skierowanego przeciwko księciu wrocławskiemu Henrykowi IV Prawemu, który po śmierci Leszka Czarnego w 1288 został księciem krakowskim. Zamiarem sprzymierzonych było usunięcie wrocławskiego Piasta z krakowskiego tronu. Celem Władysława Łokietka było opanowanie Małopolski, która u schyłku XIII w. odgrywała dominującą rolę w działaniach książąt piastowskich. Król Czech Wacław II nie chciał dopuścić do wzrostu potęgi księcia wrocławskiego, będącego w antyczeskim sojuszu z królem Węgier Władysławem IV i czeskim możnowładcą Zawiszą z Falkenštejnu. Natomiast Lew halicki, sąsiadując od zachodu z Małopolską, a od południa z Węgrami, obawiał się potencjalnego porozumienia antyruskiego. Zgodnie z tą hipotezą ślub Eufemii i Jerzego poprzedziły: zjazd w Opawie z 15 sierpnia 1289, na którym Łokietek, Lew i Wacław II podpisali układ o wzajemnej pomocy, a także zajęcie Krakowa przez Henryka IV Prawego, co miało miejsce 24 sierpnia 1289. Termin końcowy zawarcia małżeństwa między Kazimierzówną a Jerzym wyznacza według tego poglądu śmierć księcia wrocławskiego.
Książęta ruscy okazali się dla Łokietka cennymi sojusznikami. Posiłkowali go w latach 1300 i 1302 w trakcie walk z Wacławem II czeskim.
Na podstawie analizy przekazu Długosza dzienną datę narodzin męża Eufemii historycy kładą na 21, 23 lub 24 kwietnia, natomiast datę roczną różni badacze określają na lata od 1247 do 1259. Jerzy pochodził z małżeństwa księcia halickiego Lwa I z Konstancją, córką króla Węgier Beli IV. Przed poślubieniem Eufemii był żonaty z nieznaną z imienia córką księcia twerskiego Jarosława Jarosławica. Po śmierci ojca objął panowanie w księstwie halicko-włodzimierskim. Zmarł 21, 23 lub 24 kwietnia 1308.
Ze związku Eufemii i Jerzego narodziło się troje bądź czworo dzieci: Lew, Andrzej, Maria i być może Anastazja. Synowie byli ostatnimi książętami halicko-włodzimierskimi z dynastii Rurykowiczów. Maria poślubiła Trojdena, syna księcia mazowieckiego Bolesława II, z małżeństwa z którym pochodził m.in. Bolesław, po śmierci wujów osadzony przez Władysława Łokietka na tronie halicko-włodzimierskim. Natomiast Anastazja wyszła za mąż za księcia twerskiego Aleksandra Michałowica, z którym miała m.in. córkę Juliannę, matkę wielkiego księcia Litwy i króla Polski Władysława Jagiełły.
Śmierć.
Według przekazu Jana Długosza Eufemia zmarła 18 marca 1308, nieco ponad miesiąc przed swym mężem. Miejsce jej pochówku nie jest znane.

</doc>
<doc id="1395365" url="https://pl.wikipedia.org/wiki?curid=1395365" title="Świadkowie (film 2007)">
Świadkowie (film 2007)

Świadkowie (fr. "Les témoins") – francuski dramat obyczajowy z 2007 roku w reżyserii André Téchiné.
Fabuła.
Dwudziestoletni Manu przyjeżdża do Paryża w poszukiwaniu pracy i zamieszkuje u swojej siostry Julie. Chłopak lubi nocne życie i pewnego wieczoru poznaje Adriena, lekarza po pięćdziesiątce. Adrien jest gejem i Manu wdaje się z nim w przelotny romans. Wkrótce Adrien przedstawia Manu swoim przyjaciołom i zabiera go w rejs jachtem po Morzu Śródziemnym wraz z policjantem Mahdim i pisarką Sarah – młodym, szczęśliwym małżeństwem. Okazuje się jednak, że w Mahdim, twardym inspektorze policji, ojcostwo rozwinęło zapędy tyrana. Sarah nie może się pogodzić z nową rolą i czuje, że macierzyństwo zagraża jej tożsamości – ucieka w pisanie, desperacko poszukując inspiracji.
Przyjazd Manu do Paryża oraz jego wtargnięcie w życie Julie, Adriena, Mehdiego i Sarah powoduje gwałtowne zmiany w ich życiu i wzajemnych relacjach, czym zmusza otaczających go ludzi do konfrontacji z ich prawdziwymi pragnieniami. Akcja rozgrywa się w roku 1984, kiedy to wirus HIV dotarł do Europy.

</doc>
<doc id="1395366" url="https://pl.wikipedia.org/wiki?curid=1395366" title="Les témoins">
Les témoins



</doc>
<doc id="1395368" url="https://pl.wikipedia.org/wiki?curid=1395368" title="Robert Rumas">
Robert Rumas

Robert Rumas (ur. 1966 w Kielcach) – polski artysta wizualny i kurator sztuki związany z nurtem sztuki krytycznej.
Życiorys.
Absolwent gdańskiej Akademii Sztuk Pięknych, współzałożyciel Galerii Wyspa w Gdańsku. Tworzy instalacje, performance'y i akcje w przestrzeni publicznej. W swojej twórczości często wykorzystuje obiekty kultu religijnego, umieszczając je w niereligijnym kontekście, np. figury Matki Boskiej i Chrystusa zanurza w akwariach.
Do najgłośniejszych projektów Rumasa należą "Termofory X 8" oraz "Manewry miejskie". "Termofory X 8" to projekt zrealizowany w roku 1994. Rumas wykorzystał w nim osiem figur Chrystusa i Matki Boskiej, rozkładając je na Długim Targu w Gdańsku i przygniatając dużymi foliowymi workami wypełnionymi wodą. Przypadkowi przechodnie "uwolnili" figury, zanosząc je do pobliskiego kościoła. Projekt "Manewrów miejskich" powstał w roku 1998, a od 2000 jest realizowany w różnych miastach (Gdańsk, Kraków, Baden Baden, Chicago, Tallinn, Wilno, Szczecin). Polega on na umieszczaniu w przestrzeni miejskiej specjalnie zaprojektowanych tablic przypominających znaki drogowe. Tablice te informują, gdzie można kupić narkotyki, zostać pobitym, modlić się, uprawiać seks, dać łapówkę, spotkać kibiców, powiesić się itp., stanowiąc tym samym ironiczną ingerencję w przestrzeń miasta. Mieszka w Gdańsku.

</doc>
<doc id="1395370" url="https://pl.wikipedia.org/wiki?curid=1395370" title="Historia rywalizacji Federera i Nadala">
Historia rywalizacji Federera i Nadala

Szwajcar Roger Federer i Hiszpan Rafael Nadal to tenisiści, którzy są rywalami na światowych kortach od 2004. Federer od 2 lutego 2004 roku do 2010 roku był nr 1. rankingu ATP przez rekordową liczbę 285 tygodni. Młodszy o 5 lat Rafael Nadal osiągnął pozycję numer 2. na świecie w czerwcu 2005 roku i utrzymywał ją bez przerwy przez rekordowe 160 tygodni. Jednak 18 sierpnia 2008 roku Hiszpan wyprzedził Szwajcara w rankingu i stał się nowym nr 1. Dotychczas grali ze sobą 40 razy, z czego 24 pojedynki wygrał Nadal.
Oprócz ich rekordowo długich pobytów na pierwszych dwóch miejscach rankingu istnieją inne fakty wyróżniające ich rywalizację:
Historia rywalizacji.
Sezon 2004.
Do pierwszego z meczów między Federerem a Nadalem doszło podczas Miami Masters, kiedy niespełna 18-letni Nadal wygrał 6:3, 6:3.
Sezon 2005.
Do kwietnia 2005 roku, Nadal wygrywał turnieje ATP International Series na nawierzchniach ziemnych oraz był członkiem hiszpańskiej drużyny narodowej, która po pokonaniu w finale drużyny USA wygrała Puchar Davisa. Federer i Nadal spotkali się ponownie w Miami w 2005 roku, tym razem w finale. Pojedynek zakończył się zwycięstwem Federera 2:6, 6:7(4), 7:6(5), 6:3, 6:1. Kolejny mecz odbył się w półfinale French Open, który zakończył się wygraną debiutującego w Paryżu Nadala.
W 2005 roku bilans Nadala na ziemi wyniósł 50–2, natomiast Federera na wszystkich innych nawierzchniach 81–4. Obaj gracze wygrali w tym sezonie 3 z 4 tytułów wielkoszlemowych (czwarty, Australian Open, wygrał Marat Safin) i 8 z 9 tytułów ATP Masters Series, ostatni turniej tej rangi w sezonie, w Paryżu, bez udziału obu z nich, wygrał Tomáš Berdych.
Sezon 2006.
W sezonie 2006 Federer wygrał 95% rozegranych meczów (podobnie jak rok wcześniej). Wygrał trzy turnieje Wielkiego Szlema – Australian Open, Wimbledon i US Open, a także cztery tytuły ATP Masters Series. Nadal podczas tego roku nie przegrał żadnego meczu w turnieju rozgrywanym na nawierzchni ziemnej. W bezpośredniej rywalizacji, Nadal pokonał Federera w finałach: w Dubaju, Monte Carlo, Rzymie i French Open, natomiast Federer wygrał podczas finału Wimbledonu, i w półfinału Tennis Masters Cup.
Sezon 2007.
W 2007 miało miejsce 5 pojedynków między Szwajcarem i Hiszpanem, i po raz pierwszy to Szwajcar zanotował korzystny bilans meczów (3–2) z Hiszpanem. Federer, chociaż częściej przegrywający niż poprzednich latach, kontynuował dominację w męskim tenisie, wygrywając trzy tytuły wielkoszlemowe; natomiast Nadal po raz trzeci z rzędu został zwycięzcą na French Open, pokonując ponownie Federera w finale imprezy rozgrywanej na kortach Rolanda Garrosa. Jednak w Hamburgu Federer zakończył jego serię 81 kolejnych zwycięstw na mączce i odniósł w ten sposób swoje pierwsze zwycięstwo nad Nadalem na nawierzchni ziemnej. Wygrywając finał Wimbledonu 7:6(7), 4:6, 7:6(3), 2:6, 6:2 z tenisistą hiszpańskim Federer wyrównał rekord Björna Borga 5 kolejnych wygranych na trawnikach Wimbledonu. Mecz został uznany przez wielu jako jeden z najlepszych wimbledońskich finałów w historii. W kończącym sezon turnieju Tennis Masters Cup Federer pokonał 6:4, 6:1 w półfinale Nadala.
Sezon 2008.
W roku 2008 zakończyła się seria 11 kolejnych turniejów wielkoszlemowych wygranych przez Szwajcara lub Hiszpana. Nowym zwycięzcą okazał się Novak Đoković, który został mistrzem Australian Open. W pierwszych miesiącach rokuRoger Federer notował słabsze wyniki w turniejach przez mononukleozę.
Podczas okresu turniejów na kortach ziemnych Federer i Nadal spotkali się trzy razy. Nadal wygrał kolejno finały w Monte Carlo, Hamburgu i French Open (wygrał tam po raz czwarty z rzędu).
Dnia 6 lipca 2008 obaj zawodnicy spotkali się po raz trzeci z rzędu w finale Wimbledonu. Pięciosetowy pojedynek wygrał Nadal, wynikiem 6:4, 6:4, 6:7(7), 6:7(8), 9:7 i zakończył serię zwycięstw Federera na kortach wimbledońskich. Sama gra trwała niemal 5 godzin i była dwukrotnie przerywana przez opady deszczu. Mecz, który rozpoczął się po południu, zakończył się przy zapadających ciemnościach.
Po wygranej turnieju na kortach twardych w Toronto i półfinale w Cincinnati Nadal zdobył złoty medal igrzysk olimpijskich w Pekinie, zaś Federer w parze ze Stanislasem Wawrinką wygrał złoty medal w deblu.
Na US Open Rafael Nadal, uważany, za głównego faworyta imprezy, w półfinale nie sprostał Andy’emu Murrayowi. Szwajcar na kortach w Nowym Jorku pokonał w finale Murraya, wygrywając 13 turniej wielkoszlemowy.
W sezonie startów w hali obaj tenisiści odpadli w półfinale turnieju w Madrycie i z powodu kontuzji nie ukończyli turnieju w Paryżu. Nadal przez kontuzję wycofał się z kończącego sezon z Tennis Masters Cup w Szanghaju, a Federer odpadł w rozgrywkach grupowych, zmagając się z urazem pleców.
Rok 2008 był pierwszym, który Hiszpan ukończył na pozycji lidera, z kolei Szwajcar zajmował miejsce nr 2.
Sezon 2009.
Do pierwszego spotkania lidera i wicelidera rankingu, doszło podczas finału Australian Open. Był to ich pierwszy mecz finałowy w turnieju wielkoszlemowym na kortach twardych (i ich 7 razem rozgrywany finał wielkoszlemowy). Trwający 4 godz. 30 min. mecz wygrał Rafael Nadal wynikiem 7:5, 3:6, 7:6(3), 3:6, 6:2.
Kolejny mecz między nimi został rozegrany podczas zawodów w Madrycie. Spotkali się w finale, który zakończył się zwycięstwem Federera 6:4, 6:4. Po nieobecności na Wimbledonie, Nadal spadł na 2. miejsce w klasyfikacji ATP (wyprzedzony przez Federera), a dwa tygodnie później na 3. pozycję – wiceliderem został Andy Murray.
Sezon 2010.
Nadal z Federerem pierwszy raz w roku 2010 zagrali ze sobą się w finale w Madrycie, w którym lepszy okazał się Hiszpan, wygrywając 6:4, 7:6(5). Po raz drugi spotkali się w finale kończącego sezon turnieju ATP World Tour Finals i Federer triumfował 6:3, 3:6, 6:1.
Sezon 2011.
W roku 2011 do pierwszego spotkania Federera z Nadalem doszło w półfinale turnieju w Miami. Hiszpan wygrał 6:3, 6:2. Drugi mecz rozegrali w Madrycie, gdzie ponownie lepszy okazał się Nadal zwyciężając 5:7, 6:1, 6:3. Trzeci mecz rozegrali w finale French Open. Ponownie lepszy okazał się Nadal, który wygrał 7:5, 7:6(3), 5:7, 6:1. Kolejne, czwarte już spotkanie miało miejsce podczas meczu fazy grupowej turnieju ATP World Tour Finals w Londynie. Tym razem lepszy okazał się Federer, wygrywając 6:3, 6:0.
Sezon 2012.
W styczniu tenisiści zmierzyli się w półfinale Australian Open. Była to ich pierwsza od 2005 roku konfrontacja w turnieju Wielkiego Szlema, do której doszło przed finałem. Hiszpan wyszedł z pojedynku zwycięsko, pokonując rywala 6:7(5), 6:2, 7:6(5), 6:4. Kolejny mecz rozegrali w półfinale turnieju w Indian Wells, gdzie Federer wygrał 6:4, 6:3.
Sezon 2013.
Po raz pierwszy w sezonie spotkali się podczas turnieju w Indian Wells. Grali razem w ćwierćfinale, a lepszy okazał się Hiszpan, późniejszy triumfator zawodów. Nadal pokonał Federera wynikiem 6:4, 6:2. Ich następne spotkanie nastąpiło w finale rozgrywek w Rzymie, gdzie Hiszpan pokonał Szwajcara 6:1, 6:3. W kolejnym spotkaniu w Cincinnati Nadal wygrał 5:7, 6:4, 6:3. W kończącym sezon turnieju ATP World Tour Finals w Londynie Hiszpan pokonał w meczu półfinałowym Szwajcara 7:5, 6:3.
Sezon 2014.
W styczniu tenisiści zmierzyli się w półfinale Australian Open. Nadal wygrał po pojedynku zakończonym wynikiem 7:6(4), 6:3, 6:3.
Sezon 2015.
W sezonie 2015 tenisiści zagrali ze sobą raz, podczas halowej imprezy rozgrywanej jesienią w Bazylei w rundzie finałowej. Zwycięzcą meczu został Federer po finale zakończonym wynikiem 6:3, 5:7, 6:3.
Sezon 2017.
W 2016 roku Federer i Nadal ze sobą nie rywalizowali. Szwajcar od Wimbledonu nie grał do końca sezonu, natomiast Nadal zmagał się przez cały rok z kontuzjami.
Po raz 35 Szwajcar i Hiszpan zmierzyli się pod koniec stycznia 2017, rozgrywając drugi finał wielkoszlemowy na podłożu twardym, podczas Australian Open. Nadal przystępował do turnieju jako nr 9. w rozstawieniu, a Federer jako zawodnik nr 17. Pięciosetowy mecz zakończył triumfem Federer 6:4, 3:6, 6:1, 3:6, 6:3.
Kolejne trzy zwycięstwa Federer zanotował w turniejach rangi ATP World Tour Masters 1000 rozgrywanych w Indian Wells (spotkanie czwartej rundy), Miami i Szanghaju (w obu przypadkach finał). Wszystkie pojedynki Szwajcar wygrał bez straty seta.
Sezon 2019.
W roku 2018 tenisiści nie zagrali ze sobą oficjalnego meczu, natomiast w sezonie 2019 zmierzyli się dwukrotnie, w wielkoszlemowych półfinałach. Najpierw Nadal wygrał w French Open, a potem Federer na Wimbledonie. Mieli zagrać między sobą półfinał w Indian Wells, ale Nadal oddał mecz walkowerem przez uraz kolana.
Bilans bezpośrednich pojedynków.
Federer 16–24 Nadal.
Wyniki meczów w turniejach wielkoszlemowych, ATP i Pucharu Davisa.
Rozgrywki deblowe.
Federer i Nadal trzykrotnie rywalizowali ze sobą w zawodach gry podwójnej, w Indian Wells (2004 i 2011) oraz Rzymie (2007). W rywalizacji prowadzi 2:1 Nadal, który zwyciężył w Indian Wells (2004) i Rzymie (2007), partnerując najpierw Tommyemu Robredowi, a potem Carlosowi Moyi. Ostatni mecz deblowy zakończył się wygraną Federera, a grał w parze ze Stanem Wawrinką. 
Mecze pokazowe.
Kilka dni po ich pierwszym meczu w turnieju Tennis Masters Cup, 21 listopada 2006, Federer i Nadal zagrali pokazowy mecz w Seulu i Federer wygrał 6:3, 3:6, 6:3.
2 maja 2007 Federer i Nadal rozegrali specjalny mecz określany mianem „bitwą nawierzchni” na korcie o mieszanej nawierzchni, pół trawiastej i pół ziemnej. Nadal wygrał 7:5, 4:6, 7:6(10). Mecz został rozegrany na Majorce w rodzinnych stronach Hiszpana.
21 grudnia 2010 Federer i Nadal rozegrali pokazowe spotkanie w Zurychu. Szwajcar zwyciężył 4:6, 6:3, 6:3. Następnego dnia odbyło się drugie spotkanie pokazowe, w Madrycie. Tym razem lepszy okazał się Hiszpan, który wygrał w stosunku 7:6(3), 4:6, 6:1. Dochód z imprez został przekazany na cele charytatywne.
Kolejny raz spotkali się 1 stycznia 2011 w finale pokazowego turnieju rozgrywanego w Abu Zabi. Lepszy okazał się Hiszpan, który zwyciężył w stosunku 7:6(4), 7:6(3). Tenisiści zmierzyli się także w meczu o trzecie miejsce podczas kolejnej edycji tej imprezy. Ponownie lepszy okazał się Nadal, wygrywając 6:1, 7:5.

</doc>
<doc id="1395372" url="https://pl.wikipedia.org/wiki?curid=1395372" title="Aria Diva">
Aria Diva

Aria Diva – polski krótkometrażowy film obyczajowy, fabularny film telewizyjny w reżyserii Agnieszki Smoczyńskiej. Scenariusz na podstawie opowiadania Olgi Tokarczuk "Ariadna na Naksos" napisali Agnieszka Smoczyńska i Robert Bolesto. Autorem zdjęć filmowych jest Przemysław Kamiński. Film ten został zrealizowany w ramach projektu "30 minut".
Opis fabuły.
Basia (Gabriela Muskała) wygląda na osobę szczęśliwą – ma męża, z którym jej się świetnie układa, udane dzieci, realizuje się prowadząc dom. Być może sielanka ta jest tylko pozorna. Kiedy do mieszkania piętro wyżej wprowadza się diwa operowa Joanna (Katarzyna Figura), Basię urzeka jej piękny głos. Kobiety zaprzyjaźniają się, a wkrótce – ku zaskoczeniu ich obu – sympatia przeradza się w głębsze uczucie.
Nagrody.
2008:
dla A. Smoczyńskiej
dla W. Jagiełły

</doc>
<doc id="1395375" url="https://pl.wikipedia.org/wiki?curid=1395375" title="19 Lotnicza Eskadra Holownicza">
19 Lotnicza Eskadra Holownicza

19 Lotnicza Eskadra Holownicza – pododdział Wojsk Lotniczych i Obrony Powietrznej.
Formowanie i zmiany organizacyjne.
Eskadra została sformowana na lotnisku w Świdwinie w sierpniu 1954 roku na bazie klucza holowniczego. Etat eskadry nr 6/208 przewidywał 105 żołnierzy i 1 pracownika kontraktowego.
Gotowość bojową osiągnęła 21 października 1954 roku. Od 1956 roku stacjonowała w Słupsku.
W 1958 roku, eskadra została przeformowana na etat nr 6/334. Nowy etat przewidywał 136 żołnierzy i 1 pracownika kontraktowego.
Na wyposażeniu posiadała samoloty:Pe-2, Tu-2, Po-2, Ił-12, Ił-14, Li-2, TS-8 Bies, Jak-12, Lim-1, Lim-2, Lim-5, Ił-28, SIł-28 i Jak-40, TS-11 Iskra. Wykonywała zadania dla potrzeb artylerii przeciwlotniczej, lotnictwa myśliwskiego a także usługi transportowe, zabezpieczała też strzelania powietrzne i nawodne Marynarki Wojennej.
Rozformowana 31 marca 1999 roku.
Odznaka pamiątkowa.
Odznaka o wymiarach 43x43 mm, nawiązuje do emblematu Polskiego Zespołu Myśliwskiego walczącego od marca do maja 1943 roku w Afryce Północnej. Stanowi ja obramowany pozłacanym paskiem i wypełniony białą, emalią krzyż utworzony z kwadratu po wycięciu półkoli w środkach jego boków. Na górnym jego ramieniu biało-czerwona szachownica, na dolnym - trzy niebieskie pasy symbolizujące morze. Na ramionach poziomych czerwony napis w złotym obrysie "19 LEH". Na krzyż nałożony jest srebrzysty lądujący rybołów, symbol lotniczego kunsztu i specyfiki wykonywanych przez eskadrę zadań.

</doc>
<doc id="1395377" url="https://pl.wikipedia.org/wiki?curid=1395377" title="David Garrison">
David Garrison

David Garrison (ur. 30 czerwca 1952 w Long Branch, New Jersey) – amerykański aktor, występował w roli Steve’a Rhoadesa w serialu telewizyjnym "Świat według Bundych". Odszedł z serialu w 1990 roku, ponieważ chciał uniknąć tego, co przydarzyło się innym jego aktorom – ludzie mylili aktora z postacią, którą odgrywał. Występował również w serialu "It's Your Move" oraz kilku mniej znanych produkcjach telewizyjnych.

</doc>
<doc id="1395382" url="https://pl.wikipedia.org/wiki?curid=1395382" title="Loksins erum við engin">
Loksins erum við engin

Loksins erum við engin – trzeci studyjny album islandzkiej grupy múm, wydany w maju 2002 roku nakładem wytwórni Smekkleysa. Jest to limitowana edycja płyty Finally We Are No One.

</doc>
<doc id="1395384" url="https://pl.wikipedia.org/wiki?curid=1395384" title="Charles Harrison Townsend">
Charles Harrison Townsend

Charles Harrison Townsend (ur. 13 maja 1851 w Birkenhead, zm. 26 grudnia 1928 w Londynie) – angielski architekt, tworzący w stylu secesji. 
Życiorys.
Przeprowadził się z rodziną do Londynu w 1880 roku i nawiązał współpracę z londyńskim architektem Thomasem Lewisem Banksem w 1884 roku.

</doc>
<doc id="1395386" url="https://pl.wikipedia.org/wiki?curid=1395386" title="EuroBasket 2009">
EuroBasket 2009



</doc>
<doc id="1395387" url="https://pl.wikipedia.org/wiki?curid=1395387" title="Eurobasket 2009">
Eurobasket 2009



</doc>
<doc id="1395389" url="https://pl.wikipedia.org/wiki?curid=1395389" title="Nicholas Gonzalez">
Nicholas Gonzalez

Nicholas Edward Gonzalez (ur. 3 stycznia 1976 w San Antonio) – amerykański aktor telewizyjny i filmowy, model meksykańskiego pochodzenia.
Życiorys.
Wczesne lata.
Urodził się i dorastał w San Antonio w Teksasie, jako syn Sylvii (z domu Sanchez) i Johna Gonzaleza. Uczęszczał do Centralnej Katolickiej Marianistycznej Szkoły Średniej w San Antonio. Jako nastolatek został finalistą wyścigów w Stanowych Mistrzostwach Teksaskich na milę i dwie mile. W 1994 studiował anglistykę na Uniwersytecie Stanforda w Kalifornii. W 1998 otrzymał licencjat i został zachęcony przez Almę Martinez, aktorkę i profesor uczelni, aby zostać profesjonalnym aktorem. Z jej pomocą związał się ze sceną teatralną w San Francisco. Jego zainteresowania i miłość do literatury, historii i poezji doprowadziły do podjęcia studiów na Uniwersytecie Oksfordzkim w Anglii i Trinity College w Dublinie, gdzie pisał pracę magisterską na temat "Ulysses" Jamesa Joyce`a.
Kariera.
W 1998 przeniósł się do Los Angeles, gdzie otrzymał niewielką rolę w sitcomie ABC "Dharma i Greg" ("Dharma &amp; Greg", 1998) z Jenną Elfman i Thomasem Gibsonem oraz sitcomie NBC "Jeden świat" ("One World"). Zagrał postać syna Andre Castro, syna Fidela Castro w telewizyjnym dramacie "Moja kochana zabójczyni" ("My Little Assassin", 1999) u boku Joego Mantegny i Gabrielle Anwar. W operze mydlanej MTV "Rozbieranie" ("Undressed", 1999) pojawił się jako Andy, homoseksualny yuppie.
Zadebiutował na kinowym ekranie w dreszczowcu "Sceny zbrodni" ("Scenes of the Crime", 2001) z udziałem Jeffa Bridgesa, Jona Abrahamsa i Noaha Wyle. Użyczył swojego głosu młodemu Marco Polo w filmie animowanym "Marco Polo: Powrót do Xanadu" ("Marco Polo: Return to Xanadu", 2001). Dorabiał także jako model, jego zdjęcia ukazały się w albumie fotografa Grega Gormana "As I see It" (2001, ). Znalazł się w obsadzie niezależnej komedii kryminalnej "Spun" (2002) z Meną Suvari, Mickeyem Rourkiem, Brittany Murphy i Johnem Leguizamo, film był prezentowany na Festiwalu Filmowym w Sundance. Popularność przyniosła mu rola Alex Santiago w serialu Showtime "Resurrection Blvd." (2000-2002).
Życie prywatne.
Jest zwolennikiem praw zwierząt i rzecznikiem międzynarodowej organizacji Ludzie na rzecz Etycznego Traktowania Zwierząt.
Spotykał się z Reginą King (2007). W 2011 związał się z Kelsey Crane, którą poślubił 16 kwietnia 2016 w Los Angeles.

</doc>
<doc id="1395390" url="https://pl.wikipedia.org/wiki?curid=1395390" title="Jonny Jakobsen">
Jonny Jakobsen

Dr. Bombay, Dr. MacDoo lub Carlito właśc. Jonny Jakobsen (ur. 17 listopada 1963 w Malmö) – szwedzki piosenkarz.

</doc>
<doc id="1395391" url="https://pl.wikipedia.org/wiki?curid=1395391" title="Tim Hardaway">
Tim Hardaway

Timothy Duane „Tim” Hardaway (ur. 1 września 1966 w Chicago) – amerykański koszykarz, występujący na pozycji rozgrywającego, mistrz olimpijski z Sydney.
Mierzący 183 cm wzrostu koszykarz studiował na University of Texas w El Paso. Do NBA został wybrany z 14 numerem w drafcie 1989 przez Golden State Warriors. Grał tam do 1996, następne pięć sezonów spędził w Miami Heat (1996-2001). Pięciokrotnie brał udział w meczu gwiazd NBA (1991-1993 i 1997-1998) i był wybierany do najlepszych piątek sezonu. W 2000 wziął udział w igrzyskach i z reprezentacją wywalczył złoty medal. Grał także w Dallas Mavericks (2001-2002), Denver Nuggets (2002) i Indiana Pacers (2003). Dwukrotnie, w latach 1992 i 1993, jego średnie z całego sezonu wynosiły ponad 20 punktów i 10 asyst.
27 grudnia 1991 ustanowił niechlubny rekord NBA, oddając 17 niecelnych rzutów z gry, bez ani jednego trafienia w całym meczu. Miało to miejsce podczas spotkania z zespołem Minnesoty Timberwolves.
W 2007 wyrażał niechęć do osób homoseksualnych, jednak z biegiem lat zmienił swoje przekonania, stając się osobą aktywnie wspierającą środowiska LGBTQ.
Jest ojcem Tima Hardawaya Juniora, który również jest koszykarzem.

</doc>
<doc id="1395395" url="https://pl.wikipedia.org/wiki?curid=1395395" title="(31232) Slavonice">
(31232) Slavonice

(31232) Slavonice – planetoida z pasa głównego asteroid okrążająca Słońce w ciągu 4 lat i 304 dni w średniej odległości 2,86 j.a. Została odkryta 1 lutego 1998 roku w "Kleť Observatory" w pobliżu Czeskich Budziejowic przez Janę Tichą i Miloša Tichego. Nazwa planetoidy pochodzi od historycznego miasta Slavonice, leżącego na granicy Czech, Moraw i Austrii. Przed nadaniem nazwy planetoida nosiła oznaczenie tymczasowe (31232) 1998 CF.

</doc>
<doc id="1395396" url="https://pl.wikipedia.org/wiki?curid=1395396" title="Edward Trojanowski">
Edward Trojanowski

Edward Trojanowski (ur. 10 października 1873 w Kole, zm. 19 maja 1930 w Otwocku) – polski malarz, tworzący w stylu secesji. 
Życiorys.
Był bratem aktora Zygmunta Trojanowskiego. W latach 1892–1897 studiował na Akademii Sztuk Pięknych w Sankt Petersburgu, przerwał naukę i wyjechał do Monachium, a następnie do Paryża. Uczył się w Académie Julian pod kierunkiem Jeana-Paula Laurensa. W 1901 współtwórca krakowskiego towarzystwa Polska Sztuka Stosowana, od 1906 był profesorem warszawskiej Szkoły Sztuk Pięknych, początkowo wykładał sztukę stosowaną, a od 1922 malarstwo dekoracyjne. 
Zaprojektował większą salę restauracyjną Teatru Starego w Krakowie (ok. 1906). Projektował także polichromie i witraże w kościołach (kościół MB Szkaplerznej w Lubrańcu) oraz wnętrza, w tym warszawskiego kabaretu "Chochlik" (1909). 
Zajmował się projektowaniem witraży, mebli i tkanin w oparciu o polskie motywy ludowe. Tworzył scenografię, grafikę książkową i malarstwo ścienne. Malował krajobrazy (miejskie, zimowe). Uczestniczył w wystawach m.in. od 1900 Towarzystwa Przyjaciół Sztuk Pięknych w Krakowie, od 1903 Towarzystwa Zachęty Sztuk Pięknych w Warszawie. Jego prace prezentowano w Lipsku, Wiedniu, Londynie i Paryżu, gdzie podczas Wystawy Sztuki Dekoracyjnej w 1925 roku otrzymał wyróżnienia za projekty kilimów i batików. 
27 listopada 1929 odznaczony Krzyżem Oficerskim Orderu Odrodzenia Polski.
Pochowany na cmentarzu Powązkowskim w Warszawie (kwatera 282 wprost-6-4).

</doc>
<doc id="1395401" url="https://pl.wikipedia.org/wiki?curid=1395401" title="Droga krajowa B9 (Austria)">
Droga krajowa B9 (Austria)

Droga krajowa B9 (Preßburger Straße) (pl. "Droga Bratysławska") – droga krajowa we wschodniej Austrii łącząca przedmieścia słowackiej Bratysławy z Wiedniem. Arteria jest jedno-jezdniowa. Trasa biegnie równolegle do Dunaju. Od węzła z Autostradą Wschodnią prowadzi wzdłuż niej. Droga B9 kończy się w Wiedniu na skrzyżowaniu Brucker Straße. Do 20 listopada 2007, czyli do dnia otwarcia autostrady A6, B9 była fragmentem trasy europejskiej E58.

</doc>
<doc id="1395403" url="https://pl.wikipedia.org/wiki?curid=1395403" title="Josef Váchal">
Josef Váchal

Josef Váchal (ur. 23 września 1884 w Milavče, zm. 10 maja 1969 w Studeňany) – czeski grafik, rzeźbiarz, malarz i ilustrator, tworzący m.in. w stylu secesji, ale charakteryzujący się własnym, ekspresyjnym i unikalnym sposobem malowania. Główna część jego twórczości przypadła na okres Pierwszej Republiki, natomiast po II wojnie światowej był pomijany i popadał w problemy bytowe. Za jego najważniejsze dzieła uważa się "Krvavý román" i ilustracje do książki "Hrad smrti".
Życiorys.
Váchal urodził się w rodzinie nie będącej małżeństwem. Ojcem był Josef Šimon Aleš-Lyžec, bratanek Mikoláša Aleša, malarza i grafika, matką – Anna Váchalová (1862-1939). Dobytek rodziców w rodzinnej wiosce został zlicytowany. Matka udała się do Pragi na służbę. Przez dwa lata mały Josef wychowywany był przez babcię i stryja w Velvarach, niedaleko Pragi. Matka wyszła w Pradze za szewca Karla Hlaváčka, który utrudniał jej kontakty z małym Josefem. Po dwóch latach w Velvarach, dzieckiem zaopiekowali się rodzice ojca – Jan i Jana Alešowie, którzy mieszkali w Písku. To właśnie tutaj uformowała się artystyczna dusza i poglądy Josefa, a także miłość do przyrody, w szczególności psów. W Písku ukończył szkołę podstawową, ale już gimnazjum przerwał. Zaczął natomiast pasjami czytać książki.
W 1898 udał się do Pragi na 4-letnie terminowanie do znanej wtedy księgarni Waitzmanna. W 1902 skończył naukę, jako księgarz. Opuścił Pragę i udał się do Białej pod Bezdězem. Tam spisywał dziennik i uczył się malować w technice olejnej. Następnie powrócił do Pragi, gdzie stryj Aleš skierował go do malarskiej i graficznej szkoły Aloisa Kalvody (okres 1 października 1904 – 1 czerwca 1905). Ilustrował wtedy intensywnie książki i malował pocztówki.
W 1910 był współzałożycielem grupy artystycznej "Sursum". Na początku XX wieku Váchal był w stałym kontakcie z przedstawicielami katolickiej moderny artystycznej, ale z czasem porzucił te zainteresowania na rzecz modnego wówczas okultyzmu. W 1916 zmobilizowano go do armii – brał aktywny udział w walkach na frontach I wojny światowej, co wywarło na niego duży wpływ.
Váchal prezentował specyficzną, ekspresjonistyczną wizję świata, ocierającą się o prymitywizm. W grafice szukał nowych dróg, m.in. eksperymentował z kolorowym drzeworytem. Wytwarzał własne książki metodą rękodzielniczą. Umieszczał w nich swoje drzeworyty, sam je drukował i składał. Często nakład takich pozycji wynosił kilkanaście sztuk. W ten sposób wyszły np. "Krvavý román", "Šumava umírající a romantická" i "Receptář barevného dřevotisku". Książki te są wybitnymi zabytkami czeskiej grafiki XX wieku.
Po nastaniu reżimu komunistycznego w Czechosłowacji twórca popadł w artystyczną izolację i niemoc. Żył w zapomnieniu w dawnym majątku przyjaciółki Anny Mackovéj w Studeňanach, który pozostawał pod zarządem stacji traktorowej miejscowego JZD. Krótkotrwała odwilż w 1968 nie przyniosła artyście żadnych zmian. Został jedynie odznaczony orderem "Zasłużonego Artysty", a wkrótce potem zmarł. Pochowano go na cmentarzu w Radimie.
Artystę ponownie odkryto dopiero po 1989. W 1993 wydawnictwo "Paseka" im. Josefa Váchala, otworzyło w Litomyšli muzeum twórcy w budynku Portmoneum, gdzie istnieją naścienne malunki artysty.

</doc>
<doc id="1395405" url="https://pl.wikipedia.org/wiki?curid=1395405" title="Dystrykt naurski">
Dystrykt naurski



</doc>
<doc id="1395406" url="https://pl.wikipedia.org/wiki?curid=1395406" title="Araby">
Araby

Araby – czarno-biały polski krótkometrażowy film dokumentalny Zbigniewa Raplewskiego z roku 1963, podejmujący tematykę koni czystej krwi arabskiej ukazanych na tle pięknych krajobrazów, zrealizowany w Janowie Podlaskim.
Nagrody.
Dla Z. Raplewskiego

</doc>
<doc id="1395407" url="https://pl.wikipedia.org/wiki?curid=1395407" title="Zamek w Châteaudun">
Zamek w Châteaudun

Zamek w Châteaudun () – zamek w mieście Châteaudun we Francji, położony w departamencie Eure-et-Loir. Zaliczany do zamków nad Loarą.
Historia.
Oryginalnie budowa zamku trwała pomiędzy XII a XVI wiekiem. 
Budowę zamku zapoczątkował władca Blois, Tybald V Dobry w 1170 roku. W latach 1451-1493 w zamku dokonano budowę "Wielkiej Kaplicy". W skład wielkiej kaplicy wchodziło także miejsce dla chóru oraz budowa kaplicy wysokiej. Budowa tej części zamku trwała w latach 1451-1454. Uzupełnieniem pomieszczeń sakralnych był montaż organów, pochodzących z roku 1460.
W XV wieku zamek należał do Jeana de Dunois, bastarda Orleańskiego. Za jego czasów dokonała się znaczna rozbudowa zamku. W latach 1458-1468 zbudowano m.in. większość skrzydła zachodniego. 
Za czasów władania zamkiem przez Franciszka I Orleańskiego w latach 1469-1491 dokonała się budowa północnego skrzydła Château de Châteaudun. Ostateczne zakończenie prac nad budową zamku odbyło się za panowaniem na zamku, Franciszka II Orleańskiego. Wówczas dobudowano jedno z piętr zamku oraz skonstruowano schody łączące większość skrzydeł.
W latach 30 XX wieku Château de Châteaudun zostało poddane licznym pracom restauracyjnym ze strony francuskiego rządu. Prace restauracyjne były kontynuowane przez następne lata dzięki czemu został przywrócony wygląd zamku z czasów jego budowy
W 1918 roku zamek został zarejestrowany jako monument historyczny i obecnie podlega ochronie ze strony Francuskiego Ministerstwa Kultury.

</doc>
<doc id="1395408" url="https://pl.wikipedia.org/wiki?curid=1395408" title="Félix Vallotton">
Félix Vallotton

Félix Vallotton (ur. 28 grudnia 1865 w Lozannie, zm. 29 grudnia 1925 w Neuilly-sur-Seine) – szwajcarski malarz, tworzący w stylu secesji i nabizmu. 
Oprócz obrazów tworzył też drzeworyty. 

</doc>
<doc id="1395409" url="https://pl.wikipedia.org/wiki?curid=1395409" title="Dystrykt gudermeski">
Dystrykt gudermeski



</doc>
<doc id="1395410" url="https://pl.wikipedia.org/wiki?curid=1395410" title="Feliks Valloton">
Feliks Valloton



</doc>
<doc id="1395411" url="https://pl.wikipedia.org/wiki?curid=1395411" title="Błażej Warkocki">
Błażej Warkocki

Błażej Warkocki (ur. 1977) – polski krytyk literacki, naukowiec i wykładowca na Uniwersytecie im. Adama Mickiewicza w Poznaniu.
Życiorys.
Obronił pracę doktorską na Wydziale Filologii Polskiej i Klasycznej Uniwersytetu im. Adama Mickiewicza w Poznaniu. Wyróżniony w konkursie im. J. J. Lipskiego (2002); laureat stypendium artystycznego miasta Poznania za działalność krytycznoliteracką (2004). Członek zespołu „Krytyki Politycznej”. Publikuje recenzje i krytyki literackie w internetowym czasopiśmie kulturalnym Dwutygodnik wydawanym przez Narodowy Instytut Audiowizualny. Publikował również w czasopismach takich jak: „Czas Kultury”, „Ha!art”, „FA-art”, „Teksty Drugie”, „Pogranicza”, „Poznańskie Studia Polonistyczne” i innych.
Autor interpretacji rozmaitych wątków współczesnej polskiej kultury z perspektywy teorii queer, czego przykładem była jego książka „Homo niewiadomo”, którą krytyk literacki, prof. Przemysław Czapliński, określił jako wybitną. W badaniach nad literaturą polską stosuje koncepcje Eve Kosofsky Sedgwick.

</doc>
<doc id="1395416" url="https://pl.wikipedia.org/wiki?curid=1395416" title="Dystrykt kurczalojewski">
Dystrykt kurczalojewski



</doc>
<doc id="1395417" url="https://pl.wikipedia.org/wiki?curid=1395417" title="Charles Voysey">
Charles Voysey

C.F.A. Voysey, właśc. Charles Francis Annesley Voysey (ur. 28 maja 1857 w Hessle, zm. 12 lutego 1941 w Winchesterze) – angielski architekt i projektant tworzący w stylu secesji, związany z Arts &amp; Crafts. W późniejszej działalności architektonicznej stał się przedstawicielem ruchu odrodzenia tradycyjnej, angielskiej architektury, zwanego "domestic revival".
Życiorys.
Wzniósł kilka budynków, nawiązujących do tradycyjnych angielskich domów, zwanych "cottage", np. własną pracownię przy St Dunstain’s Road na terenie londyńskiego obszaru West Kensington w 1891 roku oraz dom dla kanonika L. Grane’a w Schackleford, w hrabstwie Surrey w 1897 roku.
Jego domy, jako jedne z pierwszych, zostały otynkowane na biało, a proste, geometryczne formy elewacji, stały się charakterystyczną cechą późniejszego budownictwa mieszkalnego Anglii.
Oprócz budynków Voysey projektował także tkaniny, meble, tapety, lampy, zegary i zastawę stołową.
Prawdopodobnie jedynym dziełem powstałym według projektu Voyseya na europejskim kontynencie jest grobowiec Carla Löwa w czeskiej Igławie.

</doc>
<doc id="1395418" url="https://pl.wikipedia.org/wiki?curid=1395418" title="Dystrykt aczhoj-martanowski">
Dystrykt aczhoj-martanowski



</doc>
<doc id="1395419" url="https://pl.wikipedia.org/wiki?curid=1395419" title="Dystrykt nożaj-jurtowski">
Dystrykt nożaj-jurtowski



</doc>
<doc id="1395420" url="https://pl.wikipedia.org/wiki?curid=1395420" title="Archeologia (film)">
Archeologia (film)

Archeologia – wielokrotnie nagrodzony polski krótkometrażowy film dokumentalny z 1967 roku zrealizowany przez Andrzeja Brzozowskiego. Autorem zdjęć jest Janusz Czecz.
O filmie.
Tematyka filmu związana jest z archeologią współczesną, ściślej biorąc, z makabrycznymi odkryciami na terenie Auschwitz-Birkenau (w III krematorium obozu koncentracyjnego). 
Andrzej Brzozowski otrzymał za produkcję tę wiele nagród:

</doc>
<doc id="1395421" url="https://pl.wikipedia.org/wiki?curid=1395421" title="Dystrykt szaliński">
Dystrykt szaliński



</doc>
<doc id="1395422" url="https://pl.wikipedia.org/wiki?curid=1395422" title="Rejon szaliński">
Rejon szaliński



</doc>
<doc id="1395427" url="https://pl.wikipedia.org/wiki?curid=1395427" title="Dystrykt szelkowski">
Dystrykt szelkowski



</doc>
<doc id="1395428" url="https://pl.wikipedia.org/wiki?curid=1395428" title="(10007) Malytheatre">
(10007) Malytheatre

(10007) Malytheatre – planetoida z pasa głównego asteroid okrążająca Słońce w ciągu 5 lat i 212 dni w średniej odległości 3,15 j.a. Została odkryta 16 grudnia 1976 roku w Krymskim Obserwatorium Astrofizycznym w Naucznym na Półwyspie Krymskim przez Ludmiłę Czernych. Nazwa planetoidy pochodzi od „Małego Teatru” w Moskwie, najstarszego rosyjskiego teatru. Przed nadaniem nazwy planetoida nosiła oznaczenie tymczasowe (10007) 1976 YF3.

</doc>
<doc id="1395429" url="https://pl.wikipedia.org/wiki?curid=1395429" title="Dystrykt urus-martanowski">
Dystrykt urus-martanowski



</doc>
<doc id="1395430" url="https://pl.wikipedia.org/wiki?curid=1395430" title="Alf Wallander">
Alf Wallander

Alf Wallander (ur. 11 października 1862 w Sztokholmie, zm. 29 września 1914 tamże) – szwedzki malarz, tworzący w stylu secesji.
Oprócz obrazów projektował także meble, tkaniny i ceramikę.

</doc>
<doc id="1395431" url="https://pl.wikipedia.org/wiki?curid=1395431" title="Dystrykt wedeński">
Dystrykt wedeński



</doc>
<doc id="1395438" url="https://pl.wikipedia.org/wiki?curid=1395438" title="Otto Freundlich">
Otto Freundlich

Otto Freundlich (ur. 10 lipca 1878 w Słupsku, zm. 9 marca 1943 w obozie koncentracyjnym KL Lublin) – niemiecki malarz, rzeźbiarz i teoretyk pierwszej awangardy żydowskiego pochodzenia, jeden z pierwszych przedstawicieli sztuki abstrakcyjnej.
Życiorys.
Freundlich, który początkowo miał być handlowcem, a potem stomatologiem, malarstwem i rzeźbą zajął się dopiero w wieku 27 lat. Tworzył w Berlinie, Florencji i Paryżu. W stolicy Francji powstały jego pierwsze dzieła sztuki nieużytkowej, m.in. „Kompozycja dekoracyjna”.
Oryginalność prac Freundlicha, który własny styl wypracował eksperymentując z kubizmem, abstrakcjonizmem i konstruktywizmem, została na szerszą skalę zauważona przez krytyków sztuki w 1912, po udziale w prestiżowej wystawie Związku Artystów w Kolonii, gdzie artysta pokazał cztery obrazy. Rok później francuski poeta Guillaume Apollinaire w wydanym albumie „Nowoczesne malarstwo” nazwał go jednym z najbardziej interesujących malarzy niemieckich.
W latach 20. XX wieku Freundlich był już uznanym artystą. Po dojściu do władzy w Niemczech Adolfa Hitlera, naziści potępili sztukę Freundlicha. Uznali go za artystę zdegenerowanego i zniszczyli większość jego prac. Freundlich musiał uciekać z III Rzeszy do Francji. W 1943 odnalazło go tam Gestapo. Niedługo po aresztowaniu artysta zginął w obozie koncentracyjnym KL Lublin.
Freundlich stworzył ok. 550 różnego rodzaju dzieł. Niewiele z nich przetrwało do czasów współczesnych. Zachowane prace są prezentowane w nowojorskim Museum of Modern Art, paryskim Centre Georges Pompidou, monachijskim Neue Pinakothek. Największą kolekcję – 50 obrazów, rzeźb, rysunków, grafik, witraży i mozaik – posiada znajdujące się pod Paryżem Musée Tavet-Delacour. Dzięki współpracy z tym ostatnim, w 2008 roku Muzeum Pomorza Środkowego w Słupsku zorganizowało pierwszą w Polsce prezentację dzieł Freundlicha.
Największym, ale nigdy nie zrealizowanym przez Freundlicha projektem, były tzw. rzeźbiarskie drogi. Artysta chciał postawić w całej Europie monumentalne, 20–30-metrowe betonowe rzeźby, które stanowić miały największą międzynarodową plenerową ekspozycję sztuki, łączącą kraje i narody. Monumenty miał tworzyć dwie osie: północno–południową oraz zachodnio–wschodnią. Na ich skrzyżowaniu miała stanąć „Latarnia siedmiu sztuk”. Projekt ten zaczęło realizować w latach 70. Stowarzyszenie Europejska Droga Pokoju – Droga Rzeźb w Europie – Stowarzyszenie Otto Freundlicha z siedzibą w St. Wendel w Niemczech. Do roku 2007 powstały 53 rzeźby. Jedna z nich znajduje się w Słupsku.
W Słupsku wciąż stoi rodzinny dom artysty (przy ul. J. Tuwima - dawniej Hospitalstrasse - nr 34).

</doc>
<doc id="1395441" url="https://pl.wikipedia.org/wiki?curid=1395441" title="Ludwik Wojtyczko">
Ludwik Wojtyczko

Ludwik Wojtyczko (ur. 6 sierpnia 1874 w Krakowie, zm. 21 czerwca 1950 tamże) – polski architekt, tworzący m.in. w stylu secesji i modernizmu, projektant wnętrz i przedmiotów użytkowych.
Życiorys.
W 1898 został absolwentem Szkoły Przemysłowej w Krakowie, praktykował u Tadeusza Stryjeńskiego i Sławomira Odrzywolskiego. W 1905 został właścicielem biura architektoniczno-budowlanego. Wykładał w Szkole Przemysłu Artystycznego. W 1906 wygrał konkurs na budowę secesyjnej kamienicy Celestyna Czynciela na Rynku Głównym 4. W latach 1905–1906 zaprojektował małą salę restauracyjną Teatru Starego w Krakowie oraz w latach 1906–1907 budynek Zakładu Witraży S.G. Żeleńskiego. W 1912 wykonał projekt pawilonu głównego na wystawę Architektura Wnętrz w Otoczeniu Ogrodowym, która miała miejsce na krakowskich Oleandrach. W latach 1911–1913 wraz z Kazimierzem Wyczyńskim zaprojektował wystrój Banku Przemysłowego na Rynku Głównym 31. W 1913 wygrał konkurs na projekt nowego gmachu dla Uniwersytetu we Lwowie. Należał do Towarzystwa Polska Sztuka Stosowana, był jednym z redaktorów miesięcznika „Architekt”.
Po I wojnie światowej stał się jednym z czołowych krakowskich architektów modernizmu. W latach 1922–1923 zaprojektował budynek krakowskiej Giełdy Towarowo-Pieniężnej przy ul. św. Tomasza 43 (obecnie siedziba Akademii Muzycznej w Krakowie). W 1927 zaprojektował dom dla profesorów UJ przy pl. Inwalidów 4. W 1928 powstał drugi z domów profesorów UJ przy al. Słowackiego 15a (na rogu z ul. Łobzowską), zyskał on miano "trumny" lub "czarnego domu" z uwagi na charakterystyczną dekorację z pasów czarnej i błyszczącej ceramiki wykonaną specjalnie dla tego projektu w Grudziądzu. Fasada tego domu jest jednym z ciekawszych rozwiązań w architekturze międzywojennej.
W latach 1931–1936 wspólnie z Józefem Rybickim zaprojektował Dom Śląski przy ulicy Pomorskiej 2. Najsłynniejszymi jednak realizacjami Wojtyczki są budynki siedziby Urzędu Wojewódzkiego w Katowicach z 1929 oraz Sejmu Śląskiego. Ten ostatni pod względem kubatury jest największą zrealizowaną budowlą w okresie międzywojennym w Polsce.
Pochowany na Cmentarzu Rakowickim w Krakowie (PAS 61-płd-zach-narożnik). 

</doc>
<doc id="1395443" url="https://pl.wikipedia.org/wiki?curid=1395443" title="Stewart Grand Prix">
Stewart Grand Prix

Stewart Grand Prix – były brytyjski zespół i konstruktor Formuły 1, założony przez trzykrotnego mistrza świata Formuły 1 Jackiego Stewarta w 1996 roku. Stewart Grand Prix był fabrycznym zespołem Forda i uczestniczył w Formule 1 w sezonach 1997–1999. Najlepszym sezonem Stewart Grand Prix był 1999, kiedy to Rubens Barrichello zdobył pole position w Grand Prix Francji, a Johnny Herbert wygrał Grand Prix Europy. Wtedy też zespół zajął czwarte miejsce w klasyfikacji konstruktorów. Ogółem Stewart wystartował w 49 Grand Prix Formuły 1, zdobywając 47 punktów. W 1999 roku Ford kupił zespół i przekształcił go w Jaguar Racing.
Historia.
Początki.
Trzykrotny mistrz świata Formuły 1, John Young "Jackie" Stewart, zakończył karierę kierowcy Formuły 1 po sezonie 1973. Po zakończeniu kariery był między innymi konsultantem w firmie Ford Motor Company i telewizyjnym komentatorem wyścigów. W połowie 1988 roku po wykupieniu Gary Evans Motorsport utworzył zespół Paul Stewart Racing (PSR), w którym ścigał się jego syn, Paul. Jackie Stewart miał natomiast zajmować się między innymi przyciąganiem sponsorów.
Początkowo PSR ścigał się w Brytyjskiej Formule Ford 2000, ale po otrzymaniu wsparcia Texaco i Camel w 1989 roku zadebiutował w Brytyjskiej Formule 3. Jesienią 1989 roku zespół został podzielony na trzy pododdziały, odpowiedzialne za starty w Brytyjskiej Formule 3, Międzynarodowej Formule 3000 i Formule Vauxhall Lotus. Zwiększono także liczbę pracowników oraz przeniesiono siedzibę zespołu do Milton Keynes. Paul Stewart kontynuował ściganie się w Brytyjskiej Formule 3, partnerując Derekowi Higginsowi, podczas gdy w Formule Vauxhall Lotus w barwach Paul Stewart Racing uczestniczyli David Coulthard i Gil de Ferran, a w Międzynarodowej Formule 3000 – Andrea Chiesa i John Jones. W Międzynarodowej Formule 3000 pierwsze zwycięstwo zespół odniósł w sezonie 1993, kiedy to de Ferran wygrał zawody na torze Silverstone. W roku 1994 Brazylijczyk odniósł dwa zwycięstwa na torach Pau i Pergusa-Enna, ale sezon później Paul Stewart Racing nie zdołał odnieść żadnego zwycięstwa w Międzynarodowej Formule 3000. Po 1995 roku zespół wycofał się z tej serii, kończąc z dorobkiem trzech zwycięstw, trzech pole positions i 141 punktów.
Większe sukcesy zespół odnosił w niższych formułach. W ciągu ośmiu lat kierowcy PSR sześciokrotnie zdobyli tytuły w Brytyjskiej Formule 3 (Gil de Ferran w 1992, Kelvin Burt w 1993, Jan Magnussen w 1994, Ralph Firman w 1996, Jonny Kane w 1997 i Mário Haberfeld w 1998). W Formule Vauxhall Lotus kierowcy zespołu również zdobyli kilka tytułów. W 1997 roku zespół postanowił zrezygnować z uczestnictwa w Brytyjskiej Formule 3 i Formule Vauxhall Lotus, koncentrując się na Formule 1.
Powstanie zespołu.
Pod koniec 1995 roku pojawiły się informacje, jakoby Paul Stewart Racing planował wejść do Formuły 1 w sezonie 1997, a dostawcą silników miał być Ford, z którego silników po 1994 roku zrezygnował Benetton. Nie było przy tym jasne, czy Paul Stewart Racing miał wystartować jako zupełnie nowy zespół, czy przejąć już istniejący – w tym kontekście wymieniano Arrowsa lub Saubera. 8 stycznia 1996 roku Ford ogłosił, że z końcem sezonu 1996 zaprzestaje dostarczać silników Sauberowi i podpisuje pięcioletnią umowę na wyłączność z Jackiem Stewartem, który tworzy zupełnie nowy zespół Formuły 1, Stewart Grand Prix (SGP). Z uwagi na fakt, że Stewart w momencie powstania nie miał rozwiniętej infrastruktury i odpowiedniego budżetu, istniała jednak możliwość, że Ford dostarczałby silniki Sauberowi po 1996 roku, gdyby Stewart nie spełnił oczekiwań amerykańskiej firmy. Ford podczas ogłoszenia powstania zespołu wyjawił także, że porozumienie zostało osiągnięte 18 grudnia po fiasku rozmów z Williamsem i Sauberem, a poza dostarczaniem silników będzie pomagać powstałemu na podstawach PSR Stewartowi również w rozwoju nadwozi, aerodynamiki, elektroniki i innych obszarów technologicznych. Prezesem zespołu został Jackie Stewart, a dyrektorem zarządzającym jego syn Paul. Natychmiast pojawiły się także informacje, jakoby do zespołu miał przyjść Alan Jenkins, ówczesny dyrektor techniczny Arrowsa. Potwierdziły się one w lutym, kiedy to Jenkins został ogłoszony dyrektorem technicznym zespołu. Menadżerem zespołu został David Stubbs, a menadżerem technicznym Andy Miller – ludzie, którzy wcześniej pracowali dla Paul Stewart Racing. Inżynierami zostali między innymi Dave Amey, Dave Rendall, Richard McAinsh, Andy le Fleming i Egbahl Hamidy.
Problemem, który musiał rozwiązać Jackie Stewart, były fundusze. Ford finansował zespół kwotą 30 milionów dolarów rocznie, ale Stewart Grand Prix jako długoterminowy projekt z założenia potrzebował 45 milionów dolarów rocznie. Szkot podjął próbę sprzedaży swoich udziałów w zespole firmom ze Stanów Zjednoczonych, Wielkiej Brytanii, Filipin i Malezji. Stewart szukał także w charakterze sponsora lokalnych firm singapurskich. W tym czasie stało się raczej jasne, że sponsor Paul Stewart Racing z czasów Międzynarodowej Formuły 3000, Forte Hotels, nie będzie sponsorem Stewart Grand Prix, jako że Rocco Forte stracił kontrolę nad siecią hoteli na rzecz Grupy Granada. W drugiej połowie września Stewart ogłosił warte 38 milionów dolarów porozumienie sponsorskie z HSBC. Zespół zdołał także podpisać warte według niektórych źródeł od 2,5 do 15 milionów dolarów roczne porozumienie z rządem Malezji, w myśl którego na tylnym spojlerze miał pojawić się napis "Visit Malaysia". Ponadto mniejszymi sponsorami zespołu zostały takie firmy, jak Hertz, Texaco, Hewlett-Packard, Sanyo i Bridgestone.
51% udziałów w zespole należało do firmy R&amp;H Trust Co (Jersey) Ltd., która z kolei była własnością wielu różnych firm. 49% udziałów posiadała natomiast rodzina Stewartów.
Kolejnym zadaniem zespołu była również budowa samochodu. Stewart miał na przełomie marca i kwietnia rzekomo zakupić projekt samochodu Ikuzawa HW001 od planowanego zespołu Formuły 1, Ikuzawa International, który jednak nigdy nie wystartował w Grand Prix Formuły 1. Samochód ten został zaprojektowany przez Enrique Scalabroniego, zbudowano także jego model w skali 25%, który przez kilkaset godzin poddawano testom w tunelu aerodynamicznym. Cechą charakterystyczną HW001 była radykalna skrzynia biegów. Stewart stanowczo zaprzeczył, jakoby zakupił projekt Ikuzawy i w jakikolwiek sposób wykorzystywał go przy budowaniu swojego samochodu, przyznając jednocześnie, że skupia się na procesie budowania modelu w skali 50%, który miałby być testowany w Kalifornii. Mimo tego dyrektor Ikuzawy, Peter Windsor, utrzymywał, że Stewart rzeczywiście zakupił projekt Ikuzawy.
W połowie 1996 roku zespół zaczął rozważać zatrudnienie kierowców. Stewart wyrażał zainteresowanie takimi zawodnikami, jak Heinz-Harald Frentzen, Johnny Herbert (którzy w 1995 roku jeździli w korzystającym z silników Forda Sauberze), David Coulthard, Jan Magnussen, Gil de Ferran (którzy ścigali się w niższych seriach dla Paul Stewart Racing), Damon Hill, Martin Brundle, Gianni Morbidelli czy Rubens Barrichello. Szóstego października podpisano czteroletni kontrakt z Duńczykiem Janem Magnussenem, którego Jackie Stewart określił mianem "najlepszego kierowcy Formuły 3, jakiego widział, wliczając Ayrtona Sennę". Magnussen wcześniej wystartował w jednym wyścigu Formuły 1, zastępując podczas Grand Prix Pacyfiku 1995 Mikę Häkkinena w McLarenie. Jeszcze w październiku drugim kierowcą zespołu ogłoszono zawodnika Jordana, Brazylijczyka Rubensa Barrichello. Skład tych kierowców Stewart określił jako "idealny zestaw".
Kolejną sprawą była kwestia dostawcy opon. Stewart wyrażał chęć korzystania raczej z opon Goodyear aniżeli debiutującego w Formule 1 ogumienia Bridgestone. Jednakże Goodyear nie chciał dostarczać opon zespołom o niskiej reputacji i zespół był zmuszony skorzystać z opon Bridgestone.
10 grudnia 1996 roku w Londynie zaprezentowano model SF1. Samochód nie był skonstruowany przez niezależnego producenta – jak Lola czy Dallara – ale zbudowany w całości przez Stewarta ze wsparciem Forda przy użyciu CFD, CAD i modelu w skali 50%. Był to dość konwencjonalny projekt. Samochód był napędzany silnikiem Ford Zetec-R VJ o mocy około 690 KM. Samochód został pomalowany na biało; z boku samochodu znajdowały się loga HSBC i Forda, a na tylnym spojlerze napis "Visit Malaysia", zaś przez cały samochód przebiegał tartan klanu Stewartów. Jackie Stewart powiedział przy okazji prezentacji, że będzie zadowolony, jeśli jego zespół zdobędzie w sezonie 1997 przynajmniej jeden punkt.
1997.
SF1 był pierwszym zaprezentowanym samochodem na sezon 1997 i przed rozpoczęciem sezonu był wielokrotnie testowany. W trakcie tych testów wyszły na jaw problemy z niezawodnością. Ponadto wyniki testów nie zawsze były obiecujące. Podczas jednego z takich testów, na torze Estoril Magnussen miał wypadek, przez który w dolnej części jego nogi założono sześć szwów. Magnussen po dziewięciu dniach wrócił jednak do ścigania.
W kwalifikacjach do Grand Prix Australii Barrichello był jedenasty, a Magnussen dziewiętnasty pomimo faktu, że Duńczyk nie był w stanie przejechać w sesji zakładanej liczby okrążeń z powodu wycieków cieczy chłodzącej. Paul Stewart określił jedenaste miejsce startowe Barrichello jako fantastyczny rezultat. Na 37 okrążeniu Magnussen, jadący wówczas na dziewiątym miejscu, wycofał się z powodu uszkodzenia tylnego zawieszenia. Barrichello natomiast stoczył walkę z Nicolą Larinim, ale na 50 okrążeniu, jadąc wówczas na ósmym miejscu, zakończył wyścig, czego powodem były problemy z ciśnieniem oleju.
Kwalifikacje do Grand Prix Brazylii Barrichello ponownie zakończył na jedenastym miejscu, natomiast Magnussen był dwudziesty. Magnussen nie zdołał wystartować w wyścigu z powodu awarii elektroniki (wskutek czego przerwano wyścig), a Barrichello zepsuła się przepustnica, przez co w powtórzonym starcie – w którym Magnussen nie wystartował – Brazylijczyk skorzystał z samochodu zapasowego. W wyścigu Barrichello przejechał tylko 16 okrążeń, wycofując się następnie z powodu uszkodzenia tylnego zawieszenia.
Przed Grand Prix Argentyny zespół zmienił kierunek ustawień w samochodzie, zdając sobie sprawę, że poprzedni mógł być błędny. Kierowcy zespołu dobrze spisali się w sesjach treningowych, ale na początku kwalifikacji Barrichello i Magnussen musieli dzielić się zapasowym samochodem. Mimo tego Barrichello zdołał się zakwalifikować na 5, a Magnussen na 15 miejscu. W pierwszym zakręcie prowadził Villeneuve przed Frentzenem, Irvine’em i Panisem; Barrichello jechał po zewnętrznej obok Panisa, na piątej pozycji. Chwilę później został on zahaczony przez Michaela Schumachera: doszło do kolizji obu kierowców, w wyniku której stracili oni przednie spojlery. Barrichello zdołał jednak, w przeciwieństwie do Schumachera, kontynuować wyścig. Okrążenie później Magnussen zderzył się z Nicolą Larinim i także musiał zjechać do boksów. Barrichello odpadł z wyścigu na 25 okrążeniu z powodu awarii układu hydraulicznego, a Magnussen pięć okrążeń przed metą z powodu problemów z silnikiem.
Kwalifikacje do Grand Prix San Marino Barrichello i Magnussen ukończyli odpowiednio na 13 i 16 miejscu. Na trzecim okrążeniu wyścigu Magnussen przy dużej prędkości wjechał w żwir w zakręcie Acque Minerale i zakończył rywalizację. Barrichello został wyprzedzony przez Lariniego i zdołał odbyć jeden pit stop, zanim w jego samochodzie na 33 okrążeniu zepsuł się silnik.
Sesję kwalifikacyjną do Grand Prix Monako Barrichello zakończył na najwyższym miejscu spośród kierowców startujących na oponach Bridgestone – był dziesiąty. Magnussen natomiast, który po raz pierwszy ścigał się na Circuit de Monaco, w kwalifikacjach był dziewiętnasty. Wyścig odbywał się w deszczu. Na pierwszym okrążeniu Barrichello awansował na piąte miejsce, a na drugim zderzyli się ze sobą kierowcy McLarenów, wskutek czego na drugie i trzecie miejsce awansowali kierowcy Jordanów, podążający za Michaelem Schumacherem. Za kierowcami Jordanów jechał jednak Barrichello, który szybko ich doganiał. Na szóstym okrążeniu Brazylijczyk awansował na drugie miejsce. Kierowca ten pewnie finiszował na drugiej pozycji. Jan Magnussen również miał szansę na punkty, ale jadąc na szóstym miejscu obrócił samochód, uszkodził przedni spojler i ukończył rywalizację jako siódmy.
W kwalifikacjach do Grand Prix Hiszpanii Barrichello był 17, a Magnussen 22 – ostatni. Jadący na 11 miejscu Barrichello wycofał się na 38 okrążeniu z powodu awarii silnika. Magnussen dojechał do mety na trzynastym miejscu.
Do Grand Prix Kanady Barrichello zakwalifikował się na trzecim, a Magnussen na 21 miejscu. Brazylijczyk chwalił opony Bridgestone, podczas gdy Duńczyk narzekał na podsterowność i ruch na torze. Barrichello wystartował źle, spadając na ósmą pozycję. W pierwszym zakręcie doszło do nieznacznej kolizji między Barrichello a Coulthardem, wskutek której Brazylijczyk uszkodził spojler. Następnie Mika Häkkinen próbował uniknąć kolizji z Barrichello, przez co zwolnił, wskutek czego uderzył w niego Olivier Panis, tracąc swój przedni spojler; tylny spojler stracił także Häkkinen. Pozostali kierowcy próbowali uniknąć odłamków części samochodów Panisa i Häkkinena, co doprowadziło do kolizji Magnussena i Nakano. Chwilę później Magnussen wypadł z toru i wycofał się z rywalizacji. Tymczasem moc silnika Forda w samochodzie Barrichello nie była tak duża, jak w kwalifikacjach, ponadto zakładana przed wyścigiem jednopostojowa strategia okazała się niemożliwa do zrealizowania. Co więcej, Brazylijczyk otrzymał karę stop &amp; go za wyprzedzanie przy żółtych flagach, a na 35 okrążeniu wycofał się z powodu awarii skrzyni biegów.
Kwalifikacje do Grand Prix Francji Barrichello ukończył jako trzynasty, a Magnussen – jako piętnasty. Magnussen wycofał się z wyścigu na 34 okrążeniu po tym, gdy w jego samochodzie uszkodził się system chłodzący hamulce. Barrichello odpadł trzy okrążenia później po awarii silnika.
W kwalifikacjach do Grand Prix Wielkiej Brytanii doszło do kilku awarii jednostek napędowych Forda. Jan Magnussen ukończył kwalifikacje na piętnastym miejscu, natomiast Barrichello zdołał przejechać tylko cztery okrążenia i był 21. Podczas wyścigu również zawiodły silniki: wskutek ich awarii obaj kierowcy Stewarta wycofali się z rywalizacji (Barrichello na 38 okrążeniu, Magnussen na 51).
Następną eliminacją było Grand Prix Niemiec. Barrichello był dwunasty w kwalifikacjach, chociaż gdyby nie musiał zwolnić z powodu zagrożenia spowodowanego przez Tarso Marquesa, mógłby być dziewiąty. Magnussen był 15, przez całe kwalifikacje próbując znaleźć optymalne ustawienia samochodu. W wyścigu dobrze wystartował Barrichello, awansując na ósme miejsce. Jednak ponownie zepsuły się silniki Forda, wskutek czego Magnussen odpadł na 28 okrążeniu, a Barrichello – na 34.
Kwalifikacje do Grand Prix Węgier Barrichello ukończył jako jedenasty, a Magnussen – jako siedemnasty. W pierwszym zakręcie wyścigu Magnussen zderzył się z Giannim Morbidellim. Wskutek tej kolizji Magnussen uszkodził samochód i z powodu tych uszkodzeń wycofał się z wyścigu na ósmym okrążeniu. Jadący na wysokich pozycjach Barrichello zakończył rywalizację po 29 okrążeniach, a powodem tego była awaria silnika.
W tym czasie media zaczęły zastanawiać się nad pozycją Magnussena w zespole. Jackie Stewart powiedział Duńczykowi, że musi on poprawić swoją szybkość i oznajmił, że interesującym będzie zobaczyć, czy Magnussen zdoła do końca sezonu poczynić postępy. Kontrakt Duńczyka ze Stewartem kończył się wprawdzie w roku 2000, ale pojawiły się informacje, że może on zostać przedwcześnie zerwany, a miejsce Magnussena w zespole może zająć Juan Pablo Montoya.
Do Grand Prix Belgii Barrichello zakwalifikował się na dwunastym, a Magnussen na osiemnastym miejscu. Barrichello nie ukończył wyścigu wskutek uszkodzenia zawieszenia, do którego doszło na dziewiątym okrążeniu po kontakcie z Heinzem-Haraldem Frentzenem. Magnussen ukończył wyścig na trzynastym miejscu, chociaż tylny spojler w jego samochodzie był źle ustawiony i Duńczyk osiągał niskie prędkości na prostych, a później stracił dużo czasu w boksie podczas wymiany spojlera.
Sesję kwalifikacyjną do Grand Prix Włoch Barrichello ukończył jako jedenasty, a Magnussen – jako trzynasty. Magnussen odpadł z wyścigu na 32 okrążeniu po awarii skrzyni biegów, a Barrichello dojechał do mety na trzynastym miejscu.
W kwalifikacjach do Grand Prix Austrii Barrichello był piąty, a Magnussen – szósty; kierowców tych dzieliły dwie dziesiąte sekundy. Na starcie obaj kierowcy Stewarta wyprzedzili Frentzena, a na pierwszym okrążeniu Barrichello zdołał jeszcze wyprzedzić Jacques’a Villeneuve’a w zakręcie Gösser Kurve. Villeneuve początkowo miał problemy z oponami i musiał bronić się przed Magnussenem, ale później zyskał przewagę nad Duńczykiem i zaczął zbliżać się do Barrichello, podążając bezpośrednio za nim przez piętnaście okrążeń. Na 24 okrążeniu w zakręcie Gösser Kurve Villeneuve wyprzedził Brazylijczyka. Zespół dla obu kierowców obrał strategię na dwa pit-stopy, przez co po pierwszym Barrichello i Magnussen wyjechali na tor za Frentzenem. Magnussen odpadł z wyścigu na 59 okrążeniu wskutek awarii silnika, natomiast Barrichello wycofał się z rywalizacji sześć okrążeń później, kiedy to, naciskany przez Michaela Schumachera, wjechał w żwir. Barrichello został jednak sklasyfikowany w wyścigu na czternastym miejscu.
Kwalifikacje do Grand Prix Luksemburga Barrichello zakończył na dziewiątym miejscu, a Magnussen – na dwunastym, mimo faktu, że Duńczykowi w trakcie sesji zepsuł się silnik. Obaj kierowcy bardzo dobrze wystartowali: Barrichello awansował na czwarte, a Magnussen na szóste miejsce. Po raz dziewiąty w sezonie oba Stewarty nie dojechały do mety: na 40 okrążeniu w samochodzie Magnussena uszkodzeniu uległ wał napędowy, a trzy okrążenia później Barrichello wycofał się z powodu awarii skrzyni biegów.
W kwalifikacjach do Grand Prix Japonii Barrichello był dwunasty, a Magnussen czternasty. Obaj kierowcy nie ukończyli wyścigu z powodu wypadków, Magnussen na czwartym okrążeniu, a Barrichello trzy okrążenia później.
Sesję kwalifikacyjną do Grand Prix Europy po raz pierwszy w sezonie Magnussen ukończył przed Barrichello: Duńczyk był jedenasty, a Brazylijczyk – dwunasty. Barrichello musiał jednak skorzystać w kwalifikacjach z zapasowego samochodu, ponieważ jego pojazd zepsuł się podczas treningów i nie zdołał zostać naprawiony na czas. Na starcie Magnussen wyprzedził Oliviera Panisa. Duńczyk ukończył wyścig na dziewiątym miejscu. Barrichello nie dojechał do mety, po 30 okrążeniach wyścigu w jego samochodzie zepsuła się skrzynia biegów.
Barrichello w klasyfikacji generalnej kierowców z sześcioma punktami został sklasyfikowany na trzynastej pozycji. Magnussen natomiast nie uzyskał punktów i zakończył sezon na dwudziestym miejscu w klasyfikacji. Stewart-Ford w klasyfikacji konstruktorów zajął dziewiąte miejsce.
1998.
W październiku 1997 roku potwierdzono, że kierowcami zespołu na sezon 1998 pozostaną Rubens Barrichello i Jan Magnussen, z tym, że Duńczyk miał kontrakt odnawiany co wyścig. Kierowcami testowymi zostali natomiast Luciano Burti i Mário Haberfeld. W tym samym miesiącu Ford potwierdził, że na 1998 rok będzie dostarczał Stewartowi zupełnie nowe silniki V10, chociaż takie informacje pojawiły się już wcześniej.
W grudniu Fédération Internationale de l’Automobile nakazała Jackiemu Stewartowi udowodnić, że jego zespół ma zapewnione zaplecze finansowe na sezon 1998; miało to związek z faktem, że Stewart krytykował reklamowanie na samochodach Formuły 1 wyrobów tytoniowych. Około tydzień później nowymi sponsorami zespołu zostały firmy MCI, British Telecom oraz Lear Corporation.
7 stycznia 1998 roku w należącym do Forda Dunton Research and Engineering Center koło Basildon zaprezentowany został nowy model zespołu, zaprojektowany przez Alana Jenkinsa Stewart SF2. Samochód został skonstruowany ze wsparciem Forda zwiększonym w porównaniu do modelu SF1. Podczas prezentacji Jackie Stewart ostrzegł, że sezon 1998 może być trudniejszy niż debiutancki sezon zespołu. Ogłoszono wówczas także plany na rok 1998, które obejmowały zwiększenie ilości pracowników ze 110 do około 170, utworzenie zespołu testowego oraz rozszerzenie kilku oddziałów nowej fabryki, z której Stewart miał zamiar zacząć korzystać wiosną. Zespół ogłosił również zwiększenie zaangażowania HSBC.
Pierwszą eliminacją sezonu 1998 było Grand Prix Australii. W kwalifikacjach Barrichello był czternasty, a Magnussen – osiemnasty. Po dwóch okrążeniach w wyścigu nie jechał już jednak żaden kierowca zespołu: Barrichello miał awarię skrzyni biegów na pierwszym okrążeniu, a na drugim Magnussen zderzył się z Ralfem Schumacherem i wycofał się z wyścigu.
W kwalifikacjach do Grand Prix Brazylii Barrichello był trzynasty, a Magnussen – szesnasty. Barrichello nie dojechał do mety wyścigu, jako że na 53 okrążeniu musiał wycofać się z powodu awarii skrzyni biegów. Magnussen po dyskwalifikacji Damona Hilla był dziesiąty.
W tym czasie pojawiły się informacje, że z powodu problemów zespołu – w tym nowej, ale awaryjnej skrzyni biegów – Alan Jenkins może przestać pełnić rolę dyrektora technicznego. W kontekście jego następcy wymieniano Steve’a Nicholsa z McLarena bądź Mike’a Gascoyne’a z Tyrrella. Problemy Stewarta ze skrzynią biegów były na tyle znaczne, że wstrzymywały rozwój modelu SF2, a Ford zaczął rozważać dostarczanie silników Benettonowi. W maju jednak te informacje ostatecznie się nie potwierdziły, jako że Benetton potwierdził, iż w sezonie 1999 nadal będzie używać starych silników Renault pod nazwą Playlife.
Kwalifikacje do Grand Prix Argentyny Barrichello ukończył na 14 miejscu, a Magnussen na 22 – ostatnim. Magnussen nie ukończył wyścigu z powodu uszkodzeń skrzyni biegów na 17 okrążeniu, natomiast Barrichello dojechał do mety na dziesiątej pozycji.
Do Grand Prix San Marino Barrichello startował z siedemnastego miejsca, a Magnussen – z dwudziestego. Na pierwszym okrążeniu doszło do kolizji Magnussena z Barrichello, wskutek której Brazylijczyk odpadł z wyścigu. Magnussen zakończył zawody na dziewiątym okrążeniu po awarii skrzyni biegów.
Na przełomie kwietnia i maja pojawiły się informacje, jakoby Stewart Grand Prix rozważał zwolnienie Magnussena i zaangażowanie w jego miejsce Josa Verstappena. Verstappen, który zadebiutował w Formule 1 w 1994 roku w Benettonie, był protegowanym Alana Jenkinsa, z którym znał się od czasów startów w Footworku w 1996 roku. Po sezonie 1997, w którym startował w Tyrrellu, pozostawał bez pracy. Mówiło się, że Verstappen oraz jego menadżer Huub Rothengatter rozpoczęli negocjacje z zespołem, oczekując jednak zbyt wysokiego wynagrodzenia oraz umowy do sezonu 1999 włącznie. W związku z faktem, że Rothengatter i Stewart Grand Prix nie mogli dojść do porozumienia w kwestii finansowej, około tydzień później pojawiły się informacje, jakoby Magnussen miał zostać w zespole do końca sezonu, co zasugerował także Paul Stewart. Stewart powiedział ponadto, że Stewart Grand Prix chce zbudować pewność Magnussena, którą wykazywał się w niższych formułach, i w tym celu spróbuje wyprodukować lepszy samochód.
Kwalifikacje do Grand Prix Hiszpanii Barrichello zakończył jako dziewiąty, a Magnussen – jako osiemnasty. Magnussen finiszował na dwunastej pozycji, natomiast Barrichello umiejętnie bronił się przed naciskiem Jacques’a Villeneuve’a oraz Johnny’ego Herberta (którzy dodatkowo walczyli między sobą) i ukończył wyścig na piątym miejscu, zdobywając pierwsze dwa punkty w sezonie.
Do Grand Prix Monako Barrichello zakwalifikował się z czternastym czasem, a Magnussen – z osiemnastym. Obaj kierowcy nie ukończyli wyścigu z powodu awarii zawieszenia: Barrichello wycofał się z tego powodu na dwunastym okrążeniu, a Magnussen na trzydziestym pierwszym.
1 czerwca dokonano otwarcia nowej fabryki zespołu. Wkrótce później pojawiły się informacje, jakoby Ford rozważał przejęcie pełnej kontroli nad Stewart Grand Prix i wystawienie swojego zespołu w Formule 1.
W kwalifikacjach do Grand Prix Kanady Barrichello był trzynasty, a Magnussen – dwudziesty. Na starcie wyścigu doszło do zbiorowej kolizji, w wyniku której Barrichello awansował na czwarte miejsce. Ostatecznie Brazylijczyk ukończył zawody na piątym miejscu, natomiast Magnussen był szósty, zdobywając swój pierwszy punkt w Formule 1.
Po Grand Prix Kanady Magnussen został zastąpiony przez Josa Verstappena. Kontrakt Holendra obowiązywał do końca sezonu. Kierownictwo zespołu zdecydowało się zatrudnić Verstappena po tym, gdy osiągał on dobre czasy podczas testów na torze Magny-Cours. Odejście Magnussena z zespołu nastąpiło w chłodnych okolicznościach, tym bardziej że Duńczyk otrzymywał niewielkie wsparcie od Stewarta i nie zawsze dysponował takim samym sprzętem, co Rubens Barrichello. Po odejściu z zespołu Magnussen ścigał się w serii Champ Car.
Sesję kwalifikacyjną do Grand Prix Francji Barrichello ukończył na czternastym miejscu, a Verstappen – tuż za nim. Podczas startu Verstappen nie był w stanie ruszyć z miejsca, wskutek czego przerwano wyścig; Holendra dopuszczono jednak do powtórzonego startu. Swój pierwszy wyścig w barwach Stewarta ukończył on na dwunastym miejscu, dwie pozycje za Barrichello.
Do wyścigu o Grand Prix Wielkiej Brytanii Verstappen startował z siedemnastego pola, tuż przed Barrichello. Deszczowego wyścigu obaj kierowcy nie ukończyli: na 39 okrążeniu Verstappen wycofał się z powodu awarii silnika, natomiast Barrichello wypadł z toru okrążenie później.
W połowie lipca powróciły informacje, jakoby Ford rozważał dostarczanie silników Benettonowi, co miało związek z wykupieniem Coswortha przez amerykańską firmę. Faktem było jednak, że gdyby nawet Ford zdecydował się dostarczać silniki włoskiemu zespołowi, to Stewart nadal otrzymywałby jednostki od tej firmy, chociaż być może pod nazwą Aston Martin lub Jaguar.
W trakcie kwalifikacji do Grand Prix Austrii padał deszcz. W tych warunkach Barrichello zakwalifikował się z piątym czasem, a Verstappen był dwunasty. Na starcie Barrichello awansował na czwartą pozycję, jednak wycofał się z wyścigu już na dziewiątym okrążeniu po awarii układu hamulcowego. Verstappen także nie ukończył wyścigu: na pięćdziesiątym drugim okrążeniu w jego samochodzie zepsuł się silnik.
Pod koniec lipca pojawiły się informacje, jakoby Rubens Barrichello był rozważany jako jeden z kandydatów na stanowisko kierowcy Williamsa w sezonie 1999. Miało to związek z tym, że sponsor Williamsa, brazylijska firma Petrobras, chciała, by w zespole jeździł kierowca z Brazylii, a jedynym kierowcą brazylijskim posiadającym odpowiednie doświadczenie był Barrichello. W tym czasie było niemal pewne, że jednym z kierowców Williamsa będzie Alessandro Zanardi, natomiast w gronie chętnych do jazdy w Williamsie wymieniano obok Barrichello również Johnny’ego Herberta, Pedro Diniza, Oliviera Panisa, Eddiego Irvine'a czy Maksa Wilsona. Barrichello przed Grand Prix Austrii odwiedził w tajemnicy fabrykę Williamsa w Grove, by porozmawiać z Frankiem Williamsem o możliwej umowie, jako że kontrakt Barrichello ze Stewartem zawierał zapis, w myśl którego obowiązujący kontrakt mógł zostać wykupiony za sześć milionów dolarów.
W kwalifikacjach do Grand Prix Niemiec Barrichello był trzynasty, a Verstappen – dziewiętnasty. Obaj kierowcy nie ukończyli wyścigu z powodu awarii skrzyni biegów: Barrichello wycofał się po 24 okrążeniach, natomiast Verstappen trzy okrążenia później.
Około tydzień później z powodu słabych wyników Stewarta powróciły plotki nt. potencjalnej umowy Forda z Benettonem, która mogłoby zacząć obowiązywać w 2000 roku.
Kwalifikacje do Grand Prix Węgier Barrichello ukończył na czternastej pozycji, a Verstappen – na siedemnastej. Barrichello nie ukończył wyścigu (awaria skrzyni biegów na 55 okrążeniu), natomiast Verstappen finiszował jako trzynasty.
W kwalifikacjach do Grand Prix Belgii Barrichello był czternasty, a Verstappen dziewiętnasty. Na starcie deszczowego wyścigu doszło do kolizji trzynastu samochodów. Wskutek tego wydarzenia sędziowie zdecydowali o wywieszeniu czerwonej flagi i powtórzeniu startu wyścigu. Barrichello był jednym z kierowców, którzy uczestniczyli w kolizji i wskutek niej doznał urazu łokcia, przez co nie wziął udziału w powtórzonym starcie. Verstappen utrzymywał się na dziesiątej pozycji do momentu zjazdu samochodu bezpieczeństwa, ale już na dziewiątym okrążeniu musiał wycofać się z powodu awarii silnika.
Do Grand Prix Włoch Barrichello startował z trzynastego miejsca, a Verstappen – z siedemnastego. Verstappen nie ukończył wyścigu, ponieważ po 39 okrążeniach rywalizacji w jego samochodzie zepsuła się skrzynia biegów. Barrichello ukończył zawody na dziesiątym miejscu.
Podczas Grand Prix Włoch pojawiły się informacje o możliwych zmianach kadrowych w Stewarcie. Mówiono, że Paul Stewart opuści zespół, a Alan Jenkins będzie w nim pracował w innym charakterze. Paul Stewart miał przestać pracować jako dyrektor zarządzający, a jego miejsce miał zająć David Richards z Benettona. Natomiast kandydatami na nowego dyrektora technicznego w miejsce Jenkinsa – który miał skupić się raczej na projektowaniu samochodu – byli według mediów Mike Coughlan z Arrowsa oraz James Robinson z Williamsa. Podawano, że Stewart chciał zrezygnować z usług Jenkinsa już wiosną 1998 roku, ale nie zrobił tego ze względu na chęć utrzymania stabilności technicznej. Później obok Coughlana i Robinsona w charakterze kandydata na dyrektora technicznego wymieniano także Gary’ego Andersona z Jordana. Anderson początkowo podpisał porozumienie z Arrowsem, ale później zawarł umowę ze Stewartem. Stewart chciał oficjalnie ogłosić pozyskanie Andersona, ale Tom Walkinshaw z Arrowsa wniósł pozew o zatrzymanie tej transakcji.
W kwalifikacjach do Grand Prix Luksemburga Barrichello zajął dwunaste miejsce, natomiast Verstappen ukończył sesję na osiemnastej pozycji. Obaj kierowcy zdołali ukończyć wyścig: Barrichello był jedenasty, a Verstappen – trzynasty.
Ostatnią eliminacją sezonu 1998 było Grand Prix Japonii, do którego Barrichello zakwalifikował się z szesnastym czasem, a Verstappen – z dziewiętnastym. Kierowcy ci nie ukończyli jednak wyścigu: na 22 okrążeniu Verstappenowi zepsuła się skrzynia biegów, natomiast cztery okrążenia później w samochodzie Barrichello doszło do uszkodzenia mechanizmu różnicowego.
W sezonie 1998 Rubens Barrichello zdobył cztery punkty, co pozwoliło na sklasyfikowanie go na dwunastym miejscu w klasyfikacji generalnej kierowców. Jan Magnussen z jednym punktem zajął siedemnaste miejsce w tej klasyfikacji, natomiast Jos Verstappen nie uzyskał punktów i został sklasyfikowany na ostatnim, 23 miejscu. Stewart w klasyfikacji konstruktorów z pięcioma punktami był ósmy.
W listopadzie Ford zdementował pogłoski, jakoby był zainteresowany wykupieniem Stewarta i przekształceniem go w Jaguara przed sezonem 2001. Koncern zaprzeczył także, jakoby rozważał przemianowanie swoich silników na Jaguara. W tej sytuacji w kontekście przejęcia Stewarta pojawiły się nazwiska Toma Walkinshawa oraz Davida Richardsa, przy czym w przypadku przejęcia zespołu przez Walkinshawa albo Richardsa nowy zespół nadal byłby powiązany z Fordem.
1999.
W połowie września 1998 roku potwierdzono, że nowym kierowcą Stewarta w sezonie 1999 będzie Johnny Herbert. Brytyjczyk, który wcześniej wygrał dwa Grand Prix w 1995 roku, zastąpił Josa Verstappena, podpisując ze Stewartem dwuletni kontrakt. Drugim kierowcą zespołu, mimo możliwych powiązań z Williamsem, pozostał Barrichello. Drugi rok z rzędu kierowcą testowym Stewarta był Luciano Burti.
Na początku grudnia Ford ogłosił przedłużenie kontraktu ze Stewartem do końca 2001 roku.
Gary Anderson natomiast został oficjalnie dyrektorem technicznym zespołu w miejsce Alana Jenkinsa; najprawdopodobniej z powodu przyjścia Andersona z zespołu odszedł inżynier Egbahl Hamidy, którego zastąpił Darren Davis. W styczniu 1999 roku Jenkins również opuścił zespół. Paula Stewarta na stanowisku dyrektora zarządzającego zastąpił natomiast David Ring, który pracował wcześniej w Hamble Group, Stewart zaś został wiceprezesem Stewart Grand Prix, a Andy Miller – dyrektorem wyścigowym.
Tuż przed Bożym Narodzeniem 1998 roku po raz pierwszy zespół testował nowy model, oznaczony symbolem SF3. W samochodzie zamontowano całkowicie nową jednostkę napędową Ford CR1, która ważyła 100 kg, zawierała jedynie niewiele części z silnika Zetec-R i była od niego lżejsza, niższa i krótsza. Jako że kompozytowa skrzynia biegów modelu SF2 była awaryjna, w Stewarcie SF3 zespół zastosował bardziej konwencjonalną jednostkę z magnezu. Niektórzy twierdzili, że pod względem aerodynamicznym samochód był podobny do McLarena MP4/13.
W połowie stycznia 1999 roku nowym sponsorem zespołu została firma FedEx, natomiast ze sponsoringu zrezygnowało Texaco.
W kwalifikacjach do pierwszego wyścigu sezonu 1999, Grand Prix Australii, Barrichello był czwarty, a Herbert – trzynasty. Przed startem wyścigu, a tuż po okrążeniu rozgrzewkowym, w obu Stewartach zapaliły się silniki. Zespół dysponował jednym samochodem zapasowym, który przeznaczył Barrichello; co więcej, za użycie samochodu zapasowego Barrichello musiał do wyścigu startować z boksów. W początkowej części wyścigu Brazylijczyk podążał tuż za Michaelem Schumacherem, który także startował z końca stawki, a po trzynastu okrążeniach był już dwunasty. Na czternastym okrążeniu Jacques Villeneuve miał wypadek, w związku z czym na tor wyjechał samochód bezpieczeństwa; wskutek tego kilku kierowców zjechało do boksów, a Barrichello awansował na ósme miejsce. Siedem okrążeń później wypadek miał również Alessandro Zanardi i samochód bezpieczeństwa ponownie pojawił się na torze, a Barrichello wykorzystał tę okazję do zjazdu na pit stop. Na 29 okrążeniu Barrichello został ukarany karą stop &amp; go za to, że wyprzedził Michaela Schumachera po zjeździe samochodu bezpieczeństwa, ale jeszcze przed minięciem linii startu/mety; po odbyciu kary Barrichello wrócił na tor na ósmym miejscu, a wkrótce później zjechał na drugi pit-stop. Na ostatnich dwudziestu okrążeniach Barrichello zdołał wyprzedzić Toranosuke Takagiego i Pedro de la Rosę z Arrowsa i finiszował jako piąty.
Sesję kwalifikacyjną do Grand Prix Brazylii Barrichello zakończył jako trzeci, a Herbert – jako dziesiąty. Na starcie wyścigu w samochodzie Davida Coultharda zepsuł się silnik, dzięki czemu Barrichello awansował na drugą pozycję. Na czwartym okrążeniu chwilowe problemy ze skrzynią biegów miał Mika Häkkinen, przez co Barrichello zdołał go wyprzedzić i został liderem wyścigu. Na 16 okrążeniu w samochodzie Herberta doszło do awarii układu hydraulicznego i Brytyjczyk wycofał się z wyścigu. Na 27 okrążeniu Barrichello zjechał na pierwszy pit-stop. Po wyjeździe z boksów Barrichello jechał za Eddiem Irvine’em, ale na 34 okrążeniu wyprzedził go. Brazylijczyk nie zdołał jednak ukończyć wyścigu, ponieważ na 43 okrążeniu w jego samochodzie zepsuła się jednostka napędowa.
Po dobrych wynikach Stewarta SF3 oraz jednostek Forda na początku sezonu z amerykańskimi silnikami poza Benettonem zaczęto wiązać również zespół BAR.
Kwalifikacje do Grand Prix San Marino Barrichello ukończył na szóstym miejscu, a Herbert – na dwunastym. Na starcie wyścigu z powodu awarii skrzyni biegów odpadł Jacques Villeneuve, dzięki czemu obaj kierowcy Stewarta awansowali o jedną pozycję. Po odpadnięciu w dalszej fazie wyścigu między innymi Häkkinena oraz Irvine'a Barrichello ukończył Grand Prix San Marino na trzeciej pozycji, Herbert natomiast był dziesiąty.
Na przełomie kwietnia i maja Ford ogłosił, że w celu lepszej koncentracji nad współpracą ze Stewartem nie będzie w sezonie 2000 dostarczać swoich silników żadnemu innemu zespołowi, co oznaczało, że jednostek nowego producenta było zmuszone poszukać Minardi. Mimo to nie ustawały pogłoski, jakoby Ford mógł dostarczać w sezonie 2000 pod nazwą Jaguar silniki drugiemu zespołowi.
Do wyścigu o Grand Prix Monako Barrichello i Herbert startowali odpowiednio z piątego i trzynastego miejsca. Na starcie Herbert wyprzedził Ricardo Zontę. Brytyjczyk nie zdołał jednak ukończyć wyścigu, ponieważ na 33 okrążeniu w jego samochodzie uszkodzeniu uległo zawieszenie. Nie finiszował również Barrichello, który na sześć okrążeń przed końcem wpadł w poślizg i uderzył w barierę.
W kwalifikacjach do Grand Prix Hiszpanii Barrichello był siódmy, a Herbert – czternasty. W początkowej fazie wyścigu Barrichello został wyprzedzony przez Trullego, R. Schumachera i Frentzena, a bezpośrednio za brazylijskim kierowcą jechał Herbert. Na 41 okrążeniu Herbert wycofał się z powodu awarii skrzyni biegów. Pod koniec wyścigu Barrichello został jeszcze wyprzedzony przez Damona Hilla i ukończył zawody na ósmym miejscu. Po wyścigu Barrichello został zdyskwalifikowany za nieregulaminowe wymiary drewnianej deski pod podwoziem (tzw. "skid block").
W przypadku Rubensa Barrichello pozycją startową do Grand Prix Kanady było piąte miejsce, natomiast Herbert startował z dziesiątej pozycji. Na początku wyścigu Jarno Trulli uderzył w Barrichello, który na skutek kolizji zjechał na pit-stop i powrócił na tor ze stratą jednego okrążenia. Na piętnastym okrążeniu wskutek uszkodzeń z kolizji z Trullim Brazylijczyk wycofał się jednak z wyścigu. Herbert natomiast po 44 okrążeniach jechał na piątej pozycji, ale na 52 okrążeniu został wyprzedzony przez Eddiego Irvine'a. Po odpadnięciu Heinza-Haralda Frentzena na cztery okrążenia przed końcem wyścigu Herbert wrócił jednak na piąte miejsce i zdobył swoje pierwsze dwa punkty w sezonie.
Na początku czerwca za kwotę około 50 milionów funtów Ford zakupił zespół.
Jako że zaledwie kilka minut po rozpoczęciu sesji kwalifikacyjnej do Grand Prix Francji zaczęło padać, najwyższe pozycje startowe wywalczyli kierowcy, którzy wyjechali na tor najwcześniej: Rubens Barrichello, Jean Alesi i Olivier Panis. Dla Brazylijczyka było to drugie pole position w karierze; pierwsze wywalczył w Grand Prix Belgii 1994 w podobnych okolicznościach. Herbert tymczasem zakończył kwalifikacje jako dziewiąty. Na starcie Barrichello utrzymał pierwsze miejsce. Na piątym okrążeniu Herbert odpadł z powodu uszkodzenia skrzyni biegów. Okrążenie później Barrichello został wyprzedzony przez Davida Coultharda. Na dziesiątym okrążeniu w samochodzie Coultharda zepsuł się układ elektryczny i Barrichello ponownie objął prowadzenie. Mniej więcej około dwudziestego okrążenia zaczął padać deszcz. Na 44 okrążeniu Michael Schumacher wyprzedził Barrichello. Jednakże dziewięć okrążeń później Barrichello odzyskał prowadzenie, ponieważ Niemiec zjechał do boksów. Na 60 okrążeniu Barrichello został wpyrzedzony przez Häkkinena, a cztery okrążenia później kierowcy ci zjechali na swój drugi pit-stop. Liderem został wówczas Heinz-Harald Frentzen, który podczas wyścigu był tylko raz w boksach. Frentzen wygrał ostatecznie wyścig, a na podium stanęli jeszcze Häkkinen i Barrichello.
W kwalifikacjach do Grand Prix Wielkiej Brytanii Barrichello był siódmy, natomiast Herbert – jedenasty. W trakcie wyścigu na Herberta nałożono karę stop &amp; go za wyprzedzenie Alesiego tuż po zjeździe samochodu bezpieczeństwa, ale przed przekroczeniem linii startu/mety. Na trzynaście okrążeń przed metą w samochodzie Barrichello pękła opona i Brazylijczyk musiał zjechać na nieplanowany pit-stop. W Grand Prix Wielkiej Brytanii nie zdołał punktować żaden kierowca Stewarta: Barrichello był ósmy, Herbert zaś dwunasty.
Do Grand Prix Austrii Barrichello startował z piątego miejsca, natomiast Herbert był tuż za Brazylijczykiem. W pierwszym zakręcie wyścigu Barrichello zdołał wyprzedzić Frentzena, a chwilę później również Häkkinena (wypchniętego z toru przez Coultharda) i Irvine'a. Johnny Herbert został natomiast uderzony przez Mikę Salo, stracił tylny spojler i pod koniec pierwszego okrążenia zjechał do boksów, ale zespół nie oczekiwał Brytyjczyka i wymiana spojlera zajęła dużo czasu. Na 36 okrążeniu Barrichello zjechał na pit-stop i na tor powrócił na piątym miejscu. Na 49 okrążeniu Brazylijczyk został wyprzedzony przez Häkkinena. Siedem okrążeń później w samochodzie Barrichello zepsuł się silnik. Herbert ukończył natomiast rywalizację na czternastym miejscu ze stratą czterech okrążeń do zwycięzcy.
W kwalifikacjach do Grand Prix Niemiec Barrichello był szósty, Herbert zaś – siedemnasty. Na pierwszym okrążeniu wyścigu Barrichello wyprzedził Frentzena, a na trzecim – Irvine'a, i w ten sposób jechał na czwartym miejscu. Pod koniec szóstego okrążenia Barrichello zjechał jednak do boksów i wycofał się z wyścigu, a powodem tego była awaria układu hydraulicznego. Herbert pod koniec wyścigu podążał natomiast na szóstym miejscu, ale na 41 okrążeniu zakończył wyścig z powodu awarii skrzyni biegów.
Sesję kwalifikacyjną do Grand Prix Węgier Barrichello ukończył jako ósmy, a Herbert – jako dziesiąty. Na starcie Barrichello wyprzedził Alexandra Wurza, a Herbert, wyprzedzony przez obu kierowców Saubera, spadł na dwunaste miejsce. Herbert został wyprzedzony jeszcze przez Jarno Trullego, ale sam wyprzedził Jacques’a Villeneuve’a i jechał na dwunastej pozycji. Obaj kierowcy Stewarta obrali, w przeciwieństwie do większości konkurentów, taktykę jednego pit-stopu. Barrichello ukończył rywalizację na piątym miejscu, Herbert natomiast finiszował jako jedenasty.
Do Grand Prix Belgii Barrichello startował z siódmego miejsca, a Herbert – z dziesiątego. Barrichello został na początku wyścigu wyprzedzony przez Alessandro Zanardiego i Mikę Salo, przez co spadł na dziewiątą pozycję. Herberta natomiast wyprzedził Giancarlo Fisichella, ale Włoch na czwartym okrążeniu popełnił błąd i Herbert odzyskał pozycję. Na siódmym okrążeniu udany atak na Herberta podjął Jean Alesi. Na 12 okrążeniu Brytyjczyk popełnił błąd w szykanie Bus Stop i ponownie został wyprzedzony przez Fisichellę. Na 29 okrążeniu Herbert wypadł z toru i zakończył jazdę. Barrichello ukończył wyścig jako dziesiąty.
W kwalifikacjach do Grand Prix Włoch Barrichello był siódmy, natomiast Herbert – piętnasty. Na 11 okrążeniu Barrichello wyprzedził Coultharda i awansował na szóste miejsce. W połowie wyścigu Brazylijczyk wyprzedził również Zanardiego. Na 41 okrążeniu Herbert wycofał się z powodu uszkodzenia sprzęgła. Barrichello natomiast ukończył wyścig jako czwarty.
Do Grand Prix Europy obaj kierowcy Stewarta startowali z dalszych pozycji: Herbert z czternastej, a Barrichello z piętnastej. W trakcie wyścigu, na osiemnastym okrążeniu, zaczął padać deszcz. Po awariach bądź wypadkach liderów (Frentzen, Coulthard, R. Schumacher, Fisichella) oraz dzięki dobrej taktyce prowadzenie objął Johnny Herbert i to on został zwycięzcą Grand Prix Europy, odnosząc swoją trzecią wygraną oraz pierwszą dla Stewarta. Na trzecim miejscu finiszował Barrichello, do końca atakując Jarno Trullego.
W kwalifikacjach do debiutującego w kalendarzu Formuły 1 Grand Prix Malezji Herbert był piąty, Barrichello natomiast startował tuż za Brytyjczykiem. Na starcie Barrichello wyprzedził Herberta. Herbert obrał jednak lepszą strategię i ukończył wyścig na czwartej pozycji, tuż przed Rubensem Barrichello.
Kwalifikacje do ostatniej eliminacji sezonu 1999, a zarazem ostatniej w historii Stewart Grand Prix – Grand Prix Japonii – Herbert zakończył na ósmym miejscu, a Barrichello – na trzynastym. Na starcie Herbert spadł na dziesiątą pozycję, wyprzedzony przez Jeana Alesiego i Ralfa Schumachera. Obaj kierowcy zespołu nie zdobyli punktów: Herbert był w wyścigu siódmy, tuż przed Barrichello.
Sezon 1999 Stewart zakończył z 36 punktami na czwartym miejscu w klasyfikacji konstruktorów. Rubens Barrichello uzyskał 21 punktów, co dało mu siódme miejsce w klasyfikacji generalnej kierowców, natomiast Johnny Herbert dzięki zdobytym przez siebie 15 punktom był w tej klasyfikacji ósmy.
Sprzedaż zespołu.
W listopadzie 1998 roku Ford stanowczo zapewnił, że nie zamierza przed sezonem 2001 wykupić Stewarta bądź w jakikolwiek sposób zaangażować Jaguara – jedną ze swoich marek – w Formułę 1, czy to w charakterze zespołu, czy też dostawcy silników.
Mimo to 11 czerwca 1999 roku Ford za 50 milionów funtów zakupił Stewart Grand Prix. Ta stosunkowo niska kwota wynikała stąd, że Ford był od 1996 roku w znacznym stopniu zaangażowany w zespół. Decyzja Forda wynikała stąd, że koncern chciał odnieść sukcesy w Formule 1 tym bardziej, że spodziewane było przybycie do Formuły 1 w ciągu następnych kilku lat takich marek jak Toyota, Honda i General Motors. Jackie Stewart natomiast uzasadniał sprzedaż tym, że nabycie zespołu przez Forda zwiększy jego konkurencyjność w stosunku do Ferrari i McLarena. Chociaż wówczas Ford nie wybrał jeszcze nazwy zespołu, było jasne, że zakupił go w celu wprowadzenia do Formuły 1 Jaguara.
Na początku września, po zgodzie Komisji Formuły 1, oficjalnie potwierdzono, że od sezonu 2000 zespół będzie ścigał się pod nazwą Jaguar Racing.
Johnny Herbert pozostał kierowcą w zespole, ponieważ niezależnie od wyników miał zagwarantowany kontrakt do sezonu 2000 włącznie. Natomiast w lipcu 1999 roku pojawiły się pogłoski, jakoby nowym kierowcą zespołu w sezonie 2000 miał zostać Eddie Irvine, niezadowolony ze statusu kierowcy numer dwa w Ferrari. Podczas Grand Prix Wielkiej Brytanii 1999 Irvine i przedstawiciele Forda spotkali się w tajemnicy, by omówić warunki potencjalnej umowy. Ostatecznie przed Grand Prix Włoch Irvine został ogłoszony kierowcą Jaguara, podpisując trzyletni kontrakt z zespołem. Barrichello natomiast przeszedł do Ferrari. W zespole pozostał również Luciano Burti, a także Gary Anderson.
Rodzina Stewartów również miała zostać w zespole. Ford odsunął wprawdzie Paula Stewarta z funkcji wiceprezesa, ale został on dyrektorem ds. operacyjnych. Jackie Stewart natomiast, zgodnie z oświadczeniem Forda (wrzesień 1999), miał pozostać prezesem. W 2000 roku u Paula Stewarta wykryto jednak raka jelita grubego i w październiku tego samego roku opuścił on całkowicie zespół. Jackie Stewart natomiast mimo wcześniejszych zapewnień Forda przestał być prezesem zespołu, a na tym stanowisku zastąpił go Neil Ressler.
Dalsze losy zespołu.
Przy okazji zakupu Stewarta Ford zapewniał, że jego celem jest mistrzostwo świata Formuły 1 w 2001 roku. Cel ten nie został osiągnięty. W sezonie 2000 Jaguar zdobył za sprawą Eddiego Irvine'a cztery punkty i dziewiąte miejsce w klasyfikacji. Wyniki odnoszone przez zespół były poniżej oczekiwań Forda, co doprowadziło do zmian w zarządzie, a to z kolei – do chaosu w zespole przez następne dwa lata. W roku 2001 Irvine wywalczył dla Jaguara pierwsze podium, ale Jaguar zakończył sezon niewiele lepiej, niż rok wcześniej – z dziewięcioma punktami i ósmą pozycją w klasyfikacji. W sezonie 2002 Jaguar ponownie zdobył jedno podium – trzecie miejsce Irvine'a w Grand Prix Włoch było ostatnim podium Jaguara w Formule 1, który to zespół zgromadził w tamtym sezonie osiem punktów i siódmą pozycję w klasyfikacji. W latach 2003–2004, po reformie systemu punktacji, Jaguar również był siódmy (gromadząc w roku 2003 18 punktów, a w 2004 – dziesięć).
Ford postanowił wycofać po sezonie 2004 Jaguara z Formuły 1. Kupcem zespołu został koncern Red Bull GmbH, który przekształcił zespół w Red Bull Racing. Do 2008 roku włącznie Red Bull nie wygrał żadnego wyścigu, jedynie trzykrotnie stając na podium. W sezonie 2009 kierowcy Red Bulla – Sebastian Vettel i Mark Webber – wygrali łącznie sześć wyścigów, a Vettel zdobył wicemistrzostwo w klasyfikacji kierowców, podobnie jak Red Bull – w klasyfikacji konstruktorów. W sezonach 2010–2013 Red Bull i Vettel zdobyli tytuły mistrzowskie.
Kierowcy.
Najwięcej wyścigów dla Stewart Grand Prix zaliczył Rubens Barrichello, który w latach 1997–1999 wystartował w 49 wyścigach. Barrichello zdobył także jedyne dla zespołu pole position. Pozostałymi kierowcami Stewarta byli Jan Magnussen (1997–1998, 24 wyścigi), Jos Verstappen (1998, 9 wyścigów) oraz Johnny Herbert (1999, 15 wyścigów), który odniósł jedyne dla Stewarta zwycięstwo.
Informacje techniczne.
Stewart w swojej historii korzystał jedynie z silników Ford oraz opon Bridgestone. Zespół skonstruował trzy modele (SF1, SF2 i SF3).

</doc>
<doc id="1395446" url="https://pl.wikipedia.org/wiki?curid=1395446" title="Stewart Racing">
Stewart Racing



</doc>
<doc id="1395447" url="https://pl.wikipedia.org/wiki?curid=1395447" title="Philippe Wolfers">
Philippe Wolfers

Philippe Wolfers (ur. 16 kwietnia 1858 w Brukseli, zm. 13 grudnia 1929) – belgijski jubiler, tworzący w stylu secesji i modernizmu.

</doc>
<doc id="1395448" url="https://pl.wikipedia.org/wiki?curid=1395448" title="Godło Śląska">
Godło Śląska



</doc>
<doc id="1395451" url="https://pl.wikipedia.org/wiki?curid=1395451" title="Odes Bajsułtanow">
Odes Bajsułtanow



</doc>
<doc id="1395453" url="https://pl.wikipedia.org/wiki?curid=1395453" title="Michaił Wrubel">
Michaił Wrubel

Michaił Aleksandrowicz Wrubel, (ur. w Omsku, zm. w Petersburgu) – rosyjski malarz i grafik tworzący w stylu secesji i symbolizmu.
Życiorys.
Syn Rosjanina, którego przodkowie sprzed dwóch pokoleń pochodzili z Polski, i Dunki. Naukę rozpoczął w petersburskiej Szkole Rysunku (1863–1864, 1869), kontynuował w Cesarskiej Akademii Sztuk Pięknych (1880–1884) u Ilji Riepina. W latach 1884–1889 przebywał w Kijowie, od 1889 w Moskwie. Odbył wiele podróży na Zachód (Francja, Włochy). Był scenografem w im. Sawwy Mamontowa. W latach 1884–1889 wykonał malowidła w Monasterze Św. Cyryla w Kijowie.
Związany był z kręgiem modernistycznego czasopisma i ugrupowania artystycznego „Mir iskusstwa”.
W 1902 zapadł na chorobę psychiczną, w 1906 stracił wzrok.
Malował portrety oraz symboliczne kompozycje figuralne. Motywy czerpał z ruskich podań i baśni oraz poezji romantycznej. Charakterystyczny dla niego sposób malowania przypomina mozaiki. Jego obrazy przenika nastrój tajemniczości, niepokoju i dramatyzmu. Zajmował się też ceramiką artystyczną, drobną rzeźbą i scenografią.

</doc>
<doc id="1395455" url="https://pl.wikipedia.org/wiki?curid=1395455" title="Rustenburg">
Rustenburg

Rustenburg (wymowa angielska: , wymowa afrikaans: ; afr. i niderl.: "Miasto odpoczynku") to miasto położone w Prowincji Północno-Zachodniej w Południowej Afryce w paśmie górskim Magaliesberg liczące około 312 tys. mieszkańców.
Miasto zostało założone w 1851 roku jako centrum administracyjne na urodzajnych terenach upraw owoców cytrusowych, tytoniu, orzechów ziemnych, słoneczników i kukurydzy.
Rustenburg jest jednym z miast RPA, w którym odbyły się mecze Mistrzostw Świata w Piłce Nożnej w 2010 r. Sześć spotkań w ramach mistrzostw rozegranych było na stadionie Royal Bafokeng będącym w stanie pomieścić 42 000 widzów.

</doc>
<doc id="1395456" url="https://pl.wikipedia.org/wiki?curid=1395456" title="Wiesław Stanisław Wójcik">
Wiesław Stanisław Wójcik

Wiesław Stanisław Wójcik (ur. 3 listopada 1953 w Koszalinie) – polski polityk, urzędnik samorządowy, poseł na Sejm I kadencji.
Życiorys.
Ukończył w 1978 studia administracyjne na Wydziale Prawa i Administracji Uniwersytetu im. Adama Mickiewicza w Poznaniu.
Należał do założycieli Kongresu Liberalno-Demokratycznego w województwie koszalińskim. Od 1991 do 1993 z ramienia KLD sprawował mandat posła na Sejm z okręgu koszalińsko-słupskiego. Był wiceprzewodniczącym Komisji Administracji i Spraw Wewnętrznych. W 1993 bez powodzenia ubiegał się o reelekcję. W 2001 kandydował do Sejmu z ramienia Platformy Obywatelskiej.
Od lat 90. zawodowo związany z administracją lokalną. Był m.in. kierownikiem koszalińskiego urzędu rejonowego i sekretarzem powiatu koszalińskiego.

</doc>
<doc id="1395457" url="https://pl.wikipedia.org/wiki?curid=1395457" title="Bruno Junqueira">
Bruno Junqueira

Bruno Junqueira (ur. 4 listopada 1976 roku w Belo Horizonte) – brazylijski kierowca wyścigowy. Mistrz międzynarodowej Formuły 3000, trzykrotny wicemistrz serii Champ Car.
Życiorys.
Początki kariery.
Junqueira zaczynał od startów na gokartach w Brazylii, a następnie w południowoamerykańskiej Formule 3. Po zwycięstwie w tej serii w 1997 roku przeniósł się do międzynarodowej Formuły 3000. Był też kierowcą testowym zespołu Formuły 1 – Williamsa. W 2000 roku był bliski podpisania z tym zespołem kontraktu na starty w Formule 1, jednak Williams ostatecznie wybrał Jensona Buttona. W tej sytuacji Junqueira wystartował w kolejnym sezonie Formuły 3000 i zdobył tytuł mistrzowski tej serii.
CART/Champ Car.
W 2001 roku Junqueira wystartował w serii CART w utytułowanym zespole Chipa Ganassiego. Nie był to dla niego zbyt udany sezon (16. miejsce w klasyfikacji), jednak udało mu się w nim odnieść swoje pierwsze zwycięstwo (14. wyścig sezonu na torze Road America). Kolejny sezon był bardziej udany – drugie miejsce w klasyfikacji i dwa zwycięstwa w sezonie.
W sezonie 2003 Ganassi przeniósł swój zespół do Indy Racing League, a Junqueira dołączył do zespołu Newman/Haas Racing i zdobył dwa kolejne tytuły wicemistrzowskie. W 2005 roku miał bardzo dobry początek sezonu (trzecie miejsce i zwycięstwo), jednak wypadek podczas wyścigu Indianapolis 500 podczas którego odniósł kontuzję sprawił, że do końca sezonu nie wystartował już w żadnym wyścigu. Jego zastępcą został Oriol Servià i został wicemistrzem w tym sezonie.
W 2006 roku Junqueira ponownie wystartował w zespole Newman/Haas, jednak był to pierwszy sezon w którym nie odniósł zwycięstwa i ukończył rywalizację dopiero na piątym miejscu, kiedy jego kolega z zespołu Sébastien Bourdais po raz trzeci z rzędu zdobył tytuł mistrzowski. W 2007 roku na miejsce Brazylijczyka zespół Newman/Haas zatrudnił młodego Grahama Rahala, a Junqueira wystartował w zespole Dale Coyne Racing, który nie należał do czołówki serii Champ Car. Jednakże Junqueira zajmował regularnie wysokie miejsca (11 razy w pierwszej dziesiątce na 14 wyścigów w sezonie), trzykrotnie stawał na podium i ostatecznie zajął siódme miejsce w klasyfikacji sezonu.
IndyCar Series.
Przed rozpoczęciem sezonu 2008, seria Champ Car połączyła się z konkurencyjną Indy Racing League. Bruno Junqueira wystartował w zespole Dale Coyne Racing w połączonej serii. Początki nie były łatwe, tylko dwukrotnie udało mu się ukończyć wyścig w pierwszej dziesiątce, a w klasyfikacji końcowej sezonu zajął 20. miejsce. W 2009 roku nie znalazł dla siebie zatrudnienia, ale pojawiła się możliwość startu w Indianapolis 500 w zespole Conquest Racing. W kwalifikacjach zajął 30. miejsce, jednak zespół zdecydował o zastąpieniu go podstawowym kierowcą zespołu – Alexem Taglianim, któremu nie udało się zakwalifikować swoim nominalnym samochodem.

</doc>
<doc id="1395458" url="https://pl.wikipedia.org/wiki?curid=1395458" title="Summer Make Good">
Summer Make Good

Summer Make Good – czwarty album studyjny islandzkiego zespołu múm. Wydany nakładem Fat Cat Records, premiera odbyła się 12 kwietnia 2004 roku.
Summer Make Good: Limited Presentation Edition.
28 czerwca 2004 na rynku pojawiła się limitowana reedycja "Summer Make Good: Limited Presentation Edition". Do płyty została dołączona książka w twardej oprawie z obwolutą z opracowaniem graficznym (na okładce był zrobiony otwór).

</doc>
<doc id="1395459" url="https://pl.wikipedia.org/wiki?curid=1395459" title="Mayer Kirshenblatt">
Mayer Kirshenblatt

Mayer Kirshenblatt (ur. 1916 w Opatowie, zm. 20 listopada 2009 w Toronto) – polsko–kanadyjski malarz żydowskiego pochodzenia, ojciec Barbary Kirshenblatt-Gimblett.
Życiorys.
Urodził się w Opatowie w biednej, ortodoksyjnej rodzinie żydowskiej. W 1934 wyemigrował z Polski do Kanady, gdzie osiadł w Toronto. Miał wówczas ukończone 7 klas polskiej szkoły publicznej i chederu; terminował u elektryka i szewca. W Toronto pracował w sklepie ze słodyczami, a następnie zajął się malowaniem domów, by w końcu otworzyć swój własny sklep z farbami i tapetami. W związku z poważną chorobą przeszedł na wcześniejszą emeryturę.
W 1990 zaczął malować wspomnienia z rodzinnego miasteczka i swojego dzieciństwa. Na swoich obrazach przedstawił głównie ludzi, wydarzenia, miejsca, obyczaje z przedwojennego Opatowa – są one ogromnym świadectwem dawnego życia mieszkańców miasteczka. Swoje prace wystawiał na kilku wystawach indywidualnych i grupowych w Muzeum Żydowskim w Nowym Jorku, Żydowskim Muzeum Historycznym w Amsterdamie, Aird Gallery i Koffler Gallery w Toronto, Kanadyjskiej Galerii Narodowej i podróżującej wystawie organizowanej przez Smithsonian Institution. W Polsce jego obrazy były eksponowane w Opatowie i Muzeum Galicja w Krakowie.
Jego wspomnienia zostały opublikowane w książce "They Called Me Mayer July" (pol. "Nazywali mnie Mayer Lipiec"), wydanej w 2007.

</doc>
<doc id="1395461" url="https://pl.wikipedia.org/wiki?curid=1395461" title="Carl Chun">
Carl Chun

Carl Friedrich Chun (ur. 1 października 1852 w Höchst am Main, zm. 11 kwietnia 1914 w Lipsku) – niemiecki zoolog, oceanobiolog. Zajmował się głównie płaszczoobrosłymi i żebropławami.
Życiorys.
Urodził się w Höchst am Main (obecnie dzielnica Frankfurtu nad Menem) jako syn Gustava Chuna i jego żony z domu Ulrich. Studiował na Uniwersytecie w Getyndze i Uniwersytecie w Lipsku. Pod wpływem nauczyciela Rudolfa Leuckarta zdecydował się zajmować zoologią. W 1878 habilitował się na Uniwersytecie w Lipsku. W 1883 został powołany na katedrę Uniwersytetu Albertyna w Królewcu, a w 1891 na katedrę Uniwersytetu we Wrocławiu. W 1898 został następcą Leuckarta na katedrze macierzystej uczelni. W roku 1907/08 był rektorem Uniwersytetu. W 1911 otrzymał tytuł doktora honoris causa medycyny od Uniwersytetu w Oslo.
Był pomysłodawcą i dowódcą ekspedycji mającej na celu badanie głębin morskich koła podbiegunowego. Ekspedycja wyruszyła 1 sierpnia 1898 roku. Wyprawa "Valdivia" dotarła do Wyspy Bouveta (Bouvetøya), Wysp Kerguelena i innych wysp w tym rejonie, po czym powróciła do Hamburga 30 kwietnia 1899 roku.
Chun był specjalistą od głowonogów i planktonu. Opisał m.in. głowonogi "Vampyroteuthis infernalis", "Bathothauma lyromma", "Mastigoteuthis flammea" i "Mastigoteuthis glaukopsis", żebropławy "Bolinopsis vitrea", "Thoe paradoxa", "Charistephane fugiens". Na jego cześć nazwano rodzaj "Chunianna" i gatunki "Bathyctena chuni" oraz "Gigantura chuni".
W 1884 ożenił się z Lily Vogt (1860-1940), córką Karla Vogta (1817-1895). Mieli dwie córki, Anny, zamężną za Ottonem zur Strassenem (1869–1961), i Lily (1887–1954), zamężną za Ernstem Pringsheimem (1881–1970).

</doc>
<doc id="1395463" url="https://pl.wikipedia.org/wiki?curid=1395463" title="Adam Bujno">
Adam Bujno

Adam Bujno (ur. 1875, zm. ?) – działacz socjalistyczny, członek władz Polskiej Partii Socjalistycznej (m.in. wybrany do jej Centralnego Komitetu Wykonawczego w 1902 roku). W okresie II Rzeczypospolitej przebywał w Brazylii.

</doc>
<doc id="1395467" url="https://pl.wikipedia.org/wiki?curid=1395467" title="Jan Rutkiewicz (polityk)">
Jan Rutkiewicz (polityk)

Jan Rutkiewicz (ur. 1875, zm. 1950) – polski polityk lewicowy okresu II Rzeczypospolitej, działacz socjalistyczny, członek władz naczelnych Polskiej Partii Socjalistycznej i PPS „Lewicy”.

</doc>
<doc id="1395468" url="https://pl.wikipedia.org/wiki?curid=1395468" title="Nightly Cares">
Nightly Cares



</doc>
<doc id="1395469" url="https://pl.wikipedia.org/wiki?curid=1395469" title="Bitwa pod Northallerton">
Bitwa pod Northallerton

Bitwa pod Northallerton (bitwa pod Cowton Moor lub bitwa sztandarowa) – starcie zbrojne, które miało miejsce 22 sierpnia 1138 roku pod Northallerton w regionie Yorkshire and the Humber, hrabstwie North Yorkshire w ramach angielskiej wojny domowej toczonej w latach 1135–1154.
Przed bitwą.
Po śmierci króla angielskiego Henryka I, rozpoczęła się walka o władzę pomiędzy córką króla Matyldą (Maud) i jej kuzynem Stefanem, księciem Boulogne. Po stronie Matyldy stanęła Szkocja, jednak to Stefan pozyskał koronę dla siebie. Król Szkocji Dawid I nie pogodził się z tym faktem, dokonując w roku 1138 dwukrotnego najazdu na północną Anglię. W obu przypadkach Stefanowi stojącemu na czele angielskiej armii królewskiej udało się odeprzeć Szkotów. Latem jednak Stefan zmuszony był do zwalczania rewolty szlachty na południu kraju, co sprowokowało Dawida I do trzeciej próby ataku na terytorium Anglii.
Bitwa.
Siłami angielskimi dowodził Thurstan, arcybiskup Yorku. Zebrał on mieszaną armię z rejonów Yorkshire i Nordmidlands, oddziały miejscowych baronów, a także wojska obywatelskie z Yorku, Beverley, Ripon i Durham. Wojskom angielskim towarzyszyły wozy taborowe, na których znajdowały się chorągwie Św. Piotra z Yorku, Św. Jana z Beverley, Św. Wilfrida z Ripon oraz Św. Cuthberta z Durham. Właśnie dzięki tym sztandarom bitwa nazywana jest w Anglii bitwą sztandarową. Anglicy zdecydowali się na nocny marsz, dzięki któremu o godz. 6 rano dnia 22 sierpnia podeszli pod stanowiska zaskoczonych Szkotów.
Szkotami dowodził król Dawid I, armię uzupełniały oddziały z Cumberlandu, Northumberlandu, Carlisle i zamku królewskiego w Bamburgh.
Tuż koło głównej drogi, którą poruszali się Anglicy, znajdowały się dwa wzniesienia. Na południowe posłano jeden z wozów, na którym znajdowały się wspomniane sztandary. Rycerze angielscy zdecydowali się zsiąść z koni i walczyć pieszo. Konie odesłano na tyły pod osłonę wojsk pomocniczych. Przed kolumną rycerstwa ustawiono normańskich łuczników.
Szkoci tymczasem rozbili obóz na wzniesieniu północnym. Według planu królewskiego górale z Gallway mieli odwieczne prawo do rozpoczęcia bitwy. Górale stanęli w środku, osłaniani z obu skrzydeł przez rycerstwo. Atakujący Szkoci uderzyli na stanowiska angielskie znajdujące się na południowym wzniesieniu, gdzie jednak stali się łatwym celem dla łuczników normańskich. Pomimo częściowego sukcesu, jakim było przedarcie się w środek linii angielskiej, Szkotom nie udało się dotrzeć do miejsca, gdzie pilnowano koni. Rycerze osłaniający konie przypuścili atak, wypychając Szkotów poza linie angielskie. Dawid próbował jeszcze rzucić do walki swoje rezerwy, oddziały te, widząc jednak ogromne straty, rozpoczęły odwrót przez okoliczne pola. Pociągnęło to pozostałe oddziały szkockie, które wycofały się z pola walki, nie niepokojone przez Anglików.
Armia Szkotów poniosła w bitwie ciężką porażkę, największe straty zadali jej łucznicy normańscy. Według szacunków zginęło 11 000 – 12 000 Szkotów. Zabitych pochowano w pobliżu wsi North Cowton.
Po bitwie Dawid powrócił do Szkocji. Klęska w bitwie zapobiegła kolejnym atakom Szkotów w kolejnych latach. Byli oni jednak nadal stałym zagrożeniem dla Anglików.

</doc>
<doc id="1395472" url="https://pl.wikipedia.org/wiki?curid=1395472" title="Clematis">
Clematis



</doc>
<doc id="1395474" url="https://pl.wikipedia.org/wiki?curid=1395474" title="Pudełko">
Pudełko

Pudełko – osada w Polsce położona w województwie podlaskim, w powiecie kolneńskim, w gminie Turośl.
Historia.
W latach 1921–1939 osada leżała w województwie białostockim, w powiecie kolneńskim (od 1932 w powiecie ostrołęckim), w gminie Turośl.
Według Powszechnego Spisu Ludności z 1921 roku wieś zamieszkiwało 18 osób w 2 budynkach mieszkalnych. Miejscowość należała do parafii rzymskokatolickiej w m. Zalas. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Turośl a z urząd z dostępem do telefonu m. Kolno.
W okresie międzywojennym w miejscowości stacjonowała placówka Straży Granicznej I linii „Pudełko”.
W wyniku agresji Niemiec we wrześniu 1939, miejscowość znalazła się pod okupacją i do stycznia 1945 była przyłączona do III Rzeszy i znalazła się w strukturach Landkreis Scharfenwiese ("ostrołęcki") w rejencji ciechanowskiej (Regierungsbezirk Zichenau) Prus Wschodnich.
W latach 1975–1998 miejscowość należała administracyjnie do województwa łomżyńskiego.

</doc>
<doc id="1395475" url="https://pl.wikipedia.org/wiki?curid=1395475" title="Nils Schumann">
Nils Schumann

Nils Schumann (ur. 20 maja 1978 w Bad Frankenhausen) – niemiecki lekkoatleta, biegacz specjalizujący się w dystansie 800 metrów, mistrz olimpijski z Sydney (2000).
Schumann był złotym medalistą Mistrzostw Europy Juniorów w 1997 w Lublanie. Niespodziewania zwyciężył w Halowych Mistrzostwach Europy w 1998 w Walencji. W 1998 triumfował także w Mistrzostwach Europy na stadionie, a następnie wygrał na 800 metrów w Pucharze Świata. W 1999 był podwójnym złotym medalistą Młodzieżowych Mistrzostw Europy w Göteborgu na 800 metrów i w sztafecie 4 × 400 metrów, jego rezultat na 800 metrów (1:45,21) jest aktualnym rekordem tej imprezy. Na Mistrzostwach Świata w Sewill zajął 8. miejsce na 800 metrów.
Rok 2000 Schumann rozpoczął od zdobycia srebrnego medalu na Halowych Mistrzostwach Europy w 2000 w Gandawie. Na igrzyskach w Sydney wyprzedził na finiszu faworyta – rekordzistę świata Wilsona Kipketera.
Zajął 5. miejsce na 800 m na Mistrzostwach Świata w Edmonton. W 2002 zdobył brązowy medal Mistrzostw Europy w Monachium.
Był mistrzem Niemiec na 800 m na stadionie w 1999 i 2000 oraz w hali w 1998 i 2000. Jego życiowy rekord na tym dystansie wynosi 1:44,16.

</doc>
<doc id="1395476" url="https://pl.wikipedia.org/wiki?curid=1395476" title="Bolesław Berger">
Bolesław Berger

Bolesław Berger ps. "Kuroki" (ur. 8 sierpnia 1876 w Łachowie, zm. ok. 1942 w Warszawie) – działacz socjalistyczny, jeden z głównych twórców Organizacji Bojowej PPS.
Życiorys.
Ukończył średnią szkołę sztygarów w Dąbrowie Górniczej, ale ze względu na zdrowie nie podjął pracy w kopalni. W 1895 r. zatrudniony został w przędzalni wełny w Sosnowcu.
Od 1896 r. członek PPS. Aresztowany za działalność w 1897 i 1898 r. Ponownie aresztowany w 1899 roku w sprawie o zabicie agenta. Skazany na 5 lat zesłania na Syberię. Po trzech latach zbiegł i powrócił do Królestwa. Od grudnia 1903 r. do kwietnia 1904 r. członek Centralnego Komitetu Robotniczego PPS. Organizował pierwsze koła bojowe, a następnie pierwsze grupy Organizacji Spiskowo-Bojowej PPS.
W 1904 roku był jednym z organizatorów manifestacji PPS na warszawskim placu Grzybowskim, która odbyła się 13 listopada. Protestowano wówczas przeciwko poborowi do wojska rosyjskiego, w związku z wojną rosyjsko-japońską. Demonstrującym pod jego przywództwem broń dostarczył Walery Sławek, przez co pochód zakończył się krwawymi walkami z carską policją. Została ona ostrzelana przez ponad 60 bojowników PPS, przez co musiała się wycofać. Było to pierwsze wystąpienie zbrojne Polaków od czasu powstania styczniowego.
Po 1905 r. poważnie chory na gruźlicę wyjechał do Zakopanego, następnie ukończył szkołę bojową w Krakowie. Po ukończeniu szkoły przyjeżdżał do Królestwa jako łącznik OB PPS. Aresztowany 16 grudnia 1906 r. i uwięziony w Cytadeli Warszawskiej. Nierozpoznany przez żandarmerię i zwolniony w końcu 1907 r. Następnie przebywał w Szwajcarii.
Po odzyskaniu niepodległości członek PPS. W 1927 r. członek Warszawskiego Okręgowego Komitetu Robotniczego PPS oraz radny m. st. Warszawy. Od 1928 r. członek PPS dawna Frakcja Rewolucyjna. Zmarł w czasie wojny na gruźlicę gardła prawdopodobnie w 1942 r.
9 listopada 1932 r. odznaczony Krzyżem Niepodległości z Mieczami.
Czynnymi członkami PPS i OB PPS byli również jego bracia Stanisław i Kazimierz.

</doc>
<doc id="1395481" url="https://pl.wikipedia.org/wiki?curid=1395481" title="Michaił Jewstafiew">
Michaił Jewstafiew



</doc>
<doc id="1395483" url="https://pl.wikipedia.org/wiki?curid=1395483" title="Jacek Turczyński">
Jacek Turczyński

Jacek Turczyński (ur. 22 listopada 1964 w Lesznie) – polski polityk, prawnik, poseł na Sejm I kadencji.
Życiorys.
Ukończył w 1990 studia na Wydziale Prawa i Administracji Uniwersytetu im. Adama Mickiewicza w Poznaniu.
Od 1990 zasiadał w Radzie Miejskiej Leszna. Od 1991 do 1993 sprawował mandat posła I kadencji, wybranego z listy Wyborczej Akcji Katolickiej. Zasiadał w Komisji Systemu Gospodarczego i Przemysłu oraz w Komisji do Spraw Układu Europejskiego. Należał w latach 90. do Zjednoczenia Chrześcijańsko-Narodowego. Bez powodzenia kandydował do parlamentu w kolejnych wyborach z listy Katolickiego Komitetu Wyborczego „Ojczyzna” (1993) i Ruchu Odbudowy Polski (1997).
Był później członkiem rady nadzorczej Banku Pocztowego w Bydgoszczy. Od 1998 do 2000 pełnił funkcję prezesa zarządu Fundacji Polsko-Niemieckie Pojednanie. Brał udział w negocjacjach zakończonych przyznaniem odszkodowań polskim robotnikom przymusowym w III Rzeszy. Od 2000 do 2001 pełnił funkcję dyrektora generalnego Poczty Polskiej, został z tego stanowiska odwołany przez Marka Pola.
W marcu 2002 został tymczasowo aresztowany w związku z przedstawionym mu zarzutem przyjęcia łapówki w wysokości 20 tys. zł na podstawie pomówienia ze strony byłego pracownika Poczty Polskiej. Zwolniono go w sierpniu tego samego roku. Postępowanie karne nie zostało zakończone wniesieniem aktu oskarżenia, a cała sprawa była na łamach „Gazety Wyborczej” porównywana z kontrowersyjnymi postępowaniami wobec Andrzeja Modrzejewskiego czy Romana Kluski.

</doc>
<doc id="1395485" url="https://pl.wikipedia.org/wiki?curid=1395485" title="Hefty Fine">
Hefty Fine

Hefty Fine – album zespołu Bloodhound Gang, wydany w roku 2005.
Single.
Utwór "Jackass", który pojawił się w ekskluzywnej wersji albumu, znalazł się na ścieżce dźwiękowej do filmu "Jay i Cichy Bob kontratakują".

</doc>
<doc id="1395486" url="https://pl.wikipedia.org/wiki?curid=1395486" title="Jerzy Drobnik">
Jerzy Drobnik

Jerzy Drobnik (ur. 8 grudnia 1894 w Poznaniu, zm. 1974) – dziennikarz związany z obozem narodowym.
Syn Tomasza i Heleny z Szumanów. Ukończył gimnazjum w Poznaniu. Następnie studiował na wydziale ekonomiczno-prawnym uniwersytetu w Berlinie. W latach 1921–1929 był redaktorem „Kuriera Poznańskiego”.
W okresie II Rzeczypospolitej, za namową Walerego Sławka, został jednym ze współtwórców i przywódców Związku Młodych Narodowców, organizacji założonej w 1933 roku, popierającej rządy sanacyjne.

</doc>
<doc id="1395487" url="https://pl.wikipedia.org/wiki?curid=1395487" title="(9515) Dubner">
(9515) Dubner

(9515) Dubner – planetoida z grupy pasa głównego asteroid okrążająca Słońce w ciągu 3 lat i 281 dni w średniej odległości 2,42 j.a. Została odkryta 5 września 1975 roku w Obserwatorium Féliksa Aguilara przez Mario Cesco. Nazwa planetoidy pochodzi od "Glorii Dubner" (ur. 1950), pracującej przy Argentyńskim Instytucie Radioastronomii oraz przy Argentyńskim Instytucie Astronomii i Fizyki, zajmującej się pozostałościami po supernowych. Przed nadaniem nazwy planetoida nosiła oznaczenie tymczasowe (9515) 1975 RA2.

</doc>
<doc id="1395492" url="https://pl.wikipedia.org/wiki?curid=1395492" title="Droga krajowa B10 (Austria)">
Droga krajowa B10 (Austria)

Droga krajowa B10, znana także jako Budapester Straße (do końca marca 1948 roku "Brucker Straße") – droga krajowa w północno-wschodniej Austrii. Jedno-jezdniowa arteria łączy przedmieścia Wiednia z miejscowością Nickelsdorf przy granicy z Węgrami. Trasa prowadzi równolegle do autostrady A4 i stanowi dla niej bezpłatną alternatywę. Droga B10 była dawniej główną trasą łączącą Wiedeń z Budapesztem.
Do 1983 roku stanowiła część trasy europejskiej E5.

</doc>
<doc id="1395496" url="https://pl.wikipedia.org/wiki?curid=1395496" title="Suszyca (Góry Bialskie)">
Suszyca (Góry Bialskie)

Suszyca (dawniej niem. "Dürrerberg", "Dürren Berg") – góra o wysokości około 1053 m n.p.m. znajdująca się w Górach Bialskich w Sudetach, na terenie Śnieżnickiego Parku Krajobrazowego. Wiele źródeł podaje wysokość 1047 (zob. np.), odnosi się to jednak do punktu pomiarowego o wys. 1047,2 znajdującego się wyraźnie poniżej szczytu.
Jest charakterystycznym wzniesieniem widocznym z leżącego w dolinie Stronia Śląskiego w kierunku południowo-wschodnim.
Geografia i geologia.
Suszyca jest szczytem wznoszącym się w północno-zachodniej części Suchej Kopy i wyrasta z rozległej wierzchowiny, którą wydzielają doliny potoków Młynówka od północy i Łacin od południa. Zbudowana jest z łupków metamorficznych (łupków łyszczykowych), należących do metamorfiku Lądka i Śnieżnika. Porośnięta świerkowym lasem regla dolnego domieszkowanego bukiem tworzącym miejscami zwarte drzewostany. Obecnie część szczytowa jest odsłonięta w wyniku wycinki i obsadzona na nowo.
Turystyka.
Ze szczytu rozciąga się szeroka panorama na okoliczne góry i miejscowości w dolinie. Na Suszycę nie prowadzi jednak żaden znakowany szlak turystyczny, a okolica należy do słabo uczęszczanych, bezludnych rejonów. Na szczyt dotrzeć można ze Starej Morawy tzw. Suchą Drogą.

</doc>
<doc id="1395501" url="https://pl.wikipedia.org/wiki?curid=1395501" title="White Eagle Aviation">
White Eagle Aviation

White Eagle Aviation – polska linia lotnicza, która specjalizowała się w lotach czarterowych oraz usługach cargo. Głównym lotniskiem bazowym WEA był port lotniczy Warszawa-Okęcie.
Historia.
Linie lotnicze zostały założone w 1992 roku, a regularne połączenia White Eagle Aviation rozpoczęła w 1993 roku. W 1995 roku linia przeniosła swoją bazę na lotnisko Okęcie i rozpoczęła regularne loty dla United Parcel Service.
Właścicielami linii lotniczych byli Katarzyna Frank-Niemczycka oraz Zbigniew Niemczycki. Oboje posiadali po 50% udziałów w firmie. Do 2007 roku prezesem linii WEA był Anglik Allan Fullilove, później prezesem linii była Ewa Kołowiecka. Od 2007 roku przedsiębiorstwo było przeznaczone na sprzedaż, a zarząd aktywnie poszukiwał kupca.
Pomiędzy 2000 a 2003 rokiem linia obsługiwała samoloty Boeing 737-400, należące do niemieckiej grupy turystycznej TUI. W tym samym czasie linia WEA obsługiwała liczne zlecenia cargo używając do tego celu również śmigłowców, Mi-8 oraz Bell 407. Od 2004 roku linia lotnicza zrekonstruowała oraz poszerzyła system usług lotniczych. W 2010 roku spółka zaprzestała działalności, ale nie została wykreślona z rejestru KRS.
Flota.
Flota linii lotniczej (stan na kwiecień 2012 – aktualnie firma nie posiada żadnego statku powietrznego)
Wszystkie samoloty były leasingowane.

</doc>
<doc id="1395502" url="https://pl.wikipedia.org/wiki?curid=1395502" title="William Tanui">
William Tanui

William Kiptarus Tanui (ur. 22 lutego 1964 w Kemeloi) – kenijski lekkoatleta, średniodystansowiec. Mistrz olimpijski z 1992 z Barcelony.
Stosunkowo późno, pod koniec lat 80., awansował do czołówki kenijskich biegaczy. Zwyciężył w biegu na 800 metrów na mistrzostwach Afryki w 1990 w Kairze.
Przybiegł pierwszy w finale tej konkurencji na halowych mistrzostwach świata w 1991 w Sewilli, ale został zdyskwalifikowany za zbyt wczesne zejście z wyznaczonego toru. W tym samym roku wygrał bieg na 800 metrów na igrzyskach afrykańskich w Kairze.
Zdobył złoty medal w biegu na 800 metrów na igrzyskach olimpijskich w 1992 w Barcelonie, wyprzedzając swego kolegę z reprezentacji Kenii Nixona Kiproticha i Johnny’ego Graya ze Stanów Zjednoczonych. Na mistrzostwach świata w 1993 w Stuttgarcie zajął 7. miejsce na tym dystansie.
W późniejszych latach startował głównie na dystansie 1500 metrów. Należał do szerokiej światowej czołówki. Zajął 5. miejsce w tej konkurencji na igrzyskach olimpijskich w 1996 w Atlancie. Zdobył brązowy medal na halowych mistrzostwach świata w 1997 w Paryżu, przegrywając jedynie z Hichamem El Guerroujem i Rüdigerem Stenzelem z Niemiec, a na HMŚ w 1999 w Maebashi był czwarty.

</doc>
<doc id="1395503" url="https://pl.wikipedia.org/wiki?curid=1395503" title="Język kamunicki">
Język kamunicki

Język kamunicki – wymarły język, używany w starożytności w dolinie Val Camonica (północne Włochy) i okolicach, przez – wymienione w źródłach greckich i rzymskich – plemię Camunni. Zaświadczony przez ok. 200 krótkich inskrypcji, spisanych na kamieniach, za pomocą odmiany pisma etruskiego – tzw. "alfabetu z Sondrio". Znaleziska datowane są na II poł. I tysiąclecia p.n.e. Wymarł najprawdopodobniej ok. I w p.n.e., wskutek ekspansji łaciny. 
Nie ustalono dotychczas pochodzenia języka, choć – jako potencjalny krewniak retyckiego – mógł należeć do języków tyrreńskich. Kamunów, wymienia Strabon pośród plemion retyckich, co mogłoby potwierdzać tę tezę. Jednak Pliniusz Starszy, stwierdza, ze należeli do ludności euganejskiej, a więc autochtonów północnej Italii i południowych Alp. W inskrypcjach można znaleźć następujące tyrreńsko-kamunickie paralele: -alas (? etr. abl. -(a)ls, ret. abl. -alas), -s (? etr. gen. –s, ret. -s), -the (? etr. loc. –th, ret. loc. –(t/th)e), -un- (? etr. midd. –in-, ret. –un-), -ke (? etr. pret. act. –ce, ret. pret. act. –ke) itd. Póki, na podstawie analizy, nie zostaną potwierdzone podobieństwa w użyciu tych zrostków, język należy uważać za niezaklasyfikowany.
Miejscowe toponimy i stare słowa, charakterystyczne dla kamunickiego dialektu języka włoskiego grają ważną rolę w odtwarzaniu niektórych słów starego języka kamunickiego. Głównym problemem jest fakt, iż dialekt kamunicki stanowi raczej rodzinę podobnych do siebie dialektów, dzielących, co prawda, ze swymi sąsiadami wiele podobieństw, ale wyraźnie się od siebie odróżniających. Ciekawym przykładem jest język mieszkańców Prestine, w którym nie istnieje dźwięk r (nazwę samego Prestine wymawia się jako Pgesten).

</doc>
<doc id="1395504" url="https://pl.wikipedia.org/wiki?curid=1395504" title="Mama Say">
Mama Say

Mama Say – singel zespołu Bloodhound Gang, wydany 16 maja 1995. Jest to jedyny singel pochodzący z albumu "Use Your Fingers", nagrany w pierwotnym składzie (Daddy Long Legs, M.S.G., Skip O’Pot2Mus, Jimmy Pop i Lupus Thunder). Utwór planowano również wydać na pierwszym albumie zespołu, "Dingleberry Haze". Utwór ma długość 2:59.
Teledysk.
Teledysk przedstawia członków zespołu, głównie Jimmy’ego i Daddy Long Legs, rapujących na ulicy. M.S.G. i Skip O’Pot2Mus są przedstawieni jedynie w kilku krótkich ujęciach, zaś Lupus Thunder jest prawie przez całą długość teledysku niewidoczny.

</doc>
<doc id="1395506" url="https://pl.wikipedia.org/wiki?curid=1395506" title="Smile (album Boris)">
Smile (album Boris)

Smile – album japońskiego zespołu Boris wydany 7 marca 2008. Zawiera m.in. cover japońskiej supergrupy Pyg pt. .

</doc>
<doc id="1395507" url="https://pl.wikipedia.org/wiki?curid=1395507" title="Jan Zdzitowiecki">
Jan Zdzitowiecki

Jan Zdzitowiecki (ur. 5 stycznia 1898 w Chronowie, zm. 24 maja 1975 w Poznaniu) – profesor prawa finansowego Uniwersytetu Poznańskiego, działacz polityczny w okresie II Rzeczypospolitej, związany z obozem narodowym. Jeden z współtwórców i przywódców powstałego w 1933 roku Związku Młodych Narodowców, organizacji nastawionej na współpracę z sanacją.
Biogram.
Był synem Kazimierza, właściciela ziemskiego i Józefy z domu Rolbicka. W 1907 roku poszedł do polskiej Miejskiej Szkoły Handlowej w Radomiu. W czasie I wojny światowej uczęszczał do szkoły Komitetu Polskiego w Moskwie. Szkołę średnią, Ziemską Szkołę Handlową, ukończył w Słucku w 1918 roku z najwyższym odznaczeniem – złotym medalem.
Ukończył w roku 1923 studia na Wydziale Prawa i Nauk Społecznych Uniwersytetu Lubelskiego, a uzupełnił je w latach 1924–1926 na Sekcji Ekonomicznej Wydziału Prawno–Ekonomicznego Uniwersytetu Poznańskiego. W 1927 roku został w Poznaniu asystentem Katedry Ekonomii Politycznej Wyższej Szkoły Handlowej. W 1932 roku na podstawie napisanej pod kierunkiem Edwarda Taylora rozprawy: "Naprawa pieniądza włoskiego" uzyskał stopień doktora nauk ekonomiczno–politycznych na Wydziale Prawno–Ekonomicznym UP. W latach 1936–1939 prowadził wykłady ze skarbowości w Wyższej Szkole Handlowej, którą w 1938 roku przekształcono w Akademię Handlową. Kilkakrotnie przebywał we Włoszech czego rezultatem była jego praca pt. "Faszyzm i włoski system podatkowy". Działacz Stronnictwa Narodowego w okresie międzywojennym. W Warszawie spędził lata okupacji niemieckiej, gdzie w 1942 habilitował się na Tajnym Uniwersytecie Ziem Zachodnich, wykładając na nim również ekonomię polityczną, skarbowość i prawo skarbowe. Uczył także w tajnym gimnazjum w Milanówku, niekiedy udostępniając w tym celu własne mieszkanie. W czasie wojny napisał dwie prace: "Fiskalne metody polityk populacyjnej" i "Xiążę-Minister Franciszek Xawery Drucki-Lubecki 1778–1846". Ta druga 656-stronicowa monografia została opublikowana w 1946 (Wydawnictwo S. Arcta, Warszawa), zyskała opinię unikatowego opracowania z historii polskiej skarbowości.
Do Poznania powrócił po wyzwoleniu i na Wydziale Prawno–Ekonomicznym UP objął kierownictwo Katedry Skarbowości i Prawa Skarbowego. Równolegle od 1945 roku kierował Katedrą Skarbowości i Polityki Gospodarczej w Akademii Handlowej. W 1950 roku po przemianowaniu Akademii Handlowej na WSE utworzono Katedrę Finansów Publicznych, którą Zdzitowiecki kierował do 1952 roku. Do przejścia w 1968 roku na emeryturę pozostał kierownikiem Katedry Prawa Finansowego po przekształceniu Wydziału Prawno–Ekonomicznego na Wydział Prawa UAM. Członek założyciel Instytutu Zachodniego oraz członek Międzynarodowego Instytutu Finansów Publicznych, Wydziału Historii i Nauk Społecznych Poznańskiego Towarzystwa Przyjaciół Nauk oraz Oddziału Wojewódzkiego Polskiego Towarzystwa Ekonomicznego w Poznaniu.
Za działalność dydaktyczną i wychowawczą wyróżniony został nagrodą ministerialną II stopnia, a za całokształt pracy odznaczony Krzyżem Kawalerskim Orderu Odrodzenia Polski.
Zmarł 24 maja 1975 roku w Poznaniu i pochowany został na cmentarzu Junikowskim. Rodziny nie założył.

</doc>
<doc id="1395512" url="https://pl.wikipedia.org/wiki?curid=1395512" title="Zamek Książąt Pomorskich w Bytowie">
Zamek Książąt Pomorskich w Bytowie



</doc>
<doc id="1395513" url="https://pl.wikipedia.org/wiki?curid=1395513" title="Bang Chamber 8">
Bang Chamber 8

Bang Chamber 8 – pierwsze demo nagrane i wydane w 1991 roku przez Jimmy'ego Popa i Daddy Long Legs w Pensylwanii, USA. Z czasem ze współpracy muzyków powstał zespół Bloodhound Gang.
Demo zawiera cztery utwory, całość trwa 14:15.

</doc>
<doc id="1395514" url="https://pl.wikipedia.org/wiki?curid=1395514" title="Patolog">
Patolog



</doc>
<doc id="1395516" url="https://pl.wikipedia.org/wiki?curid=1395516" title="Krawat bolo">
Krawat bolo

Krawat bolo (ang. bolo tie, bola tie) – rodzaj krawata składającego się z kawałka sznura lub plecionej skóry z ozdobnymi metalowymi końcówkami, spinany metalową spinką lub suwakiem.
Krawat bolo pochodzi z USA i nawiązuje do tradycji ubiorów kowbojskich i Dzikiego Zachodu, jest popularny w zachodniej części USA. Metalowe końcówki i spinki bolo tie są często wykonywane ze srebra w warsztatach jubilerskich Indian z plemion Hopi, Nawaho i Zuni.
W Wielkiej Brytanii krawat bolo nazywany jest "bootlace tie". Był on popularny w latach 50. XX w. w subkulturze Teddy boys i wrócił do łask w latach 80. w nawiązaniu do stylu Rockabilly.
Za wynalazcę krawata bolo uważał się jubiler Victor Cedarstaff z miejscowości Wickenburg w Arizonie, który w roku 1959 opatentował suwak do tego wyrobu.
Według innych źródeł krawat bolo zaprojektowano w czasie zdobywania Dzikiego Zachodu w drugiej połowie XIX w.

</doc>
<doc id="1395518" url="https://pl.wikipedia.org/wiki?curid=1395518" title="Pomnik Karla Marksa we Frankfurcie nad Odrą">
Pomnik Karla Marksa we Frankfurcie nad Odrą

Pomnik Karla Marksa we Frankfurcie nad Odrą (niem. "Karl-Marx-Denkmal") – pomnik postawiony 5 maja 1968 roku dla upamiętnienia Karla Marksa w jego 150. rocznicę urodzin.
Opis.
Pomnik ten znajduje się we Frankfurcie nad Odrą przy "Karl-Marx-Straße" na skraju parku "Lennépark".
Na wysokim cokole stoi popiersie Marksa autorstwa Fritza Cremera. Na cokole widnieje napis: ""Die Theorie wurde zur materiellen Gewalt" ("Teoria stała się materialną siłą""). 
Pomnik ten został wpisany listę zabytków landu Brandenburgia.

</doc>
<doc id="1395519" url="https://pl.wikipedia.org/wiki?curid=1395519" title="Just Another Demo">
Just Another Demo

Just Another Demo – pierwsze oficjalne demo nagrane w całości przez zespół Bloodhound Gang na przełomie lat 1992 i 1993. Istnieją dwie znane wersje - pierwsza ma 6 utworów, druga 5. Mimo tego, że wersja druga jest częściej nadawana w amerykańskim radiu i przedstawiana na oficjalnej stronie internetowej zespołu jako wersja podstawowa, to wersja pierwsza jest uznawana za oficjalną.
Utwór "Should Have Been There" to "Mama Say" z innym tekstem. Natomiast "Audio Biography" to kilkusekundowa ścieżka będąca martwą ciszą. Jest to żart będący aluzją do tego, że zespół nie miał w momencie wydania dema żadnego albumu w swoim dorobku.

</doc>
<doc id="1395520" url="https://pl.wikipedia.org/wiki?curid=1395520" title="Marius Stankevičius">
Marius Stankevičius

Marius Stankevičius (ur. 15 lipca 1981 w Kownie) – piłkarz litewski grający na pozycji środkowego obrońcy.
Kariera klubowa.
Stankevičius piłkarską karierę rozpoczął w klubie Ekranas Poniewież. W 1998 roku w wieku 17 lat zadebiutował w jego barwach w pierwszej lidze litewskiej. W tym samym roku jako rezerwowy wywalczył mistrzostwo Litwy, a także zdobył Puchar Litwy. W 1999 roku był już podstawowym zawodnikiem Ekranasu, a w 2000 roku po raz drugi w karierze zdobył krajowy puchar. Do końca 2001 roku rozegrał w barwach klubu z Poniewieża 87 meczów i strzelił 3 gole.
Na początku 2002 roku Marius wyjechał do Włoch i został zawodnikiem Brescii Calcio. W Serie A zadebiutował 3 lutego w przegranym 1:4 domowym spotkaniu z Parmą. W całym 2002 roku rozegrał zaledwie 6 spotkań w barwach Brescii, a w styczniu 2003 wypożyczono go do grającej w Serie B Cosenzy Calcio. Po pół roku wrócił do Brescii, a w pierwszym składzie tego klubu zaczął grać w sezonie 2004/2005. Wtedy spadł jednak z ligi i przez kolejne trzy lata występował na boiskach Serie B i nie zdołał powrócić do Serie A. W zespole "Rondinelle" rozegrał 156 ligowych spotkań i zdobył 23 gole.
Latem 2007 roku Stankevičius podpisał kontrakt z grającą w Serie A, Sampdorią. Stał się jej podstawowym zawodnikiem i w debiutanckim sezonie zanotował 30 występów w pierwszej lidze. 6 stycznia 2010 roku piłkarz został wypożyczony do hiszpańskiej Sevilli, a 31 sierpnia do Valencii.
W 2011 roku został zawodnikiem S.S. Lazio, a w 2013 roku przeszedł do Gaziantepsporu. Z kolei w 2014 roku został piłkarzem Hannoveru.
Kariera reprezentacyjna.
W reprezentacji Litwy Stankevičius zadebiutował 4 lipca 2001 roku w wygranym 5:2 spotkaniu Baltic Cup z reprezentacją Estonii. Od czasu debiutu jest podstawowym obrońcą litewskiej kadry narodowej. 9 lutego 2005 zdobył pierwszego gola w reprezentacji, w zremisowanym 1:1 meczu eliminacji do Mistrzostw Świata w Niemczech z Bośnią i Hercegowiną. W pierwszych dwóch spotkaniach kwalifikacji do Mistrzostw Świata w RPA, z Rumunią (3:0) oraz z Austrią (2:0) zdobył po golu.

</doc>
<doc id="1395521" url="https://pl.wikipedia.org/wiki?curid=1395521" title="Benedict Arnold (1780–1849)">
Benedict Arnold (1780–1849)

Benedict Arnold (ur. 5 października 1780, zm. 3 marca 1849) – amerykański przedsiębiorca, filantrop, właściciel ziemski i polityk.
W latach 1829–1831 przez jedną kadencję Kongresu Stanów Zjednoczonych był przedstawicielem stanu Nowy Jork w Izbie Reprezentantów Stanów Zjednoczonych.

</doc>
<doc id="1395524" url="https://pl.wikipedia.org/wiki?curid=1395524" title="The Original Motion Picture Soundtrack to Hitler’s Handicapped Helpers">
The Original Motion Picture Soundtrack to Hitler’s Handicapped Helpers

The Original Motion Picture Soundtrack to Hitler’s Handicapped Helpers – drugie oficjalne demo zespołu Bloodhound Gang nagrane i wydane w roku 1993. Wszystkie utwory z tej płyty znalazły się na pierwszym albumie Bloodhound Gang, "Use Your Fingers", zaś cztery z nich - na "Dingleberry Haze".

</doc>
<doc id="1395527" url="https://pl.wikipedia.org/wiki?curid=1395527" title="Młynówka (dopływ Białej Lądeckiej)">
Młynówka (dopływ Białej Lądeckiej)

Młynówka () – potok, lewy dopływ Białej Lądeckiej o długości 6,8 km. 
Potok płynie na terenie gminy Stronie Śląskie w województwie dolnośląskim. Wypływa ze stoków Suchej Kopy w Górach Bialskich. Jego źródła znajdują się powyżej tzw. Suchej Drogi na wysokości około 1000-1010 m n.p.m., a składa się na nie kilka potoków, które łączą się w jeden ciek u wschodniego podnóża Jawornika Krowiego. Dalej potok płynie stromym wąwozem zalesionym świerkowym lasem regla dolnego. Wypływając z terenów leśnych, przecina granicę Śnieżnickiego Parku Krajobrazowego, wpływając do wsi Młynowiec i przyjmując z lewej strony wody Małej Młynówki. Przepływając dalej przez łąki, częściowo zasila kompleks stawów wędkarskich PZW i dalej w Goszowie prywatną hodowlę pstrągów. W Goszowie przyjmuje z prawej strony wody potoku Popówka. Uchodzi do Białej Lądeckiej we wsi Goszów na wysokości ok. 495 m n.p.m.
Wzdłuż rzeki prowadzi tzw. Młyńska Droga. W dolinie wydobywano dawniej galenę i pozyskiwano skałę gnejsową. W XIX w. stanowiła często uczęszczany szlak turystyczny prowadzący w Góry Bialskie i do Bielic. Obecnie straciła znaczenie komunikacyjne, posiada jednak spore walory krajobrazowe.

</doc>
<doc id="1395528" url="https://pl.wikipedia.org/wiki?curid=1395528" title="Straszny Dwór">
Straszny Dwór



</doc>
<doc id="1395530" url="https://pl.wikipedia.org/wiki?curid=1395530" title="Kamunowie">
Kamunowie

Kamunowie (łac. Camunni, gr. Καμοῦνοι) – alpejskie plemię zamieszkujące dolinę rzeki Ollius (dziś Oglio), od środkowego łańcucha Alp Retyckich po brzegi jeziora Lacus Sebinus (dziś Iseo). Dolina, która wciąż nosi nazwę Val Camonica, jest jedną z najrozciąglejszych po włoskiej stronie Alp – mając ponad 100 km długości. Według Pliniusza Starszego, Kamunowie byli plemieniem euganejskim, z kolei Strabon wymienia ich wśród szczepów retyckich.
Nazwa Kamunów pojawia się wśród plemion alpejskich, podbitych przez cesarza Augusta, a następnie przypisanych miastom sąsiedniej Galii Przedalpejskiej.
W późniejszym czasie Kamunowie stworzyli odrębną wspólnotę, o czym wzmianki można znaleźć w inskrypcjach "Res Publica Camunnorum". W jeszcze późniejszych podziałach administracyjnych znaleźli się w Regio X Venetia et Histria.

</doc>
<doc id="1395532" url="https://pl.wikipedia.org/wiki?curid=1395532" title="Pomnik Karla Marksa">
Pomnik Karla Marksa



</doc>
<doc id="1395534" url="https://pl.wikipedia.org/wiki?curid=1395534" title="Orlik malajski">
Orlik malajski

Orlik malajski ("Ictinaetus malaiensis") – gatunek dużego ptaka z rodziny jastrzębiowatych (Accipitridae). Jest jedynym przedstawicielem rodzaju "Ictinaetus".
Zasięg występowania.
Orlik malajski występuje w zależności od podgatunku:
Morfologia.
Jest bardzo dużym drapieżnikiem. Długość ciała 65–80 cm; masa ciała 1000–1600 g; rozpiętość skrzydeł 148–182 cm. Czarna barwa upierzenia tego ptaka sprawia, że jest łatwo rozpoznawalny. Dziób mocny, haczykowato zagięty. Skrzydła tworzą w locie literę „V”. To odróżnia go od występującego na tym samym terenie wojownika indyjskiego.
Zachowanie.
Orlik malajski żywi się ssakami oraz ptakami i ich jajami. Znany jest ze swego powolnego lotu, ponad baldachimami drzew. Zagięte, szeroko rozstawione pazury pozwalają mu wybierać jaja lub pisklęta z gniazd i unosić je. Jego naturalnym środowiskiem są góry i lesisty teren.
Status.
Międzynarodowa Unia Ochrony Przyrody (IUCN) uznaje orlika malajskiego za gatunek najmniejszej troski (LC – "least concern") nieprzerwanie od 1988 roku. Trend liczebności populacji uznaje się za spadkowy.

</doc>
<doc id="1395535" url="https://pl.wikipedia.org/wiki?curid=1395535" title="One Fierce Beer Run">
One Fierce Beer Run

One Fierce Beer Run – film DVD wydany w 2003 roku przedstawiający kulisy powstawania albumu Bloodhound Gang, "One Fierce Beer Coaster", nagranego i wydanego w roku 1996, wyprodukowanego przez Geffen Records. Film pokazuje przede wszystkim sceny z zespołowego autobusu. Zawiera również teledyski wszystkich singli z albumu "One Fierce Beer Coaster", m.in. "Fire Water Burn".
Płyta została wydana w Polsce 17 marca 2003.

</doc>
<doc id="1395536" url="https://pl.wikipedia.org/wiki?curid=1395536" title="Maria Stankiewicz">
Maria Stankiewicz

Maria Magdalena Stankiewicz (ur. 31 grudnia 1957 w Toruniu) – polska biolożka, specjalistka w zakresie biofizyki i fizjologii zwierząt, profesor nauk biologicznych, profesor zwyczajny Uniwersytetu Mikołaja Kopernika w Toruniu.
Życiorys.
W 1981 ukończyła studia biologiczne na Uniwersytecie Mikołaja Kopernika w Toruniu. Doktoryzowała się w 1985 w Instytucie Fizjologii i Żywienia Zwierząt im. Jana Kielanowskiego PAN w oparciu o pracę "Ocena ontogenetycznych zmian maksymalnie możliwej produkcji ciepła przez embriony kurze na podstawie zmian całkowitej aktywności oksydazy cytochromowej". Stopień doktora habilitowanego uzyskała w 2000 na UMK na podstawie rozprawy pt. "Kanały sodowe w błonach neuronalnych owadów jako miejsce docelowe działania neurotoksyn pochodzących z jadu skorpionów". Tytuł naukowy profesora nauk biologicznych otrzymała 14 kwietnia 2008.
Zawodowo związana z Uniwersytetem Mikołaja Kopernika w Toruniu, na którym doszła do stanowiska profesora zwyczajnego (2012). W 2000 została kierownikiem Zakładu Biofizyki. W latach 2008–2012 była dyrektorem Instytutu Biologii Ogólnej i Molekularnej na Wydziale Biologii i Nauk o Ziemi. W kadencjach 2012–2016 i 2016–2020 wybierana na prodziekana Wydziału Biologii i Ochrony Środowiska UMK.
Specjalizuje się w biofizyce, elektrofizjologii i fizjologii zwierząt. Prowadzi badania nad mechanizmami działania substancji neurotoksycznych na układ nerwowy z wykorzystaniem metod elektrofizjologicznych. Opublikowała ponad 100 prac, była promotorem w trzech przewodach doktorskich. Została członkiem International Society on Toxinology, Societe Française pour l'Etude des Toxines i Polskiego Towarzystwa Badań Układu Nerwowego.
Odznaczona Srebrnym Krzyżem Zasługi (2005) i Medalem Komisji Edukacji Narodowej (2008).

</doc>
<doc id="1395537" url="https://pl.wikipedia.org/wiki?curid=1395537" title="Ictinaetus malayensis">
Ictinaetus malayensis



</doc>
<doc id="1395538" url="https://pl.wikipedia.org/wiki?curid=1395538" title="Andrea Moda Formula">
Andrea Moda Formula

Andrea Moda Formula – były zespół i konstruktor Formuły 1. W sezonie 1992, po wykupieniu zespołu Coloni, Andrea Moda Formula wystartował w zawodach Formuły 1. Jedynym wyścigiem, do którego zakwalifikował się kierowca zespołu, było Grand Prix Monako. Przed Grand Prix Włoch właściciel zespołu, Andrea Sassetti, został aresztowany, a Andrea Moda Formula nie został dopuszczony do ukończenia sezonu i został rozwiązany.
Powstanie zespołu.
W 1991 roku Enzo Coloni postanowił sprzedać zespół Coloni. W sezonie 1991 kierowcy Coloni – Pedro Chaves oraz zastępujący go Naoki Hattori – ani razu nie zdołali się prekwalifikować. We wrześniu, podczas Grand Prix Hiszpanii, za osiem milionów funtów zespół Coloni nabył właściciel firmy odzieżowej Andrea Moda, Andrea Sassetti. Przy okazji zakupu zespołu Sassetti nabył także samochody Coloni C4, które przemianował na Moda C4B. Coloni C4 było rozwinięciem modelu C3, a przy jego projektowaniu pomagali studenci Uniwersytetu w Perugii. Dostawcą silników została firma Judd, a skrzyń biegów – Dallara. Kierowcami zespołu zostali Włosi, Alex Caffi oraz Enrico Bertaggia. Menedżerem zespołu został były pracownik zespołów Coloni, AGS i Larrousse – Frederic Dhainaut, natomiast za rozwój techniczny miał być odpowiedzialny pracujący wcześniej w Coloni i AGS Michel Costa.
Dziennikarze Formuły 1 podkreślali po transakcji, że zakup Coloni był bezcelowy, gdyż Sassetti nie wykazywał zainteresowania w polepszeniu rezultatów. Były kierowca wyścigowy, John Watson, wyraził w telewizji BBC pewność, że zespół Andrea Moda – czyli dawne Coloni – będzie miał ogromne problemy z prekwalifikowaniem się.
Sezon 1992.
Przed pierwszym Grand Prix sezonu – Grand Prix Republiki Południowej Afryki – ciało zarządzające Formułą 1, Fédération Internationale de l’Automobile, nakazało Sassettiemu wpłacić 100 000 dolarów z tytułu opłaty za licencję, którą musiał wnieść każdy nowo powstały team. Sassetti twierdził jednak, że w całości przejął zespół Coloni i nie musi uiszczać opłaty. Sassetti na podstawie innych zmian nazw zespołów, jak na przykład March na Leyton House, Arrows na Footwork, Osella na Fondmetal czy Larrousse na Venturi, sądził, że wystawił swój zespół legalnie, jako że żaden z zespołów zmieniających na przełomie lat 80. i 90. nazwy nie wpłacił wpisowego. Jednakże już przed sezonem powszechnie twierdziło się, że zespół nie otrzyma zgody na starty, ponieważ używał bolidów wyprodukowanych przez inny zespół, co było niedozwolone. Sassetti nie uiścił opłaty licencyjnej i zespół nie otrzymał pozwolenia na wzięcie udziału w prekwalifikacjach.
Po Grand Prix Republiki Południowej Afryki szef zespołu stwierdził, że lepszym pomysłem będzie zaprojektowanie własnego nadwozia. W tym celu ze wsparciem Berniego Ecclestone’a poprosił Nicka Wirtha z firmy Simtek Research o zaprojektowanie samochodu. W ciągu dwóch tygodni z pomocą innych zespołów wybudowano bolid, nadając mu nazwę S921; projekt tego samochodu był w rzeczywistości prototypem BMW, który w 1990 roku planował wystartować w Formule 1, a posłużył także do zbudowania samochodów Bravo S931 i Simtek S941. Plotkowano, że model S921 nie zdąży przejść obowiązkowych testów zderzeniowych, mimo to udało się je zaliczyć. Zespół przybył z własnym sprzętem na Grand Prix Meksyku, ale z powodu opóźnień nie został dopuszczony do startu.
Sassetti zwolnił następnie z zespołu Caffiego i Bertaggię – co miało związek z krytykowaniem poczynań Sassettiego przez tych kierowców, a w ich miejsce zatrudnił Brazylijczyka Roberto Moreno oraz Brytyjczyka Perry’ego McCarthy’ego. McCarthy nie zdołał jednak przed Grand Prix Brazylii uzyskać superlicencji i w prekwalifikacjach brał udział tylko Moreno. Uzyskał w nich czas o około 15 sekund gorszy od pozostałych ich uczestników. Po wyścigu McCarthy’emu została przyznana superlicencja. Po Grand Prix Brazylii Bertaggia rozmawiał z Sassettim na temat swojego powrotu do zespołu, za który był skłonny zapłacić milion dolarów. Właściciel zespołu nie mógł już jednak do końca sezonu wymieniać kierowców, ponieważ wyczerpał limit zmian.
W pierwszej części sesji prekwalifikacyjnej do Grand Prix Hiszpanii Moreno z powodu awarii silnika nie przejechał ani jednego okrążenia. McCarthy natomiast przejechał swoim samochodem szesnaście metrów. Jego pojazd ściągnięto do garażu i przekazano go Moreno, mimo że w świetle przepisów było to niedozwolone. Moreno przejechał zaledwie trzy okrążenia sesji prekwalifikacyjnej i uzyskał czas gorszy o 10 sekund od czasu ostatniego zawodnika, który wziął udział we właściwych kwalifikacjach.
Po ośmiu okrążeniach sesji prekwalifikacyjnej do Grand Prix San Marino McCarthy’emu zepsuł się dyferencjał. Jego czas był o 8,5 sekundy gorszy od czasu Moreno. Brazylijczykowi natomiast do wzięcia udziału w sesji kwalifikacyjnej zabrakło 0,111 sekundy.
W Grand Prix Monako McCarthy uzyskał pozwolenie na przejechanie jedynie trzech okrążeń sesji prekwalifikacyjnej. Moreno natomiast wygrał prekwalifikacje i dostał się do właściwej sesji kwalifikacyjnej. W niej uzyskał czas lepszy od Erika van de Poelego, Damona Hilla, Andrei Chiesego i Paula Belmondo, wskutek czego zakwalifikował się do wyścigu. Był to pierwszy i ostatni przypadek, kiedy samochód zespołu Andrea Moda zakwalifikował się do wyścigu. W wyścigu Moreno awansował na dziewiętnaste miejsce, ale na jedenastym okrążeniu w jego samochodzie zepsuł się silnik.
Przed Grand Prix Kanady spłonęła dyskoteka Sassettiego, a kilka dni później miała miejsce nieudana próba zamachu na niego. Gdy Włoch dotarł na tor Circuit Gilles Villeneuve, okazało się, że zespół nie ma silników, ponieważ z powodu gigantycznej burzy transatlantyckie loty zostały odwołane, a silniki miały dostać się do Kanady na pokładzie samolotu linii British Airways. Z drugiej strony mówiło się, że zwlekanie z dostarczeniem silników do Kanady było prawdopodobnie związane z niezapłaceniem firmie Judd należnych im pieniędzy. Sassetti za poniesione straty chciał domagać się odszkodowania od linii lotniczych w wysokości miliona dolarów, ale wycofał swoje zamiary z powodu upomnienia FIA i FOCA. Moreno zdołał jednak wystartować w prekwalifikacjach, ponieważ Brabham pożyczył Andrei Modzie silniki Judd. Mimo to Moreno był o 15 sekund wolniejszy od czwartego miejsca, umożliwiającego wzięcie udziału w głównej sesji kwalifikacyjnej.
Przed Grand Prix Francji z zespołu odszedł menedżer zespołu, Frederic Dhainaut, który w sezonie 1993 planował wystawić własny zespół. Przed Grand Prix tym odbył się także strajk kierowców ciężarówek, który spowodował paraliż głównych dróg we Francji, zespoły zatem, aby dostać się na Circuit de Nevers Magny-Cours, musiały poruszać się bocznymi drogami. Wskutek strajku zespół Andrea Moda Formula utknął w korku i nie pojawił się na torze.
Przed sesją prekwalifikacyjną do Grand Prix Wielkiej Brytanii spadł deszcz. Pierwszym kierowcą zespołu, który wyjechał na tor, był Moreno, któremu założono deszczowe opony. Następnie opony te przełożono do samochodu McCarthy’ego w momencie, gdy nawierzchnia już wyschła. Moreno poprawił później swój czas, jadąc na slickach, ale nie zdołał awansować do głównej sesji kwalifikacyjnej podobnie jak McCarthy, który stracił do Moreno szesnaście sekund. Czas McCarthy’ego był o 12 sekund gorszy od czasu kwalifikacyjnego Rubensa Barrichello na tym torze w roku 1992, ścigającego się wtedy w Formule 3000.
Przed Grand Prix Niemiec zdyskwalifikowano McCarthy’ego, ponieważ jego samochód był za lekki. W sesji prekwalifikacyjnej Moreno uzyskał czas o dwie sekundy gorszy od czasu premiowanego awansem do sesji kwalifikacyjnej.
Do Grand Prix Węgier w zespole Brabham wystartował tylko jeden kierowca – Damon Hill. Oznaczało to tym samym, że na pewno któryś z kierowców zespołu Andrea Moda Formula weźmie udział w głównej sesji kwalifikacyjnej. Właścicielowi zespołu bardzo zależało na tym, by tym kierowcą był Roberto Moreno, stąd też wypuścił McCarthy’ego na 45 sekund przed zakończeniem sesji prekwalifikacyjnej, wskutek czego Brytyjczyk nie przejechał ani jednego mierzonego okrążenia. W głównej sesji kwalifikacyjnej do zdobywcy pole position Moreno stracił 6,8 sekundy, a do ostatniego miejsca premiowanego awansem do wyścigu – 1,3 sekundy. Po Grand Prix Węgier z powodu celowego niekwalifikowania McCarthy’ego oraz udostępniania mu znacznie gorszego bolidu od tego, jakim dysponował Moreno, FIA postawiła zespołowi ultimatum, które mówiło, że jeśli samochód Brytyjczyka nie będzie równie konkurencyjny co bolid Moreno, to w stosunku do zespołu zostaną wyciągnięte konsekwencje.
Do Grand Prix Belgii nie stawił się zespół Brabham, dlatego też obaj kierowcy mieli zapewniony start we właściwych kwalifikacjach. W ich trakcie w Ligierze Érika Comasa zepsuł się silnik. Kierowcy Andrea Moda nie zdołali pokonać nikogo więcej, stąd też Moreno ukończył je na 28 miejscu (14,551 sekundy za zdobywcą pole position), McCarthy natomiast na 29 pozycji. Do samochodu McCarthy’ego przełożono wadliwie działające ramię kierownicze, przez co McCarthy’emu odkształcało się zawieszenie i Brytyjczyk na zakręcie Eau Rouge prawie miał wypadek; pojawiły się nawet opinie, że jazda takim samochodem mogła się dla McCarthy’ego zakończyć śmiercią. Ostatecznie brytyjski kierowca ukończył sesję kwalifikacyjną dziesięć sekund za Moreno. Czując, że jego bezpieczeństwo jest zagrożone, McCarthy odszedł z zespołu.
Upadek.
29 sierpnia 1992 roku Andrea Sassetti na wniosek Włochów został za oszustwa finansowe aresztowany przez belgijską policję. Podczas Grand Prix Włoch zespół otrzymał od FIA pismo mówiące o tym, że za stawianie Formuły 1 w złym świetle jest zdyskwalifikowany do końca sezonu, przez co nie został wpuszczony na padok. Na skutek tego zespół został rozwiązany.
Spuścizna.
Według niektórych raportów Sassetti złożył wniosek o dopuszczenie zespołu Andrea Moda Formula do startów w sezonie 1993, jednak wniosek ten został odrzucony.
Końcem 1992 roku Jean-Pierre Mosnier założył zespół Team Bravo España. Jego kierowcami mieli być Nicola Larini i Jordi Gené, a samochód oznaczony jako Bravo S931 był rozwinięciem Mody S921. Zespół został rozwiązany przed rozpoczęciem sezonu ze względu na śmierć Mosnier'a.
Firma Andrea Moda sponsorowała zespół Euro Motorsport w serii IndyCar w roku 1993.
Zespół Andrea Moda Formula szybko stał się obiektem żartów w padoku i do dziś jest często przytaczany jako jeden z najgorszych zespołów Formuły 1. Jest także określany jako zespół kontrowersyjny. Zespołowi zarzucano brak profesjonalizmu, niski budżet, nieudolne zarządzanie czy brak organizacji, określając go wręcz jako farsę. Andreę Modę określano jako zespół znacznie gorszy niż takie zespoły jak Rial, Life, Kauhsen, Pacific, MasterCard Lola czy Onyx. Twierdzono, że zespół nadawał się bardziej do sitcomu "Hotel Zacisze", aniżeli do Formuły 1. Brytyjskie czasopismo "Autosport" tak pisało o zespole Andrea Moda Formula:
W 2006 roku Alex Caffi wspominał swój okres w Andrea Moda:
W 2007 roku Andrea Sassetti przyznał, że jest właścicielem dwóch modeli S921.

</doc>
<doc id="1395543" url="https://pl.wikipedia.org/wiki?curid=1395543" title="Zbyszko Górczak">
Zbyszko Górczak

Zbyszko Górczak – profesor, polski historyk, mediewista specjalizujący się w dziedzinie historii społeczno-gospodarczej Polski w późnym średniowieczu.
Życiorys.
Jest absolwentem Wydziału Historycznego Uniwersytetu im. Adama Mickiewicza w Poznaniu. Na tej samej uczelni w 1995 uzyskał stopień doktora nauk humanistycznych w zakresie historii. Za pracę doktorską "Podstawy gospodarcze działalności Zbigniewa Oleśnickiego, biskupa krakowskiego" (promotor: Jadwiga Krzyżaniakowa) otrzymał nagrodę Prezesa Rady Ministrów RP. W 1996 został zatrudniony jako adiunkt w Zakładzie Historii Średniowiecza Instytutu Historii Uniwersytetu im Adama Mickiewicza w Poznaniu. W 2008 uzyskał stopień doktora habilitowanego na podstawie rozprawy habilitacyjnej "Rozwój majątków możnowładztwa wielkopolskiego w drugiej połowie XV i początkach XVI wieku".
Specjalizuje się w dziedzinie historii społeczno-gospodarczej i materialnej Polski w średniowieczu, z wyszczególnieniem jego późniejszego okresu. Zajmuje się problematyką osadnictwa oraz lokacji miejskich i wiejskich. W swoich publikacjach skupia także na zagadnieniach powiązanych z lokacjami, takich jak np. prawo niemieckie, czy badaniem kwestii narodowościowych lokacji na prawie niemieckim.
Na macierzystym uniwersytecie prowadzi także pracę dydaktyczną. Wykłada historię Polski w średniowieczu, gospodarkę agrarną i wykład kursowy z historii średniowiecza (również dla studentów z Instytutu Prahistorii).

</doc>
<doc id="1395544" url="https://pl.wikipedia.org/wiki?curid=1395544" title="Ramdal">
Ramdal



</doc>
<doc id="1395545" url="https://pl.wikipedia.org/wiki?curid=1395545" title="Droga krajowa B7 (Austria)">
Droga krajowa B7 (Austria)

Droga krajowa B7, nazywana także Drogą Brneńską () – droga krajowa w północno-wschodniej Austrii. Arteria łączy obrzeża Wiednia z granicą austriacko-czeską w Drasenhofen. Trasa obecnie na znacznej długości pełni funkcję drogi alternatywnej dla autostrady A5, miejscami zmieniono jej przebieg. Przedłużeniem B7 jest czeska droga I/52.
Trasy europejskie.
Jednojezdniowa droga B7 jest fragmentem trasy europejskiej E461. Przed reformą sieci międzynarodowych dróg europejskich w 1983 roku trasa była częścią europejskiego szlaku E7.

</doc>
<doc id="1395546" url="https://pl.wikipedia.org/wiki?curid=1395546" title="Autostrada M25">
Autostrada M25



</doc>
<doc id="1395548" url="https://pl.wikipedia.org/wiki?curid=1395548" title="Vipera barani">
Vipera barani

Vipera barani – gatunek jadowitego węża z rodziny żmijowatych. Gatunek był przez długi czas znany z jednego opisanego osobnika. Był też mylony z "Vipera pontica". Gatunek spotykany na północ od tureckiego miasta Adapazarı nad Morzem Czarnym.
Opis.
Pierwotnie znaleziony egzemplarz miał długość 54 cm. Barwa była całkowicie czarna, przy czym w okolicach pancerza wargi górnej dały się zauważyć białe plamy. Głowa węża odgraniczona wyraźnie od reszty ciała. Oczy mają pionowo wcięte źrenice. W porównaniu z innymi gatunkami głowa jest bardziej kanciasta.

</doc>
<doc id="1395549" url="https://pl.wikipedia.org/wiki?curid=1395549" title="Kolory w Internecie">
Kolory w Internecie

Autorzy stron internetowych mają do dyspozycji różne metody określania kolorów w sieciowych dokumentach. Barwy mogą być zapisane w formie szesnastkowej (heksadecymalnej; ang. "hexadecimal") notacji RGB, a niektóre z nich mogą być zapisane za pomocą ich nazw w języku angielskim. Zwykle do wygenerowania zapisu heksadecymalnego używa się programów graficznych lub specjalnej palety kolorów (ang. "color picker").
Zapis szesnastkowy.
Zapis heksadecymalny (ang. "hex triplet") składa się z sześciu cyfr szesnastkowych (trzech bajtów). Zgodnie z modelem RGB (ang. "red, green, blue") bajty odpowiadają kolejno za barwę czerwoną, zieloną i niebieską. Każdy bajt może przyjąć wartość od 00 (0) do FF (255), co oznacza, odpowiednio, najmniejszą i największą intensywność danej barwy.
Nawet gdy intensywność którejś z barw jest mniejsza niż 16 (co w zapisie szesnastkowym daje jedną cyfrę), zapis ma 6 cyfr. Na przykład, jeden z ciemnych odcieni niebieskiego, w którym intensywność czerwonego ma wartość A, zielonego 2, a niebieskiego 66, zapisujemy 0A0266. Skracać zapis można jedynie wtedy, gdy każdy bajt składa się z dwóch takich samych cyfr, np. przykład AABBCC można zapisać jako ABC.
W tym systemie można zapisać formula_1 różnych kolorów.
Zapis szesnastkowy jest używany w językach HTML i CSS, w formacie grafiki wektorowej SVG oraz w innych aplikacjach.
Konwersja zapisu heksadecymalnego na zapis RGB polega na zapisaniu dziesiętnych wartości kolejnych par cyfr szesnastkowych, np. 0FAB40 = RGB(15, 171, 64).
Nazwy kolorów w HTML.
Specyfikacja języka HTML 4.01 zawiera szesnaście nazwanych kolorów, zawartych w tabeli poniżej.
Nazwy kolorów w systemie X Window.
Liczba kolorów jest definiowana przez przeglądarkę internetową. Niektóre przeglądarki mogą nie rozpoznać wszystkich tych kolorów, ale od 2005 wszystkie współczesne przeglądarki z nich korzystają.
Bezpieczna paleta 216 kolorów.
W czasach, gdy powstały pierwsze graficzne przeglądarki internetowe, większość użytkowników komputerów korzystała z 8-bitowej palety kolorów. Aby zapewnić jednakowe wyświetlanie kolorów na różnych komputerach przy tak ograniczonych możliwościach sprzętowych, opracowano specjalną paletę 216 kolorów, która miała wyglądać na wszystkich komputerach identycznie. Jej szczególną cechą jest to, że każda składowa koloru RGB może przyjąć tylko jedną z sześciu wartości szesnastkowych: 0x00, 0x33, 0x66, 0x99, 0xCC lub 0xFF.
Aktualnie bezpieczna paleta 216 kolorów ma głównie znaczenie historyczne, gdyż komputery bez problemu radzą sobie z wyświetlaniem palet składających się z milionów kolorów. Paletę tę można jednak wciąż spotkać w programach graficznych jako jedną z możliwych do wyboru.

</doc>
<doc id="1395555" url="https://pl.wikipedia.org/wiki?curid=1395555" title="Ferdinand Christian Baur">
Ferdinand Christian Baur

Ferdinand Christian Baur (ur. 21 czerwca 1792 w Schmiden koło Fellbach, zm. 2 grudnia 1860 w Tybindze) – niemiecki uczony, biblista i teolog, założyciel teologicznej szkoły tybińskiej. 
Życie.
Baur ukończył seminarium teologiczne w Blaubeuren, a następnie rozpoczął w 1809 roku studia na Uniwersytecie Eberharda i Karola w Tybindze. Po studiach rozpoczął pracę w seminarium w Blaubeuren, w którym sam poprzednio się uczył. W czasie studiów zapoznał się z ówczesną filozofią, zwłaszcza z pismami Schellinga i Schleiermachera, które szczególnie na niego wpłynęły. W latach 1824-25 wydał swą pierwszą książkę pt. "Symbolik und Mythologie oder die Naturreligion des Altertums" ("Symbolizm i mitologia, albo religia naturalna starożytności"), która zapewniła mu posadę na Uniwersytecie w Tybindze, którą objął w 1826 roku. Poświęcił się badaniom religii starożytnej, manicheizmu, gnostycyzmu, napisał książkę o Apoloniuszu z Tiany. W tym czasie zapoznał się z heglowską filozofią historii, która wywarła olbrzymi wpływ na jego poglądy.
Poglądy i dokonania.
Pod wpływem Hegla Baur poświęcił się badaniom usiłującym ukazać dzieje wczesnego chrześcijaństwa z perspektywy nieustających konfliktów między judeochrześcijanami, chrześcijanami wywodzącymi się z pogaństwa i gnostykami. Baur widział wczesne chrześcijaństwo jako szereg współzawodniczących ze sobą sekt, z których każda miała własne poglądy i własne autorytety, i uważała siebie za prawowitą wersję religii Chrystusa, a jednocześnie oskarżała pozostałe sekty o błędy doktrynalne. Baur usiłował dowodzić, że listy Pawłowe (zwłaszcza) stanowią opozycję względem sekty marcjonitów i powinny być datowane na połowę II stulecia n.e. Argumentował, iż Ewangelia Łukasza i Dzieje Apostolskie stanowią próbę pogodzenia dwóch opozycyjnych nurtów chrześcijaństwa, z których jeden wywodził się od świętego Pawła, a drugi od świętego Piotra. Baur dowodził, że jedynymi autentycznymi pismami św. Pawła są List do Rzymian, List do Galatów oraz pierwszy i drugi list do Koryntian. Ewangelie Nowego Testamentu uważał za późniejsze i treściowo zależne od Ewangelii Piotra, Ewangelii Egipcjan, Ewangelii Ebionitów. Jego poglądy na dzieje chrześcijaństwa noszą piętno historiozofii heglowskiej: chrześcijaństwo mogło według Baura stać się religią powszechną dopiero po tym, jak wyzwoliło się z ograniczeń judaizmu, z którego się wyłoniło.
Teologia.
Baur pisywał oprócz dzieł historycznych również dzieła "stricte" teologiczne. W książce zatytułowanej "Gegensatz des Katholicismus und Protestantismus nach den Prinzipien und Hauptdogmen der beiden Lehrbegriffe" bronił protestantyzmu w duchu poglądów Schleiermachera.

</doc>
<doc id="1395556" url="https://pl.wikipedia.org/wiki?curid=1395556" title="Dorota Gil">
Dorota Gil

Dorota Zofia Gil (ur. w 1962 w Krakowie) – prof. dr hab., slawista, literaturoznawca, specjalistka w zakresie starych literatur słowiańskich oraz kultury duchowej Słowian prawosławnych, literatur wieku XIX oraz geopolityki Bałkanów.
Życiorys.
W 1986 ukończyła studia rusycystyczne, a w 1989 studia z zakresu filologii serbskiej na Uniwersytecie Jagiellońskim. Wykładowca Instytutu Filologii Słowiańskiej Uniwersytetu Jagiellońskiego i uniwersytetu w Wenecji. Pracę doktorską, pisaną pod kierunkiem Aleksandra Naumowa obroniła w 1993, stopień doktora habilitowanego uzyskała w 2005 r. 6 kwietnia 2021 otrzymała tytuł profesora nauk humanistycznych.
W 2005 roku jej książka "Prawosławie. Historia. Naród. Miejsce kultury duchowej w serbskiej tradycji i współczesności" została uhonorowana nagrodą indywidualną ministra nauki i szkolnictwa wyższego.
Brała udział w licznych konferencjach międzynarodowych w Polsce, we Włoszech i w krajach b. Jugosławii.

</doc>
<doc id="1395559" url="https://pl.wikipedia.org/wiki?curid=1395559" title="Wirus ospy wietrznej i półpaśca">
Wirus ospy wietrznej i półpaśca

Wirus ospy wietrznej i półpaśca ("Varicella zoster virus", VZV), formalnie "Human herpesvirus 3" (ludzki herpeswirus typu 3, HHV-3) – wirus z rodziny "Herpesviridae", wywołujący u ludzi ospę wietrzną ("varicella") i półpasiec ("zoster").

</doc>
<doc id="1395560" url="https://pl.wikipedia.org/wiki?curid=1395560" title="Madonna na obrazach Botticellego">
Madonna na obrazach Botticellego

Madonna jest jednym z częstych motywów w twórczości Sandra Botticellego, włoskiego malarza renesansowego.
W jego twórczości tematyka religijna, obok portretów i scen mitologicznych, była najważniejszym motywem jego dzieł. W pierwszym okresie swojej twórczości jego prace odzwierciedlały wpływ stylu Fra Filippa Lippiego oraz od 1470 roku Antonia Pollaiuola. Powstały wówczas:
Obrazy te charakteryzowały się ortodoksyjnym podejściem bliskim dziełom Lippiego. Obraz "Madonna z dzieciątkiem i aniołem" (1465-67) został wykonany prawdopodobnie w pracowni jego mistrza. Botticelli za tło obrazu wybrał zamiast krajobrazu arkadę.
Po roku 1480 styl Botticellego zmienił się. Jego obrazy przepełnione były dramatyzmem, emocjami, mistycyzmem i symbolami. Według jednych źródeł ta zmiana mogła nastąpić pod wpływem fanatycznego mnicha Savonaroli i jego kazań. Jednym z pierwszych obrazów była "Madonna z księgą" z 1483 roku. Obraz przedstawia Madonnę trzymającą na kolanach małego Jezusa, w scenie sugerującej wspólne pisanie Księgi godzin. Botticelli po raz pierwszy zastosował tu symbole religijne. Dzieciątko trzyma w ręku trzy małe złote dzidy, które symbolizują trzy gwoździe, którymi został przybity Jezus do krzyża. Według tradycji ezoterycznej i hermetycznej, owe dzidy miały symbolizować trzy promienie oświecenia – motyw występujący wśród średniowiecznych alchemików i różokrzyżowców. Jeszcze jeden symbol pojawił się w malarstwie Botticellego. Madonna na czerwonej tunice ma dwa czerwone skrzyżowane rzemienie. Znak ten pojawia się i na innych jego obrazach np. "Maria Magdalena u stóp krzyża" czy "Madonna z granatem". We wcześniejszej wersji tego obrazu, w obrazie "Madonna z sześcioma aniołami", aniołowie byli odwróceni plecami. W późniejszej, malarz obrócił jednego z aniołów przodem do widza tak, aby na jego piersi namalować znak czerwonego krzyża. Znak ten występował również na obrazach innych współcześnie żyjących mu artystów np. w "Noli me tangere" Fra Angelica. Znak krzyża według heretyków był znakiem oświecenia i stanowił skrót od słowa LUX (światło).
W kolejnych dziełach Botticellego pojawia się inny symbol, a mianowicie owoc granatu. Motyw występuje w obrazach "Madonna z granatem" i "Madonna del Magnificat" ("Madonna z Dzieciątkiem i aniołami"). Za każdym razem granat jest trzymany przez małego Jezusa. W obrazie "Madonna del Magnificat" owoc podtrzymywany jest również przez Madonnę. Taki motyw miał podwójne znaczenie symboliczne i wyrażał dziewictwo oraz zmartwychwstanie. Granat, ze względu na swoje liczne nasiona, uważany był za symbol płodności. Katoliccy zwolennicy interpretowali owoc jako symbol wiecznego życia. Sam obraz, jego tytuł wywodzi się z incipitu modlitwy, która jest pisana przez Madonnę. Dzieło uważane jest za portret włoskiej rodzinny Piero di Cosimo de 'Medici. Twarz Maryi przypomina podobiznę żony Lukrecji Tornabuoni, młoda postać z kałamarzem to Lorenzo de 'Medici, a obok znajduje się jego brat Giuliano de' Medici. Koronę nad Madonną trzymają dwie jego starsze siostry: Bianca na lewo i Nannina na prawo. Noworodkiem miała być córka Lorenza, Lucrezia de 'Medici. Na samej górze znajduje się gołębica symbolizująca Ducha Świętego, który spływa na parę.
W innych obrazach Botticellego przedstawiających Madonnę, można znaleźć symboliczne motywy roślinne. Tak jest w "Ołtarzu Agnolo Bardiego" z 1485 roku, gdzie występuje Matka Boska z Dzieciątkiem wraz ze św. Janem Chrzcicielem po lewej stronie i św. Janem Ewangelistą. Postacie znajdują się na tle cyprysów, oliwek i gałęzi palmowych, a obok nich stoją wazy z czerwonymi i białymi różami oraz gałązkami oliwnymi. Róża była zawsze symbolem Marii Panny. Ten motyw Botticelli stosował w innych obrazach, jak w obrazie "Wiosna" czy "Madonna z Dzieciątkiem, św. Janem i aniołem". Na gałęziach znajduje się napis z Księgi Syracha (24:13-17). Jan Chrzciciel trzyma wstążkę z napisem "Ecce Agnus Dei" (Oto Baranek Boży) i wskazuje na Jezusa.
W obrazie "Święta Maria Magdalena u stóp krzyża" Botticelli przedstawił zrozpaczoną Marię Magdalenę obejmującą krzyż, na którym wisi Chrystus. Po prawej stronie znajduje się anioł trzymający w ręku lisa. Lewa strona obrazu przykryta jest czarnymi chmurami, a z lewej strony w górnym rogu znajduje się postać Boga Ojca. Z jego kierunku spadają aniołowie z tarczami z czerwonym krzyżem na plecach, przypominającym emblemat templariuszy. Zaskakującym motywem jest lis w rękach anioła. W symbolice chrześcijańskiej lis jest symbolem zdrady Judasza, lecz w symbolice gnostyków jest symbolem oszustwa w pobożnym przebraniu. W wielu obrazach średniowiecznych lis występuje w przebraniu mnicha oszukującego ludzi. Lisami byli również dla gnostyków duchowni. Według Margaret Starbird połączenie tych symboli powoduje, iż lis staje się symbolem oszustwa ortodoksyjnego kościoła, a Zakon Templariuszy miał być obrońcą tajemnicy miłości Marii Magdaleny z Jezusem
Wizerunki Madonny Botticiellego po roku 1480:

</doc>
<doc id="1395566" url="https://pl.wikipedia.org/wiki?curid=1395566" title="Backbone">
Backbone



</doc>
<doc id="1395567" url="https://pl.wikipedia.org/wiki?curid=1395567" title="Jan Sziling">
Jan Sziling

Jan Sziling (ur. 15 grudnia 1939 w Więcborku) – polski historyk, specjalizujący się w historii najnowszej.
W 1957 ukończył Collegium Marianum w Pelplinie, rok później zdał maturę w Liceum Ogólnokształcącym w Więcborku.
W 1963 roku ukończył studia historyczne na Uniwersytecie Mikołaja Kopernika i zatrudnił się na tej uczelni. Tematem jego pracy doktorskiej, obronionej w 1971 roku była "Polityka okupanta hitlerowskiego wobec Kościoła katolickiego na ziemiach polskich wcielonych do Rzeszy (1939 – 1945)", a promotorem Witold Łukaszewicz. Stopień doktora habilitowanego uzyskał w 1989 roku, na podstawie rozprawy "Kościoły chrześcijańskie w polityce niemieckich władz okupacyjnych w Generalnym Gubernatorstwie (1939 – 1945)".
Tytuł profesora nauk humanistycznych uzyskał 31 stycznia 2008.
W latach 1999–2005 pełnił funkcję prodziekana Wydziału Nauk Historycznych UMK.

</doc>
<doc id="1395571" url="https://pl.wikipedia.org/wiki?curid=1395571" title="The Last Shadow Puppets">
The Last Shadow Puppets

The Last Shadow Puppets – poboczny projekt muzyczny Alexa Turnera, lidera zespołu Arctic Monkeys i Milesa Kane'a, lidera The Rascals. Dołączył do nich perkusista i producent muzyczny James Ford, znany z Simian Mobile Disco.
Historia.
W kwietniu 2008 zespół nagrał album "The Age Of Understatement". Brzmienie zespołu uzupełnia na płycie 22-osobowa London Metropolitan Orchestra pod batutą Owena Palletta.
W listopadzie 2015 James Ford potwierdził, że zespół zakończył pracę nad drugą płytą, która ukazała się 1 kwietnia 2016 pod tytułem "Everything You've Come To Expect".
Zespół współpracował również z Alison Mosshart, wokalistką zespołu The Kills, przy piosence "Paris Summer" z singla "My Mistakes Were Made for You".

</doc>
<doc id="1395572" url="https://pl.wikipedia.org/wiki?curid=1395572" title="Tabliczka z Cortony">
Tabliczka z Cortony

Tabliczka z Cortony (łac. "Tabula Cortonensis") – pochodząca z ok. 200 r. p.n.e., inskrypcja w języku etruskim, odnaleziona w 1992 roku w toskańskiej Cortonie (etr. Curtun). Jest trzecią pod względem długości spośród dotychczas odnalezionych i zarazem najdłuższą odkrytą w XX wieku inskrypcją etruską. Odlana w brązie, zawiera 32 linijki tekstu. Jej wymiary wynoszą: 50 cm długości, 30 cm szerokości i ok. 2-3 mm grubości. Choć odkryto ją w 1992, opublikowano dopiero w 1999. Podejrzewa się, że została wykonana na początku II w p.n.e. i była częścią archiwum notarialnego. Później została złamana na 8 kawałków (zapewne, by ją przetopić), ale znaleziono tylko 7. Strata jednej części nie wydaje się ważna, ponieważ była najniżej położona i jak się sądzi zawierała tylko imiona osób.
Interpretacja.
Tabliczka, ma być aktem notarialnym, dotyczącym podziału spadku (bądź sprzedaży) nieruchomości (winnicy, domu bądź posiadłości), mieszczącej się w pobliżu Jeziora Trazymeńskiego, na wschód od Cortony (obecnie zachodnia Umbria). Tekst, zawiera 34 znane słowa oraz taką samą liczbę wcześniej nie spotkanych. Co więcej – zawiera nowy znak alfabetu, oznaczający literę ‘e’. Można z tego wnioskować, że – przynajmniej, w cortońskim dialekcie języka etruskiego – dźwięk, odpowiadający literze ‘e’ miał dwie różne wartości.

</doc>
<doc id="1395573" url="https://pl.wikipedia.org/wiki?curid=1395573" title="Pantograf połówkowy">
Pantograf połówkowy



</doc>
<doc id="1395576" url="https://pl.wikipedia.org/wiki?curid=1395576" title="Żmija kaukaska">
Żmija kaukaska

Żmija kaukaska (łac. "Vipera kaznakovi") – gatunek jadowitego węża z rodziny żmijowatych. Zamieszkuje tereny od zachodniego Kaukazu do Morza Czarnego i północno-wschodniej Anatolii do wysokości 3000 m n.p.m.
Opis.
Żmija kaukaska osiąga przeciętną długość 50 cm, przy czym samice są większe niż samce i mają w niektórych przypadkach ok. 75 cm.
Mają kolor jasnożółty, beżowy, czerwonawy, oraz szaro-brązowy i ciemnoszary z ostro oddzielonym zygzakiem na plecach, który spaja się z lekkimi wybrzuszeniami i pokrywa prawie całe ciało gada. Po obu stronach żmija posiada duże, owalne i ciemne plamy. Okazjonalnie występują także całkowicie czarno zabarwione, tzw. melaniczne, osobniki. Górna część głowy jest ciemna z małymi jasnymi plamkami, szyja charakteryzuje się typowym wzorem V, a nad oczami ciągnie się ciemny pasek skroniowy. Głowa jest wyraźnie oddzielona od tułowia. Oczy żmii są wyposażone w pionowe źrenice.
Występowanie.
Żmiję kaukaską można spotkać tylko od zachodniego Kaukazu do Morza Czarnego i północno-wschodniej Anatolii. Preferują gęsto zalesione i wilgotne tereny oraz niskopienne lasy górskie. Ponadto występują także na łąkach oraz terenach rolniczych, można je spotkać na wysokościach do 2000 m.
Tryb życia.
Żmija kaukaska jest aktywna za dnia. Jest bardzo płochliwa i często się chowa. Wygrzewa się wśród niskich krzewów i ucieka w razie zagrożenia. Okres snu zimowego jest w wypadku tego gatunku krótki. Odżywia się przede wszystkim myszami i szczurami, jak i jaszczurkami i małymi ptakami, które zabija jadem. Małe osobniki jedzą szarańcze i młode jaszczurki. Wąż jest żyworodny.
Jad.
Jad żmii kaukaskiej jest tak jak w przypadku wszystkich żmij hemotoksyczny. W razie ukąszenia wymagane jest leczenie z odpowiednią antytoksyną.

</doc>
<doc id="1395577" url="https://pl.wikipedia.org/wiki?curid=1395577" title="Droga krajowa B8 (Austria)">
Droga krajowa B8 (Austria)

Droga krajowa B8 (Angerner Straße) - droga krajowa w północno-wschodniej Austrii. Arteria zaczyna się w centrum Wiednia, przecina Dunaj mostem Reichsbrücke i dalej prowadzi w kierunku wschodnim, ku granicy ze Słowacją. Wzdłuż drogi biegnie linia kolejowa z Wiednia do czeskiego Brna. Droga B8 stanowi główne połączenie powiatu Gänserndorf ze stolicą kraju. 
Odgałęzienie.
Liczące 6 km odgałęzienie od drogi B8 oznaczone jako B8a łączy Weikendorf z Zwerndorf.

</doc>
<doc id="1395578" url="https://pl.wikipedia.org/wiki?curid=1395578" title="Gregorio Bobone">
Gregorio Bobone

Gregorio Bobone (zm. 1202) – kardynał-diakon S. Angelo in Pescheria od 1190, z nominacji Klemensa III. Był spokrewniony z papieżem Celestynem III (1191-1198), za którego pontyfikatu dwukrotnie służył jako legat w Hiszpanii. Uczestniczył w papieskiej elekcji 1191 oraz papieskiej elekcji 1198. Sygnował bulle wydane między 7 grudnia 1190 a 15 lipca 1202. Zmarł krótko po tej ostatniej dacie.

</doc>
<doc id="1395579" url="https://pl.wikipedia.org/wiki?curid=1395579" title="Robert Maciejuk">
Robert Maciejuk

Robert Maciejuk (ur. 4 kwietnia 1965 w Białej Podlaskiej) – polski malarz. 
Życiorys.
W latach 1985–1990 studiował na warszawskiej Akademii Sztuk Pięknych pod kierunkiem prof. Stefana Gierowskiego. W ciągu następnych pięciu lat pracował na ASP jako asystent.
Jest laureatem Nagrody im. Jana Cybisa za 2009 rok.

</doc>
<doc id="1395580" url="https://pl.wikipedia.org/wiki?curid=1395580" title="Herzberg (Elster)">
Herzberg (Elster)

Herzberg (Elster) – miasto w Niemczech w kraju związkowym Brandenburgia, siedziba powiatu Elbe-Elster, nad rzeką Czarną Elsterą.
Nazwa.
Urzędowa forma nazwy jest dwuczłonowa, przy czym drugi wyraz zapisywany jest w nawiasie; potocznie nazwę miasta skraca się do samego "Herzberg".
Komunikacja.
W terenie obszaru miasta krzyżują się dwie drogi: droga krajowa B 101 i droga krajowa B87.

</doc>
<doc id="1395582" url="https://pl.wikipedia.org/wiki?curid=1395582" title="Kiriłł Jeśkow">
Kiriłł Jeśkow

Kiriłł Jurjewicz Jeśkow, także jako: "Kirył Jeskow", "Kirill Eskov", "Kiril Yeskov", "Kiryłł J. Jeśkow", ros. Кирилл Юрьевич Еськов (ur. 16 września 1956 w Moskwie) – rosyjski pisarz, autor fantastyki, arachnolog, paleontolog, autor kilkudziesięciu prac naukowych. Odkrył kilka nowych gatunków wymarłych pająków.

</doc>
<doc id="1395583" url="https://pl.wikipedia.org/wiki?curid=1395583" title="Zalew w Starej Morawie">
Zalew w Starej Morawie

Zalew w Starej Morawie – sztuczny zbiornik wodny retencyjno-rekreacyjny o powierzchni 5,5 ha w pobliżu wsi Stara Morawa, ok. 1,3 km od Stronia Śląskiego w województwie dolnośląskim. Wybudowany został z funduszy europejskich. Oddany został oficjalnie do użytku 7 lipca 2007 r. Południowo-zachodni brzeg posiada naturalne ukształtowanie z bezpośrednim dostępem do wody. Pozostałe brzegi są wykonane w postaci betonowego obwałowania. Jest to jeden z najwyżej położonych sztucznych zbiorników wodnych w Polsce (około 525 m n.p.m.).
Infrastruktura.
Przy zalewie wybudowane są następujące elementy zagospodarowania dla potrzeb rekreacji:
W planach są ponadto:

</doc>
<doc id="1395585" url="https://pl.wikipedia.org/wiki?curid=1395585" title="Egidio de Anagnia">
Egidio de Anagnia

Egidio de Anagnia (zm. w 1194) – włoski kardynał pochodzący z Anagni, według późniejszych autorów spokrewniony z rodem Pierleoni, co jednak nie jest udowodnione. Nominację kardynalską uzyskał od papieża Klemensa III w grudniu 1190 roku. Sygnował bulle papieskie między 17 lutego 1191 a 11 października 1194. Uczestniczył w papieskiej elekcji 1191. Wybrany wówczas papież Celestyn III mianował go wicekanclerzem Świętego Kościoła Rzymskiego. Zmarł prawdopodobnie krótko przed 6 listopada 1194.

</doc>
<doc id="1395587" url="https://pl.wikipedia.org/wiki?curid=1395587" title="USS Saufley (DD-465)">
USS Saufley (DD-465)

USS Saufley (DD-465) (następnie DDE-465, EDDE-465) – amerykański niszczyciel typu "Fletcher" z okresu II wojny światowej. Nazwany imieniem pułkownika Richard C. Saufleya, pioniera w wykorzystaniu lotnictwa w US Navy.
Historia.
Stępkę pod USS "Saufley" położono 27 stycznia 1942 w stoczni Federal Shipbuilding. Okręt został wodowany 19 lipca, wszedł do służby 29 sierpnia 1942. Po wejściu do służby okręt uczestniczył w misjach eskortowych na wodach przybrzeżnych wschodniego wybrzeża Stanów Zjednoczonych. 
9 września opuścił bazę w Norfolk i udał się w rejon południowego Pacyfiku, gdzie miał wspomóc US Navy w walce z Japonią. 9 grudnia 1942 przybył do Nowej Kaledonii, tam został przydzielony do sił walczących o Guadalcanal. Pierwszym zadaniem okrętu była eskorta udających się do Guadalcanal transportów z zaopatrzeniem. Okręt patrolował wody wokół wyspy, a także ostrzeliwał znajdujące się tam japońskie pozycje. Po wycofaniu się Japończyków w lutym 1943 z Gudalcanal wziął udział w zajęciu Wysp Russella. W marcu "Sufley" powrócił do misji patrolowych i przeciwpodwodnych. 15 września 1943, eskortując konwój udający się do Espiritu Santo, zlokalizował japoński okręt podwodny RO-101. W wyniku pięciu ataków przeprowadzonych za pomocą bomb głębinowych japoński okręt został zmuszony do wynurzenia się na powierzchnię. Następnie "Sufley" ostrzelał wynurzony okręt, który ostatecznie zatonął w wyniku trafienia bombą głębinową zrzuconą z samolotu PBY Catalina. Następnie "Sufley" wziął udział w patrolach skierowanych przeciwko japońskim jednostkom transportowym, podczas których zatopił 4 barki. 1 października w czasie japońskiego ataku lotniczego, na jego pokładzie zginęło dwóch członków załogi. 7 kwietnia 1944 "Sufley" zlokalizował i zatopił przy pomocy bomb głębinowych japoński okręt podwodny I-2. 17 listopada wraz z innymi niszczycielami ustalił pozycję japońskiego okrętu podwodnego I-46 i zatopił go przy pomocy ognia artyleryjskiego. 29 listopada w wyniku ataku japońskiego lotnictwa doznał poważnych uszkodzeń kadłuba. Remont okrętu zakończył się 2 stycznia 1945. W styczniu niszczyciel zestrzelił dwa japońskie samoloty, 1 lutego zatopił atakujący japoński kuter.
Po zakończeniu wojny na Pacyfiku udał się w rejon ujścia rzeki Jangcy, gdzie przebywał do listopada 1945. W styczniu 1946 powrócił na wschodnie wybrzeże Stanów Zjednoczonych, 12 czerwca 1946 został wycofany ze służby. 15 grudnia 1949 ponownie wszedł do służby, z nowym oznaczeniem DDE-465 został przydzielony do 2 Eskadry Niszczycieli Eskortowych Floty Atlantyku. W ciągu roku wziął udział w dwóch akcjach poszukiwawczo-ratowniczych: w czerwcu 1950 uratował 36 pasażerów rozbitego samolotu pasażerskiego, w październiku uratował pilota samolotu TBF Avenger.
1 stycznia 1951 okręt przeklasyfikowano na eksperymentalny niszczyciel eskortowy EDDE-465. Przez kolejne 12 lat uczestniczył w badaniach nad nowymi technikami w zakresie zwalczania okrętów podwodnych. Wiosną 1963 uczestniczył w poszukiwaniach zatopionego okrętu podwodnego USS "Tresher". 29 stycznia 1965 "Saufley" został wycofany ze służby. 20 lutego 1968 został zatopiony jako okręt cel w pobliżu Key West.

</doc>
<doc id="1395588" url="https://pl.wikipedia.org/wiki?curid=1395588" title="Falkenberg">
Falkenberg

Lokalizacje.
Polska.
Dawne nazwy miejscowości:

</doc>
<doc id="1395589" url="https://pl.wikipedia.org/wiki?curid=1395589" title="Giovanni Malabranca">
Giovanni Malabranca

Giovanni Malabranca, forma spolszczona Jan Malabranca (ur. w Rzymie, zm. w 1192 tamże) – włoski kardynał wywodzący się z rodziny rzymskich bankierów. Nominację kardynalską z tytułem diakona San Teodoro otrzymał od papieża Klemensa III na konsystorzu 12 marca 1188.
Sygnował bulle papieskie wydane między 12 kwietnia 1188 a 4 października 1192. W 1189 był legatem papieskim w Polsce, z zadaniem umacniania kościelnej dyscypliny. Uczestniczył w papieskiej elekcji 1191.

</doc>
<doc id="1395591" url="https://pl.wikipedia.org/wiki?curid=1395591" title="Czornyj Ostriw">
Czornyj Ostriw



</doc>
<doc id="1395592" url="https://pl.wikipedia.org/wiki?curid=1395592" title="Dunajiwci">
Dunajiwci



</doc>
<doc id="1395593" url="https://pl.wikipedia.org/wiki?curid=1395593" title="Paweł Machcewicz">
Paweł Machcewicz

Paweł Mateusz Machcewicz (ur. 27 kwietnia 1966 w Warszawie) – polski historyk, specjalista historii najnowszej, profesor nauk humanistycznych, profesor zwyczajny w Instytucie Studiów Politycznych Polskiej Akademii Nauk; nauczyciel akademicki.
W latach 2008–2017 dyrektor Muzeum II Wojny Światowej w Gdańsku, w latach 2008–2014 główny doradca premiera Donalda Tuska.
Życiorys.
W 1989 ukończył studia na Wydziale Historycznym Uniwersytetu Warszawskiego. Od 1990 pracuje w Instytucie Studiów Politycznych Polskiej Akademii Nauk, w Zakładzie Najnowszej Historii Politycznej. W 1993 obronił doktorat, a w 2000 uzyskał stopień doktora habilitowanego nauk humanistycznych w zakresie nauk o polityce. Był stypendystą m.in. Programu Fulbrighta na Uniwersytecie Georgetown, Woodrow Wilson International Center for Scholars w Waszyngtonie, brytyjskiej Akademii Nauk w Londynie, hiszpańskiego Ministerstwa Spraw Zagranicznych i Ministerstwa Edukacji w Madrycie. W 2009 otrzymał tytuł profesora nauk humanistycznych.
W latach 2000–2006 wykładał jako profesor w Collegium Civitas (w 2006 był prorektorem ds. akademickich), następnie do 2009 pracował na stanowisku profesora nadzwyczajnego i kierownika Zakładu Systemów Komunistycznych i Zimnej Wojny w Instytucie Stosunków Międzynarodowych na Wydziale Nauk Historycznych UMK w Toruniu. W 2009 został profesorem w Instytucie Dziennikarstwa na Wydziale Dziennikarstwa i Nauk Politycznych Uniwersytetu Warszawskiego.
W latach 1990–2000 był redaktorem magazynu historycznego „Mówią wieki”. Współtworzył Instytut Pamięci Narodowej, od sierpnia 2000 do stycznia 2006 był dyrektorem Biura Edukacji Publicznej IPN. W latach 2003–2007 przewodniczył zespołowi historyków zajmujących się wyjaśnianiem wydarzeń bydgoskich z 3 i 4 września 1939. W 2007 z rekomendacji posłów Platformy Obywatelskiej był kandydatem do Kolegium IPN, jednak nie został wybrany.
1 września 2008 objął funkcję głównego doradcy w Gabinecie Politycznym Prezesa Rady Ministrów i pełnomocnika prezesa Rady Ministrów ds. Muzeum II Wojny Światowej w Gdańsku. 28 listopada 2008 minister kultury i dziedzictwa narodowego Bogdan Zdrojewski powołał go na stanowisko dyrektora Muzeum II Wojny Światowej. Kierował tą placówką do kwietnia 2017. Zasiadł także w radzie Fundacji Auschwitz-Birkenau i od 2012 w Międzynarodowej Radzie Oświęcimskiej. 19 listopada 2011 ponownie został głównym doradcą w Gabinecie Politycznym Prezesa Rady Ministrów. Pełnił tę funkcję do 23 września 2014.
Nagrodzony Nagrodą Fundacji na rzecz Nauki Polskiej dla młodych pracowników naukowych (1993), Nagrodą Historyczną Tygodnika „Polityka” (1994), Nagrodą im. Jerzego Giedroycia (2001) za książkę "Emigracja w polityce międzynarodowej", Medalem Komisji Edukacji Narodowej (2008), Medalem „10 lat Instytutu Pamięci Narodowej” (2010).
Żonaty z Anną Machcewicz, ma dwoje dzieci.

</doc>
<doc id="1395594" url="https://pl.wikipedia.org/wiki?curid=1395594" title="Guido Papareschi">
Guido Papareschi

Guido Papareschi, Paparoni, Papa (zm. 1221) – włoski kardynał, wywodzący się z tej samej rzymskiej rodziny co Innocenty II. Niektóre starsze opracowania mylą go z kardynałem i arcybiskupem Reims Guy Paré (zm. 1206).
Na konsystorzu we wrześniu 1190 został mianowany przez papieża Klemensa III kardynałem diakonem, a w grudniu tego samego roku kardynałem prezbiterem Santa Maria in Trastevere. Sygnował bulle papieskie między 7 grudnia 1190 a 15 grudnia 1220. W latach 1191–1193 był legatem papieskim w Lombardii, a na początku pontyfikatu Innocentego III uczestniczył w negocjacjach między Stolicą Apostolską a regentem królestwa Sycylii Markwardem von Annweiler. W 1200 roku przez kilka miesięcy był gubernatorem prowincji "Marches" i Rawenna. W maju 1206 roku został mianowany biskupem Palestriny. W trakcie papieskiej elekcji 1216 wspólnie z kardynałem Ugolino z Ostii był członkiem komisji elektorskiej, która dokonała wyboru papieża Honoriusza III.

</doc>
<doc id="1395595" url="https://pl.wikipedia.org/wiki?curid=1395595" title="Jampil (obwód chmielnicki)">
Jampil (obwód chmielnicki)



</doc>
<doc id="1395597" url="https://pl.wikipedia.org/wiki?curid=1395597" title="Copy party">
Copy party



</doc>
<doc id="1395598" url="https://pl.wikipedia.org/wiki?curid=1395598" title="Laurel Aitken">
Laurel Aitken

Laurel Aitken właściwie Lorenzo Aitken (ur. 22 kwietnia 1927 w Santiago de Cuba, zm. 17 lipca 2005 w Leicester) znany również jako Godfather of Ska, Boss Skinhead, El Cubano – muzyk jamajski.

</doc>
<doc id="1395599" url="https://pl.wikipedia.org/wiki?curid=1395599" title="Jarmołynci">
Jarmołynci



</doc>
<doc id="1395600" url="https://pl.wikipedia.org/wiki?curid=1395600" title="Łetycziw">
Łetycziw



</doc>
<doc id="1395601" url="https://pl.wikipedia.org/wiki?curid=1395601" title="Kraje nowo uprzemysłowione">
Kraje nowo uprzemysłowione

Kraje nowo uprzemysłowione – grupa krajów rozwijających się, które cechują się dynamicznym rozwojem przemysłów zaawansowanych technologii, ogromnymi zasobami taniej siły roboczej, korzystną polityką podatkową dla obcych inwestorów oraz bardzo dużym tempem wzrostu PKB. Do tej grupy krajów należą m.in. Meksyk, Brazylia, RPA, Turcja, Indie, Chiny, Tajlandia, Malezja, Filipiny. 
Część socjologów do tej grupy zalicza również „azjatyckie tygrysy”, inni zaś klasyfikują je w odrębnej grupie państw nowo uprzemysłowionych.
Kraje o średnim poziomie rozwoju cechują się mniej nowoczesnym (niż KWR) potencjałem produkcyjnym, przewagą działów produkcji materialnej w strukturze tworzenia PKB, stosunkowo dużym zatrudnieniem w I i II sektorze gospodarki, średnim standardem życia ludności.

</doc>
<doc id="1395602" url="https://pl.wikipedia.org/wiki?curid=1395602" title="Sataniw">
Sataniw



</doc>
<doc id="1395606" url="https://pl.wikipedia.org/wiki?curid=1395606" title="Cornelis Schuyt">
Cornelis Schuyt

Cornelis Floriszoon Schuyt (ur. 1557 w Lejdzie, zm. 9 czerwca 1616 tamże) – kompozytor i organista niderlandzki.
Urodził się w Lejdzie jako syn organisty, Florisa Schuyta. W młodości prawdopodobnie był śpiewakie w kościele św. Piotra w Lejdzie. Zapewne pod koniec lat 70. XVI wieku odbył podróż do Włoch, co wywarło głęboki wpływ na jego twórczość. W roku 1693 wrócił do swego rodzinnego miasta, gdzie został mianowany asystentem organisty miejskiego. Po śmierci swego ojca w 1601 roku został głównym organistą miasta.
Z twórczości Cornelisa Schuyta zachowały się trzy zbiory madrygałów i zbiór utworów instrumentalnych. Dwa z trzech tomów madrygałów Schuyta napisane zostały do tekstów w języków włoskim, w tym do poezji Tassa i Petrarki. Trzeci tom madrygałów kompozytor napisał do tekstów niderlandzkich, w tym do wierszy znanego wówczas poety niderlandzkiego, Daniela Heinsiusa.
Dzieła Schuyta są dosyć konserwatywne stylistycznie niż np. utwory innego wówczas działającego wybitnego kompozytora, jego rodaka Jana Pieterszona Sweelincka i silnie jeszcze tkwią w tradycji renesansowej. Mimo wszystko można je uznać za próbę przeszczepienia stylu włoskiego na grunt rodzimy (niderlandzki).

</doc>
<doc id="1395618" url="https://pl.wikipedia.org/wiki?curid=1395618" title="Most Żelazny w Kaliszu">
Most Żelazny w Kaliszu

Most Żelazny w Kaliszu – most drogowy na Kanale Bernardyńskim w Kaliszu, w ciągu ulicy Stawiszyńskiej, stalowy, kratowy, dwuprzęsłowy, wzniesiony w latach 1865–1866 według projektu Juliana Majewskiego, zburzony w 1945, łączył Warszawskie Przedmieście z Chmielnikiem; pierwszy polski most o konstrukcji stalowej; na jego przyczółkach w latach 1955–1956 posadowiono most Bernardyński; na przyczółku północnym zachowana piaskowcowa tablica erekcyjna.

</doc>
<doc id="1395627" url="https://pl.wikipedia.org/wiki?curid=1395627" title="Tadeusz Jemioło">
Tadeusz Jemioło

Tadeusz Jemioło (ur. 26 kwietnia 1940 w Zapolu) – polski żołnierz i teoretyk wojskowości, generał broni Wojska Polskiego, profesor nauk wojskowych, poseł na Sejm X kadencji, członek centralnych władz PZPR.
Życiorys.
Wykształcenie.
W 1962 ukończył Oficerską Szkołę Radiotechniczną w Jeleniej Górze, a w 1968 studia na Wydziale Elektrycznym Politechniki Śląskiej w Gliwicach. W 1974 został absolwentem Akademii Sztabu Generalnego im. gen. broni Karola Świerczewskiego. W 1984 obronił doktorat na Wydziale Wojsk Lotniczych i Obrony Powietrznej Kraju ASG. W 1990 otrzymał tytuł profesora nauk wojskowych.
Służba wojskowa i działalność dydaktyczna.
Po ukończeniu szkoły oficerskiej przechodził kolejne szczeble kariery w Ludowym Wojsku Polskim, obejmując szereg stanowisk dowódczych w wojskach rakietowych i artylerii oraz wojskach radiotechnicznych Wojsk Obrony Powietrznej Kraju. Początkowo służył w na stanowisku technika aparatury wyliczania komend zestawu rakietowego w 16 Dywizjonie Rakietowym Obrony Powietrznej 1 Dywizji Artylerii OPK im. Powstańców Śląskich w Bytomiu. Od 1967 był zastępcą dowódcy tego dywizjonu do spraw technicznych. Od 1969 służył w dowództwie 1 Dywizji Artylerii OPK na stanowisku inżyniera do spraw startowych sekcji eksploatacji wydziału technicznego. Od 1972 pełnił obowiązki dowódcy 18 Dywizjonu Artylerii Rakietowej OPK w Pszczynie. Od 1974 pełnił obowiązki, a od 1976 był dowódcą 3 pułku zakłóceń radioelektronicznych w Lidzbarku Warmińskim. Jako pułkownik dyplomowany w latach 1978–1981 dowodził 4 Brygadą Artylerii Obrony Powietrznej Kraju im. Obrońców Wybrzeża (zatwierdzony na stanowisku w 1980). Od 1981 do 1984 był komendantem Wyższej Oficerskiej Szkoły Radiotechnicznej im. kpt. Sylwestra Bartosika w Jeleniej Górze. W latach 1984–1988 był dowódcą 1 Korpusu Obrony Powietrznej Kraju.
W 1988 został zastępcą dowódcy Wojsk Obrony Powietrznej Kraju do spraw techniki i zaopatrzenia, po czym w grudniu 1988 objął stanowisko zastępcy szefa Sztabu Generalnego WP do spraw systemów kierowania. W 1990 był ostatnim komendantem Akademii Sztabu Generalnego, następnie do 2000 zajmował stanowisko komendanta-rektora Akademii Obrony Narodowej. Jako komendant AON kierował pracami nad opracowaniem i wdrożeniem nowych programów kształcenia na studiach dyplomowych i podyplomowych. Zainicjował i rozwinął kontakty z różnymi uczelniami wojskowymi państw NATO, m.in. w Waszyngtonie.
W 2000 przeszedł w stan spoczynku. Pozostał pracownikiem Instytutu Bezpieczeństwa Narodowego AON i profesorem zwyczajnym tej uczelni. Został też profesorem zwyczajnym na Uczelni Techniczno-Handlowej im. Heleny Chodkowskiej w Warszawie i wykładowcą ALMAMER Szkoły Wyższej w Warszawie.
Działalność polityczna.
W okresie stanu wojennego w Polsce (1981–1983) był pełnomocnikiem Komitetu Obrony Kraju – komisarzem wojskowym na województwo jeleniogórskie.
Działacz Polskiej Zjednoczonej Partii Robotniczej. W latach 1981–1986 był członkiem Komitetu Centralnego PZPR. W latach 1986–1990 członek Centralnej Komisji Kontrolno-Rewizyjnej PZPR.
W latach 1989–1991 sprawował mandat posła na Sejm X kadencji z ramienia PZPR. Został wybrany w okręgu szczecineckim, w trakcie kadencji przystąpił do Klubu Posłów Wojskowych. Zasiadał w Komisji Obrony Narodowej oraz w Komisji Odpowiedzialności Konstytucyjnej.

</doc>
<doc id="1395633" url="https://pl.wikipedia.org/wiki?curid=1395633" title="Peter Woodcock">
Peter Woodcock

Peter Woodcock (ur. 5 marca 1939 w Peterborough - zm. 5 marca 2010 w Penetanguishene) - kanadyjski seryjny morderca i gwałciciel. Zamordował 4 osoby, w tym troje dzieci w Toronto w latach 1956-1957, gdy był jeszcze nastolatkiem.
Woodcock został aresztowany w 1957 roku za trzy morderstwa. Został prawnie uznany za chorego psychicznie i umieszczono go w zakładzie dla nerwowo i umysłowo chorych Oak Ridge w Penetanguishene w prowincji Ontario. W 1982 roku za zgodą sądu zmienił nazwisko na David Michael Krueger.
W lipcu 1991 roku, Woodcock zamordował swojego chorego umysłowo kolegę w czasie przebywania w szpitalu w Brockville w Ontario. W chwili zabójstwa Woodcock był nadzorowany przez innego pacjenta - Bruce Hamilla, który w 1984 roku w Ottawie brutalnie zamordował kobietę. Później został on uznany współwinnym zabójstwa w Brockville. Woodcocka i Hamilla osadzono ponownie w Oak Ridge. Woodcock zmarł w dniu swych 71 urodzin - 5 marca 2010 roku. 

</doc>
<doc id="1395637" url="https://pl.wikipedia.org/wiki?curid=1395637" title="MCPP">
MCPP



</doc>
<doc id="1395644" url="https://pl.wikipedia.org/wiki?curid=1395644" title="Z mikrofonem po boiskach">
Z mikrofonem po boiskach

Z mikrofonem po boiskach – audycja radiowa o tematyce sportowej emitowana przez Polskie Radio Katowice.
Jest to najstarsza w Polsce nadawana cyklicznie audycja sportowa, jej emisję rozpoczęto w 1954 roku. Program zawiera relacje z meczów śląskich klubów piłki nożnej, siatkówki, hokeja na lodzie i innych dyscyplin, ale także relacje z imprez lokalnych i międzynarodowych - mistrzostw Europy, świata, igrzysk olimpijskich.
Główne wydanie programu nadawane jest w soboty i niedzielę od 19.05. Krótsza forma Z Mikrofonem Po Boiskach, będąca sportowym podsumowaniem dnia, emitowana jest codziennie od godziny 21:05. Prowadzący: Krzysztof Klepczyński i Tadeusz Musioł.

</doc>
<doc id="1395655" url="https://pl.wikipedia.org/wiki?curid=1395655" title="Neidhard">
Neidhard



</doc>
<doc id="1395658" url="https://pl.wikipedia.org/wiki?curid=1395658" title="Zapalenie tkanek okołowierzchołkowych">
Zapalenie tkanek okołowierzchołkowych

Zapalenie tkanek okołowierzchołkowych inaczej zapalenie przyzębia wierzchołkowego (łac. "periodontitis periapicalis" lub periodontitis apicalis) – proces patologiczny toczący się w tkankach okołowierzchołkowych zęba. Przyczyną zwykle jest dostanie się bakterii do tych tkanek w ramach zakażenia miazgi. Do innych możliwych przyczyn zapalenia tkanek okołowierzchołkowych zalicza się m.in. reakcje organizmu na ciała obce, które mogą się dostać do tych okolic np. jatrogennie podczas leczenia kanałowego lub irytację tkanek okołowierzchołkowych spowodowaną akumulacją kryształów cholesterolu powstającą wskutek nagromadzenia się cholesterolu z osocza lub rozpadających się komórek zapalnych w przewlekłych procesach.
Przebieg.
Przebieg zapalenia tkanek okołowierzchołkowych może być dwojaki: burzliwy połączony z licznymi objawami bólowymi lub też przewlekły – bezbólowy. W przebiegu ostrego ropnego zapalenia tkanek okołowierzchołkowych ze względu na zasięg wyróżnia się trzy fazy:
Diagnostyka.
Dla lekarza stomatologa pomocny w zdiagnozowaniu zapalenia tkanek okołowierzchołkowych może być wywiad, dodatni objaw Owińskiego oraz badanie RTG.
Podział zapaleń okołowierzchołkowych.
Zapalenia okołowierzchołkowe dzielimy na:
Leczenie.
Zapalenie tkanek okołowierzchołkowych zęba wymaga przeprowadzenia leczenia endodontycznego zęba przyczynowego, lub też, jeśli z powodu próchnicy lub zaawansowanej choroby przyzębia ząb nie rokuje pomyślnie, należy wykonać ekstrakcję zęba.
Powikłania.
Dzięki rozwojowi systemów opieki zdrowotnej, w tym stomatologii, w krajach rozwiniętych powikłania zapalenia tkanek okołowierzchołkowych są coraz rzadziej spotykane, choć najprawdopodobniej ich całkowite wyeliminowanie nie będzie nigdy możliwe. W krajach rozwijających się powikłania zakażeń zębopochodnych są nadal przyczyną ostrych powikłań ze śmiercią pacjenta włącznie.
Zapalenia zębopochodne szerzą się przez ciągłość na drodze najmniejszego oporu tkanek, obejmując kolejno: ozębną, kość gąbczastą, kość zbitą, okostną, zatoki przynosowe, śluzówkę jamy ustnej lub tkanki miękkie, przestrzenie powięziowe, tkankę podskórną i skórę.
Obejmując swym zasięgiem policzek lub wargę górną może prowadzić do zakrzepowego zapalenia zatoki jamistej, gdyż okolice te połączone są układem żylnym (żyła kątowa łączy żyłę twarzową z żyłą oczną).
Obejmując swym zasięgiem przestrzeń zagardłową może wzdłuż przedniej części kręgosłupa prowadzić do zapalenia śródpiersia tylnego.
Obejmując swym zasięgiem przestrzeń przygardłową może szerzyć się wzdłuż wielkich naczyń krwionośnych i objąć procesem zapalnym śródpiersie przednie.
Z przestrzeni powięziowych głowy i szyi infekcja może szerzyć się na oczodół powodując jego ropowicę oraz przez otwór owalny i otwór okrągły czaszki do jamy czaszki, co skutkować może zapaleniem mózgu lub ropnym zapaleniem opon mózgowo-rdzeniowych.
Wśród powikłań ogólnych ropnych zapaleń zębopochodnych twarzoczaszki wymienia się także:

</doc>
<doc id="1395662" url="https://pl.wikipedia.org/wiki?curid=1395662" title="Herbert Gabryś">
Herbert Gabryś

Herbert Leopold Gabryś (ur. 7 listopada 1942 w Mysłowicach) – polski polityk, inżynier, poseł na Sejm X kadencji.
Życiorys.
Ukończył w 1981 studia na Akademii Ekonomicznej w Katowicach. Pracował w państwowych przedsiębiorstwach, dochodząc do stanowisk dyrektorskich, w tym od 1984 Mysłowickich Zakładów Urządzeń Elektromechanicznych Zelmech-Domgos.
W 1968 wstąpił do Polskiej Zjednoczonej Partii Robotniczej, z której ramienia przez dwie kadencje był przewodniczącym Miejskiej Rady Narodowej w Mysłowicach. W latach 1989–1991 sprawował mandat posła na Sejm kontraktowy wybranego w okręgu katowickim z puli PZPR. Zasiadał w trzech komisjach stałych i w siedmiu nadzwyczajnych. W trakcie kadencji przeszedł do Poselskiego Klubu Pracy. W latach 90. związany z Sojuszem Lewicy Demokratycznej, z którego rekomendacji od 26 kwietnia 1994 do 31 grudnia 1996 był podsekretarzem stanu w Ministerstwie Przemysłu i Handlu.
Później obejmował kolejne kierownicze stanowiska w spółkach prawa handlowego. Zasiadał w radach nadzorczych Banku Współpracy Europejskiej, a od 2003 Banku Pocztowego. Zajmował też stanowisko prezesa zarządu Mysłowickich Zakładów Urządzeń Elektromechanicznych Zelmech.

</doc>
<doc id="1395672" url="https://pl.wikipedia.org/wiki?curid=1395672" title="Ryszard Pidek">
Ryszard Pidek

Ryszard Pidek (ur. 2 września 1946 w Kiełczewicach) – polski polityk, ekonomista, poseł na Sejm X kadencji.
Życiorys.
W latach 1967–1972 był pracownikiem Państwowego Zakładu Ubezpieczeń w Bychawie, następnie przez dwa lata w 1972–1974 Banku Rolnym we Włodawie. Ukończył w 1975 studia ekonomiczne na Uniwersytecie Marii Curie-Skłodowskiej w Lublinie, po czym został zastępcą dyrektora Banku Gospodarki Żywnościowej w Białej Podlaskiej. W 1979 został dyrektorem BGŻ w Ciechanowie, na stanowisku pracował przez dziesięć lat.
W latach 1989–1991 sprawował mandat posła na Sejm kontraktowy wybranego w okręgu ciechanowskim z puli Polskiej Zjednoczonej Partii Robotniczej. W trakcie kadencji przeszedł do Poselskiego Klubu Pracy, zasiadał w Komisji Łączności z Polakami za Granicą, Komisji Polityki Gospodarczej, Budżetu i Finansów i w trzech komisjach nadzwyczajnych.
Od lat 90. obejmował kolejne kierownicze stanowiska w spółkach prawa handlowego. Był m.in. prezesem zarządu Banku Współpracy Europejskiej. Organizował później otwarty fundusz emerytalny Cigna PTE. Zasiadał w radach nadzorczych PKP i Banku Pocztowego. Był też (od 2003) zastępcą dyrektora generalnego Poczty Polskiej.
Odznaczony Złotym Krzyżem Zasługi.

</doc>
<doc id="1395674" url="https://pl.wikipedia.org/wiki?curid=1395674" title="Czyngiz Ajtmatow">
Czyngiz Ajtmatow



</doc>
<doc id="1395675" url="https://pl.wikipedia.org/wiki?curid=1395675" title="Czyngis Ajtmatow">
Czyngis Ajtmatow



</doc>
<doc id="1395679" url="https://pl.wikipedia.org/wiki?curid=1395679" title="Randburg">
Randburg

Randburg to miasto w Południowej Afryce w prowincji Gauteng położone w aglomeracji Johannesburga.
Miasto założone zostało przez osadników Burskich w roku 1850.
Rozwój okolicy, szczególnie pod wpływem odkrycia złota spowodował gwałtowny przyrost ludności.
Począwszy od 1886 roku zaczęły powstawać tu luksusowe wille a cała dzielnica przyciągała nowo wzbogaconych przedsiębiorców z regionu Witwatersrand.
Obecnie miasto liczy 220 000 mieszkańców.

</doc>
<doc id="1395681" url="https://pl.wikipedia.org/wiki?curid=1395681" title="Ewa Nowakowska">
Ewa Nowakowska

Ewa Nowakowska (ur. 20 grudnia 1981) – polska lekkoatletka - siedmioboistka, zawodniczka AZS-AWFiS Gdańsk, wicemistrzyni Polski w siedmioboju w 2006 roku.
W roku 2000 została Mistrzynią Polski juniorów w siedmioboju, oraz zdobyła II miejsce w skoku wzwyż.

</doc>
<doc id="1395682" url="https://pl.wikipedia.org/wiki?curid=1395682" title="Reductio ad absurdum">
Reductio ad absurdum



</doc>
<doc id="1395683" url="https://pl.wikipedia.org/wiki?curid=1395683" title="Włodzimierz Sumara">
Włodzimierz Sumara

Włodzimierz Sumara (ur. 31 maja 1946 w Będzinie, zm. 2 czerwca 2010) – polski polityk, rolnik, urzędnik państwowy, poseł na Sejm I kadencji.
Życiorys.
Ukończył w 1969 studia matematyczne na Wydziale Matematyczno-Fizyczno-Chemicznym Uniwersytetu Śląskiego. Prowadził indywidualne gospodarstwo rolne. Działał w rolniczej „Solidarności”. Na przełomie 1989 i 1990 był jednym z kandydatów na wojewodę olsztyńskiego, jednak nie uzyskał akceptacji Wojewódzkiej Rady Narodowej. W latach 1991–1993 sprawował mandat posła I kadencji z ramienia Polskiego Stronnictwa Ludowego – Porozumienia Ludowego. Bez powodzenia kandydował w kolejnych wyborach w 1993 i (z ramienia Akcji Wyborczej Solidarność) w 1997.
W okresie rządu Jerzego Buzka był wiceprezesem Agencji Rynku Rolnego. W 2000 został wiceprezesem Kasy Rolniczego Ubezpieczenia Społecznego, następnie w latach 2002–2003 był wicedyrektorem jednego z departamentów. Do pracy w KRUS powrócił w 2007, obejmując stanowisko głównego specjalisty w Biurze Informatyki i Telekomunikacji. Zmarł 2 czerwca 2010, pochowany został w Dąbrównie.
Odznaczenia.
W 2007, za "zasługi w działalności na rzecz przemian demokratycznych w Polsce", został odznaczony przez prezydenta Lecha Kaczyńskiego Srebrnym Krzyżem Zasługi.

</doc>
<doc id="1395693" url="https://pl.wikipedia.org/wiki?curid=1395693" title="Żmija bliskowschodnia">
Żmija bliskowschodnia

Żmija bliskowschodnia ("Montivipera xanthina") – gatunek jadowitego węża z podrodziny żmij (Viperinae) w rodzinie żmijowatych (Viperidae). Obszar występowania rozciąga się od północnej Grecji po Turcję, przy czym można ją spotkać właściwie tylko w wysokich partiach górskich.
Opis.
Żmija bliskowschodnia ma przeciętną wielkość do jednego metra, osiąga jednak w rzadkich przypadkach maksymalnie od 1,20 do 1,50 m. Samice są często mniejsze i równocześnie bardziej masywne niż samce i mają od 0,70 do 0,90 m. Ciało węża jest niezgrabne i zwęża się w kierunku końca ogona. Głowa węża jest relatywnie duża i jest oddzielona od reszty tułowia przez jej wąską szyję. Tylne rejony głowy są rozszerzone z powodu dużych gruczołów jadowych.
Mogą mieć zabarwienie jasnobrązowe lub jasnosiwe, jak też czerwonawo-beżowe i oliwkowo-zielone. Na plecach rozciąga się wyraźny, czarny zygzak z jasnym zabarwieniem, posiadający pojedyncze duże plamki w kształcie rombu. Chodzi tu maksymalnie o 30 do 40 pojedynczych plamek. Między rombami znajdują się jedna do dwóch mniejszych pokrywających się ciemnych plam. Na zarys głowy składają się dwie mniejsze oraz dwie wydłużone plamki na jej tylnej części, które mogą przechodzić na grzbietowe zygzaki. Od oczu po część ustną rozciąga się wstążka skroniowa, a bezpośrednio pod okiem znajduje się kolejna bardziej jasna. Oczy mają brązowawą tęczówkę i wąskie, wcięte źrenice. Zabarwienie samców jest często bardziej kontrastowe niż samic. Do tego młode niezależnie od rodzaju są często białe i szare, specyficzne różnice w zabarwieniu rozwijają się wraz z dojrzewaniem płciowym. 
Występowanie.
Można je spotkać od północnego wschodu Grecji aż po należącą do Turcji wschodnią Trację i stamtąd dalej w kierunku zachodniej i centralnej Turcji, gdzie ów gatunek jest dosyć popularny. Dokładne granice występowania nie są do końca określone, przede wszystkim nie ma żadnych danych dotyczących aktywności na wschodnich terenach. Przyjmuje się, że żmija występuje na obszarze turecko-bułgarskim, w samej Bułgarii nie zanotowano jednak dotychczas żadnego osobnika. Poza tym rodzaj ten występuje na różnych wyspach Dodekanez na wschodnim Morzu Egejskim, między innymi na Kos, Simi, Kalymnos, Leros, Lipsi, Patmos, Samos i Samotrace. 
Żmija bliskowschodnia trzyma się często kamienistych, wapiennych podłoży i występuje ona wysokości od 0 do 2 500 m n.p.m. Preferuje bogate w roślinność siedliska z dużą ilością krzewów. Żyje ona w obszarach leśnych, w których dominują cedry libańskie i sosny alpejskie, także w wysokich lasach mieszanych w greckiej makii, na wilgotnych łąkach, szuwarach jak i na leżących odłogiem terenach rolniczych, w gajach oliwnych oraz przy żwirowych zboczach górskich. Częściej można ją znaleźć w pobliżu wody niż na suchych obszarach.
Tryb życia.
Aktywność.
Aktywność żmii bliskowschodniej jest mocno uzależniona od temperatury zewnętrznej. Jest aktywna przeważnie nocą, przede wszystkim na początku roku i jesienią w słoneczne dni. W zależności od wysokości i klimatu zapada ona w sześciomiesięczny sen zimowy, który zaczyna się między listopadem a grudniem i trwa do marca bądź kwietnia. 
Odżywianie.
Spostrzeżenia co do sposobu odżywiania żmii w naturalnym środowisku są bardzo znikome. W niewoli węże odżywiają się małymi ssakami i ptakami. Małe osobniki jedzą poza tym owady i niewielkie jaszczurki. Jak w wypadku wszystkich rodzajów żmij, zwierzęta te mają niekonwencjonalny sposób odżywiania. Poza wspomnianymi małymi ssakami oraz ptakami, węże te według niektórych opisów miałyby także na początku roku i w okresie letnim grabić ptasie gniazda i wspinać się na małe drzewa i krzaki.
Większe ofiary jak myszy i szczury są atakowane jadem i często wypuszczane a następnie ponownie ścigane, mniejsze zwierzęta żmija trzyma mocno swoimi szczękami, do momentu ich śmierci, a następnie połyka je.
Rozmnażanie.
Informacje co do sposobu odżywiania pochodzą tak jak w wypadku jej sposobu odżywiania z jej obserwacji w niewoli. Okres godowy przypada bezpośrednio po przerwie spowodowanej snem zimowym i po pierwszym linieniu się na początku roku. Zaczyna się on od znalezienia partnera i trwającej od 10 do 14 dni walki godowej samców. Przy tym samce próbują zaimponować samicy, podnosząc wysoko górną część ciała (vertical display), przyciskają je przeciw drugiemu konkurentowi i starają się powalić przeciwnika na ziemię (topping). Dopiero po tych rytuałach wstępnych potencjalnych partnerów dochodzi do rozmnażania. Następują one odpowiednio od stycznia do kwietnia, kolejny okres może przypaść na listopad. 
Po trzech, czterech miesiącach samice wydają na świat od 2 do 15 młodych węży. Są one pokryte specjalną skórką jajeczną, którą przebijają zaraz po urodzeniu. Małe mają długość od 18 do 21 cm. i ważą od 5,6 do 9,8 gramów. Pierwsze linienie odbywa się od 10 do 21 dni po narodzinach. Dojrzałość płciową węże osiągają po około 2 latach.
Wrogowie.
Żmii bliskowschodniej zagrażają zwierzęta z rzędu szponiastych, sowy, drapieżniki jak i inne rodzaje wężów. Dokładne wyniki badań w tym zakresie jednak nie zostały przedłożone.

</doc>
<doc id="1395696" url="https://pl.wikipedia.org/wiki?curid=1395696" title="Most Żelazny">
Most Żelazny



</doc>
<doc id="1395697" url="https://pl.wikipedia.org/wiki?curid=1395697" title="Karlskirche">
Karlskirche



</doc>
<doc id="1395698" url="https://pl.wikipedia.org/wiki?curid=1395698" title="Clara Sheller">
Clara Sheller

Clara Sheller – francuski serial telewizyjny w reżyserii Renauda Bertranda z 2005 roku.
Fabuła.
Tytułowa bohaterka Clara Sheller ma 29 lat i pracuje w redakcji poczytnego paryskiego tygodnika. Jest na nieustającej diecie i wciąż marzy o wielkiej miłości. Od kilku lat mieszka z 30-letnim Jeanem-Philippe'em, zwanym JP, odpowiedzialnym za finanse w tej samej firmie. W redakcji i wobec rodziców Clara i JP odgrywają rolę szczęśliwej pary. Tę dwójkę przyjaciół, poza wspólnym lokum, łączy jeszcze jedno: oboje poszukują mężczyzny swojego życia, ponieważ JP jest gejem.

</doc>
<doc id="1395700" url="https://pl.wikipedia.org/wiki?curid=1395700" title="Gabriele Cattani">
Gabriele Cattani

Gabriele Cattani – włoski astronom. Wspólnie z Luciano Tesim odkrył 18 planetoid. Obserwacje prowadził w obserwatorium astronomicznym w San Marcello Pistoiese.

</doc>
<doc id="1395703" url="https://pl.wikipedia.org/wiki?curid=1395703" title="Urszula Jasińska">
Urszula Jasińska



</doc>
<doc id="1395708" url="https://pl.wikipedia.org/wiki?curid=1395708" title="Blackout!">
Blackout!

Blackout – album wydany w 1999 roku przez raperów Method Mana i Redmana (zobacz też. Method Man &amp; Redman) Jest to pierwszy, pełny album powstały przy współpracy tych dwóch artystów.
Największy sukces na płycie odniosły single, "Y.O.U.", "Da Rockwilder" i "Tear It Off". Płyta pokryła się platyną w niecałe trzy miesiące po jej wydaniu. Ponadto album został uhonorowany platyną w Kanadzie.

</doc>
<doc id="1395709" url="https://pl.wikipedia.org/wiki?curid=1395709" title="Overhill Cherokee">
Overhill Cherokee

Overhill Cherokee (pol. "Czirokezi za górami") – termin ten odnosi się do mieszkańców dawnych osad Czirokezów w dzisiejszym stanie Tennessee w południowo-wschodnich Stanach Zjednoczonych. Nazwę tę nadali XVIII-wieczni europejscy badacze i kupcy, którzy, by dostać się do tych osad, musieli przekraczać główne pasmo Appalachów, podróżując z angielskich kolonii na wybrzeżu Atlantyku.
Położone nad rzekami Little Tennessee, Tellico i Hiwassee osady „za górami” osiągnęły największe znaczenie w początkach XVIII wieku, kiedy to pomiędzy Czirokezami a białymi nawiązane zostały stałe kontakty handlowe. Odległe położenie osad „za górami” – na samym końcu znanego szlaku handlowego – powodowało, że docierali do nich tylko najśmielsi i najbardziej doświadczeni podróżnicy i kupcy, którym nie straszne były niebezpieczeństwa czyhające na szlaku ani wysokie góry. W połowie stulecia osady Czirokezów były obiektem penetracji tak angielskich, jak i francuskich podróżnych, jako że oba europejskie państwa toczyły walkę o wpływy w Nowym Świecie. W końcu XVIII i na początku XIX wieku coraz liczniejszy napływ anglo-amerykańskich osadników doprowadził do upadku osad „za górami”, co było skutkiem zawierania kolejnych, niekorzystnych dla Indian traktatów.
Osada Chota uważana była za stolicę narodu Czirokezów przez prawie cały XVIII wiek, a osada Tanasi dała przypuszczalnie nazwę stanowi Tennessee. Wielu znanych przywódców Czirokezów, jak Attakullakulla, Oconastota, Nancy Ward, czy Sekwoja pochodziło z krainy „Overhill Cherokee”.
Większość dawnych osad regionu została zatopiona w wyniku spiętrzenia wód Little Tennessee River w latach siedemdziesiątych XX wieku, lecz archeolodzy zdołali wcześniej przeprowadzić najistotniejsze prace wykopaliskowe identyfikując większość osad i zdobywając wiele bezcennych informacji związanych z osadnictwem Czirokezów, jak również wcześniejszych kultur.
Historia.
Pierwsi europejscy podróżnicy przemierzający południowe Appalachy odnotowali, że Czirokezi zamieszkiwali trzy odrębne regiony. „Dolne osady” znajdowały się w okolicach miejscowości Keowee w górzystych obszarach Karoliny Południowej i Georgii. „Środkowe osady” koncentrowały się wokół Nikwasi i Tassetchee u podnóży Great Balsam Mountains i wschodnich Unicoi Mountains w Karolinie Północnej. Natomiast osady Overhill Cherokee mieściły się pomiędzy pasmem Appalachów a Doliną Tennessee w dzisiejszym stanie Tennessee. Stolicą regionu Overhill były kolejno Wielkie Tellico, Tanasi i Chota.
Te ostatnie osady powstały na przełomie XVI i XVII wieku, jednak naukowcy nie są zgodni co do konkretnych dat. Główne osady istniały już gdy pierwsi Europejczycy zaczęli badać te tereny na początku XVII wieku, a ludność nazywana „Overhill Cherokee” mówiła dialektem odmiennym niż lud „dolnych” i „środkowych” osad.
Pierwsze kontakty.
Przez cały XVII wiek kolonie angielskie na wybrzeżu Atlantyku handlowały z Czirokezami za pośrednictwem innych plemion, ale w miarę rozrastania się rynku futrzarskiego w Europie Zachodniej coraz więcej traperów i kupców podążało w kierunku Appalachów i położonych za nimi osad Czirokezów. W roku 1673 wirginijscy kupcy wysłali na zachód dwóch swoich agentów, Jamesa Needhama i Gabriela Arthura, którzy mieli utorować drogę następcom. Needham zginął w czasie wyprawy, natomiast Arthur dołączył do Indian (najprawdopodobniej Czirokezów) biorąc wraz z nimi udział w najeździe na osady hiszpańskie na Florydzie.
W roku 1725 karolińscy kupcy wysłali pułkownika George’a Chickena z misją dyplomatyczną do osad „za górami” w celu ustanowienia stałych kontaktów handlowych. Chicken dotarł do Wielkiego Tellico w lipcu i opisał osadę jako „zwartą i gęsto zabudowaną”, jak przypuszczał wobec niebezpieczeństwa napaści ze strony odwiecznych wrogów z plemienia Kri. Chicken przemierzył Ścieżkę Wojenną do brzegów Little Tennessee, gdzie spotkał „naczelnika wojowników” osady Tanasi oraz wodzów Citico i Tallassee.
Aleksander Cuming, 1730.
Aleksander Cuming (ok. 1690–1775) przybył do Charleston w grudniu 1729 roku. Mimo że nie miał żadnych uprawnień dyplomatycznych, zdołał przekonać kilku wpływowych obywateli, że jest przedstawicielem króla Jerzego z misją do Czirokezów. W marcu 1730 Cuming dotarł do osady Tanasi, szybko przebył Drogę Handlową nawiązując kontakty z wodzami poszczególnych osad, w ciągu miesiąca pokonał pasmo Unicoi Mountains i znalazł się na terytoriach Overhill Cherokee, w miejscu wówczas niebezpiecznym, jako że właśnie toczyła się wojna pomiędzy Czirokezami a Krikami. Tak opisał to w swym dzienniku: 
Zdaniem Cuminga Moytoy II miał zamiar przejąć kontrolę nad całym narodem Czirokezów. Cuming zgodził się pomóc Moytoyowi w zamian za przysługę w postaci „Korony Tanasi”. 30 marca Cuming odbył podróż z Wielkiego Tellico do Tanasi, którą znalazł „przyjemnie położoną” nad brzegami Little Tennessee. Tu spotkał się z Wojownikiem Tanasi, w owym czasie wojennego przywódcy wszystkich Czirokezów. Po zawarciu przymierza z Wojownikiem Tanasi Cuming wrócił do Wielkiego Tellico. Następnie towarzyszył Moytoyowi II w drodze powrotnej przez pasma Unicoi Mountains do Nequassee, gdzie Moytoy został mianowany „Cesarzem Czirokezów”.
Cuming wrócił do Anglii 5 czerwca 1730 w towarzystwie kilku Indian i z czapką z futra oposa, którą nazywał „Koroną Tannassy.” Zamierzał zaprezentować ją na dworze, ale w tym samym czasie pojawiła się w Londynie delegacja z Charleston zarzucając Cumingowi oszustwo. Wprawdzie działania Cuminga przyczyniły się do jego osobistej porażki, wizyta w krainie Czirokezów pomogła w umocnieniu przymierza pomiędzy Indianami i Anglikami.
Christian Priber.
W roku 1736 przybył do Wielkiego Tellico utopista Christian Priber. Miał wprawdzie reprezentować francuskie interesy, ale szybko pożegnał się ze swą misją. Przyjął czirokeski styl życia, nauczył się języka i szybko zdobył zaufanie plemienia.
Priber przystąpił do rekonstrukcji czirokeskiej społeczności zgodnie z zasadami XVIII-wiecznego europejskiego idealizmu. Lansował teorię, że wszystko – łącznie z kobietami i dziećmi – powinno być wspólne. Uznawszy, iż Anglicy są oszustami i kłótnikami, planował przeniesienie stolicy Czirokezów na południe, do dzisiejszej Alabamy, bliżej terenów zajmowanych przez Francuzów. Anglicy w roku 1739 zamierzali go aresztować, ale napotkali opór ze strony Czirokezów. Ostatecznie został w roku 1743 schwytany przez Krików i przekazany władzom kolonii Karolina.
Fort Loudoun, 1756–1760.
Gdy wybuchła wojna z Indianami i Francuzami Czirokezi opowiedzieli się po stronie Brytyjczyków. Osady „za górami” zgodziły się wziąć udział w działaniach wojennych, ale zażądały w zamian budowy umocnionego fortu dla ochrony kobiet i dzieci, gdy wojownicy ruszą na wyprawę. W związku z tym w roku 1756 kolonie oddelegowały kapitana Raymonda Demere’a i inżyniera Johna DeBrahma z kilkoma wozami wyładowanymi materiałami budowlanymi z zadaniem wzniesienia fortu nad brzegiem rzeki Little Tennessee. Fort, który nazwano imieniem sir Loudouna, stanął w widłach rzek Little Tennessee i Tellico. Naprzeciwko znajdowała się wioska Czirokezów, Tuskegee.
Krótko po wzniesieniu fortu stosunki pomiędzy Czirokezami i Brytyjczykami uległy oziębieniu. Kilku wracających z wojny Czirokezów zostało zabitych, co miało związek z coraz częstszymi kradzieżami koni w Wirginii. Gdy kilku czirokeskich wodzów zostało uwięzionych pod koniec roku 1759 w Forcie Prince George, wódz Stojący Indyk przystąpił do oblężenia Fortu Loudoun. Załoga fortu broniła się do sierpnia 1760, ale w końcu głód zmusił ją do kapitulacji.
Wyprawa Timberlake’a, 1761.
Kolonie brytyjskie szybko zareagowały na upadek Fortu Loudoun. Karolina Południowa wysłała pułkownika Jamesa Granta przeciwko Dolnym Osadom, Wirginia oddelegowała Williama Byrda do ataku na Środkowe Osady w Karolinie Północnej, a pułkownik Adam Stephen z oddziałem wydzielonym z regimentu Byrda pomaszerował ku Long Island of the Holston (dzisiejsze Johnson City) z planem zaatakowania osad Overhill Cherokee. Czirokezi natychmiast poprosili o pokój, który wkrótce został zawarty. By ugruntować traktat, Stephen wyznaczył porucznika Henry’ego Timberlake’a i sierżanta Thomasa Sumtera by towarzyszyli delegacji Czirokezów w drodze powrotnej do osad Overhill.
Po trwającej pięć dni podróży z biegiem rzek Holston, French Broad i Little Tennessee, Timberlake przybył do osady Tomotley, gdzie powitał go wódz Ostenaco i gdzie był świadkiem powrotu wojowników z wyprawy. Po wypaleniu z Ostenaco fajki pokoju Timberlake udał się na południe do Choty, gdzie oczekiwało nań około 400 Czirokezów. Timberlake wypalił fajkę pokoju z kilkoma wodzami i nakreślił plan wielkiego domu rady. Następnego dnia przybył do osady Citico, gdzie powitano go tańcami. Po spotkaniu z wodzem Cheulah, Timberlake udał się dalej na południe, do Chilhowee, gdzie odbyły się podobne ceremonie. Stamtąd wrócił szlakiem handlowym do Long Island of the Holston. Dziennik Timberlake’a, opublikowany w latach sześćdziesiątych XVIII wieku, zawiera szczegółowe opisy czirokeskich domów rady, rezydencji, łodzi, a także codziennego życia czirokeskich rodzin, czyniąc go bezcennym dla późniejszych badaczy kultury indiańskiej.
Podczas wojny o niepodległość.
Po zakończeniu wojny z Indianami i Francuzami osadnicy zaczęli z wolna napływać do wschodniego Tennessee. W roku 1772 kilku takich osadników wynegocjowało najem ziemi od Czirokezów w północno-wschodnim Tennessee, gdzie utworzyli osadę i fort Watauga. Mimo tego porozumienia napięcie pomiędzy Czirokezami i białymi nieustannie wzrastało. Nic dziwnego, że gdy wybuchła wojna o niepodległość Stanów Zjednoczonych Czirokezi opowiedzieli się za Brytyjczykami przeciw zbuntowanym koloniom.
W roku 1776 Czirokezi przyjęli plan usunięcia osadników ze wschodniego Tennessee i najazdu na Wirginię. Wirginijski kupiec Isaac Thomas (później współzałożyciel Sevierville) został ostrzeżony o planowanym najeździe przez Ukochaną Kobietę Czirokezów, Nancy Ward. Thomas przekazał ostrzeżenie osadnikom, którzy podjęli odpowiednie przygotowania. W rezultacie pierwsze uderzenie, prowadzone przez wodza Dragging Canoe, zostało odparte pod Heaton's Station. Drugie, któremu przewodził Abraham z Chilhowee, spotkało się z porażką pod fortem Watauga. W odpowiedzi na ataki indiańskie kilka tysięcy milicjantów, dowodzonych przez Williama Christiana uderzyło na osady Overhill paląc Tuskegee i Citico. Czirokezi wkrótce zawarli pokój w De Witt's Corner, jednak wodzowie Dragging Canoe i Ostenaco odmówili podpisania traktatów i zbiegli na południe przygotowując się do nowego konfliktu zwanego wojnami Czikamauga.
W roku 1780, gdy wataugijczycy byli daleko bijąc się pod King’s Mountain, Czirokezi dokonali kilku rajdów przeciw osadom we wschodnim Tennessee. Po powrocie wataugijczycy wynajęli pułkownika Johna Seviera, który wsławił się pod King’s Mountain, by stanął na czele milicji i wyprawił się na osady Czirokezów „za górami”. Pokonawszy Czirokezów w krwawej bitwie pod Boyd's Creek, Sevier ruszył na południowy zachód paląc większość osad, w tym m.in. Chotę.
Wojny Czikamauga.
Po klęskach pod Fortem Watauga i Heaton's Station w roku 1776, większość czirokeskich wodzów, w tym Attakullakulla i Oconastota, podpisało traktat pokojowy pod De Witt's Corner. Jednak kilku wodzów, przede wszystkim Dragging Canoe i Ostenaco odmówiło podpisania traktatu twierdząc, że nielegalni osadnicy nie powinni byli być jego postanowieniami objęci. Wraz z grupą współplemieńców ruszyli na południe, w kierunku Chickamauga Creek, na przedmieściach dzisiejszego miasta Chattanooga, gdzie zbudowali kilka wiosek. Jakkolwiek nadal uważani byli za Czirokezów, nazywano ich powszechnie „Czikamauga” dla odróżnienia od głównych czirokeskich szczepów. Czikamauga prowadzili niekonwencjonalną małą wojnę z osadnikami, napadając niewielkie osady i grupy podróżnych. Po śmierci Oconastoty w początkach lat osiemdziesiątych XVIII wieku wodzem Overhill Cherokee został Old Tassel, który dystansował się od Czikamauga. Po zniszczeniu osad czirokeskich przez Seviera w roku 1782, Dragging Canoe przeniósł osady Czikamaugas do dzisiejszego hrabstwa Marion, gdzie nadal prowadził walkę.
W roku 1788 banda czirokeskich renegatów wymordowała rodzinę Johna Kirka z Nine Mile Creek w dzisiejszym hrabstwie Blount w Tennessee, co wywołało ogromne wzburzenie wśród osadników. Sevier zgromadził milicję w Hunter's Station (w pobliżu Maryville) przeszedł przez góry Chilhowee i wkroczył do doliny Little Tennessee. Po zdobyciu i spaleniu Tallassee, Sevier zajął Chilhowee i aresztował wodzów Abrahama z Chilhowee i Old Tassel na czas zawieszenia broni. Jeden z synów John Kirka, który przeżył masakrę, zdołał dostać się do pomieszczenia, gdzie więzieni byli wodzowie Czirokezów i zabił obu uderzeniami topora. Zabójstwo dokonane podczas zawieszenia broni poczytane zostało przez Czirokezów jako wyjątkowo ohydna zbrodnia, co przysporzyło zwolenników Czikamauga.
Po tym morderstwie John Watt (syn Old Tassela) i Doublehead (brat Old Tassela) sprzymierzyli się z Dragging Canoe i przeprowadzili długą serię ataków na osadników. Sevier znów pomaszerował na południe i spalił kilka osad spokojnych Czirokezów zanim został zmuszony do odwrotu. Chociaż Dragging Canoe zmarł w roku 1792, John Watt i Doublehead kontynuowali sporadyczne ataki przeciwko osadnikom, nim ci nie wynieśli się w większości na Płaskowyż Cumberland.
Agencja Tellico.
Po śmierci Old Tassela w 1788 roku, wódz Hanging Maw został wybrany nowym przywódcą Overhill Cherokee. W związku z tym, że spirala przemocy zaczęła wymykać się spod kontroli, Hanging Maw zwrócił się do terytorialnego gubernatora, Williama Blounta z prośbą o zbudowanie fortu dla ochrony pokojowo usposobionych Indian przed coraz bardziej niebezpiecznymi osadnikami. W roku 1794 Hanging Maw przekazał rządowi Stanów Zjednoczonych ziemię u zbiegu potoku Nine Mile Creek i rzeki Little Tennessee w celu zbudowania fortu nazwanego Tellico Blockhouse.
Oprócz niewielkiej liczby żołnierzy blokhauz Tellico stał się siedzibą Agencji Tellico – oficjalnego łącznika pomiędzy Czirokezami i rządem. 8 listopada 1794 roku William Blount spotkał się z Hanging Maw (reprezentującym Overhill Cherokee) i Johnem Wattem (reprezentującym Czikamauga), by podpisać traktat kończący wojny. Przez następnych dziesięć lat podpisano kilka dalszych traktatów, w których Czirokezi zrzekali się coraz większych obszarów wschodniego i środkowego Tennessee, w tym także „osad za górami” nad Little Tennessee. Po oddaniu tych terenów Czirokezi przenieśli się do New Echota w Georgii.
Overhill dzisiaj.
W roku 1967 władze stanowe przystąpiły do budowy zapory wodnej Tellico Dam na południe od ujścia Little Tennessee. W ten sposób powstał Rezerwuar Tellico, który ostatecznie zatopił dawne osady Overhill Cherokee nad Little Tennessee. Tuż przed zalaniem naukowcy z University of Tennessee przeprowadzili szereg prac wykopaliskowych, identyfikując m.in. dom rady w Chocie i grób Oconastoty. Dzisiaj jedynie pomniki i tablice informacyjne upamiętniają istnienie dawnych osad Czirokezów w tej okolicy.
Geografia regionu.
Osady Overhill były położone nad trzema rzekami u podnóża pasma Great Smoky Mountains i Unicoi Mountains, na obszarze dzisiejszych hrabstw Monroe i Polk. Nad najbardziej na północ położoną rzeką Little Tennessee ciągnął się łańcuch osad położonych pomiędzy dzisiejszą miejscowością Vonore i zaporą wodną Calderwood. Inne ważne osady znajdowały się nad rzeką Hiwassee na południe od dzisiejszego Etowah oraz wzdłuż rzeki Tellico.
Główne osady.
Wielkie Tellico ("Talikwa") – osada zlokalizowana nad rzeką Tellico, u podnóża gór Unicoi. Wielkie Tellico nabrało znaczenia na początku XVIII wieku, za rządów wodza Moytoya II. Alexander Cuming, który odwiedził osadę w roku 1730, donosił, że Wielkie Tellico ma najgroźniejszych wojowników ze wszystkich osad regionu. Siostrzane miasto Wielkiego Tellico, Chatuga, znajdowało się w tej samej dolinie.
Chota ("Itsa'sa") – położona nad brzegiem rzeki Little Tennessee, około 15 kilometrów na południe od dzisiejszego Vonore. Chota była faktyczną stolicą Czirokezów w połowie XVIII wieku i miejscem urodzenia wielu prominentnych przedstawicieli plemienia. Gdy Henry Timberlake odwiedził ją w roku 1761, Chota składała się z około 60 domostw i wielkiego domu rady, gdzie mogło zasiadać do 500 osób. Nazwa osady czasami zapisywana jest jako „Echota”.
Tanasi – położona tuż obok Choty nad rzeką Little Tennessee. Była stolicą w latach 1721–1730. Rzeka Little Tennessee była początkowo nazywana „Tennessee,” co może być alternatywnym zapisem nazwy „Tanasi”, co później zostało przeniesione na cały stan.
Tuskegee ("Taskigi") – u zbiegu rzek Tellico i Little Tennessee, na południe od dzisiejszego parku stanowego Fort Loudoun. W Tuskegee urodził się Sekwoja.
Citico ("Si'tiku") – u zbiegu potoku Citico i rzeki Little Tennessee. Nazwa osady zapisywana jest czasami jako „Settaco”.
Tallassee ("Ta'lasi") – nad rzeką Little Tennessee, około półtora kilometra od dzisiejszej zapory wodnej Calderwood. Dzisiejsze miasto Tallassee jest usytuowane dużo dalej w dole rzeki i nie może być utożsamiane z dawną osadą indiańską. Tallassee nazywana jest czasami „Starym Miastem Tallassee”.
Chilhowee ("Tsu'lun'we") – przy ujściu Potoku Abramsa do Little Tennessee River.
Toqua ("Dakwa") – przy ujściu potoku Toco do rzeki Little Tennessee, na południe od dzisiejszego parku stanowego Fort Loudoun.
Tomotley – u zbiegu Toqua i Little Tennessee.
Ialoquo ("Amaye'le'gwa") – mieściła się na obecnie zatopionej wyspie pośrodku nurtu rzeki Little Tennessee, tuż obok mostu drogowego. Mooney uważał, że Mialoquo mogła być wioską Nilaque, którą odwiedził John Bartram. Termin „Mialoquo” znaczy tyle, co „wielka wyspa”.
Wielka Hiwassee ("Ayouwasi") – położona nad rzeką Hiwassee, u podnóża Unicoi Mountains, gdzie rzeka wpada w żyzną dolinę. Dzisiaj tereny uprawne. Termin „Hiwassee” znaczy tyle co „savanna” lub „step”.
Drogi i szlaki.
Osady Overhill były połączone dobrze wytrasowanymi szlakami:

</doc>
<doc id="1395711" url="https://pl.wikipedia.org/wiki?curid=1395711" title="Doc’s da Name 2000">
Doc’s da Name 2000

Doc’s da Name 2000 – czwarty studyjny album Redmana. Płyta dość szybko osiągnęła status platyny i zakwalifikowała się na 11. miejsce na Billboard 200 z trzema piosenkami („I'll Bee Dat”, „Da Goodness”, „Let da Monkey Out”).
Sample.
„Keep On '99”

</doc>
<doc id="1395713" url="https://pl.wikipedia.org/wiki?curid=1395713" title="Teresa Dobija">
Teresa Dobija

Teresa Dobija (ur. 9 października 1982 w Bielsku-Białej) – polska lekkoatletka, mistrzyni Polski w skoku w dal.
Zawodniczka AZS Łódź. Mierzy 174 cm wzrostu i waży 58 kg.

</doc>
<doc id="1395719" url="https://pl.wikipedia.org/wiki?curid=1395719" title="Łysjanka">
Łysjanka



</doc>
<doc id="1395721" url="https://pl.wikipedia.org/wiki?curid=1395721" title="Muddy Waters (album Redmana)">
Muddy Waters (album Redmana)

Muddy Waters – trzeci album nagrany przez Redmana. Z tego albumu pochodzą trzy single "Whateva Man", "It's Like That (My Big Brother)" oraz "Pick It Up". Tytuł albumu jest pewnego rodzaju hołdem dla legendy bluesa Muddy’ego Watersa. W lutym 1997 album uzyskał status złotej płyty. Uważany za najdoskonalszy album w dyskografii artysty. Sam zainteresowany twierdzi, że jest to jego najlepszy album.
Sample.
Iz He 4 Real
Rock Da Spot
Pick It Up
Smoke Buddah
On Fire
It's Like That (My Big Brother)
Da Bump
Yesh Yesh Y'All
What U Looking 4
Soopaman Luva 3
Rollin'

</doc>
<doc id="1395724" url="https://pl.wikipedia.org/wiki?curid=1395724" title="Mykołajiwka">
Mykołajiwka



</doc>
<doc id="1395726" url="https://pl.wikipedia.org/wiki?curid=1395726" title="Sofijiwka">
Sofijiwka



</doc>
<doc id="1395727" url="https://pl.wikipedia.org/wiki?curid=1395727" title="Szyroke">
Szyroke



</doc>
<doc id="1395731" url="https://pl.wikipedia.org/wiki?curid=1395731" title="Whut? Thee Album">
Whut? Thee Album

Whut? Thee Album – debiutancki album pochodzącego z New Jersey rapera Redmana. Po dobrym starcie z grupą EPMD Erick Sermon postanowił pomóc Redman'owi w promocji jego albumu, w czym brał udział sam zainteresowany. Płyta przyniosła młodemu artyście szacunek i poważanie w świecie hip-hopu oraz nagrodę, rapera roku '93. Mimo tego album zajął jedynie #49 miejsce na liście Billboard 200. Płyta ta została także wybrana do The Source Magazine's 100 Best Rap Albums w 1998 roku.
Sample.
Time 4 Sum Aksion 
Da Funk 
So Ruff 
Rated R 
Watch Yo Nuggets 
Jam 4 U 
„Blow Your Mind” 
Redman Meets Reggie Noble 
Tonight's Da Night 
I'm A Bad 
How To Roll A Blunt 
A Day Of Sooperman Lover 

</doc>
<doc id="1395736" url="https://pl.wikipedia.org/wiki?curid=1395736" title="(8540) Ardeberg">
(8540) Ardeberg

(8540) Ardeberg – planetoida z pasa głównego asteroid okrążająca Słońce w ciągu 5 lat i 190 dni w średniej odległości 3,13 au. Została odkryta 17 marca 1993 roku w Europejskim Obserwatorium Południowym w programie UESAC. Nazwa planetoidy pochodzi od "Arne Ardeberga" (ur. 1940), emerytowanego profesora astronomii pracującego w "Lund Observatory", który w latach 1979 – 1984 był dyrektorem w "Europejskiego Obserwatorium Południowego" w La Silla. Przed nadaniem nazwy planetoida nosiła oznaczenie tymczasowe (8540) 1993 FK80.

</doc>
<doc id="1395737" url="https://pl.wikipedia.org/wiki?curid=1395737" title="Dare Iz a Darkside">
Dare Iz a Darkside

Dare Iz a Darkside – drugi solowy album rapera Redmana. Prawie w całości produkowany przez samego Reda i Erica Sermona co spowodowało, że płyta jest bardzo rytmiczna, o specyficznym brzmieniu bitów. Płyta osiągała sukces komercyjny, ale nie potrafiła pokonać swojej poprzedniczki. Single to „Rockafella” oraz „Can't Wait”.
Sample.
Bobyahed2dis 
Journey Throo - Darkside
Cosmic Slop
Rockafella 
Green Island
Can't Wait
Winicumuhround 
Slide and Rock On 
Sooperman Luva II
We Run N.Y.

</doc>
<doc id="1395738" url="https://pl.wikipedia.org/wiki?curid=1395738" title="Aleksandr Toczilin">
Aleksandr Toczilin

Aleksandr Wasiljewicz Toczilin (ros. Александр Васильевич Точилин; ur. 27 kwietnia 1974 w Moskwie) – rosyjski piłkarz (obrońca) i trener piłkarski.
Zawodnik moskiewskich klubów Asmarał i Dinamo.
W reprezentacji Rosji rozegrał jedno spotkanie w 2003 roku.
W 2015 roku został trenerem Dinama Petersburg grającego wówczas w Drugiej Dywizji (3. liga).

</doc>
<doc id="1395741" url="https://pl.wikipedia.org/wiki?curid=1395741" title="César Domela Nieuwenhuis">
César Domela Nieuwenhuis

César Domela Nieuwenhuis (ur. 15 stycznia 1900 w Amsterdamie, zm. 31 grudnia 1992 w Paryżu) – holenderski malarz, grafik i fotograf. Syn holenderskiego rewolucjonisty i kaznodziei Ferdinanda Domela Nieuwenhuisa.
We wczesnych obrazach Domela ujmował rzeczywistość poprzez geometryczne struktury, w późniejszej twórczości zmierzał ku zasadom abstrakcji geometrycznej i neoplastycyzmu. Następnie zaczął odchodzić od neoplastycyzmu, wprowadzając do prac linie i układy diagonalne oraz tworząc trójwymiarowe reliefy.
Przebywając w Berlinie pod koniec lat 20. XX w., eksperymentował w duchu konstruktywizmu, łącząc tradycyjne środki malarskie z różnymi niekonwencjonalnymi materiałami (drewno, miedź, mosiądz, szkło i pleksiglas). Zajmował się również fotomontażem i typografią.
W 1932 przyjechał do Paryża, gdzie uczestniczył w wielkich manifestacjach abstrakcjonistów jako członek grupy "Cecle et Carré", później "Abstraction-Création", w końcu jako współpracownik pisma „Plastique” (1937).

</doc>
<doc id="1395744" url="https://pl.wikipedia.org/wiki?curid=1395744" title="Jednokierunkowa funkcja skrótu">
Jednokierunkowa funkcja skrótu



</doc>
<doc id="1395745" url="https://pl.wikipedia.org/wiki?curid=1395745" title="Malpractice">
Malpractice

Malpractice to piąty solowy album rapera Redmana. Zakwalifikowany na #4 miejscu na liście The Billboard 200. Osiągnął status złota już 21 lipca 2001 roku. Płytę promowały dwa single "Let's Get Dirty (I Can't Get In Da Club)" oraz "Smash Sumthin'".
Sample.
Diggy Doc
Muh-Fucka
Dat Bitch
Doggz II
Sooperman Luva 5 Pt.1

</doc>
<doc id="1395746" url="https://pl.wikipedia.org/wiki?curid=1395746" title="(39748) Guccini">
(39748) Guccini

(39748) Guccini – planetoida z pasa głównego asteroid okrążająca Słońce w ciągu 4 lat i 51 dni w średniej odległości 2,58 j.a. Została odkryta 28 stycznia 1997 roku w "Pistoia Mountains Astronomical Observatory" w San Marcello Pistoiese przez Luciano Tesiego i Gabriele Cattani. Nazwa planetoidy pochodzi od Francesco Gucciniego (ur. 1940), włoskiego piosenkarza, aktora i tekściarza. Przed nadaniem nazwy planetoida nosiła oznaczenie tymczasowe (39748) 1997 BJ3.

</doc>
<doc id="1395749" url="https://pl.wikipedia.org/wiki?curid=1395749" title="Peştera cu Oase">
Peştera cu Oase

Peștera cu Oase – jaskinia w zachodniej Rumunii, w południowo-zachodnich Karpatach; stanowisko archeologiczne, gdzie znaleziono najstarszą w Europie kość człowieka współczesnego, żuchwę datowaną na 35-40 tysięcy lat.
Masywna żuchwa zawiera cechy pośrednie pomiędzy człowiekiem współczesnym, wcześniejszymi gatunkami "Homo" i być może także niektórymi cechami neandertalczyka.

</doc>
<doc id="1395750" url="https://pl.wikipedia.org/wiki?curid=1395750" title="Jezupil">
Jezupil



</doc>
<doc id="1395751" url="https://pl.wikipedia.org/wiki?curid=1395751" title="Erik Asmussen">
Erik Asmussen

Erik Asmussen (ur. 2 listopada 1913 w Kopenhadze, zm. 29 sierpnia 1998 w Järna, Szwecja) – duński architekt. W 1991 odznaczony szwedzkim Orderem Księżnej Eugenii.

</doc>
<doc id="1395752" url="https://pl.wikipedia.org/wiki?curid=1395752" title="Bilsziwci">
Bilsziwci



</doc>
<doc id="1395753" url="https://pl.wikipedia.org/wiki?curid=1395753" title="Big Buck Bunny">
Big Buck Bunny

Big Buck Bunny (nazwa kodowa Peach) – krótkometrażowy film animowany rozprowadzany na licencji Creative Commons Attribution 3.0. 
Został stworzony w programie Blender przez Blender Institute (część Blender Foundation). Prace nad filmem rozpoczęły się w październiku 2007 roku. Oficjalna premiera odbyła się 10 kwietnia 2008 roku w Amsterdamie. Od 30 maja 2008 roku film można za darmo oglądać w internecie.
Na podstawie filmu została stworzona gra zręcznościowa "Yo Frankie!" (nazwa kodowa "Apricot") wydana w sierpniu 2008 roku.

</doc>
<doc id="1395754" url="https://pl.wikipedia.org/wiki?curid=1395754" title="Rożniatiw">
Rożniatiw



</doc>
<doc id="1395755" url="https://pl.wikipedia.org/wiki?curid=1395755" title="(10015) Valenlebedev">
(10015) Valenlebedev

(10015) Valenlebedev – planetoida z pasa głównego asteroid okrążająca Słońce w ciągu 3 lat i 99 dni w średniej odległości 2,21 au. Została odkryta 27 września 1978 roku w Krymskim Obserwatorium Astrofizycznym w Naucznym na Półwyspie Krymskim przez Ludmiłę Czernych. Nazwa planetoidy pochodzi od Walentina Lebiediewa, radzieckiego kosmonauty. Przed nadaniem nazwy planetoida nosiła oznaczenie tymczasowe (10015) 1978 SA5.

</doc>
<doc id="1395756" url="https://pl.wikipedia.org/wiki?curid=1395756" title="Zabołotiw">
Zabołotiw



</doc>
<doc id="1395757" url="https://pl.wikipedia.org/wiki?curid=1395757" title="Deljatyn">
Deljatyn



</doc>
<doc id="1395758" url="https://pl.wikipedia.org/wiki?curid=1395758" title="Otynija">
Otynija



</doc>
<doc id="1395759" url="https://pl.wikipedia.org/wiki?curid=1395759" title="Vipera kaznakovi">
Vipera kaznakovi



</doc>
<doc id="1395760" url="https://pl.wikipedia.org/wiki?curid=1395760" title="Borodjanka">
Borodjanka



</doc>
<doc id="1395765" url="https://pl.wikipedia.org/wiki?curid=1395765" title="Mołodiżne">
Mołodiżne

Mołodiżne, ukr. Молодіжне

</doc>
<doc id="1395768" url="https://pl.wikipedia.org/wiki?curid=1395768" title="Żydowska Brama">
Żydowska Brama

Żydowska Brama (ang. "Jews' Gate") – miejsce na znajdującej się na Gibraltarze "Drodze Królowej" ("Queen's Road"), prowadzącej w górę Skały Gibraltarskiej; powyżej "Jews' Gate" zaczyna się Rezerwat Natury Skały Gibraltarskiej ("Upper Rock Nature Reserve"), a na skalnej terasie ustawiono tu brązowy monument przedstawiający Słupy Heraklesa, a pomiędzy nimi tarczę przedstawiającą mapę świata: po stronie zachodniej współczesnego, a po przeciwnej – antycznego. W pobliżu znajduje się stary cmentarz żydowski.
W języku angielskim określenie Jews' gate oznacza także małe drzwi (furtkę) w większej bramie, umożliwiające przechodzenie pojedynczych osób bez konieczności otwierania całej bramy.

</doc>
<doc id="1395770" url="https://pl.wikipedia.org/wiki?curid=1395770" title="El Niño (album Def Squad)">
El Niño (album Def Squad)

El Niño – pierwszy album rapowej grupy Def Squad, w skład, której wchodzą Redman, Erick Sermon oraz Keith Murray. Album odniósł dość duży sukces i został zrankingowany na 2. miejscu notowania Billboard 200.
Sample.
Shower (Intro)
Check 'N' Me Out
Countdown
Full Cooperation
Rhymin' Wit' Biz
Game [Freestyle]
Can U Dig It
Y'all Niggas Ain't Ready
Say Word!
No Guest List
Def Squad Delite

</doc>
<doc id="1395772" url="https://pl.wikipedia.org/wiki?curid=1395772" title="Sawrań">
Sawrań

Sawrań, ukr. Саврань

</doc>
<doc id="1395780" url="https://pl.wikipedia.org/wiki?curid=1395780" title="Metanogeny">
Metanogeny

Metanogeny zwane też tradycyjnie bakteriami metanogennymi, bakteriami metanogenicznymi lub metanobakteriami, mimo że według obecnych klasyfikacji taksonomicznych nie są zaliczane do bakterii, są to archeowce u których głównym produktem oddychania jest metan. W tym typie oddychania beztlenowego energia użyteczna biologicznie jest pozyskiwana podczas przenoszenia elektronów z wodoru na dwutlenek węgla. Metanobakterie są bezwzględnymi anaerobami. Ich metabolizm zachodzi przy temperaturach od 0 do 70 °C, niektóre są w stanie funkcjonować nawet w temperaturze 90 °C, przy wyższych temperaturach giną. Wraz ze wzrostem temperatury wzrasta wydajność metabolizmu. Środowisko bakterii metanogennych musi być beztlenowe, pH neutralne lub lekko alkaliczne i musi zawierać przynajmniej 50% wody. Dlatego najczęściej spotyka się je w: bagnach, na uprawach ryżowych, oborniku, gnojowicy lub w układzie trawiennym przeżuwaczy. Inhibitorem bakterii metanogenicznych są: kwasy organiczne, tlen oraz środki dezynfekcyjne.
Zamieszkują również: jelito grube kręgowców i układ trawienny termitów.
Taksonomia metanogenów, jak i innych prokariontów podlega badaniom i ulega przekształceniom. Jednym z roboczych systemów jest proponowany przez International Committee on Systematics of Prokaryotes z kwietnia 2008 r.:

</doc>
<doc id="1395794" url="https://pl.wikipedia.org/wiki?curid=1395794" title="Prasa krzywkowa">
Prasa krzywkowa

Prasa krzywkowa – rodzaj prasy, której ruch posuwisto-zwrotny stempla generowany jest przez ruch obrotowy krzywki.

</doc>
<doc id="1395799" url="https://pl.wikipedia.org/wiki?curid=1395799" title="Władysław Staniuk">
Władysław Staniuk

Władysław Staniuk (ur. 18 czerwca 1934 w miejscowości Kupracze na Wołyniu) – polski przedsiębiorca, rzemieślnik, poseł na Sejm I kadencji.
Życiorys.
Jego rodzina zamieszkiwała na Kresach Wschodnich. Po II wojnie światowej jego matka wraz z dziećmi przyjechała na Lubelszczyznę. Na początku lat 50. rodzina wyjechała najpierw do Stargardu Szczecińskiego, a w 1955 osiedliła się w Słupsku.
W 1963 ukończył słupskie technikum mechaniczne. W okresie PRL podobnie i jak jego liczni bracia założył własny zakład rzemieślniczy. Kooperujące ze sobą firmy rodzinne zajmowały się m.in. eksportem do NRD, w latach 70. rozwijając profile produkcji. 
W latach 1991–1993 sprawował mandat posła na Sejm I kadencji z listy Chrześcijańskiej Demokracji z okręgu koszalińsko-słupskiego. Zasiadał m.in. w Komisji Stosunków Gospodarczych z Zagranicą i Gospodarki Morskiej, Komisji Systemu Gospodarczego i Przemysłu oraz Komisji Handlu i Usług. W 1993 bez powodzenia kandydował do parlamentu z ramienia BBWR, później wycofał się z bieżącej polityki, okazjonalnie wspierając w wyborach kandydatów Platformy Obywatelskiej.
Został współwłaścicielem prywatnej spółki z o.o. działającej w branży logistycznej.

</doc>
<doc id="1395800" url="https://pl.wikipedia.org/wiki?curid=1395800" title="III liga polska w piłce nożnej (grupa VIII 2008–2016)">
III liga polska w piłce nożnej (grupa VIII 2008–2016)

Grupa VIII (nieoficjalna nazwa: lubelsko-podkarpacka) III ligi – była jedną z ośmiu grup III ligi piłki nożnej (w latach 2008–2016), które były rozgrywkami czwartego poziomu ligowego piłki nożnej mężczyzn w Polsce.
Grupa ta powstała w 2008 roku na skutek reorganizacji rozgrywek. Za rozgrywki toczące się w tej grupie odpowiedzialny na przemian był: Lubelski Związek Piłki Nożnej z siedzibą w Lublinie oraz Podkarpacki Związek Piłki Nożnej z siedzibą w Rzeszowie. W ostatnim sezonie 2015/16 za rozgrywki odpowiedzialny był Lubelski Związek Piłki Nożnej, a występowało w nich 18 drużyn z województw: lubelskiego i podkarpackiego. 
Po sezonie 2015/16 w wyniku reorganizacji rozgrywek III ligi piłki nożnej w Polsce Grupa VIII została połączona z Grupą VII (nieoficjalna nazwa: małopolsko-świętokrzyska) III ligi tworząc od 2016 roku nową Grupę IV III ligi. 
Mistrzowie ligi.
Objaśnienia:
Sezon 2015/2016.
Drużyny.
W III lidze występowało 18 drużyn:
Tabela.
 ||rowspan=6|
Sezon 2014/2015.
Drużyny.
W III lidze występowało 18 drużyn:
Sezon 2013/2014.
Drużyny.
W III lidze występowało 17 drużyn:
Sezon 2012/2013.
Drużyny.
W III lidze występowało 16 drużyn:
Sezon 2011/2012.
Drużyny.
W III lidze występowało 16 drużyn:
Sezon 2010/2011.
Drużyny.
W III lidze występowało 16 drużyn:
Sezon 2009/2010.
Drużyny.
W III lidze występowało 16 drużyn:
Sezon 2008/2009.
Drużyny.
W III lidze (dawniej IV lidze) występowało 16 drużyn:

</doc>
<doc id="1395803" url="https://pl.wikipedia.org/wiki?curid=1395803" title="Górnik II Łęczna">
Górnik II Łęczna



</doc>
<doc id="1395804" url="https://pl.wikipedia.org/wiki?curid=1395804" title="Ćolowie">
Ćolowie

Ćolowie – dynastia południowoindyjska pochodzenia tamilskiego panująca od ok. III w. p.n.e. do końca XII wieku. 
Supremacja dynastii przypada na wiek XI–XII. Za panowania wywodzących się z niej władców: Radźaradźi Wielkiego, Radźendry I i Kulottungi I imperium Ćolów znacznie rozszerzyło swoje terytorium. Pod jego panowaniem znalazła się większość półwyspu Dekan, Cejlon, Malaje, Sumatra i wybrzeże Zatoki Bengalskiej.

</doc>
<doc id="1395812" url="https://pl.wikipedia.org/wiki?curid=1395812" title="Komisja Rządu Tymczasowego">
Komisja Rządu Tymczasowego

Komisja Rządu Tymczasowego – organ rosyjskiej administracji, powołany w czasie powstania listopadowego na terenach Królestwa Kongresowego zajętych przez wojska rosyjskie, pod prezesurą gen. Franciszka Ksawerego Dąbrowskiego. Istniała od lipca do września 1831. 
Komisję tę utworzono z Komisji Województwa Mazowieckiego. Po przejściu armii rosyjskiej na lewy brzeg Wisły urzędowała w Raciążku i Łowiczu. Zajmowała się sprawami policyjno-administracyjnymi, nakładaniem sekwestrów na majątki osób podejrzanych o udział w powstaniu, likwidacją zarządu rewolucyjnego, demilitaryzacją ludności itp. Popełniano przy tym wiele nadużyć.

</doc>
<doc id="1395813" url="https://pl.wikipedia.org/wiki?curid=1395813" title="Borkum">
Borkum

Borkum – miasto uzdrowiskowe oraz największa i najbardziej położona na zachód wschodniofryzyjska wyspa Niemiec, położona w kraju związkowym Dolna Saksonia w powiecie Leer.
Turystyka.
Wyspa znana jest z długich plaż oraz z kolei wąskotorowej "(Borkumer Kleinbahn)", która dowozi pasażerów ze statku do miasta. Długość linii wynosi 7,5 km i ciągnie się ona od portu ("Borkum Reede)" do dworca ("Nordseebad)", przez przystanek "Jakob-Van-Dyken-Weg".
Na wyspę Borkum linią promową można dostać z Emden (promem w ciągu 2,5h, katamaranem w 1,5h) i z Eemshaven (prom w 50 min). Funkcjonuje tu lokalne lotnisko. Borkum słynie również z dużej liczby dobrej jakości dróg rowerowo-dydaktycznych.
Na wyspie znajdują się trzy latarnie morskie: nowa (Neuer Leuchturm), stara (Alter Leuchturm) i elektryczna latarnia.

</doc>
<doc id="1395814" url="https://pl.wikipedia.org/wiki?curid=1395814" title="Sławomir Chabiński">
Sławomir Chabiński

Sławomir Chabiński (ur. 29 czerwca 1957 w Dąbrowie Górniczej) – polski lekarz, poseł na Sejm I kadencji.
Życiorys.
Ukończył w 1981 studia na Wydziale Lekarskim Śląskiej Akademii Medycznej, po których rozpoczął pracę jako lekarz.
Od 1991 do 1993 sprawował mandat posła I kadencji wybranego z listy Polskiej Partii Przyjaciół Piwa w okręgu sosnowieckim. Zasiadał m.in. w Komisji Zdrowia oraz Komisji Nadzwyczajnej do rozpatrzenia projektu ustawy o ochronie prawnej dziecka poczętego. Po rozłamie w macierzystej partii należał do klubu poselskiego Polski Program Gospodarczy ("Duże Piwo"), który 6 listopada 1992 wraz z posłami KLD współtworzył klub Polski Program Liberalny. W 1993 bez powodzenia kandydował do parlamentu z ramienia BBWR, później wycofał się z polityki.
Został kierownikiem niepublicznego zakładu opieki zdrowotnej w Dąbrowie Górniczej oraz działaczem lokalnych organizacji pracodawców.

</doc>
<doc id="1395815" url="https://pl.wikipedia.org/wiki?curid=1395815" title="Ewolucja dinozaurów">
Ewolucja dinozaurów

Ewolucja dinozaurów – ewolucja biologiczna zwierząt zaliczanych do nadrzędu dinozaurów (Dinosauria)
Trias.
Dinozaury pojawiły się, kiedy wszystkie kontynenty były ze sobą połączone w olbrzymi prakontynent, zwany Pangeą, a klimat był suchy i gorący. Za ich bezpośrednich przodków uważa się żyjące w środkowym triasie niewielkie drapieżne archozaury z kladu Dinosauromorpha, podobne do lagerpetona czy marazucha. Pozostaje przedmiotem sporu, które z odkrytych dotąd prymitywnych triasowych archozaurów (tradycyjnie nazywanych „tekodontami” – termin obecnie używany raczej nieformalnie, gdyż odnosi się do grupy parafiletycznej) można już uznać za najstarsze dinozaury. Potencjalnie najstarszym znanym dinozaurem jest odkryty w Tanzanii "Nyasasaurus parringtoni", żyjący w anizyku; z przeprowadzonej przez autorów jego opisu analizy filogenetycznej wynika, że był on przedstawicielem Dinosauria lub też taksonem siostrzanym do tej grupy. Jego odkrycie dowodzi istnienia dinozaurów, lub przynajmniej bardzo blisko spokrewnych z dinozaurami i podobnych do nich dinozauromorfów już w środkowym triasie. Hipotezę o powstaniu dinozaurów co najmniej w środkowym triasie wspiera też odkrycie w Baranowie niedaleko Suchedniowa w województwie świętokrzyskim tropów reprezentujących ichnorodzaj "Sphingopus", pozostawionych przez żyjącego w późnym oleneku lub wczesnym anizyku przedstawiciela kladu Dinosauromorpha bliżej niż "Lagerpeton" spokrewnionego z dinozaurami. Do dinozaurów zaliczano niekiedy kilka rodzajów środkowo- i późnotriasowych archozaurów, takich jak "Avipes" i "Spondylosoma" z ladynu, czy "Saltopus" z karniku; są one jednak znane tylko z nielicznych skamieniałości i niemożliwe jest dokładnie określenie ich pozycji systematycznej. Na Madagaskarze w osadach z przełomu środkowego i późnego triasu odkryto skamieniałości pierwotnie zidentyfikowane jako należące do bazalnych zauropodomorfów; jednak późniejsze badania wykazały, że w rzeczywistości należą one do bazalnych archozauromorfów nie należących do kladu Archosauriformes (a tym samym niemogących być dinozaurami) i być może reprezentują nowy gatunek z rodzaju "Azendohsaurus" (też dawniej uważanego za dinozaura). Niepewna jest pozycja filogenetyczna przedstawicieli rodziny Silesauridae. Z większości analiz kladystycznych wynika, że były one bazalnymi przedstawicielami kladu Dinosauriformes nienależącymi do dinozaurów; niektóre analizy wykazują jednak ich przynależność do dinozaurów ptasiomiednicznych.
W okresie triasowym doszło do wyodrębnienia się głównych grup, na które dzielą się dinozaury: teropodów, zauropodomorfów (grupy obejmującej zauropody i taksony tworzące grad ewolucyjny obejmujący przodków zauropodów, tradycyjnie określane jako prozauropody) i być może również dinozaurów ptasiomiednicznych (grupy obejmującej m.in. heterodontozaury, ornitopody, tyreofory – w tym stegozaury i ankylozaury, oraz marginocefale – w tym pachycefalozaury i ceratopsy). Teropody i zauropodomorfy są generalnie uznawane za bliżej spokrewnione ze sobą nawzajem niż z dinozaurami ptasiomiednicznymi; obie te grupy są zwykle zaliczane do dinozaurów gadziomiednicznych, uznawanych za grupę siostrzaną do dinozaurów ptasiomiednicznych. Podział ten został jednak zakwestionowany przez Barona, Normana i Barretta (2017); z przeprowadzonej przez autorów analizy filogenetycznej wynika bliższe pokrewieństwo teropodów z dinozaurami ptasiomiednicznymi niż z zauropodomorfami
Najstarsze skamieniałości, co do których naukowcy generalnie zgadzają się, że należą do dinozaurów, znaleziono w Ameryce Południowej (Argentyna, Brazylia). Były to skamieniałości niewielkich dwunożnych dinozaurów gadziomiednicznych: "Eoraptor" i rodzajów z kladu Herrerasauria, takich jak "Herrerasaurus" czy "Staurikosaurus" (klasyfikowanych jako bazalne teropody lub jako bazalne dinozaury gadziomiedniczne niebędące ani teropodami ani zauropodomorfami; "Eoraptor" bywa też klasyfikowany jako bazalny przedstawiciel zauropodomorfów), których wiek szacuje się na ok. 230–225 mln lat, co odpowiada przełomowi środkowego i późnego triasu. W 2009 roku opisano niewielkiego dinozaura "Panphagia" z datowanych na około 228,3 mln lat osadów formacji Ischigualasto w Argentynie. Mimo iż jest to jeden z najwcześniejszych znanych dinozaurów, "Panphagia" ma cechy świadczące o jej przynależności do zauropodomorfów, co dowodzi, że linia rodowa gadziomiednicznych rozdzieliła się na teropody i zauropodomorfy jeszcze w środkowym triasie. W 2010 r. Martin Ezcurra opisał innego bazalnego zauropodomorfa, "Chromogisaurus", którego skamieniałości również odkryto w osadach formacji Ischigualasto (datowanych na 231,4–230,3 mln lat temu) w Argentynie; z przeprowadzonej przez Ezcurrę analizy kladystycznej wynika, że najbliższym znanym krewnym "Chromogisaurus" nie był "Panphagia", lecz młodszy od nich obu "Saturnalia". Odkrycie to nie tylko potwierdza, że zauropodomorfy istniały już ok. 230 mln lat temu, ale także dowodzi, że już wówczas istniało kilka odrębnych linii ewolucyjnych bazalnych zauropodomorfów, co dodatkowo wspiera hipotezę o powstaniu dinozaurów już w środkowym triasie. Ponadto według Ezcurry odkrycie "Chromogisaurus" sugeruje, że już najstarsze znane dinozaury były zróżnicowane taksonomicznie; według tego autora różnorodność gatunkowa dinozaurów, których skamieniałości odkryto w dolnych warstwach formacji Ischigualasto (Ezcurra naliczył 5 gatunków – "Herrerasaurus ischigualastensis", jeszcze nienazwanego przedstawiciela Herrerasauria, "Eoraptor lunensis", "Panphagia protos" i "Chromogisaurus novasi"; później opisano jeszcze 2 gatunki, których skamieniałości pochodzą z dolnych warstw tej formacji – "Sanjuansaurus gordilloi" i "Eodromaeus murphi"; nie jest pewne, czy skamieniałości "Pisanosaurus mertii", odkryte w północnej części formacji Ischigualasto, również pochodzą z jej dolnych warstw) jest porównywalna z różnorodnością gatunkową faun dinozaurów żyjących w noryku, takich jak fauna znana z formacji Los Colorados w Argentynie (4 nazwane gatunki – "Riojasaurus incertus", "Coloradisaurus brevis", "Lessemsaurus sauropoides" i "Zupaysaurus rougieri"; oprócz tego z osadów tej formacji znany jest nienazwany bazalny zauropod i być może jeszcze jeden zauropodomorf nienależący do zauropodów) czy fauna znana z dolnych warstw formacji Elliot na południu Afryki (co najmniej 4 gatunki – "Melanorosaurus readi", "Euskelosaurus browni", "Eucnemesaurus fortis" i "Plateosauravus cullingworthi"). Natomiast populacje dinozaurów żyjących w karniku były mniejsze niż tych żyjących w noryku – według Ezcurry dinozaury stanowią zaledwie 6% czworonogów odkrytych w dolnych warstwach formacji Ischigualasto, podczas gdy w noryku dinozaury w swoich ekosystemach stanowiły już 25–60% ogółu lądowych czworonogów. Badania Martíneza i współpracowników (2011) potwierdziły wysoką różnorodność taksonomiczną dinozaurów z formacji Ischigualasto, i to również w porównaniu z innymi grupami czworonogów, których przedstawiciele znani są z osadów tej formacji: rodzaje dinozaurów stanowiły 33% wszystkich rodzajów czworonogów odkrytych w dolnych warstwach tej formacji, czyli tyle samo co rodzaje terapsydów, a więcej niż rodzaje archozaurów z kladu Crurotarsi – 22% – i bazalnych archozauromorfów – 11%. Zarazem jednak z badań autorów wynika, że dinozaury jako grupa były w Ischigualasto liczniejsze niż zakładał Ezcurra; według nich dinozaury stanowią 10,7% ogółu czworonogów odkrytych w dolnych warstwach tej formacji. Najliczniejszym dinozaurem na tych terenach był drapieżny "Herrerasaurus" – przedstawiciele tego rodzaju stanowią 8,5% ogółu czworonogów z Ischigualasto; dinozaury drapieżne ("Eodromaeus" oraz przedstawiciele kladu Herrerasauria) były też najliczniej występującymi drapieżnikami lądowymi na tym obszarze (łącznie ok. 70% wszystkich drapieżników lądowych). Dinozaury z rodzajów "Eoraptor", "Panphagia", "Chromogisaurus" i "Pisanosaurus", uznawane przez autorów za roślinożerne lub wszystkożerne, były zdecydowanie mniej liczne (znane okazy stanowią łącznie zaledwie 1–2% ogółu czworonogów z Ischigualasto); tym niemniej są one jedynymi niewielkimi roślinożercami znanymi z tego obszaru. Zdaniem autorów odkrycia z dolnych warstw formacji Ischigualasto podważają hipotezę, według której pierwsze dinozaury były bardzo rzadkimi zwierzętami w swoich ekosystemach, a ich różnorodność i liczebność mogła się zwiększyć dopiero po wymarciu rynchozaurów, dicynodontów oraz większości roślinożernych cynodontów na przełomie karniku i noryku (i później jeszcze raz po wymarciu wszystkich przedstawicieli Crurotarsi oprócz krokodylomorfów na przełomie triasu i jury). Obecnie wiadomo, że przynajmniej niektóre z wymienionych grup żyły jeszcze jakiś czas po przełomie karniku i noryku, nie ograniczając dinozaurom możliwości zwiększenia różnorodności gatunkowej czy wielkości populacji. W opinii Martíneza i współpracowników odkrycia z Ischigualasto dodatkowo dowodzą, że jeszcze przed wymarciem rynchozaurów dinozaury cechowały się wysoką różnorodnością taksonomiczną, która niekoniecznie zwiększyła się znacząco w noryku (zdaniem tych autorów zarówno w reprezentujących karnik osadach formacji Ischigualasto, jak i w reprezentujących noryk osadach formacji Los Colorados opisane rodzaje dinozaurów stanowią 33% wszystkich opisanych rodzajów czworonogów; natomiast według Ezcurry i Apaldetti (2012) gatunki dinozaurów – wliczając te nienazwane – stanowią do 43% wszystkich gatunków czworonogów znanych z osadów formacji Los Colorados), już wtedy też populacje przynajmniej niektórych dinozaurów były stosunkowo duże. W Ischigualasto wymarcie rynchozaurów nie tylko nie przyniosło zwiększenia liczby gatunków i wielkości populacji dinozaurów, ale zbiegło się w czasie z lokalnym wymarciem dinozaurów.
Z okresu triasu znane są głównie teropody i zauropodomorfy. W późnym triasie najpospolitszymi teropodami były niewielkie drapieżniki z kladu Coelophysoidea, takie jak celofyz. Odkrycie w osadach formacji Chinle w Nowym Meksyku skamieniałości żyjącego pod koniec triasu (prawdopodobnie w retyku) teropoda "Daemonosaurus chauliodus" (który według pierwszej analizy kladystycznej był taksonem siostrzanym do kladu obejmującego gatunek "Tawa hallae" i grupę Neotheropoda) sugeruje, że bazalne, nienależące do Neotheropoda teropody przetrwały prawie do samego końca triasu i współistniały z neoteropodami. Pod koniec okresu triasowego niektóre teropody, np. celofyzoid "Liliensternus" i rodzaj "Zupaysaurus" o niepewnej pozycji systematycznej, zaczęły osiągać większe rozmiary (4 m długości i więcej); znane są też ślady stóp pozostawione przez duże teropody (niektóre rozmiarami zbliżone do wczesnojurajskiego dilofozaura) żyjące w noryku i retyku, a nawet nieliczne ślady sugerujące istnienie dużych teropodów już w karniku. Pierwszymi dinozaurami, o których wiadomo na pewno, że osiągnęły wielkie rozmiary już w triasie, były zauropodomorfy; bazalne rodzaje ("Panphagia", "Saturnalia" czy "Thecodontosaurus") były jeszcze niewielkie, lecz plateozaur osiągał co najmniej 6 m długości, a melanorozaur – ponad 10 m, co czyniło z nich największe zwierzęta lądowe ich czasów. Pierwsze zauropodomorfy, jak "Thecodontosaurus" i "Saturnalia", mogły być w pełni dwunożne; wiele innych wczesnych zauropodomorfów prawdopodobnie było zdolnych do poruszania się zarówno na dwóch, jak i na czterech nogach, jednak nawet niektóre zauropodomorfy osiągające stosunkowo duże rozmiary, jak "Plateosaurus" czy wczesnojurajski "Massospondylus", mogły być jeszcze w pełni dwunożne. Dopiero duże rodzaje, takie jak melanorozaur czy "Riojasaurus", stały się w pełni czworonożne; wydaje się też, że wiele wczesnych zauropodomorfów mogło być wszystkożercami. Nie jest pewne, czy zauropody pojawiły się już w triasie, czy dopiero w jurze; "Isanosaurus" został opisany jako triasowy zauropod, jednak możliwe, że w rzeczywistości jego skamieniałości odkryto w osadach jurajskich. Część autorów zalicza do zauropodów także inne późnotriasowe zauropodomorfy, takie jak "Lessemsaurus" czy "Melanorosaurus", ale ich przynależność do tej grupy nie jest pewna i zależy m.in. od przyjętej definicji filogenetycznej zauropodów.
Budowa kręgów szyjnych sugeruje występowanie szyjnych worków powietrznych u bazalnych teropodów "Eodromaeus" i "Coelophysis" i być może także u bazalnego zauropodomorfa "Pantydraco"; Yates, Wedel i Bonnan (2012) nie znaleźli dowodów na występowanie szyjnych worków powietrznych u innych bazalnych zauropodomorfów (poza niektórymi osobnikami należącymi do gatunku "Plateosaurus engelhardti"), odkryli natomiast, że niektóre kręgi grzbietowe bazalnych zauropodów i blisko spokrewnionych z zauropodami zauropodomorfów ("Pulanesaura", "Antetonitrus" oraz "Aardonyx") były pneumatyczne, co najprawdopodobniej było wynikiem występowania u tych zauropodomorfów brzusznych worków powietrznych. Budowa szkieletów niektórych dużo późniejszych teropodów ("Majungasaurus", "Aerosteon") i zauropodów (m.in. "Mamenchisaurus", "Diplodocus", "Malawisaurus") sugeruje występowanie u nich nie tylko szyjnych, ale i brzusznych worków powietrznych. Występowanie worków powietrznych u różnych bliżej niespokrewnionych dinozaurów gadziomiednicznych może dowodzić, że zarówno szyjne, jak i brzuszne worki powietrzne występowały już u żyjącego w triasie ostatniego wspólnego przodka teropodów i zauropodomorfów, lub też – jeśli jednak powstały one niezależnie u teropodów i u zauropodomorfów – nastąpiło to niedługo po wyodrębnieniu się tych dwóch linii ewolucyjnych. Yates, Wedel i Bonnan (2012) sugerują nawet, że worki powietrzne mogły się pojawić już u ostatniego wspólnego przodka dinozaurów i pterozaurów; dowodzić tego miałoby występowanie pneumatycznych kości szkieletu pozaczaszkowego u pterozaurów (w tym bazalnych przedstawicieli grupy), a być może również występowanie otworów w kręgach szyjnych i grzbietowych "Silesaurus", podobnych do otworów, które występowały u dinozaurów gadziomiednicznych, a w których za życia dinozaurów znajdowały się uchyłki worków powietrznych. Autorzy zaznaczają, że za ewentualnym występowaniem worków powietrznych u silezaura przemawia występowanie w jego kręgach otworów podobnych do występujących w kręgach dinozaurów rozpatrywane łącznie z faktem jego pokrewieństwa z pterozaurami i dinozaurami gadziomiednicznymi, u których najprawdopodobniej występowały worki powietrzne (samo występowanie otworów w kręgach nie musi wiązać się z występowaniem worków powietrznych – takie otwory występowały także u bliżej niespokrewnionego z dinozaurami "Erythrosuchus" oraz u rauizuchów z grupy Poposauroidea i niektórych krokodylomorfów; autorzy nie twierdzą, że i u tych zwierząt musiały występować worki powietrzne, choć jednocześnie tego nie wykluczają). Piechowski i Dzik (2010) uznają jednak za bardziej prawdopodobne, że wgłębienia w kręgach silezaura wypełniały więzadła międzystawowe. Znane dinozaury ptasiomiedniczne nie mają w szkielecie pozaczaszkowym kości pneumatycznych; jeśli zatem worki powietrzne i kości pneumatyczne faktycznie powstały już u przodków dinozaurów, oznaczałoby to najprawdopodobniej, że u dinozaurów ptasiomiednicznych – podobnie jak u niektórych ptaków, m.in. u kiwi – nastąpił wtórny zanik otworów w kościach na uchyłki worków powietrznych (nie można natomiast stwierdzić, czy zanikły też same worki powietrzne).
Sporne jest, czy jakiekolwiek znane triasowe archozaury można zaliczyć do dinozaurów ptasiomiednicznych. Większość rodzajów opisanych jako triasowe ptasiomiedniczne jest znanych tylko z fragmentarycznych skamieniałości (głównie zębów), a ich klasyfikacja nie jest pewna. Pierwotnie za dinozaura ptasiomiednicznego uznawany był opisany na podstawie zębów gatunek "Revueltosaurus callenderi"; jednak odkrycie większej liczby jego skamieniałości dowiodło, że w rzeczywistości był on archozaurem bliżej spokrewnionym z krokodylami niż z dinozaurami. Odkrycie to sugeruje, że także inne domniemane triasowe dinozaury ptasiomiedniczne opisane tylko na podstawie zębów w rzeczywistości mogły nie należeć do Ornithischia. Niewątpliwym przedstawicielem Ornithischia jest południowoafrykański "Eocursor parvus". Butler, Smith i Norman (2007) datowali wiek osadów, w których odkryto skamieniałości tego zwierzęcia na trias (noryk); późniejsze badania wykazały jednak, że skamieniałości tego dinozaura odkryto w osadach dolnojurajskich. W osadach formacji Laguna Colorada w Argentynie znaleziono skamieniałości możliwego przedstawiciela heterodontozaurów, jednakże nie jest pewne, czy został on odkryty w osadach triasowych, czy też jurajskich. Niewątpliwie triasowym taksonem jest "Pisanosaurus mertii", jednakże niepewna jest jego pozycja filogenetyczna w obrębie Dinosauriformes. Pierwotnie był uważany za bazalnego ornitopoda. Z większości analiz kladystycznych wynika, że pisanozaur był bazalnym dinozaurem ptasiomiednicznym nienależącym do Genasauria; z analizy Agnolína i Rozadilli (2018) wynika jednak, że był on przedstawicielem rodziny Silesauridae.
Jura.
Po triasie, ok. 200 mln lat temu, nastał okres jurajski. Przełom triasu i jury wiązał się z wymarciem niektórych grup kręgowców lądowych, m.in. wszystkich archozaurów z kladu Crurotarsi oprócz krokodylomorfów. Niektórzy naukowcy uznawali ich wymarcie za rezultat ich przegranej w rywalizacji z dinozaurami, rzekomo lepiej od nich przystosowanymi do przetrwania w ówczesnym środowisku; nowsze badania nie dowodzą jednak jakiejś oczywistej „wyższości” dinozaurów nad Crurotarsi w triasie, nie ma też podstaw by sądzić, że dinozaury miały wpływ na wymarcie większości Crurotarsi. Olsen i współpracownicy (2002) twierdzą, że wymarcie konkurentów dinozaurów na przełomie triasu i jury mogło ułatwić dinozaurom zdobycie pozycji dominujących kręgowców lądowych; autorzy twierdzą, że tropy odkryte w późnotriasowych i wczesnojurajskich osadach Newark Supergroup (wschód Ameryki Północnej) dowodzą pojawienia się dużych teropodów (ichnogatunek "Eubrontes giganteus") już 10 tysięcy lat po wymieraniu z przełomu triasu i jury. Z wczesnej jury rzeczywiście znane są skamieniałości dużych, osiągających ponad 6 metrów długości teropodów ("Dilophosaurus", "Cryolophosaurus"), a tropy odkryte w Górach Świętokrzyskich dowodzą istnienia już na początku jury wielkich teropodów o rozmiarach porównywalnych z późnojurajskim allozaurem; nie jest jednak pewne, czy duże teropody rzeczywiście pojawiły dopiero w jurze (patrz wyżej).
W jurze klimat stał się bardziej wilgotny, a superkontynent Pangei zaczął się rozpadać; w środkowej jurze morze epikontynentalne oddzieliło Azję od reszty Pangei, a później zachodnia Laurazja oddzieliła się od Gondwany. Nie można z pewnością stwierdzić, do jakiego stopnia podział Pangei miał wpływ na ewolucję dinozaurów. Tradycyjnie zakładano, że we wczesnej jurze fauny dinozaurów miały kosmopolityczny charakter, natomiast w środkowej i późnej jurze wyodrębniły się dwie krainy zoogeograficzne, przy czym jedna miała obejmować zachodnią Laurazję i Gondwanę, a druga – obszar dzisiejszej wschodniej Azji. Do niektórych rodzajów późnojurajskich dinozaurów zaliczano zarówno gatunki opisane na podstawie skamieniałości odkrytych w Ameryce Północnej, jak i gatunki afrykańskie, znane m.in. z Tendaguru w Tanzanii (dotyczy to m.in. rodzajów "Allosaurus", "Ceratosaurus", "Barosaurus", "Brachiosaurus" czy "Dryosaurus"); gdyby rodzaje te faktycznie miały swych przedstawicieli na obu kontynentach, mogłoby to dowodzić istnienia w późnej jurze jednej krainy zoogeograficznej rozciągającej się od dzisiejszej Ameryki Północnej do dzisiejszej wschodniej Afryki. W ostatnich latach zaczęto jednak sugerować, że choć w jurze fauna w największym stopniu endemiczna zasiedlała obszar dzisiejszej wschodniej Azji, to pod koniec okresu jurajskiego zaczęły też różnicować się fauny dinozaurów z zachodniej Laurazji i z Gondwany. Domniemane afrykańskie gatunki brachiozaura i barozaura mogą w rzeczywistości reprezentować odrębne rodzaje – odpowiednio "Giraffatitan" i "Tornieria" – a w pozostałych wyżej wymienionych przypadkach nie można z pewnością ustalić, czy gatunki amerykańskie i afrykańskie rzeczywiście reprezentują te same rodzaje. Część naukowców sugeruje, że w środkowej jurze podział świata na dwie krainy zoogeograficzne mógł być inny – jedna kraina miała obejmować Laurazję i północną Gondwanę, a druga – południową Gondwanę; dowodzić tego miałoby m.in. bliższe pokrewieństwo zauropodów z kladu Neosauropoda oraz pochodzącego z północnej Gondwany rodzaju "Jobaria" z endemicznymi chińskimi zauropodami z rodzajów "Omeisaurus" i "Mamenchisaurus" niż z pochodzącymi z południowej Gondwany rodzajami "Barapasaurus" i "Patagosaurus". Niekiedy bywają wyróżniane klady dinozaurów endemiczne dla niektórych obszarów, np. endemiczny dla południowej Gondwany klad mający obejmować teropody z rodzajów "Piatnitzkysaurus" i "Condorraptor" czy też endemiczny dla dzisiejszej wschodniej Azji klad mający obejmować teropody z rodzajów "Chuandongocoelurus" i "Monolophosaurus"; jednak pokrewieństwa tych dinozaurów – a tym samym ewentualne tworzenie przez nie endemicznych dla danych obszarów kladów – pozostają niepewne. Badania Rowe’a, Suesa i Reisza (2011) sugerują, że nawet we wczesnej jurze, jeszcze przed rozpadem Pangei, zamiast fauny o kosmopolitycznym charakterze w różnych częściach Pangei mogły istnieć endemiczne fauny dinozaurów; np. północnoamerykański zauropodomorf pierwotnie sklasyfikowany jako reprezentant znanego z Afryki rodzaju "Massospondylus" zdaniem tych autorów należał do odrębnego rodzaju "Sarahsaurus", znanego wyłącznie z Ameryki Północnej. Według autorów nie ma dowodów na to, że kiedykolwiek istniała fauna dinozaurów o kosmopolitycznym charakterze; nawet gdy wszystkie kontynenty były połączone, bariery fizyczne inne niż morza oraz różnice między środowiskami w różnych częściach Pangei uniemożliwiały jednemu gatunkowi skolonizowanie całego świata.
Teropody.
We wczesnej jurze żyły jeszcze celofyzoidy ("Megapnosaurus"; "Dilophosaurus" mógł należeć do Coelophysoidea lub być bliżej spokrewniony z kladem Averostra niż z "Coelophysis"), później jednak zastąpiły je teropody z kladu Averostra obejmującego grupy Ceratosauria ("Elaphrosaurus", "Spinostropheus", "Limusaurus", "Ceratosaurus") i Tetanurae. Odkrycie środkowojurajskiego przedstawiciela rodziny Abelisauridae, "Eoabelisaurus mefi", w osadach formacji Cañadón Asfalto w argentyńskiej prowincji Chubut dowodzi, że już w środkowej jurze wśród ceratozaurów wyodrębniła się grupa Abelisauroidea, a także, że już wtedy nastąpiło wyodrębnienie się w obrębie Abelisauroidea rodziny Abelisauridae i jej siostrzanej rodziny Noasauridae; istnienie abelizauroidów już w jurze dodatkowo potwierdzają odkrycia skamieniałości przedstawicieli tej grupy, w tym możliwych przedstawicieli Abelisauridae, w Tendaguru. Wśród dużych tetanurów w środkowej jurze większość stanowiły bazalne rodzaje, nienależące do Avetheropoda (m.in. "Piatnitzkysaurus", "Condorraptor", przedstawiciele rodziny Megalosauridae, być może także "Monolophosaurus"). Ich pokrewieństwa nie są dobrze poznane; niektóre analizy kladystyczne sugerują, że taksony te nie tworzą monofiletycznej grupy, do której nie należałyby również Avetheropoda, inne natomiast sugerują, że wszystkie te taksony lub ich część może tworzyć nieobejmujący Avetheropoda klad Megalosauroidea. Według Buffetauta (2008) niektóre zęby odkryte w Tendaguru mogą należeć do przedstawicieli rodziny Spinosauridae, co dowodziłoby istnienia tej rodziny już w późnej jurze; jednak według Rauhuta (2011) zęby te wykazują podobieństwa zarówno do zębów spinozaurów, jak i do zębów należącego do grupy Ceratosauria "„Labrosaurus” stechowi" i tym samym nie można potwierdzić przynależności ich właściciela do Spinosauridae. W środkowej jurze żyły już teropody z kladu Avetheropoda, choć wydaje się, że były wówczas mniej liczne od bazalnych tetanurów. Już wówczas wśród Avetheropoda wyodrębniły się dwie grupy wchodzące w skład tego kladu – allozauroidy i celurozaury; najstarszymi znanymi celurozaurami (być może z wyjątkiem rodzaju "Eshanosaurus" – patrz niżej) są żyjące w batonie rodzaje "Proceratosaurus" i "Kileskus", zaś do allozauroidów być może należał środkowojurajski rodzaj "Shidaisaurus". W późnej jurze bazalne tetanury stały się mniej liczne i utraciły dominującą pozycję na rzecz przedstawicieli kladu Avetheropoda; większość późnojurajskich dużych teropodów to allozauroidy ("Allosaurus", "Saurophaganax", przedstawiciele rodziny Sinraptoridae). Niektóre późnojurajskie teropody (megalozauroid "Torvosaurus", allozauroid "Saurophaganax"), osiągnęły wielkie rozmiary, przekraczając 10 m długości ciała, co czyniło je największymi drapieżnikami lądowymi swoich czasów. Celurozaury były w okresie jurajskim reprezentowane m.in. przez rodzinę Compsognathidae, nadrodzinę Tyrannosauroidea ("Stokesosaurus", "Guanlong", "Aviatyrannis", być może także "Proceratosaurus" i "Kileskus") i maniraptory; z okresu jurajskiego pochodzą tylko nieliczne skamieniałości maniraptorów, dowodzą one jednak istnienia już wówczas troodonów, a być może także terizinozauroidów (kontrowersyjny "Eshanosaurus" – jeśli poprawnie oszacowano wiek skał, w których go odkryto i jeśli potwierdziłaby się jego przynależność do Therizinosauroidea, dowodziłoby to istnienia tej grupy – i maniraptorów w ogóle – już we wczesnej jurze). Do maniraptorów być może należał też późnojurajski "Ornitholestes" oraz alwarezaury, które także istniały już w okresie jurajskim ("Haplocheirus"). Niektóre zęby późnojurajskich teropodów odkryte w Portugalii i w Niemczech wykazują podobieństwo do zębów dromeozaurów, co skłoniło część autorów do uznania ich za zęby jurajskich przedstawicieli tej rodziny. Rauhut, Milner i Moore-Fay (2010) zalecili jednak ostrożność przy klasyfikacji teropodów, do których należały te zęby. Autorzy wskazali, że zęby jurajskiego celurozaura "Proceratosaurus" są bardzo podobne do zębów niektórych dromeozaurów, m.in. do zębów welociraptora; na obecnym etapie badań nie można zatem wykluczyć, że domniemane zęby jurajskich dromeozaurów są w istocie zębami proceratozaura lub pokrewnych mu teropodów. Prawdopodobnie to właśnie w okresie jurajskim maniraptory dały początek ptakom (zobacz też: dinozaury pierzaste, ewolucja ptaków). W porównaniu z największymi allozauroidami czy megalozauroidami, celurozaury w okresie jurajskim osiągały niewielkie rozmiary, nie przekraczając 3–4 m długości.
Ceratozaury i allozauroidy jako grupy miały w okresie jurajskim swych przedstawicieli na obszarze całego świata. Nie jest pewne, czy to samo można powiedzieć o megalozauroidach, gdyż trwają spory go do tego, które bazalne tetanury można zaliczyć do tej grupy (patrz wyżej); wiadomo jednak, że rodzina Megalosauridae miała swych przedstawicieli co najmniej na obszarze zachodniej Laurazji ("Megalosaurus", "Eustreptospondylus", "Torvosaurus") i północnej Gondwany ("Afrovenator"). Celurozaury w jurze były rozpowszechnione na północnych kontynentach, nie jest natomiast pewne, czy już w tym okresie występowały na Gondwanie (m.in. nie odkryto żadnych skamieniałości celurozaurów w Tendaguru). Maganuco, Cau i Pasini (2005) opisali kilkadziesiąt zębów teropodów odkrytych w środkowojurajskich (baton) osadach formacji Isalo III z basenu Mahajanga na północnym zachodzie Madagaskaru; autorzy nie przesądzali pozycji filogenetycznej teropodów, do których należały te zęby i podkreślili konieczność dalszych badań, stwierdzili jednak podobieństwo niektórych z tych zębów do zębów tyranozauroidów, a innych – do zębów dromeozaurów. Jeśli faktycznie zęby te należałyby do przedstawicieli tych grup, byłyby to najstarsze znane skamieniałości celurozaurów z Gondwany. Flynn i współpracownicy (2006) wątpili jednak w możliwość ustalenia na podstawie samych zębów pozycji filogenetycznej teropodów, do których należały, i ograniczyli się uznania zębów z Madagaskaru za należące do teropodów o niepewnej pozycji filogenetycznej. Mudroch i współpracownicy (2011) opisali tropy teropodów zaliczone do ichnogatunku "Paravipus didactyloides", odkryte w osadach formacji Argiles de l’Irhazer (bezpośrednio pod osadami formacji Tiourarén) w regionie Agadez w Nigrze, niedaleko miejsca odkrycia skamieniałości zauropoda "Spinophorosaurus"; według autorów kształt tropów wskazuje, że najprawdopodobniej pozostawiły je maniraptory z grupy Deinonychosauria porównywalne rozmiarami z północnoamerykańskim wczesnokredowym "Deinonychus". Określenie wieku formacji Argiles de l’Irhazer jest zależne od określenia wieku formacji Tiourarén, a ten pozostaje przedmiotem sporów; zdaniem niektórych autorów reprezentuje ona wczesną kredę, a według innych – przełom środkowej i późnej jury. Autorzy opisu "Paravipus didactyloides" uznają za bardziej prawdopodobne to drugie oszacowanie, oparte na badaniach pozycji filogenetycznej pochodzących z tej formacji dinozaurów ("Afrovenator", "Spinostropheus", "Jobaria"); wynikałoby z tego, że nieco starsza formacja Argiles de l’Irhazer najprawdopodobniej reprezentuje środkową jurę. Hipotezę tę dodatkowo wspiera pozycja filogenetyczna odkrytego w osadach Argiles de l’Irhazer "Spinophorosaurus". Tropy "P. didactyloides" mają zachowane odciski III i IV palca stopy oraz niewielkie owalne odciski podstawy II palca stopy; cechę tę mają ślady zarówno lewych, jak i prawych stóp, pozostawione przez co najmniej dwa osobniki, co wskazuje, że mało prawdopodobne jest, iż taki kształt śladów jest rezultatem okaleczenia stopy lub patologicznych zmian jej budowy. Autorzy interpretują to jako dowód na to, że już środkowojurajscy przedstawiciele Deinonychosauria mieli charakterystyczny, zmodyfikowany II palec stopy z zakrzywionym pazurem, który zwierzę unosiło do góry w czasie przemieszczania się, tak by pazur nie dotykał podłoża.
Zauropodomorfy.
Zauropodomorfy we wczesnej jurze były reprezentowane przez kilka linii ewolucyjnych (np. rodzinę Massospondylidae), jednak do późnej jury przetrwała tylko jedna z nich – zauropody. Na przełomie wczesnej i środkowej jury spośród zauropodów wyodrębniły się neozauropody, obejmujące klady Macronaria i Diplodocoidea. Najpóźniej na początku środkowej jury neozauropody rozpowszechniły się na obszarze Pangei, docierając m.in. na obszar dzisiejszej wschodniej Azji przed jego oddzieleniem od reszty Pangei przez morze epikontynentalne. Pod koniec okresu jurajskiego neozauropody były najliczniej reprezentowaną grupą zauropodów. W zachodniej Laurazji najliczniejszą grupą zauropodów były wówczas diplodokokształtne z rodziny Diplodocidae ("Diplodocus", "Barosaurus", "Apatosaurus", "Supersaurus"); wśród Macronaria najliczniejsi byli przedstawiciele rodziny Camarasauridae ("Camarasaurus"), natomiast zauropody z kladu Titanosauriformes ("Brachiosaurus altithorax") były na tym obszarze bardzo nieliczne. Na Gondwanie zauropody z kladu Titanosauriformes były liczniejsze – według Rauhuta i Lopez-Arbarello (2008) stanowią one prawie połowę wszystkich opisanych gatunków późnojurajskich zauropodów, których skamieniałości odkryto na południowych kontynentach ("Brachiosaurus brancai"/"Giraffatitan brancai", "Janenschia robusta", "Tendaguria tanzaniensis", "Tehuelchesaurus benitezii" – choć ten ostatni może być jedynie bliskim krewnym Titanosauriformes). Diplodokokształtne są na kontynentach południowych reprezentowane przez rodzinę Dicraeosauridae ("Brachytrachelopan mesai", dwa gatunki z rodzaju "Dicraeosaurus") i Diplodocidae (rodzaj "Tornieria" i być może również rodzaj "Australodocus"; z analizy kladystycznej przeprowadzonej przez Whitlocka, 2011 wynika jednak przynależność "Australodocus" do Macronaria); według Rauhuta i Lopez-Arbarello (2008) początków prowincjonalizmu geograficznego późnojurajskich zauropodów dowodzi też brak znanych przedstawicieli rodziny Camarasauridae z Gondwany i przedstawicieli rodziny Dicraeosauridae z zachodniej Laurazji (nie jest to jednak pewne – według analizy kladystycznej przeprowadzonej przez Whitlocka (2011) bazalnym przedstawicielem Dicraeosauridae był północnoamerykański ""Suuwassea", zaś przypisywane "„Rebbachisaurus” tamesnensis" zęby odkryte w osadach – prawdopodobnie jurajskiej (patrz wyżej) – formacji Tiourarén w Nigrze mogą należeć do przedstawiciela Camarasauridae).
Gigantyzm zauropodów.
Zauropody osiągały największe rozmiary ze wszystkich dinozaurów; wiele rodzajów przekraczało 15, a nawet 20 m długości, co czyniło z nich największe zwierzęta lądowe swoich czasów. Co więcej, w odróżnieniu od innych grup dinozaurów (być może z wyjątkiem teropodów – patrz wyżej), u których zwiększanie rozmiarów ciała było procesem stopniowym, trwającym dziesiątki milionów lat, zauropody osiągnęły wielkie rozmiary już na bardzo wczesnym etapie swojej ewolucji, w ciągu kilku milionów lat od ich powstania. Już wczesnojurajski "Antetonitrus" (zauropod lub bliski krewny zauropodów), osiągał co najmniej 8–10 m długości ciała (długość ciała okazu holotypowego, który jednak mógł być szkieletem osobnika niedojrzałego). Wielkie rozmiary osiągał wczesnojurajski "Barapasaurus" z Indii (będący bazalnym przedstawicielem kladu Eusauropoda lub bazalnym zauropodem nie należącym do Eusauropoda), dorastający do 18 m długości.
Nie jest pewne, dlaczego zauropody osiągały tak olbrzymie rozmiary. Część naukowców wskazuje, że wiele skamieniałości zauropodów odkryto na obszarach, które w mezozoiku cechowały się suchym klimatem (ale patrz niżej), oraz zakłada, że rośliny, na jakich dinozaury te mogły żerować, takie jak skrzypy czy paprocie, były mniej odżywcze niż trawy i inne rośliny, na których żerują współcześni roślinożercy; ich zdaniem osiągnięcie przez zauropody wielkich rozmiarów było przystosowaniem właśnie do tych okoliczności. W opinii tych naukowców u dzisiejszych dużych roślinożerców wraz ze zwiększeniem rozmiarów ciała wzrasta pojemność układu pokarmowego i przedłuża się czas przetrzymywania zjedzonych roślin w układzie pokarmowym, a jednocześnie zmniejsza się tempo metabolizmu zwierzęcia; dzięki wolniejszemu metabolizmowi wielkie ssaki roślinożerne, takie jak słonie, mogą w czasie pory suchej przeżyć żywiąc się roślinami o niskiej wartości energetycznej, którą zresztą częściowo rekompensują sobie, zjadając większą ich ilość oraz dłużej przetrzymując je w układzie pokarmowym, co pozwala na dokładniejsze ich strawienie. Dzięki olbrzymim rozmiarom zauropody mogły cechować się metabolizmem jeszcze wolniejszym niż duże ssaki roślinożerne, a także pojemnym układem pokarmowym i długim okresem przetrzymywania w nim pokarmu; osiągnięcie tych korzyści, bardzo przydatnych dla zwierząt żyjących w suchym klimacie i żywiących się mało odżywczymi roślinami, mogło promować ewolucję wielkich rozmiarów ciała u tej grupy dinozaurów. Hipotezę o wolniejszym niż u dużych ssaków roślinożernych tempie metabolizmu zauropodów wspierają badania McNaba (2009), sugerujące, że u zauropodów i innych wielkich dinozaurów stosunek dobowego wydatku energetycznego do masy ciała był wyższy niż u większości dzisiejszych gadów, ale niższy niż u ptaków i ssaków i być może był porównywalny ze stosunkiem dobowego wydatku energetycznego do masy ciała u waranów. Dobowy wydatek energetyczny generalnie wzrasta wraz ze wzrostem masy zwierzęcia, jednak zauropody dzięki wolniejszemu metabolizmowi zużywały proporcjonalnie mniej energii niż dzisiejsze duże ssaki roślinożerne, co umożliwiało im osiągnięcie większych rozmiarów; McNab obliczył, że jeśli stosunek dobowego wydatku energetycznego do masy ciała był u zauropodów taki jak u waranów, to dobowy wydatek energetyczny 59-tonowego zauropoda byłby taki sam, jak u 7,5-tonowego słonia afrykańskiego, a dobowy wydatek energetyczny zauropoda o masie 83 ton – taki sam, jak u 11-tonowego "Paraceratherium", największego znanego ssaka lądowego w dziejach.
Wyniki innych badań kwestionują część wniosków tych autorów; sugerują one, że wartość energetyczna uzyskiwana ze współczesnych skrzypów oraz niektórych paproci i roślin nagonasiennych dorównuje wartości uzyskiwanej z roślin okrytonasiennych (pod tym względem skrzypy dorównują nawet trawom). Podobną wartość energetyczną mogły mieć mezozoiczne skrzypy, paprocie i nagonasienne, co sugeruje, że wartość energetyczna roślin, na których prawdopodobnie żerowały zauropody i roślin, na których żerują dzisiejsze ssaki roślinożerne, była porównywalna. Niektóre badania sugerują też, że wbrew wcześniejszym sugestiom nie ma dowodów na proste przekładanie się wzrostu masy ciała zwierzęcia na przedłużenie okresu przetrzymywania pokarmu w układzie pokarmowym. Zauropody być może faktycznie długo przetrzymywały pokarm w układzie pokarmowym, zjadały bowiem rośliny bez ich przeżuwania, a – jak sugerują niektóre badania – współczesne ssaki roślinożerne, które mniej dokładnie przeżuwają pokarm, przetrzymują go w układzie pokarmowym dłużej niż te, które pokarm przeżuwają intensywnie; nie miało to jednak bezpośredniego związku z ich olbrzymimi rozmiarami. Ponadto niektóre badania histologiczne kości zauropodów kwestionują założenie o wolnym tempie metabolizmu tych dinozaurów, sugerując, że cechowały się one nieprzerwanym wzrostem w tempie porównywalnym z tempem wzrostu dzisiejszych słoni czy dużych kopytnych; co więcej, według Sandera i współpracowników (2004) tak szybkim tempem wzrostu cechowały się już najstarsze, triasowe zauropody. Znane są skamieniałości dużego osobnika z rodzaju "Janenschia", który według szacunków Sandera i współpracowników (2004) przestał rosnąć w wieku 26 lat i zdechł w wieku 38 lat, oraz skamieniałości dużego (kość udowa osiągnęła długość 164 cm) apatozaura, który według szacunków tych samych autorów zdechł w wieku 33 lat, rosnąc aż do śmierci. Sander i współpracownicy (2011) szacują, że zauropody osiągały maksymalne rozmiary w okresie krótszym niż 40 lat; ich zdaniem tak szybkie tempo wzrostu byłoby nie do pogodzenia z wolnym metabolizmem i sugerują, że przynajmniej w okresie intensywnego wzrostu zauropody były endotermiczne i miały tempo metabolizmu porównywalne ze ssaczym (choć autorzy nie wykluczali, że tempo metabolizmu mogło maleć, gdy zwierzę przestawało rosnąć). Sander i współpracownicy (2004, 2011) uznali wręcz szybkie tempo wzrostu zauropodów za jeden z czynników umożliwiających tym dinozaurom osiągnięcie gigantycznych rozmiarów. Żadne znane gady, które rosną przez całe życie, ale w wolniejszym tempie, nie osiągnęły rozmiarów porównywalnych z wielkimi zauropodami, a największe z tych gadów (jak krokodyl "Deinosuchus") potrzebowały na osiągnięcie swoich maksymalnych rozmiarów okresu dłuższego niż znacznie od nich większe zauropody; szybkie tempo wzrostu oznaczało też, że zauropody szybko osiągały rozmiary, które same w sobie zabezpieczały je przed atakiem większości drapieżników, a także szybciej osiągały dojrzałość płciową i zaczynały się rozmnażać, czego rezultatem było z kolei szybkie tempo przyrostu populacji. Tak szybkie tempo wzrostu zauropodów jest jednak kwestionowane przez część naukowców; np. badania Lehmana i Woodward (2008) sugerują, że apatozaury potrzebowały ok. 70 lat na osiągnięcie maksymalnych rozmiarów. McNab (2009) zwrócił też uwagę, że wolniejszy metabolizm i szybkie tempo wzrostu nie muszą się wzajemnie wykluczać; np. tempo metabolizmu piskląt ptaków gniazdowników jest wolniejsze niż tempo metabolizmu piskląt zagniazdowników, a mimo to tempo wzrostu gniazdowników jest wyższe niż u zagniazdowników. Wreszcie nie jest pewne, czy rzeczywiście zauropody występowały głównie na obszarach cechujących się suchym klimatem. Według Carpentera (2006) zauropody nie są znane z obszarów, które w mezozoiku cechowały się klimatem wilgotnym, takich jak późnokredowa formacja Hell Creek, występowały natomiast na obszarach o suchym klimacie z wyraźną porą deszczową i bezdeszczową, takich jak późnojurajska formacja Morrison czy późnokredowa formacja Bahariya w Egipcie. Także Upchurch, Barrett i Dodson (2004) wskazują, że zauropody z formacji Morrison nie są znajdowane wyłącznie w bezpośrednim sąsiedztwie rzek i jezior i że prawdopodobnie żyły one na obszarach o suchym klimacie; jednak ich zdaniem zauropody z formacji Morrison mogły stanowić wyjątek od reguły, bowiem większość zauropodów żyła w środowiskach bardziej wilgotnych. Jako przykłady autorzy podają m.in. żyjące na równinie zalewowej zauropody ze środkowojurajskiej Dolnej Formacji Shaximiao w Chinach, znajdowane w pobliżu ówczesnych brzegów morskich – w tym na terenach zalewanych w czasie przypływu – późnojurajskie zauropody z Tendaguru w Tanzanii i wczesnokredowe zauropody z formacji Glen Rose w Teksasie oraz żyjące w pobliżu rzek, stawów i bagien wczesnokredowe zauropody znane z angielskiej grupy Wealden; także znane tropy zauropodów wskazują według tych autorów, że większość zauropodów żyła na nisko położonych obszarach w pobliżu wybrzeży morskich i delt rzecznych. Z badań Noto i Grossmana (2010) nad późnojurajskimi faunami dinozaurów z całego świata (formacja Morrison, formacje z Europy Zachodniej i z Chin, Tendaguru, formacje Toqui i Cañadón Calcáreo z Ameryki Południowej) wynika, że w późnej jurze zauropody zasiedlały środowiska o różnym stopniu wilgotności – występowały zarówno na obszarach o klimacie umiarkowanym, jak i na obszarach z porą deszczową i bezdeszczową oraz na obszarach o suchym klimacie; o ile jednak na terenach o bardziej wilgotnym klimacie zauropody współwystępowały z licznymi innymi dinozaurami roślinożernymi, żerującymi na niskiej roślinności, o tyle im bardziej suchy był klimat na danym obszarze, tym większą część ogółu zasiedlających go gatunków roślinożerców stanowiły zauropody. W rejonach o suchym klimacie występowało też więcej gatunków zauropodów przystosowanych do żerowania na dużych wysokościach (nawet powyżej 5 m nad powierzchnią ziemi); natomiast z osadów formacji Shishugou i Kalazha na terenie dzisiejszego Sinciangu, gdzie w późnej jurze panował klimat umiarkowany, nie są znane żadne zauropody przystosowane do żerowania na takich wysokościach.
Zdaniem Sandera i współpracowników (2004, 2011) ważnym czynnikiem, który umożliwiał zauropodom osiągnięcie gigantycznych rozmiarów, był układ oddechowy zbliżony budową do ptasiego, w tym występowanie u nich worków powietrznych (patrz wyżej). Taki układ oddechowy zapewniał dostarczanie do organizmu zauropodów dużych ilości tlenu, koniecznych do potrzymania postulowanego przez autorów szybkiego metabolizmu i szybkiego tempa wzrostu tych dinozaurów; dodatkowo zaś worki powietrzne wypełniały wnętrza niektórych kości zauropodów, zmniejszając przy tym ich masę, co ułatwiało zwiększanie rozmiarów całego szkieletu. Worki powietrzne występowały również u teropodów i także im ułatwiały osiągnięcie wielkich rozmiarów. Sander i współpracownicy (2004) spekulują nawet, że wielkie rozmiary zauropodów i teropodów mogły być rezultatem ewolucyjnego „wyścigu zbrojeń” między tymi dwiema grupami dinozaurów gadziomiednicznych; umożliwione przez podobny do ptasiego układ oddechowy zwiększenie rozmiarów ciała teropodów powodowało z kolei zwiększanie rozmiarów ciała mających podobny układ oddechowy zauropodów – i odwrotnie. Sander i współpracownicy (2011) wskazali jeszcze dwa czynniki, które mogły wpływać na gigantyzm zauropodów. Jednym z nich była jajorodność zauropodów; w odróżnieniu od wielkich ssaków, u których wraz ze zwiększaniem rozmiarów ciała zmniejsza się liczba wydawanego na świat potomstwa, jajorodne zauropody pomimo zwiększania rozmiarów ciała mogły wydawać liczne potomstwo. Dzięki temu tempo przyrostu populacji było u zauropodów szybsze niż u wielkich ssaków, a to czyniło je mniej narażonymi na wyginięcie od ssaków o porównywalnych rozmiarach. Drugim czynnikiem, być może najważniejszym ze wszystkich, była występująca u większości zauropodów długa szyja; dzięki niej dinozaury te zyskiwały dostęp do źródeł pożywienia niedostępnych dla mniejszych roślinożerców, a ponadto mogły żerować na dużym obszarze bez konieczności utraty energii na przemieszczanie całego ciała z miejsca na miejsce, poruszając jedynie szyją. Związku długiej szyi z gigantyzmem zauropodów dowodzi fakt, że zauropody o proporcjonalnie najkrótszych szyjach – diplodokokształtne z rodzin Dicraeosauridae i Rebbachisauridae – osiągały mniejsze rozmiary niż ich długoszyi krewniacy. Długa szyja mogła powstać u zauropodów dzięki występowaniu u nich szyjnych worków powietrznych, zmniejszających masę kręgów szyjnych, oraz dzięki małym rozmiarom ich głowy; głowa zauropodów mogła zaś być niewielka dzięki temu, że w odróżnieniu od dużych ssaków roślinożernych oraz niektórych dinozaurów ptasiomiednicznych nie przeżuwały one pobieranego pokarmu, zatem kości ich czaszki nie musiały się zwiększyć, aby stać się miejscem przyczepu silnych mięśni żucia. Tradycyjnie zakładano, szyja umożliwiała zauropodom podnoszenie głowy wysoko w celu żerowania w koronach drzew. Część naukowców uważa jednak, że szyje zauropodów nie były na tyle elastyczne, by umożliwiać podnoszenie głowy wysoko i że tłoczenie krwi do trzymanej na dużej wysokości głowy wiązałoby się z ogromnym wydatkiem energetycznym; ich zdaniem zauropody trzymały szyje mniej więcej równolegle do podłoża, na stosunkowo niewielkiej wysokości, żywiąc się niskimi roślinami i wykorzystując długie szyje do żerowania na dużym obszarze. Taylor i współpracownicy (2009), opierając się na porównaniach budowy szyj zauropodów z szyjami współczesnych czworonogów, bronią jednak teorii o zdolności zauropodów do podnoszenia głowy na dużą wysokość. Z kolei Christian (2010) obliczył, że przynajmniej dla takich zauropodów jak "Brachiosaurus" czy wczesnokredowy "Euhelopus" żerowanie z głową podniesioną wysoko do góry przez 5 minut wiązało się z mniejszym wydatkiem energetycznym niż przejście dystansu 20 metrów lub dłuższego; według tego autora w okresach niedoboru pożywienia dla takich zauropodów lepszym rozwiązaniem było podnoszenie głowy w celu żerowania w koronach drzew niż pokonywanie dalekich dystansów w poszukiwaniu niskiej roślinności
Dinozaury ptasiomiedniczne.
Od początku okresu jurajskiego intensywnie rozwijały się również dinozaury ptasiomiedniczne; z tego okresu znane są już tyreofory (przeżywające w jurze rozkwit stegozaury oraz pierwsze ankylozaury, jak mymurapelta, a także formy o niepewnej pozycji systematycznej, jak scelidozaur), ornitopody ("Drinker", driozaur, kamptozaur) i marginocefale (czaojangzaur, jinlong).
Kreda.
Około 144 mln lat temu zaczął się ostatni okres ery mezozoicznej, kreda. Klimat jeszcze gorący stopniowo się ochładzał. W tym okresie dinozaury osiągnęły największe zróżnicowanie. Pojawiły się mające rogi ceratopsy, jak np. "Triceratops", "Protoceratops" (przedstawiciele tego rodzaju nie mieli jeszcze rogów), jamaceratops, centrozaur, styrakozaur, chasmozaur, torozaur, pachyrinozaur, einiozaur, achelozaur, "Montanoceratops", archeoceratops, "Liaoceratops", niewielkie drapieżniki np. owiraptor, welociraptor, "Buitreraptor", "Troodon", deinonych, oraz ornitopody np. "Iguanodon", majazaura, parazaurolof, prozaurolof oraz wielkie teropody: daspletozaur, tarbozaur, spinozaur i najbardziej znany z dinozaurów – tyranozaur.

</doc>
<doc id="1395819" url="https://pl.wikipedia.org/wiki?curid=1395819" title="Cantus polonicus">
Cantus polonicus



</doc>
<doc id="1395821" url="https://pl.wikipedia.org/wiki?curid=1395821" title="Bolesław Twaróg">
Bolesław Twaróg

Bolesław Twaróg (ur. 13 września 1948 w Siemianowicach Śląskich) – polski polityk, samorządowiec, poseł na Sejm X i I kadencji.
Życiorys.
Ukończył w 1975 Policealne Studium Ekonomiczne w zakresie bezpieczeństwa i higieny pracy. Był zatrudniony w Przedsiębiorstwie Dostaw Materiałów Odlewniczych w Tychach i następnie od 1982 w katowickich Zakładach Inwestycji i Budownictwa Wojewódzkiego Związku Gminnych Spółdzielni „Samopomoc Chłopska”.
W 1980 został członkiem Niezależnego Samorządnego Związku Zawodowego „Solidarność”, po wprowadzeniu stanu wojennego związany z podziemną miejską komisją koordynacyjną w Tychach. W 1989 organizował lokalny Komitet Obywatelski.
W latach 1989–1993 sprawował mandat posła na Sejm X kadencji z ramienia KO (z okręgu tyskiego) oraz I kadencji z listy Porozumienia Obywatelskiego Centrum (z okręgu katowickiego). W 1993 nie ubiegał się o reelekcję. Należał do założycieli Porozumienia Centrum na Śląsku.
Od 1994 do 2002 zasiadał w radzie miasta w Tychach, od 1998 z ramienia Akcji Wyborczej Solidarność, wchodził w skład zarządu miasta. W 2006 ponownie kandydował do samorządu z lokalnego komitetu, nie uzyskując jednak mandatu. Od lat 90. zawodowo związany z Miejskim Zarządem Komunikacji w Tychach. Był jego wicedyrektorem, później objął stanowisko kierownika sekcji.

</doc>
<doc id="1395825" url="https://pl.wikipedia.org/wiki?curid=1395825" title="Wytoka">
Wytoka

2 miejscowości w Polsce:

</doc>
<doc id="1395826" url="https://pl.wikipedia.org/wiki?curid=1395826" title="Dietrich Mateschitz">
Dietrich Mateschitz

Dietrich Mateschitz (ur. 20 maja 1944 w Sankt Marein im Mürztal, zm. 22 października 2022) – austriacki miliarder, jeden z założycieli przedsiębiorstwa Red Bull GmbH (posiadał 49% udziałów) oraz właściciel dwóch zespołów Formuły 1: Red Bull Racing i Scuderia AlphaTauri. Według miesięcznika Forbes, w 2008 zajął 260. miejsce na liście najbogatszych ludzi na świecie. Jego majątek został wyceniony na 4 miliardy dolarów.
Życiorys.
Jego rodzice byli nauczycielami. Studiował 10 lat w Wyższej Szkole Handlu Światowego w Wiedniu. Po ukończeniu studiów szybko awansował na stanowisko dyrektora marketingu w przedsiębiorstwie Blendax. Podczas jednej ze służbowych wypraw do Tajlandii spróbował napoju energetycznego Krating Daeng i postanowił sprowadzić go do Europy. W 1984 wraz z Chaleo Yoovidhyą założył przedsiębiorstwo Red Bull GmbH, inwestując na starcie 500 000 dolarów. Aktualnie przedsiębiorstwo kontroluje 70% rynku napojów energetyzujących na świecie.
W 2004 kupił od Koncernu Forda zespół Jaguar Racing i utworzył Red Bull Racing. Rok później kupił włoski zespół Minardi i przekształcił go w Scuderia Toro Rosso. W tym samym roku kupił drużynę piłkarską SV Austria Salzburg i zmienił jej nazwę na Red Bull Salzburg oraz drużynę z ligi Major League Soccer Red Bull New York. W 2010, 2011, 2012 i 2013 ekipa Red Bull Racing zdobyła mistrzostwo świata konstruktorów Formuły 1, a Sebastian Vettel tytuł mistrza świata w bolidzie Red Bull RB6, Red Bull RB7, Red Bull RB8 i Red Bull RB9.
Posiadał hangar na lotnisku w Salzburgu, gdzie przechowywał swoje samoloty (m.in. Douglas DC-6, który należał do Josipa Broza Tito) oraz dawne bolidy Formuły 1.
Zmarł 22 października 2022 z powodu ciężkiej, długotrwałej choroby. Informacja o jego śmierci została ogłoszona na kilkadziesiąt minut przed startem kwalifikacji do GP Formuły 1 w USA.

</doc>
<doc id="1395827" url="https://pl.wikipedia.org/wiki?curid=1395827" title="(10321) Rampo">
(10321) Rampo

(10321) Rampo – planetoida z pasa głównego asteroid okrążająca Słońce w ciągu 3 lat i 201 dni w średniej odległości 2,33 j.a. Została odkryta 26 października 1990 roku w "Geisei Observatory" przez Tsutomu Seki. Nazwa planetoidy pochodzi od "Rampo Edogawy" (1894-1965, urodzonego jako Hirai Tarō), japońskiego pisarza i krytyka. Przed nadaniem nazwy planetoida nosiła oznaczenie tymczasowe (10321) 1990 UN2.

</doc>
<doc id="1395828" url="https://pl.wikipedia.org/wiki?curid=1395828" title="Ewolucja hipopotamowatych">
Ewolucja hipopotamowatych

Ewolucja hipopotamowatych – ewolucja biologiczna zwierząt zaliczanych do rodziny hipopotamowatych (Hippopotamidae)
Najnowsze badania nad pochodzeniem hipopotamowatych sugerują, że hipopotamy i wieloryby miały kiedyś wspólnego ziemno-wodnego przodka, który odłączył się od innych parzystokopytnych około 60 milionów lat temu. Hipoteza ta mówi, że odpowiednie rozejście się przodków waleni i hipopotamów nastąpiło około 54 milionów lat temu. Jedna gałąź ewoluowała w kierunku waleni. Być może zaczęła się od protowieloryba "Pakicetus" sprzed 52 milionów lat oraz innych przodków waleni, znanych pod nazwą Archaeoceti, którzy ostatecznie przeszli wodną adaptację do niemal w całości wodnych waleni.
Z kolei druga gałąź wyewoluowała w Anthracotheriidae – rodzinę czworonogich zwierząt, której najwcześniejsi znani przedstawiciele pochodzą z końca eocenu. Były to zwierzęta podobne do chudych hipopotamów ze stosunkowo małymi i wąskimi głowami. Wszystkie gałęzie Anthracotheriidae, poza tą, która wyewoluowała w kierunku Hippopotamidae, wyginęły bez zostawiania jakichkolwiek potomków.
Możemy prześledzić powierzchownie ewolucję przodków hipopotamów od eocenu i oligocenu ("Anthracotherium" i "Elomeryx") po miocen ("Merycopotamus" i "Libycosaurus"). "Merycopotamus", "Libycosaurus" i wszystkie Hippopotamidae można uznać za reprezentantów jednego kladu, przy czym "Libycosaurus" był bliżej spokrewniony z hipopotamami. Ich wspólny przodek mógł żyć w miocenie, około 20 milionów lat temu. Ostatni gatunek Anthracotheriidae wyginął podczas pliocenu.
Ewolucja hipopotamów wiąże się ściśle z rodziną Anthracotheriidae. Najstarszy znany hipopotam z rodzaju "Kenyapotamus" żył w Afryce 16-8 milionów lat temu. Hippopotamidae mogły wykształcić się w Afryce, a następnie rozprzestrzenić się równocześnie do Azji i Europy. Żaden hipopotam nigdy nie został odkryty w Amerykach. Od 7,5-1,8 miliona lat temu przodek hipopotamów, "Archaeopotamus" zamieszkiwał Afrykę i Bliski Wschód.
Z powodu małej naszej wiedzy pochodzącej z niezadowalającej ilości skamieniałości, możemy się jedynie domyślać, że dwa współczesne rodzaje, "Hippopotamus" i "Choeropsis" (być może też "Hexaprotodon"), mogły się rozdzielić 8 milionów lat temu. Naukowcy nie są zgodni, czy współczesny hipopotam karłowaty należy, czy też nie, do "Hexaprotodon" – rodzaju wielu azjatyckich hipopotamów blisko spokrewnionych z "Hippopotamus"; lub "Choeropsis" – starszym i bardziej pierwotnym rodzajem. Hipopotam nilowy pojawił się około 2 milionów lat temu w Etiopii, później około 120 tysięcy lat temu rozprzestrzenił się do Europy sięgając także do Wysp Brytyjskich.

</doc>
<doc id="1395831" url="https://pl.wikipedia.org/wiki?curid=1395831" title="W drodze (powieść)">
W drodze (powieść)

W drodze (ang. "On the Road") – powieść amerykańskiego pisarza Jacka Kerouaca, napisana w 1951 roku. Wydana została dopiero w 1957 roku, ponieważ wcześniej żaden z wydawców nie odważył się jej opublikować.
Autor napisał ponoć tę powieść w trzy tygodnie. Dzieło jest w większości autobiografią, bazuje na spontanicznych podróżach Kerouaca oraz jego przyjaciół przez całe Stany Zjednoczone. Uważana jest za manifest ruchu beatników, który wyklarował się w latach 50. XX wieku. Oryginalnie w powieści użyto prawdziwych imion i nazwisk bohaterów – Kerouac zmienił je na życzenie wydawcy. Powieść jest napisana metodą „spontanicznej prozy” wymyślonej przez samego autora.

</doc>
<doc id="1395832" url="https://pl.wikipedia.org/wiki?curid=1395832" title="Wytoka (województwo łódzkie)">
Wytoka (województwo łódzkie)

Wytoka – osada w Polsce położona w województwie łódzkim, w powiecie tomaszowskim, w gminie Inowłódz.
W latach 1975–1998 miejscowość administracyjnie należała do województwa piotrkowskiego.

</doc>
<doc id="1395833" url="https://pl.wikipedia.org/wiki?curid=1395833" title="Krakoweć">
Krakoweć



</doc>
<doc id="1395834" url="https://pl.wikipedia.org/wiki?curid=1395834" title="Klucze do zdarzeń">
Klucze do zdarzeń

Klucze do zdarzeń. Wybór reportaży z Polski i o Polsce – antologia wybranych reportaży polskich z lat 1944-1974, wydana przez redakcję literatury reportażowej Państwowego Wydawnictwa "Iskry" w 1976 r., w nakładzie 15275 egzemplarzy, w serii "Biblioteka Literatury XXX-lecia". Przekrojowy zbiór tekstów "polskiej szkoły reportażu", publikowanych po II wojnie światowej w książkach reporterskich, lub na łamach prasy. W przeciwieństwie do pierwszej antologii "Iskier" tego typu pt. "Wejście w kraj. Wybór reportaży z lat 1944-1964" (wydanej w 1966 r.), publikacja zawiera teksty autorów zajmujących się wyłącznie lub w znacznej mierze reportażem, nie zawiera też relacji z podróży zagranicznych.
Wybór i opracowanie: Krystyna Goldbergowa i Zbigniew Stolarek, posłowie Zbigniew Stolarek.

</doc>
<doc id="1395835" url="https://pl.wikipedia.org/wiki?curid=1395835" title="Nowyj Kałyniw">
Nowyj Kałyniw



</doc>
<doc id="1395837" url="https://pl.wikipedia.org/wiki?curid=1395837" title="Pomorjany">
Pomorjany



</doc>
<doc id="1395838" url="https://pl.wikipedia.org/wiki?curid=1395838" title="Szczyrec">
Szczyrec



</doc>
<doc id="1395839" url="https://pl.wikipedia.org/wiki?curid=1395839" title="Tadeusz Bień">
Tadeusz Bień

Tadeusz Włodzimierz Bień (ur. 2 września 1944 w Sławicach) – polski polityk, urzędnik państwowy, poseł na Sejm X i I kadencji.
Życiorys.
Ukończył w 1968 studia na Wydziale Mechanicznym-Technologicznym Politechniki Gdańskiej. Pracował jako rzeczoznawca techniki samochodowej i ruchu drogowego oraz projektant przemysłowy. Był również kierownikiem Automobilklubu Morskiego w Gdyni, pełnił funkcję skarbnika w Polskim Związku Motorowym w Gdańsku.
Od 1976 był członkiem Stronnictwa Demokratycznego, należał do Prezydium Wojewódzkiego Komitetu SD w Gdańsku. We wrześniu 1980 wstąpił do Niezależnego Samorządnego Związku Zawodowego „Solidarność”. W 1989 uzyskał mandat posła na Sejm w okręgu gdańskim. W 1990 przewodniczył frakcji parlamentarnej SD, jednak w 1990 odszedł z partii. Uczestniczył w grupie założycielskiej Porozumienia Centrum. W 1991 ponownie został posłem z listy Kongresu Liberalno-Demokratycznego (z okręgu gdańskiego). Przez dwie kadencje zasiadał w Komisji Obrony Narodowej. Ponadto w trakcie X kadencji pracował w Komisji Polityki Społecznej, Komisji Samorządu Terytorialnego, Gospodarki Przestrzennej i Komunalnej i Komisji Nadzwyczajnej do rozpatrzenia projektów ustaw dotyczących samorządu terytorialnego. W I kadencji zasiadał natomiast również w Komisji Łączności z Polakami za Granicą. W 1992 odszedł z KLD i pozostał posłem niezrzeszonym, rok później nie ubiegał się o reelekcję.
Po wycofaniu się z działalności politycznej został urzędnikiem Najwyższej Izby Kontroli. Zajmował m.in. stanowisko zastępcy dyrektora delegatury NIK w Gdańsku. W 2010 przeszedł na emeryturę.

</doc>
<doc id="1395840" url="https://pl.wikipedia.org/wiki?curid=1395840" title="Toni Kallio">
Toni Kallio

Toni Kallio (ur. 9 sierpnia 1978 w Tampere) – piłkarz fiński grający na pozycji lewego obrońcy.
Kariera klubowa.
Karierę piłkarską Kallio rozpoczął w rodzinnym mieście Tampere, w tamtejszym klubie TPV Tampere. W 1996 roku zadebiutował w jego barwach w drugiej lidze fińskiej. W 1998 roku został wypożyczony do pierwszoligowego Jazz Pori. W jego barwach zaliczył zaledwie jedno spotkanie i jeszcze w tym samym roku wrócił do TPV. Na koniec sezonu wywalczył z Tampere awans do pierwszej ligi. W połowie 1999 roku przeszedł do jednego z czołowych klubów w kraju, HJK Helsinki. W 2000 roku zdobył z nim swój pierwszy w karierze Puchar Finlandii, a w 2002 roku sięgnął po pierwsze mistrzostwo kraju. W 2003 roku zdobył z HJK dublet, a w helsińskim zespole grał do połowy 2004 roku.
W 2004 roku Toni wyjechał do sąsiadującej z Finlandią Norwegii. Został piłkarzem klubu Molde FK i jednocześnie jego podstawowym zawodnikiem. Grając w Molde został przekwalifikowany ze skrzydłowego na bocznego obrońcę. W 2005 roku zdobył z Molde Puchar Norwegii. Po występach w norweskiej lidze przeszedł do szwajcarskiego BSC Young Boys z Berna. Przez półtora roku wystąpił w 21 meczach Swiss Super League.
W styczniu 2008 roku Fin został sprzedany za 330 tysięcy euro do angielskiego Fulham F.C., w którym stał się czwartym Finem obok Anttiego Niemi, Jariego Litmanena oraz Shefkiego Kuqi. Do końca sezonu nie zadebiutował w Premiership. Swój debiut w niej zaliczył w sezonie 2008/2009. W trakcie sezonu 2009/2010 był wypożyczony do Sheffield United.
W 2010 roku Kallio grał w Norwegii, w Vikingu Stavanger. W 2011 roku zaliczył epizod w tajskim Muangthong United, a następnie został zawodnikiem rodzimego Interu Turku.
Kariera reprezentacyjna.
W reprezentacji Finlandii Kallio zadebiutował 31 stycznia 2000 w wygranym 1:0 towarzyskim spotkaniu z Wyspami Owczymi. Ma za sobą występy w eliminacjach do Mistrzostw Świata 2002, Euro 2004, Mistrzostw Świata 2006 i Euro 2008.

</doc>
<doc id="1395842" url="https://pl.wikipedia.org/wiki?curid=1395842" title="Joseph Škoda">
Joseph Škoda

Joseph Škoda (ur. 10 grudnia 1805 w Pilźnie, zm. 13 czerwca 1881 w Wiedniu) – czeski lekarz.
Życiorys.
Od 1825 studiował medycynę na Uniwersytecie Wiedeńskim, studia ukończył w 1831 roku. Škoda opracował metody badania fizykalnego: opukiwania i osłuchiwania. W 1846 został profesorem patologii na Uniwersytecie Wiedeńskim.
Razem z Karlem von Rokitanskym i Ferdinandem von Hebrą zaliczany jest do tzw. nowej (młodszej) szkoły wiedeńskiej ("Jüngere/Zweite Wiener Medizinische Schule").
Joseph Škoda był stryjem przemysłowca Emila Škody.

</doc>
<doc id="1395843" url="https://pl.wikipedia.org/wiki?curid=1395843" title="Josef Skoda">
Josef Skoda



</doc>
<doc id="1395848" url="https://pl.wikipedia.org/wiki?curid=1395848" title="Teatr Nowy w Warszawie (1947–2005)">
Teatr Nowy w Warszawie (1947–2005)

Teatr Nowy – teatr dramatyczny w Warszawie istniejący od 1947. Obecnie działający na dwóch scenach: Scena Kameralna przy ul. Puławskiej 37 i Scena Teatr Praga – Fabryka Trzciny przy ul. Otwockiej 14.
Historia.
Teatr Nowy rozpoczął działalność 24 października 1947 w kamienicy Luniaków przy ul. Puławskiej 39. Inicjatorem powstania teatru była Spółdzielnia Pracy Aktorów i Pracowników Teatralnych pod kierownictwem Juliana Tuwima. Pierwszym dyrektorem został Marian Meller, a kierownikiem artystycznym i literackim Julian Tuwim. Teatr rozpoczął swoją działalność od wystawienia "Wesela Figara" Pierre’a Beaumarchais’go. W 1949–1950 wprowadzono repertuar muzyczny. Wtedy też zmieniono nazwę na "Państwowy Teatr Nowy (Scena Komediowo-Muzyczna)".
W 1954 rozpoczęło się przekształcanie teatru w operetkę. 1 stycznia 1955 powołano Państwową Operetkę w Warszawie.
W latach 1966–1974 w siedzibie Teatru Nowego działał Teatr Ludowy.
Po objęciu stanowiska dyrektora przez Mariusza Dmochowskiego w 1974 przywrócono pierwotną nazwę. Repertuar Teatru Nowego zaczął nawiązywać do tradycji z czasów, gdy kierował nim Julian Tuwim.
W latach 1975–1979 w Sali Warszawskiego Towarzystwa Muzycznego działała Scena Propozycji Dramaturgii Współczesnej.
W latach 1982–1989 dyrektorem teatru był Bohdan Cybulski.
Od roku 1984 do 1986 teatr korzystał również z sali w Piwnicy Wandy Warskiej na Rynku Starego Miasta w Warszawie. W roku 1986 utworzono Scenę Kameralną.
Od roku 1990 do 2007 teatrem kierował Adam Hanuszkiewicz.
Od 1992 przestawienia odbywały się również w Amfiteatrze w Łazienkach Królewskich.
W 2005 roku dokonano przekształcenia instytucji miejskiej łącząc ją z prywatnym teatrem Fabryka Trzciny pod nazwą Teatr Praga. Stworzono też Nowy Teatr, którego dyrektorem mianowano Krzysztofa Warlikowskiego.
Jednocześnie zrezygnowano z wynajmu lokalu przy ulicy Puławskiej 39, gdzie powstał supermarket.

</doc>
<doc id="1395850" url="https://pl.wikipedia.org/wiki?curid=1395850" title="Ewolucja ptaków">
Ewolucja ptaków

Ewolucja ptaków – ewolucja biologiczna zwierząt zaliczanych do gromady ptaków (Aves).
Ptaki a dinozaury.
Kopalny materiał dowodowy i intensywne analizy biologiczne pokazują bez wątpienia, że ptaki należą do teropodów. Dokładniej, są one członkami grupy maniraptorów. W miarę jak naukowcy odkrywali więcej nielotnych teropodów, które są blisko spokrewnione z ptakami, początkowo wyraźna granica pomiędzy nieptakami i ptakami zaczęła się zacierać. Niedawne odkrycia w prowincji Liaoning w północno-wschodnich Chinach potęgują niejasności: wiele odkrytych tam skamieniałości małych teropodów miało pióra.
Współcześni paleontolodzy zakładają, że Aves są najbliżej spokrewnione z deinonychozaurami, w skład których wchodzą dromeozaury i troodony. Razem te trzy formy tworzą grupę zwaną Paraves ("para-ptaki"). Prymitywny dromeozaur "Mikroraptor" posiadał cechy, które mogły umożliwić mu szybowanie lub latanie. Najbardziej prymitywne deinonychozaury były bardzo małe, np. "Jinfengopteryx". To pozwala przypuszczać, że przodek wszystkich Paraves mógł być nadrzewny i/lub mógł szybować.
Późnojurajski "Archaeopteryx" jest dobrze znany jako jedna z pierwszych znalezionych form przejściowych, stanowiąc idealny przykład na poparcie teorii ewolucji pod koniec XIX w. W rzeczywistości "Archaeopteryx" nie był bezpośrednim przodkiem ptaków, choć posiadając zarówno cechy uznawane za „gadzie”, jak i cechy „ptasie”, stał się dowodem na pochodzenie ptaków bezpośrednio od gadów. "Archaeopteryx" posiadał charakterystyczne dla gadów cechy: zęby, palce z pazurami i długi, jaszczuropodobny ogon, ale świetnie zachowane skrzydła miały lotki identyczne, jak u nowoczesnych ptaków. Obecnie nie jest uważany za bezpośredniego przodka ptaków nowoczesnych, ale jest najstarszym i najbardziej prymitywnym członkiem Aves lub Avialae i jest przypuszczalnie blisko spokrewniony z prawdziwym przodkiem ptaków żyjących dzisiaj. Pojawiały się nawet sugestie, że "Archaeopteryx" jest zwierzęciem mniej spokrewnionym z ptakami niż z innymi grupami dinozaurów i że Avimimus wydaje się być bardziej prawdopodobnym ogniwem linii ewolucyjnej między mikroraptorami i ptakami nowoczesnymi niż "Archaeopteryx".
Niedawno odkryty (2002) dromeozaur kryptowolans ("Cryptovolans") (który może być synonimiczny do mikroraptora) był zdolny do aktywnego lotu, miał bowiem grzebień i, w przeciwieństwie do "Archeopteryx", haczykowate wyrostki żeber ("processus uncinatus"). W rzeczywistości kryptowolans był lepszym „ptakiem” niż "Archaeopteryx", który nie posiadał niektórych cech ptaków nowoczesnych. Z tego powodu niektórzy paleontolodzy sugerują, że dromaeozaury są faktycznie pierwotnymi ptakami, których więksi przedstawiciele są wtórnie nielotni, tzn. że dromaeozaury ewoluowały z ptaków, a nie na odwrót. Dowód dla tej teorii jest obecnie niejednoznaczny, ale poszukiwania doprowadziły do odsłonięcia skamieniałości (zwłaszcza w Chinach) dziwnie opierzonych dromeozaurów. W każdym razie jest niemal pewne, że środkowojurajskie teropody były zdolne do prymitywnego lotu dzięki wykorzystaniu opierzonych skrzydeł, a lot ten został „wypróbowany” w kilku liniach i wariantach przez ptaki wczesnokredowe, takie jak "Confuciusornis", który miał kilka specyficznych cech. Na przykład jego szczątkowy ogon nie nadawał się do sterowania, a kształt jego skrzydła był raczej wyspecjalizowany, chociaż szkielet ramienia był wciąż dość „dinozaurowy”. Nie posiadał także zębów.
Poniżej pokazano drzewo filogenetyczne od maniraptorów (Maniraptora) do ptaków (Aves) według Norella i in. (2006); nazwy kladów oparte na definicjach podanych przez: Sereno (2005).
Alternatywne teorie i kontrowersje.
Istnieje wiele kontrowersji związanych z badaniem pochodzenia ptaków. Początkowo niezgodności dotyczyły tego, czy ptaki ewoluowały z dinozaurów, czy bezpośrednio z bardziej prymitywnych archozaurów. Zwolennicy pochodzenia od dinozaurów byli niezgodni co do tego, czy bardziej prawdopodobnymi przodkami były dinozaury ptasiomiedniczne (Ornithischia), czy teropody. Mimo że dinozaury ptasiomiedniczne mają budowę miednicy identyczną jak ptaki nowoczesne, sugeruje się, że ptaki pochodzą od dinozaurów gadziomiednicznych, a budowa ich miednicy wykształciła się niezależnie. Faktem jest, że podobna do ptasiej budowa miednicy wykształciła się po raz trzeci wśród specyficznej grupy teropodów, zwanych Therizinosauridae.
Naukowcy Larry Martin i Alan Feduccia utrzymywali, że ptaki nie są dinozaurami, ale że ewoluowały z wczesnych archozaurów, takich jak "Longisquama". W większości swych publikacji argumentowali, że podobieństwa między ptakami a maniraptorami były zbieżne i że ptaki i maniraptory nie są ze sobą spokrewnione. Kiedy pod koniec lat 90. XX w. dowody na to, że ptaki pochodzą od maniraptorów, stały się prawie bezdyskusyjne, Martin i Feduccia przyjęli hipotezę Gregory’ego S. Paula. Według niej maniraptory są wtórnie nielotnymi przodkami ptaków. Martin i Feduccia zmodyfikowali ją w wersję, że ptaki ewoluowały bezpośrednio z "Longisquama" i dlatego nie są dinozaurami, tak jak większość gatunków klasyfikowanych obecnie jako teropody. Zgodnie z tym maniraptory są nielotnymi archozaurami. Ta teoria jest jednak kwestionowana przez większość paleontologów. Cechy maniraptorów, które dla Martina i Feduccia są dowodami na niezdolność do lotu, są interpretowane przez innych znanych paleontologów jako preadaptacje, które maniraptory odziedziczyły po wspólnych z ptakami przodkach.
Na podstawie wykopalisk został opisany w 1991 r. gatunek "Protoavis texensis", interpretowany jako ptak starszy od "Archaeopteryx". Krytycy wskazują jednak, że skamieniałość ta jest słabo zachowana i w znacznym stopniu zrekonstruowana, w dodatku może być chimerą, czyli skamieliną powstałą ze skamieniałych szczątków kilku rodzajów zwierząt, traktowanych błędnie jako jeden osobnik. Puszka mózgowa jest podobna do bardzo wczesnego celurozaura.
Wczesna ewolucja ptaków.
Ptaki wykształciły wiele rozmaitych form w kredzie. Wiele grup zachowało prymitywne cechy teropodów, takie jak pazury u skrzydeł i zęby, które jednak później zostały utracone niezależnie w wielu grupach ptaków, włącznie z ptakami nowoczesnymi (Neornithes). Podczas gdy wczesne formy, takie jak "Archaeopteryx" i "Shenzhouraptor" (syn. "Jeholornis"), zachowały kości ogonowe po swoich przodkach, ogony bardziej rozwiniętych ptaków zostały zredukowane wraz z pojawieniem się pygostylu w kladzie Pygostylia.
Pierwsza, duża, różnorodna linia rodowa krótkoogonowych ptaków to Enantiornithes, których budowa kości ramieniowych była inna niż u ptaków nowoczesnych. Enantiornithes zajmowały szereg nisz ekologicznych, od sondujących piaski ptaków wybrzeżowych i rybojadów po ptaki nadrzewne i ziarnojady. Bardziej rozwinięte linie rodowe także specjalizowały się w jedzeniu ryb, np. podobne zewnętrznie do mew ptaki z rzędu Ichthyornithiformes, traktowanego obecnie jako klad Ichthyornithes (="Ichthyornis"). Jeden rząd mezozoicznych ptaków morskich zwany Hesperornithiformes (lub też Hesperornithes) był tak dobrze przystosowany do polowania na ryby w środowisku morskim, że ptaki te zatraciły zdolność do lotu i przeszły na nawodny tryb życia. Pomimo ich ekstremalnej specjalizacji, pokrewieństwo między Hesperornithiformes a ptakami nowoczesnymi jest bardzo bliskie.
Uproszczone drzewo filogenetyczne ptaków według Chiappe’a
Radiacja adaptacyjna ptaków nowoczesnych.
Odkrycie "Vegavis iaai" było ostatecznym dowodem na to, że ptaki nowoczesne (Neornithes) rozwinęły się – w ramach radiacji adaptacyjnej – w kilka głównych linii rodowych przed masowym wymieraniem organizmów, które kończy okres kredy. Linie te kategoryzuje się według najnowszych klasyfikacji systematycznych w dwa nadrzędy: Paleognathae i Neognathae. Według Sibleya i Ahlquista większość neognatycznych wyróżniła się przez powstanie gatunków zaliczanych do nadrzędu Galloanserae (w takim ujęciu Paleognathae i Neognathae podniesione są do rangi infragromad), w który wchodzą blaszkodziobe oraz grzebiące. Okres, w którym nastąpił podział, jest przedmiotem dyskusji naukowców. Zgodnym jest, że Neornithes ewoluowały w kredzie i że rozdzielenie między Galloanserae a pozostałymi Neognathes (za Sibleyem i Ahlquistem nadrząd „Neoaves”), miało miejsce przed wymieraniem kredowym. Różne są natomiast zdania na temat tego, czy radiacja pozostałych Neognathes miała miejsce przed, czy po wymarciu nieptasich dinozaurów. Ta niezgodność jest po części spowodowana rozbieżnościami w dowodach; datowanie molekularne sugeruje radiację w kredzie, podczas gdy materiał kopalny wskazuje na to, że radiacja odbyła się dopiero w paleogenie. Próby pogodzenia materiału molekularnego i kopalnego również nie przyniosły rezultatu.
Ewolucja głównych linii rodowych ptaków nowoczesnych
według taksonomii Sibleya-Ahlquista
Klasyfikacja współczesnych gatunków.
Klasyfikacja filogenetyczna ptaków jest kwestią sporną. Praca "Phylogeny and Classification of Birds" (1990) Sibleya i Ahlquista jest kamieniem milowym w klasyfikacji ptaków (choć często jest dyskutowana i stale poprawiona). Przewaga dowodów sugeruje, że większość rzędów nowoczesnych ptaków stanowi poprawne klady. Jednak naukowcy nie są zgodni co do dokładnych relacji między rzędami; dowody z anatomii ptaków nowoczesnych, skamieniałości i DNA doprowadziły do zasygnalizowania problemu, ale nie pojawił się żaden mocny konsensus. Począwszy od połowy pierwszej dekady XXI w. nowe skamieniałości i dane molekularne pozwalają rysować coraz bardziej wyraźny obraz ewolucji rzędów ptaków nowoczesnych, a także ich relacji. Na przykład Charadriiformes wykazują bardzo stary i odrębny rodowód. Zrozumienie wzajemnych stopni pokrewieństwa niższych poziomów taksonomicznych także ciągle się poszerza, zwłaszcza w ogromnie różnorodnym rzędzie Passeriformes.
27 czerwca 2008 r. zostały opublikowane największe dotąd badania nad genetyką ptaków, które obalają kilka hipotetycznych relacji i prawdopodobnie będzie konieczna całościowa rewizja drzewa filogenetycznego ptaków.

</doc>
<doc id="1395852" url="https://pl.wikipedia.org/wiki?curid=1395852" title="Stanisław Głazowski">
Stanisław Głazowski

Stanisław Głazowski, ps. "„Sokół”" (ur. 14 kwietnia 1894 r., zm. w 1973 r.) – matematyk, legionista.
Życiorys.
Syn Bronisława i Józefy z Gorazdowskich. Członek „Strzelca” od początku formowania Legionów w Pierwszej Kompanii Kadrowej w 4 plutonie. Brał udział w całym jej szlaku bojowym. Od października 1916 roku przeniesiony do Polskiej Organizacji Wojskowej, gdzie służył do odzyskania niepodległości. Potem od listopada 1918 roku w Wojsku Polskim. Brał udział w wojnie z bolszewikami 1920. Po opuszczeniu wojska aż do wybuchu II wojny światowej był nauczycielem matematyki w Kuźnicy Białostockiej. Od roku 1932 pełnił funkcję dyrektora szkoły.
W okresie międzywojennym czynnie zajmował się harcerstwem i działalnością społeczną (m.in. „Strzelcem”, grupami zuchów, zrzeszeniami patriotycznymi) za co został odznaczony Złotym Krzyżem Zasługi. Był także głównym inicjatorem i sprawcą budowy na cmentarzu w Kuźnicy pomnika Żołnierzy Polskich poległych w 1920 roku w walkach nadniemeńskich z bolszewikami. Pomimo trzech okresów okupacji, dwóch sowieckich w 1939 i 1944 oraz niemieckiej pomnik ten przetrwał do dnia dzisiejszego.
W czasie II wojny światowej wywieziony na Sybir powrócił do Polski dopiero po 33 latach tułaczki. Zmarł w szpitalu w Otwocku w 1973 roku i został pochowany w grobie rodzinnym na cmentarzu na Bródnie w Warszawie (kwatera 41D-4-6).

</doc>
<doc id="1395854" url="https://pl.wikipedia.org/wiki?curid=1395854" title="Björn Waldegård">
Björn Waldegård

Björn Waldegård (ur. 12 listopada 1943 w Solnie, zm. 29 sierpnia 2014 w Rimbo) – szwedzki kierowca rajdowy.
Starty w rajdach samochodowych rozpoczął w 1962 r. W latach 1968–1970 trzykrotnie zwyciężył w Rajdach Szwecji, jadąc samochodem Porsche 911 T. Również w tym rajdzie odniósł w 1975 r. swoje pierwsze zwycięstwo w eliminacjach rajdowych mistrzostw świata (jadąc Lancią Stratos HF). Do 1990 r. na podium rajdów WRC stanął łącznie 35 razy, w tym 16 razy na najwyższym podium. Ostatnie rajdowe zwycięstwo odniósł w 1992 roku, triumfując w jednej z niższych klas Rajdu Safari.
Największy sukces w rajdowej karierze odniósł w roku 1979, zdobywając tytuł mistrza świata (w sezonie tym jeździł Fordem Escortem RS1800 i Mercedesem 450). W następnym roku w końcowej klasyfikacji zajął miejsce III, a w 1986 – IV.

</doc>
<doc id="1395855" url="https://pl.wikipedia.org/wiki?curid=1395855" title="La Chapelle-aux Saints 1">
La Chapelle-aux Saints 1

La Chapelle-aux Saints 1 – paleoantropologiczne znalezisko liczącego 60 tys. lat częściowego szkieletu neandertalczyka. Lokalizacja 44° 59′ 0″ N, 1° 43′ 0″ E.
Odkrycia dokonali A. i J. Bouyssonnie oraz L. Bardon 3 sierpnia 1908 roku w małej jaskini opodal La Chapelle-aux-Saints. Z grobu dorosłego mężczyzny wykopanego w wapiennym podłożu wydobyli dobrze zachowaną czaszkę, żuchwę, prawie cały kręgosłup, kilka żeber, kości długie rąk i nóg oraz niektóre kości ręki i stopy. Uzębienie było szczerbate, lecz ubytki zagojone, co Tappen uznał za dowód udzielonej mężczyźnie pomocy i opieki.
Po szczegółowych badaniach w 1957 roku Starusa i Cave stwierdzili, że zmarły był pionowej postury, obalając w tej sposób fałszywą tezę Marcellina Boule'a z 1911 roku, który przedstawił go jako istotę niespionizowaną, co niewątpliwie przez lata istotnie rzutowało na postrzeganie neandertalskich przodków.
Zdaniem E. Trinakusa, przyczyną błędu Boule'a były ówczesne metody rekonstrukcji i prekoncepcja Boule'a wobec koncepcji ewolucji, a nie źle rozpoznane reumatyczne zwyrodnienia stawów i inne wady kośćca zmarłego. Trinakus nawiązuje do zespołu czynników natury emocjonalnej, który wpływał na uprzedzenia ciągle obecne w 1911 roku, degredatywnie przedstawiające 'małpoludowe' rekonstrukcje a słabnące z czasowego dystansu XXI wieku.

</doc>
<doc id="1395856" url="https://pl.wikipedia.org/wiki?curid=1395856" title="Bjorn Waldegard">
Bjorn Waldegard



</doc>
<doc id="1395858" url="https://pl.wikipedia.org/wiki?curid=1395858" title="Jakob Kolletschka">
Jakob Kolletschka

Jakob Kolletschka (ur. w 1803, zm. w 1847) – profesor medycyny sądowej w wiedeńskim Allgemeines Krankenhaus. Pamiętany jest głównie z powodu jego tragicznej śmierci, która przyczyniła się do odkrycia przez Semmelweisa przyczyny tzw. gorączki połogowej.

</doc>
<doc id="1395860" url="https://pl.wikipedia.org/wiki?curid=1395860" title="Hrymajliw">
Hrymajliw



</doc>
<doc id="1395862" url="https://pl.wikipedia.org/wiki?curid=1395862" title="Husjatyn">
Husjatyn



</doc>
<doc id="1395863" url="https://pl.wikipedia.org/wiki?curid=1395863" title="Koropec">
Koropec



</doc>
<doc id="1395864" url="https://pl.wikipedia.org/wiki?curid=1395864" title="Mykułyncy">
Mykułyncy



</doc>
<doc id="1395865" url="https://pl.wikipedia.org/wiki?curid=1395865" title="Teatr Nowy w Warszawie (1881–1901)">
Teatr Nowy w Warszawie (1881–1901)

Teatr Nowy – teatr w Warszawie działający w latach 1881–1901, będący częścią Warszawskich Teatrów Rządowych. Otwarty 3 września 1881 jako letnia scena Teatru Małego. Mieścił się w sali byłego teatru ogródkowego Alkazaar mieszczącej 700 widzów, przy ul. Królewskiej.
Od 1890 kierownikiem zespołu operetki i farsy Teatru Nowego i Małego był Ludwik Śliwiński.

</doc>
<doc id="1395867" url="https://pl.wikipedia.org/wiki?curid=1395867" title="Pidwołoczysk">
Pidwołoczysk



</doc>
<doc id="1395868" url="https://pl.wikipedia.org/wiki?curid=1395868" title="Biblioteka Narodowa">
Biblioteka Narodowa



</doc>
<doc id="1395870" url="https://pl.wikipedia.org/wiki?curid=1395870" title="Towste">
Towste

Miejscowości na Ukrainie:

</doc>
<doc id="1395872" url="https://pl.wikipedia.org/wiki?curid=1395872" title="(91007) Ianfleming">
(91007) Ianfleming

(91007) Ianfleming – planetoida z pasa głównego asteroid okrążająca Słońce w ciągu 3 lat i 215 dni w średniej odległości 2,35 j.a. Została odkryta 30 stycznia 1998 roku w "Kleť Observatory" w pobliżu Czeskich Budziejowic przez Janę Tichą i Miloša Tichego. Nazwa planetoidy pochodzi od Iana Fleminga (1908-1964), brytyjskiego pisarza i dziennikarza, autora serii książek o agencie Jamesie Bondzie („007"). Przed nadaniem nazwy planetoida nosiła oznaczenie tymczasowe (91007) 1998 BL30.

</doc>
<doc id="1395873" url="https://pl.wikipedia.org/wiki?curid=1395873" title="Eugeniusz Ujas">
Eugeniusz Ujas

Eugeniusz Ujas (ur. 20 września 1936 w Dąbrówce Wisłockiej) – polski prawnik, adwokat, poseł na Sejm X kadencji.
Życiorys.
Ukończył w 1960 studia na Wydziale Prawa Uniwersytetu Marii Curie-Skłodowskiej w Lublinie. W latach 1960–1962 odbył aplikację sądową, w 1962 złożył egzamin prokuratorski i rozpoczął praktykę w tym zawodzie w Prokuraturze Powiatowej w Chełmie. W 1963 zdał egzamin sędziowski, od 1967 do 1973 był radcą prawnym, następnie adwokatem. W latach 1983–1989 kierował zespołem adwokackim. Zasiadał w Okręgowej Radzie Adwokackiej w Lublinie.
W 1989 został posłem na Sejm X kadencji z okręgu chełmskiego z ramienia Komitetu Obywatelskiego. W Sejmie należał do Obywatelskiego Klubu Parlamentarnego, a w jego ramach do Koła Posłów Niezależnych. Zasiadał w Komisji Sprawiedliwości, Komisji Ustawodawczej oraz Komisji Nadzwyczajnej do rozpatrzenia projektów ustaw dotyczących spółdzielczości. W 1991 wycofał się z działalności politycznej i nie ubiegał się o reelekcję. Zajął się ponownie prowadzeniem własnej kancelarii adwokackiej w Chełmie.
Odznaczony Srebrnym Krzyżem Zasługi (1987) oraz Krzyżem Kawalerskim Orderu Odrodzenia Polski (2015).

</doc>
<doc id="1395876" url="https://pl.wikipedia.org/wiki?curid=1395876" title="Pulsed energy projectile">
Pulsed energy projectile

Pulsed energy projectile (PEP) - zarzucony projekt stworzenia niezabijającej broni energetycznej, która ma na celu zdezorientowanie wroga oraz sparaliżowanie go. Broń była opracowywana przez firmę Mission Systems (późniejszy dział Alliant TechSystems).
Za pomocą strumienia na cel miał być skierowany impuls plazmy, który po zetknięciu z celem miał powodować rozbłyski i głośne dźwięki rozpraszające cel, jak również wywoływać efekty kinetyczne na receptory nerwowe. Plazma miała również podgrzewać otaczające cel powietrze tak szybko, że wywoływać miało to jego eksplozję powalającą cel. Broń miała być używana jako uzupełnienie systemu Active Denial System.

</doc>
<doc id="1395878" url="https://pl.wikipedia.org/wiki?curid=1395878" title="Jacques Cœur">
Jacques Cœur

Jacques Cœur (ur. 1395 w Bourges, zm. 25 listopada 1456 na Chios) – francuski kupiec i finansista z okresu panowania Karola VII.
Podróżował do Włoch i na Wschód zdobywając doświadczenie w handlu przyprawami. Zaopatrywał dwór króla Francji Karola VII. Dzięki zaufaniu króla powierzano mu ważne stanowiska publiczne. Odwdzięczał się udzielaniem pożyczek i dostarczaniem luksusowych przedmiotów na potrzeby dworu. Dzięki korzystnym operacjom handlowym przekształcił, założoną przez siebie w 1433, spółkę handlową w centrum życia ekonomicznego Francji, która starała się wówczas uwolnić od dominacji kupców włoskich. Ukoronowaniem kariery było nadanie mu tytułu szlacheckiego. Był poborcą podatkowym Langwedocji. Piastował wiele stanowisk, które wykorzystywał do pozbywania się konkurencji. Odegrał ważną rolę w ostatnich latach wojny stuletniej w odzyskiwaniu przez Francję pozycji w Europie, udzielając monarchii dużych pożyczek. Był wielokrotnie ambasadorem króla. Wspomagał tworzenie francuskiej armii narodowej. Uzdrowił ekonomię państwa. Brał udział w pertraktacjach, prowadzących w 1449 do zakończenia schizmy zachodniej. 
Wznosił pałace i kościoły w Bourges, Lyonie i Montpellier, gdzie znajdowały się siedziby jego firm. Zdobyta władza i majątek, jaki udało mu się zdobyć, przysporzyły mu wielu wrogów oraz zazdrość króla. W wyniku czego w 1451 został aresztowany pod zarzutem korupcji i bicia fałszywych monet. Uwięziono go a majątek skonfiskowano. W 1454 udało mu się zbiec do Rzymu pod opiekę papieża Mikołaja V. Po śmierci papieża w 1455, nowy papież Kalikst III mianował go komendantem floty wysłanej przeciwko Turkom. W trakcie tej misji zmarł nagle na wyspie Chios.

</doc>
<doc id="1395880" url="https://pl.wikipedia.org/wiki?curid=1395880" title="Okręty podwodne projektu 629">
Okręty podwodne projektu 629

Okręty podwodne projektu 629 – NATO: Golf I) typ radzieckich okrętów podwodnych SSB budowanych w latach 1958–1962.
W latach pięćdziesiątych Związek Radziecki był zaangażowany w intensywny program rozbudowy floty podwodnej, który zaowocował wielką liczbą okrętów podwodnych, jaka nie była spotykana w żadnym innym państwie świata. Dwadzieścia trzy jednostki typu "Golf I" zostały zbudowane w latach 1958–1962, wchodząc do służby po sześć-siedem rocznie. Jeden okręt został zbudowany w Chinach z dostarczonych przez ZSRR elementów. Wyrzutnie pocisków balistycznych umieszczono na tych jednostkach w kiosku Trzynaście jednostek typu "Golf I" zostało przebudowanych począwszy od roku 1965 do standardu określanego jako "Golf II", wyposażonego w balistyczne pociski rakietowe SS-N-5. Pociski te zwane w kodzie NATO "Serb", zasilane paliwem ciekłym były jednostopniowe i posiadały zasięg 1400 km.

</doc>
<doc id="1395885" url="https://pl.wikipedia.org/wiki?curid=1395885" title="Teatr Nowy w Warszawie (1921–1926)">
Teatr Nowy w Warszawie (1921–1926)

Teatr Nowy – teatr operetki i farsy w Warszawie działający w latach 1921–1926.
Teatr uruchomiono 21 października 1921 w przebudowanej sali teatru Czarny Kot przy ul. Marszałkowskiej 125.

</doc>
<doc id="1395892" url="https://pl.wikipedia.org/wiki?curid=1395892" title="ROCKBOX">
ROCKBOX



</doc>
<doc id="1395893" url="https://pl.wikipedia.org/wiki?curid=1395893" title="Teatr Nowy w Warszawie (1928–1939)">
Teatr Nowy w Warszawie (1928–1939)

Teatr Nowy – scena kameralna Teatru Narodowego uruchomiona 14 grudnia 1928 jako scena eksperymentalna. Teatr mieścił się w Salach Redutowych Teatru Wielkiego.
Do 1939 wystawiono 59 premier (23 polskich i 36 zagranicznych autorów). Ostatnim wystawionym utworem była "Baba-Dziwo" Marii Pawlikowskiej-Jasnorzewskiej, premiera odbyła się już po wybuchu II wojny światowej we wrześniu 1939.

</doc>
<doc id="1395894" url="https://pl.wikipedia.org/wiki?curid=1395894" title="VZV">
VZV



</doc>
<doc id="1395900" url="https://pl.wikipedia.org/wiki?curid=1395900" title="Józef Jungiewicz">
Józef Jungiewicz

Józef Jungiewicz (ur. 7 lutego 1936 w Połańcu, zm. 20 lipca 2015 w Tęgoborzu) – polski polityk, inżynier górnik, sadownik, poseł na Sejm X kadencji.
Życiorys.
Syn Karola i Anieli. Ukończył w 1966 studia na Akademii Górniczo-Hutniczej w Krakowie, gdzie uzyskał tytuł zawodowy magistra inżyniera górnika. Pracę w zawodzie rozpoczął w Sądeckich Zakładach Elektro-Węglowych w Nowym Sączu, prowadził jednocześnie gospodarstwo sadownicze w Tęgoborzu. Był zatrudniony następnie jako nauczyciel fizyki w szkole podstawowej w tej miejscowości, w 1994 przeszedł na emeryturę. Był współautorem siedmiu opatentowanych wynalazków, w tym "Sposobu wypalania wyrobów elektrodowych w piecach kręgowych".
W 1980 wstąpił do Niezależnego Samorządnego Związku Zawodowego „Solidarność”, organizował działalność związku w swoim zakładzie pracy, został tam przewodniczącym komisji zakładowej. W stanie wojennym internowany, po zwolnieniu organizował w środowisku rolniczym pomoc na rzecz strajkujących hutników. Działał także w Klubie Inteligencji Katolickiej.
W 1989 został posłem na Sejm X kadencji z okręgu nowosądeckiego z ramienia Komitetu Obywatelskiego. W Sejmie należał do Obywatelskiego Klubu Parlamentarnego, a w jego ramach do koła Polskiego Stronnictwa Ludowego „Solidarność”, z którego jednak wystąpił. Zasiadał m.in. w Komisji Zdrowia oraz Komisji Rolnictwa i Gospodarki Żywnościowej. W 1990 zakładał Porozumienie Centrum w Nowym Sączu.
W 1991 bez powodzenia ubiegał się o reelekcję z ramienia Porozumienia Ludowego. Od 1992 do 1993 sprawował urząd wojewody nowosądeckiego, został powołany na to stanowisko przez Jana Olszewskiego w ostatnim dniu urzędowania jego rządu, należał w tym czasie do Ruchu dla Rzeczypospolitej. W 1997 z własnego komitetu bezskutecznie kandydował do Senatu w okręgu nowosądeckim.
Związany później także z Ruchem Odbudowy Polski, Rodziną Polską, Porozumieniem Polskich Chrześcijańskich Demokratów, Ligą Polskich Rodzin (z ramienia której w 2002 bezskutecznie kandydował na wójta Łososiny Dolnej) i Chrześcijańskim Ruchem Samorządowym.
Odznaczenia.
W 2011 prezydent Bronisław Komorowski odznaczył go Krzyżem Kawalerskim Orderu Odrodzenia Polski. W 2015 pośmiertnie odznaczony Krzyżem Wolności i Solidarności.

</doc>
<doc id="1395901" url="https://pl.wikipedia.org/wiki?curid=1395901" title="Kacza (Krym)">
Kacza (Krym)

Kacza (ukr. "Кача") – osiedle typu miejskiego na Ukrainie, w południowo-zachodniej części Krymu, przy ujściu rzek Alma i Kacza.
Status osiedla typu miejskiego posiada od 1938, podlega pod Sewastopol, liczy około 5 tysięcy mieszkańców.

</doc>
<doc id="1395903" url="https://pl.wikipedia.org/wiki?curid=1395903" title="(91006) Fleming">
(91006) Fleming

(91006) Fleming – planetoida z pasa głównego asteroid okrążająca Słońce w ciągu 4 lat i 22 dni w średniej odległości 2,54 j.a. Została odkryta 28 stycznia 1998 roku w "Kleť Observatory" w pobliżu Czeskich Budziejowic przez Miloša Tichego i Zdenka Moravca. Nazwa planetoidy pochodzi od Alexandra Fleminga (1881-1955), szkockiego biologa i farmaceuty, laureata Nagrody Nobla w dziedzinie medycyny. Przed nadaniem nazwy planetoida nosiła oznaczenie tymczasowe (91006) 1998 BT25.

</doc>
<doc id="1395904" url="https://pl.wikipedia.org/wiki?curid=1395904" title="Okręty podwodne projektu 659">
Okręty podwodne projektu 659

Okręty podwodne projektu 659 – typ radzieckich okrętów podwodnych budowanych w latach 1960-1962. W NATO znany był pod kryptonimem Echo. 
Pięć jednostek typu Echo I zostało zbudowanych w latach 1960-1962 w Komsomolsku, jako okręty podwodne z napędem jądrowym. Zostały uzbrojone w sześć wyrzutni strategicznych pocisków manewrujących typu P-5 (ozn. NATO: SS-N-3C "Shaddock"). Późniejsze okręty projektu 675 (Echo II), których zbudowano 29, wyposażono w nowe systemy kontroli ognia i radary naprowadzające i pociski przeciwokrętowe. Prawie wszystkie (oprócz pięciu) jednostki tego typu pełniły służbę we Flocie Północnej. Po stworzeniu radzieckich sił podwodnych uzbrojonych w balistyczne pociski rakietowe, potrzeba posiadania takich pośrednich, podwodnych okrętów rakietowych stała się nieaktualna. Wszystkie jednostki typu Echo I zostały więc przebudowane w latach 1969-74 na okręty torpedowe. W tym celu zdemontowano wszystkie wyrzutnie pocisków rakietowych oraz zabudowano płytami stalowymi miejsca po nich, dla wygładzenia kształtu kadłuba, co pozwalało na redukcję szumów podczas pływania pod wodą. Zmodyfikowano także ich system hydrolokatorowy. Okręty typu Echo zostały wycofane ze służby w latach osiemdziesiątych.

</doc>
<doc id="1395905" url="https://pl.wikipedia.org/wiki?curid=1395905" title="Wirus ospy wietrznej-półpaśca">
Wirus ospy wietrznej-półpaśca



</doc>
<doc id="1395915" url="https://pl.wikipedia.org/wiki?curid=1395915" title="Jodan potasu">
Jodan potasu

Jodan potasu – związek nieorganiczny związek chemiczny, sól potasowa kwasu jodowego.
Właściwości.
Jodan potasu jest białym ciałem stałym, bez zapachu, umiarkowanie rozpuszczalnym w wodzie (4,7 g/100 g ). pH jego wodnych roztworów wynosi 5,0–8,0 (50 g/l , 20 °C).
W temperaturze topnienia (560 °C) rozkłada się z wydzieleniem jodu. Ma właściwości utleniające. Reaguje z materiałami łatwopalnymi oraz z reduktorami.
Otrzymywanie.
Substancję można otrzymać w reakcji wodorotlenku potasu z kwasem jodowym:
Innym sposobem jest dodanie jodu do gorącego, stężonego roztworu wodorotlenku potasu:
Zastosowanie.
Jodan potasu stosowany jest powszechnie do jodowania soli kuchennej. Jest również stosowany w terapii po wchłonięciu radioaktywnego jodu w celu jego wyparcia z tarczycy. W preparatyce chemicznej używany jest jako utleniacz.
Toksyczność.
Przy absorpcji toksycznych ilości związku występują zaburzenia żołądkowe, cyjanoza, zapaść i zatrzymanie oddechu.
Po połknięciu następują podrażnienia błon śluzowych ust, gardła, przełyku i dróg pokarmowych. Występuje również ryzyko uszkodzenia oka.
Pierwsza pomoc.
Przy kontakcie substancji z oczami lub skórą należy przemyć je dużą ilością wody. Po spożyciu należy choremu podać dużą ilość wody i spowodować wymioty. Należy również skontaktować się z lekarzem.

</doc>
<doc id="1395916" url="https://pl.wikipedia.org/wiki?curid=1395916" title="Ulica Toruńska w Kole">
Ulica Toruńska w Kole

Ulica Toruńska w Kole – jedna z głównych ulic Koła. Stanowi połączenie centrum Koła z dzielnicą przemysłową. Jest jednocześnie drogą tranzytową w kierunku Sompolna i Inowrocławia. Rozciąga się od skrzyżowania z ul. Sienkiewicza i ul. 3 Maja do skrzyżowania z linią kolejową. Położona w całości na terenie osiedla Przedmieście Warszawskie.
Rys historyczny.
W XV wieku na prawym brzegu Warty rozwijało się miasteczko Zduny. Jego mieszkańcy zajmowali się głównie drobnym rzemiosłem oraz handlem. 17 sierpnia 1655 roku wojska szwedzkie zniszczyły niemal całkowicie Przedmieście. Drugi okres rozwoju tej części miasta miał miejsce w XIX wieku, kiedy to Józef Freudenreich założył pierwszą fabrykę fajansu. Na przełomie XIX i XX wieku przy ulicy Toruńskiej wybudowano murowane kamienice, które istnieją do dziś i są objęte obserwacją konserwatora zabytków.
Okres dwudziestolecia międzywojennego przyniósł budowę przychodzi lekarskiej oraz pierwszego bloku wielorodzinnego, pod aktualnym adresem Toruńska 69. W 1923 roku otwarto do użytku gmach Szkoły Podstawowej nr 3. Do 1939 roku ulica nosiła nazwę "ul. generała Orlicz-Dreszera". W okresie okupacji niemieckiej przemianowano ją na "Thornenstraße". W tym okresie, równolegle do ulicy, wybudowano ulicę Garncarską. W 1945 roku przywrócono historyczną polską nazwę. 
Po wyzwoleniu miasta, kilka kilometrów od centrum, rozpoczęto budowę zakładów przemysłowych. Do końca XX wieku powstały m.in.: Zakłady Wyrobów Sanitarnych, Fabryka Materiałów i Wyrobów Ściernych „Korund”, zakłady mięsne oraz zakład trudniący się produkcją materaców. 
W XXI wieku ulica Toruńska stała się reprezentacyjną arterią w mieście. Od skrzyżowania z ulicą Sienkiewicza (początek ul. Toruńskiej) do skrzyżowania z ul. Broniewskiego zlokalizowane jest tu znaczna część kolskich banków i sklepów.
Ulica dziś.
Ulica Toruńska w granicach administracyjnych miasta Koła ma długość ponad 4 km.
Przy ulicy mieszczą się obecnie m.in.:
Administracyjnie mieszkańcy ul. Toruńskiej przynależą do trzech parafii rzymskokatolickich. Numery nieparzyste do nr 115 włącznie oraz parzyste do nr 66 – są częścią parafii Podwyższenia Krzyża Świętego, kolejne zabudowania do nr 200 - parafii Matki Bożej Częstochowskiej, a wszystkie pozostałe – parafii Świętego Bartłomieja w Osieku Wielkim.

</doc>
<doc id="1395917" url="https://pl.wikipedia.org/wiki?curid=1395917" title="Sz">
Sz



</doc>
<doc id="1395924" url="https://pl.wikipedia.org/wiki?curid=1395924" title="Dominique Dunne">
Dominique Dunne

Dominique Ellen Dunne (ur. 23 listopada 1959 w Santa Monica, zm. 4 listopada 1982 w Los Angeles) – amerykańska aktorka, której karierę przerwała tragiczna śmierć z rąk byłego partnera. Występowała głównie w filmach i serialach telewizyjnych. Sławę przyniosła jej rola Dany Freeling w filmie "Duch". Została zamordowana przez Johna Thoma Sweeneya.
Życiorys.
Dominique Dunne urodziła się 23 listopada 1959 roku w Santa Monica w Kalifornii. Była córką aktorki Ellen Griffin
oraz dziennikarza Dominicka Dunne, siostrzenicą Gregory'ego Dunne i Joan Didion. Studiowała na Fountain Valley School. Po rocznym pobycie we Włoszech pracowała w Los Angeles jako recepcjonistka oraz tłumaczka we Włoskiej Komisji Handlu.
Kariera.
Pierwszy raz zagrała w 1979 roku w wyprodukowanym dla telewizji filmie "Diary of a teenage hitchhiker". Następnie występowała w znanych serialach "Family", "Hert to hart" oraz "Fame". W 1982 roku dostała propozycję występu w filmie "Duch" ("Poltergeist") w reżyserii Tobe Hooper. To właśnie ta rola przyniosła jej sławę.
Związek z Johnem Thomasem Sweeneyem i śmierć.
Po ukończeniu prac na filmem "Duch" przeniosła się na stałe do Los Angeles i związała z Johnem Thomasem Sweeneyem, wówczas właścicielem restauracji Ma Maison. Po krótkim i burzliwym związku Dunne postanowiła zakończyć znajomość. Kilka tygodni później, 31 października 1982 roku Sweeney podjechał pod dom Dunne celem pogodzenia się. Gdy aktorka odmówiła, zaczął ją dusić. Po wezwaniu pogotowia Dunne została przewieziona do Cedars-Sinai Medical Center i podłączona do respiratora. Zmarła pięć dni później w wieku 22 lat.
Sweeney został skazany za nieumyślne spowodowanie śmierci i dostał wyrok 6 lat pozbawienia wolności. Wyszedł jednak za dobre sprawowanie po czterech latach.
Dominique Dunne została pochowana na cmentarzu Westwood Village Memorial Park. W 1988 roku aktorka Heather O’Rourke grająca w filmie "Duch" została pochowana na tym samym cmentarzu w pobliżu niej.

</doc>
<doc id="1395925" url="https://pl.wikipedia.org/wiki?curid=1395925" title="Racowie">
Racowie

Racowie (od "Rac" – stpol. Serb) – lekka jazda najemna, utworzona w XIV wieku na Węgrzech, werbowana spośród Serbów zamieszkujących węgierską Dalmację oraz Baczkę i Banat. Formację tę rozwijał szczególnie Maciej Korwin.
Po klęsce zadanej przez Turków na Kosowym Polu w 1389 roku i opanowaniu przez nich państw bałkańskich, racowie szukali miejsca dla siebie w chrześcijańskiej części Europy, dla kontynuowania tam walki z najeźdźcami. Do Polski przybyli pod koniec XV wieku. Wyróżnili się m.in. w bitwie pod Kleckiem w 1506 roku i pod Orszą w 1514 roku.
Zbrojne wyposażenie raców stanowiło "drzewo" (rodzaj lekkiej kopii), szabla typu węgierskiego oraz wysoka, drewniana tarcza w kształcie wypukłego i ściętego z lewej strony prostokąta (co zapewniało lepszą widoczność). Dosiadali małych zwinnych koni. Było to tzw. uzbrojenie "po usarsku". Racowie byli protoplastami późniejszej polskiej husarii.

</doc>
<doc id="1395929" url="https://pl.wikipedia.org/wiki?curid=1395929" title="Yang Pu">
Yang Pu

Yang Pu (; ur. 30 marca 1978 w Pekinie) – chiński piłkarz występujący na pozycji obrońcy w Beijing Guo’an.
Kariera klubowa.
Yang Pu pochodzi z Pekinu. Swoją zawodową karierę piłkarską rozpoczął w 1998 r. w miejscowym Guo’anie. W pierwszym sezonie tam spędzonym rozegrał tam tylko jedno spotkanie, jednak od następnego zaczął występować częściej. W ekipie "Yulinjun" grał do roku 2002. W tym czasie jego klub zajmował kolejno 3., 6., 6., 8. i 3. miejsce w tabeli chińskiej I ligi. Od sezonu 2003 przemianowano klub na Hyundai Pekin. Występował tam przez trzy sezony po czym w 2006 roku klub ponownie zmienił nazwę na Guo’an. Gra w niej do dziś z numerem 8 na koszulce. Jest tam podstawowym piłkarzem.
Kariera reprezentacyjna.
Yang w reprezentacji swojego kraju zadebiutował w 2001 roku. Rok później selekcjoner Velibor Milutinović powołał go do kadry na Mundial. Na tym turnieju Chińczycy zajęli ostatnie miejsce w swojej grupie a sam Yang zagrał w dwóch spotkaniach (przegranym 4-0 z Brazylią i przegranym 3-0 z Turcją). Łącznie w barwach narodowych rozegrał 34 mecze.

</doc>
<doc id="1395930" url="https://pl.wikipedia.org/wiki?curid=1395930" title="Pick of Destiny">
Pick of Destiny



</doc>
<doc id="1395933" url="https://pl.wikipedia.org/wiki?curid=1395933" title="Kenan Thompson">
Kenan Thompson

Kenan Thompson (ur. 10 maja 1978 w Atlancie) − amerykański aktor, muzyk i komik, występujący w show "Saturday Night Live".

</doc>
<doc id="1395934" url="https://pl.wikipedia.org/wiki?curid=1395934" title="(31238) Kroměříž">
(31238) Kroměříž

(31238) Kroměříž – planetoida należąca do zewnętrznej części pasa głównego asteroid okrążająca Słońce w ciągu 6 lat i 55 dni w średniej odległości 3,35 j.a. Została odkryta 21 lutego 1998 roku w "Kleť Observatory" w pobliżu Czeskich Budziejowic przez Janę Tichą i Miloša Tichego. Nazwa planetoidy pochodzi od czeskiego miasta Kromieryż ("Kroměříž"), którego zabytki zostały wpisane w 1998 roku na listę światowego dziedzictwa UNESCO. Przed nadaniem nazwy planetoida nosiła oznaczenie tymczasowe (31238) 1998 DT1.

</doc>
<doc id="1395935" url="https://pl.wikipedia.org/wiki?curid=1395935" title="Okręty desantowe projektu 775">
Okręty desantowe projektu 775

Okręty desantowe projektu 775 (w kodzie NATO: "Ropucha") – typ radzieckich okrętów desantowych z okresu zimnej wojny, budowanych w Polsce, używanych głównie przez marynarkę ZSRR, a następnie Rosji. Zbudowano 28 jednostek trzech podtypów. Klasyfikowane były w ZSRR i Rosji początkowo jako średnie okręty desantowe (SDK), a ostatecznie duże okręty desantowe (BDK).
Obszerna nadbudówka okrętów jest przystosowana do zakwaterowania piechoty morskiej. Pokład ładunkowy ma powierzchnię ok. 600 m kwadratowych. Można na nim zmieścić ok. 20 pojazdów lub ładunek o masie 450 t. Jednostki tego typu są przystosowane do rejsów oceanicznych. Pomimo dużych rozmiarów, okręty są przystosowane do bezpośredniego wyładunku pojazdów na nieprzygotowany brzeg.
Historia.
Podstawę sił desantowych Marynarki Wojennej ZSRR w latach 60. XX wieku stanowiła długa seria zaprojektowanych i budowanych w Polsce według wymagań radzieckich średnich okrętów desantowych projektów 770, 771 i 773. Ich następcami stały się okręty projektu 775, również opracowane według wymagań radzieckich w Stoczni Północnej w Gdańsku. Początkowo były one również klasyfikowane jako okręty desantowe średnie (ros. SDK), lecz od 1983 roku przeklasyfikowano je na okręty desantowe duże (ros. BDK, "БДК" – "Bolszoj Diesantnyj Korabl, Большой Десантный Корабль"). Okręty te zostały na nowo zaprojektowane i dzięki zwiększeniu wymiarów, przede wszystkim szerokości z 9 do 15 metrów, ich wyporność wzrosła czterokrotnie oraz mogły przewozić po 13 czołgów zamiast 5–6. Istotną różnicą stało się dostosowanie do pływania oceanicznego i dłuższych rejsów przez zwiększenie autonomiczności z kilku do 30 dni. Podobnie jak poprzednie okręty, służyły do bezpośredniego wysadzania wojsk na nieprzygotowanym brzegu lub desantowania pojazdów pływających; w tym celu dysponowały furtą dziobową, a ponadto furtą rufową służącą do załadunku. 
Pierwszy okręt SDK-47 (następnie BDK-47) wszedł do służby w 1974 roku. Ogółem zbudowano do 1978 roku 12 okrętów projektu 775/I. Po przerwie, zbudowano dalsze 16 ulepszonych okrętów. Od 1980 roku budowano okręty projektu 775/II, natomiast ostatnie trzy powstały w latach 1988–91 według projektu 775/III. W projekcie 775/II zamieniono radar Rubka na nowszy Pozitiw, a w projekcie 775/III dodatkowo dwie podwójne armaty uniwersalne kalibru 57 mm AK-725 zamieniono na jedną armatę uniwersalną 76 mm AK-176 i dwa zestawy artyleryjskie 30 mm obrony bezpośredniej AK-630M. Ostatnie dwa okręty, nieodebrane przed rozpadem ZSRR, zostały po perturbacjach związanych z płatnością, przekazane dopiero po 1992 roku przez stocznię marynarce Rosji.
W kodzie NATO okręty zostały oznaczone jako typ "Ropucha" (polskim słowem z uwagi na ich pochodzenie), a projekt 775/III ze zmienionym uzbrojeniem jako typ "Ropucha II". W rosyjskim piśmiennictwie odmiany są najczęściej zapisywane w formie: projekt 775-I, 775-II i 775-III. W literaturze spotykane jest oznaczenie projektu 775M na okręty ze zmienionym uzbrojeniem, niemające pokrycia w oficjalnych oznaczeniach.
Opis.
Konstrukcja.
Okręt desantowy typu ro-ro, z zakrytym pokładem czołgowym na całej długości kadłuba. Architektura okrętów jest typowa dla okrętów desantowych podchodzących do brzegu, ze wznoszącym się pokładem dziobowym, furtą na dziobie i nadbudówką zajmującą śródokręcie i rufę. Pokład czołgowy ma wysokość dwóch pokładów (4,5 m), a po jego bokach wzdłuż burt są oddzielone wzdłużnymi grodziami pomieszczenia żołnierzy desantu, a w tylnej części maszynownie. Okręty mają dwa odcinki ładowni, o długości 55 m i szerokości 6,5 m oraz o długości 40 m i szerokości 4,5 m. Kadłub pod pokładem czołgowym dzieli się na 12 poprzecznych przedziałów wodoszczelnych i ma dno podwójne na całej długości. 
Na dziobie jest otwierana furta i opuszczana pochylnia (główna i rezerwowa). Na rufie znajduje się również furta do załadunku. Okręty mają wzmocnienia dna w części dziobowej oraz zbiorniki balastowe ułatwiające wchodzenie na plażę i schodzenie z niej. W tym celu wyposażone są też w kotwicę na rufie, służącą do ściągania z brzegu. Okręty mogą transportować do 13 czołgów lub transporterów opancerzonych albo 20 ciężarówek i w obu wariantach 150 żołnierzy. Załoga wynosi 87 osób, w tym 8 oficerów.
Wyporność okrętu niezaładowanego wynosi 2900 ton (czasem podawana jako standardowa), a pełna – 4400 ton. Długość całkowita wynosi 112,5 m, a na linii wodnej 105 m, szerokość wynosi 15 m, a zanurzenie maksymalne 3,17 m.
Uzbrojenie.
Uzbrojenie artyleryjskie okrętów proj. 775/I i 775/II stanowią cztery armaty uniwersalne kalibru 57 mm AK-725 w dwóch dwudziałowych wieżach, umieszczonych przed i za nadbudówką i kierowanych radarem artyleryjskim Bars na rufie. W projekcie 775/III uzbrojenie stanowi pojedyncza armata uniwersalna 76 mm AK-176 w wieży przed nadbudówką, kierowana radarem MR-123 Wympieł na rufie, oraz dwa zestawy artyleryjskie obrony bezpośredniej kalibru 30 mm AK-630M na rufie, kierowane tym samym radarem. Zapas amunicji wynosi 2200 nabojów 57 mm lub 550 nabojów 76 mm. Ponadto okręty mają do samoobrony dwie poczwórne wyrzutnie pocisków przeciwlotniczych bliskiego zasięgu Strieła-3, z zapasem 32 pocisków. 
Dla potrzeb wsparcia desantu okręty uzbrojone są w dwie dwudziestoprowadnicowe wyrzutnie niekierowanych pocisków rakietowych kalibru 122 mm Grad-M, ze 160 pociskami. Okręty mogą też służyć do stawiania min morskich.
Wyposażenie.
W skład wyposażenia radioelektronicznego wchodzi stacja radiolokacyjna wykrywania nawodnego i powietrznego Rubka, a okrętach proj. 775/II i 775/III – Pozitiw, umieszczona na szczycie masztu kratownicowego. Antena stacji Pozitiw wyróżnia się umieszczeniem w półkulistej dielektrycznej osłonie, na bardziej masywnym maszcie kratownicowym o formie piramidy. Do kierowania ogniem artylerii okręty mają radar Bars na kolumnie za kominami, albo MR-123 Wympieł w przypadku proj. 775/III. Okręty ponadto posiadają radar nawigacyjny Don, a na proj. 775/III: Wajgacz/Najada. Projekt 775/III ma też kompleks urządzeń walki radioelektronicznej Start. Okręty wyposażone są w dwie wyrzutnie celów pozornych PK-16 kalibru 82 mm.
Napęd.
Napęd stanowią dwa silniki wysokoprężne 16 ZVB 40/48 o łącznej mocy 19 200 KM, napędzające dwie śruby. Śruby i stery są w tunelach na rufie dla uniknięcia uszkodzeń. Prędkość maksymalna wynosi 17,5 węzła. Zasięg okrętów wynosi 3500 Mm przy prędkości 16 w i 6000 Mm przy prędkości 12,5 w.
Służba.
Okręty projektu 775 wchodziły na uzbrojenie Marynarki Wojennej ZSRR od 1974 roku. Początkowo otrzymywały oznaczenia SDK z numerami (nie nadawanymi kolejno), od 1983 roku zmieniane na BDK. Po rozpadzie ZSRR zostały przejęte przez Rosję, po czym w latach 90. wycofano ze służby i skasowano osiem zużytych okrętów pierwszej serii. Pozostałe okręty w marynarce wojennej Rosji sukcesywnie otrzymywały zamiast numerów nazwy własne. W 2006 roku nadal było ich 18 w służbie. W 2015 roku było 15 okrętów, w tym trzy proj. 775/III („Azow”, „Korolow” i „Pierieswiet”). We Flocie Czarnomorskiej były: „Azow”, „Cezar Kunikow”, „Jamał”, „Nowoczerkassk”, we Flocie Bałtyckiej: „Korolow”, „Minsk”, „Kaliningrad”, „Aleksandr Szabalin”, we Flocie Północnej: „Gieorgij Pobiedonosiec”, „Oleniegorskij Gorniak”, „Kondopoga”, „Aleksandr Otrakowskij” i we Flocie Oceanu Spokojnego: „Pierieswiet”, „Oslabia” i BDK-98.
Jeden radziecki okręt BDK-119 (ex SDK-55, nr budowy 12) w 1979 roku został sprzedany marynarce Jemenu.
Jeden okręt BDK-56 po rozpadzie ZSRR został przekazany w 1996 roku marynarce Ukrainy, gdzie służył pod nazwą „Kostiantyn Olszanśkyj”. Podczas aneksji Krymu przez Rosję, został 24 marca 2014 roku zagarnięty przez Rosję.
Okręty tego typu wykorzystywano zarówno w czasie wojny z Gruzją w 2008, jak i z Ukrainą w 2022. Dwa okręty projektu 775 były obecne 24 marca 2022 roku w porcie w Berdiańsku podczas wybuchu na okręcie desantowym „Saratow”, na skutek czego „Nowoczerkassk” odniósł uszkodzenia. Od ran zmarł później także dowódca okrętu „Cezar Kunikow” kmdr ppor. Aleksandr Czirwa.

</doc>
<doc id="1395936" url="https://pl.wikipedia.org/wiki?curid=1395936" title="Peter Foldgast">
Peter Foldgast

Peter Foldgast (ur. 3 grudnia 1979 w Kopenhadze) – duński piłkarz występujący na pozycji napastnika.
Kariera klubowa.
Urodzony w Kopenhadze Peter Foldgast rozpoczynał swą karierę piłkarską w klubie Aarhus GF z Aarhus w Jutlandii. Grał tam od lipca 1999 do czerwca 2000, a następnie przeszedł do klubu Brøndby IF, gdzie występował przez następne cztery lata. Przez wszystkie sezony jego bytności w zespole utrzymywał się on na szczycie tabeli Superligaen, by jednokrotnie w sezonie 2001/2002 zdobyć mistrzostwo Danii. Zespół dostał się wtedy do rozgrywek Pucharu UEFA, pokonując w 1/128 finału irlandzki zespół Shelbourne 2:0 i 3:0, później w 1/64 wygrywając 4:2 pierwszy i remisując 0:0 drugi mecz z Olimpiją Lublaną. Następnie przegrali 1:3 w pierwszym meczu 1/32 finału z chorwackim Varteks Varaždin, by jednak po zwycięstwie w drugim spotkaniu 5:0 dostać się do 1/16 finału, gdzie po pierwszym remisie z AC Parmą 1:1 musieli uznać jej wyższość w drugim spotkaniu przegrywając 3:0. Grę w Brøndby IF, Foldgast zakończył z dorobkiem 58 ligowych meczów i 16 bramek.
Po grze w klubie z miasteczka Brøndbyvester zawodnik przeszedł na rok do niemieckiego Rot-Weiss Essen. Rozegrał tam 17 meczów i zdobył 4 bramki, jednak jego klub spadł do 3. ligi, a Foldgast zdecydował się powrócić do swego pierwszego klubu Aarhus GF. Grał tam w latach 2005–2008. Po spadku w sezonie 2005/2006 do drugiej ligi, jego zespołowi udało się w następnym wywalczyć awans do pierwszej i pozostać w niej na ostatnim niespadkowym miejscu w sezonie 2007/2008. Tym razem Foldgast rozegrał 35 spotkań ligowych i zdobył 7 bramek. W czerwcu 2008 roku dostał propozycję grania w farerskim zespole EB/Streymur, z której skorzystał. Pojawił się po raz pierwszy w 13. kolejce Formuladeildin (sezon 2008), jednak nie wszedł z ławki rezerwowych na murawę. Jeszcze w 2008 roku Foldgast odszedł do FC Vestsjælland, gdzie w 2009 roku zakończył karierę.
Kariera reprezentacyjna.
Foldgast rozgrywał mecze w ramach młodzieżowej reprezentacji Danii U-19, gdzie na 14 meczów zdobył 7 bramek.

</doc>
<doc id="1395937" url="https://pl.wikipedia.org/wiki?curid=1395937" title="Warszawskie Teatry Rządowe">
Warszawskie Teatry Rządowe

Warszawskie Teatry Rządowe – naczelna władza teatrów Księstwa Warszawskiego z siedzibą w Warszawie, powołana 14 kwietnia 1810 dekretem Fryderyka Augusta jako "Rządowa Dyrekcja Teatru".
Opis.
Projekt statutu został opracowany przez Wojciecha Bogusławskiego. W 1822 zmieniono nazwę na "Dyrekcja Teatrów i Wszelkich Widowisk Dramatycznych i Muzycznych w Królestwie", a w 1833 na "Warszawskie Teatry Rządowe". Instytucja istniała do lipca 1915. Zapewniała teatrom stabilizację finansową, umożliwiała tworzenie przedstawień w języku polskim. Zajmowała się remontami i budową nowych teatrów.
W skład Warszawskich Teatrów Rządowych wchodziły zespoły operetki, baletu, dramatu z komedią, Teatru Narodowego, a późniejszym okresie także opery i farsy. Podlegało mu 5 budynków teatralnych:
Warszawskie Teatry Rządowe przestały istnieć 26 lipca 1915 r. Wobec spodziewanego odejścia władz rosyjskich rozkaz „o czasowym zamknięciu teatrów”, podpisany przez prezesa Włodzimierza Burmana, zakończył istnienie WTR.
Władze Warszawskich Teatrów Rządowych.
Na czele WTR stali prezesi wspomagani przez dyrektorów i reżyserów, a od 1907 również kierowników literackich.

</doc>
<doc id="1395942" url="https://pl.wikipedia.org/wiki?curid=1395942" title="Rządowa Dyrekcja Teatru">
Rządowa Dyrekcja Teatru



</doc>
<doc id="1395944" url="https://pl.wikipedia.org/wiki?curid=1395944" title="Dyrekcja Teatrów i Wszelkich Widowisk Dramatycznych i Muzycznych w Królestwie">
Dyrekcja Teatrów i Wszelkich Widowisk Dramatycznych i Muzycznych w Królestwie



</doc>
<doc id="1395945" url="https://pl.wikipedia.org/wiki?curid=1395945" title="Carlos Alazraqui">
Carlos Alazraqui

Carlos Jaime Alazraqui (ur. 20 lipca 1962 w Sacramento) – amerykańsko-hiszpański aktor, komik, aktor głosowy i scenarzysta pochodzenia argentyńskiego.

</doc>
<doc id="1395946" url="https://pl.wikipedia.org/wiki?curid=1395946" title="Jorge Sanz">
Jorge Sanz

Jorge Sanz, właściwie Jorge Sanz Miranda (ur. 26 sierpnia 1969 w Madrycie) – hiszpański aktor filmowy. Od lat 80. XX w. jeden z czołowych aktorów kina hiszpańskiego, wyróżniony Nagrodą Goya za najlepszą rolę męską.
Publiczności zagranicznej najbardziej znany z thrillera erotycznego "Kochankowie" (1991) Vicente Arandy oraz z nagrodzonego Oscarem "Belle époque" (1992) Fernando Trueby.

</doc>
<doc id="1395949" url="https://pl.wikipedia.org/wiki?curid=1395949" title="Rodzinny ogród działkowy">
Rodzinny ogród działkowy

Rodzinny Ogród Działkowy (ROD) – w myśl polskiej ustawy o rodzinnych ogrodach działkowych z dnia 13 grudnia 2013 roku, wydzielony obszar lub obszary przeznaczone na cele rodzinnych ogrodów działkowych (ROD), składające się z działek i terenu wspólnego, służące do wspólnego korzystania przez działkowców, wyposażone w infrastrukturę ogrodową.
Rodzinny ogród działkowy jest zarządzany przez stowarzyszenie ogrodowe, a dokładniej zarząd ROD. Pełnoletnia osoba fizyczna nabywa prawo do działki wraz z podpisaniem umowy dzierżawy działkowej z tym podmiotem oraz po wydaniu uchwały przez zarząd ROD. Członkostwo w stowarzyszeniu nie jest warunkiem zawarcia tej umowy. Rodzinne ogrody działkowe powstały wprost z przekształcenia pracowniczych ogrodów działkowych (POD), z mocy ustawy o rodzinnych ogrodach działkowych z dnia 8 lipca 2005 roku. Pierwsze w Polsce ogrody działkowe (ROD „Kąpiele Słoneczne”) założone zostały w Grudziądzu przez doktora Jana Jalkowskiego w 1897 roku.
Podstawa prawna.
W 2012 znaczna część przepisów ustawy z dnia 8 lipca 2005 r. o rodzinnych ogrodach działkowych, w tym monopol Polskiego Związku Działkowców na zakładanie ogródków działkowych, obowiązek zrzeszania się działkowców w PZD, zwolnienie PZD z opłat i podatków i obowiązek przekazywania mu ziemi przez samorządy, została uznana przez Trybunał Konstytucyjny za niezgodną z Konstytucją. Zgodnie z wyrokiem Trybunału Konstytucyjnego zakwestionowane przepisy ustawy z 2005 roku miały utracić moc obowiązującą 21 stycznia 2014, z wyjątkiem art. 10, który utracił moc 20 lipca 2012.
Orzeczenie Trybunału Konstytucyjnego było impulsem do stworzenia nowego aktu prawnego, będącego podstawą funkcjonowania rodzinnych ogrodów działkowych. Nowa ustawa o rodzinnych ogrodach działkowych weszła w życie 19 stycznia 2014 roku, derogując ustawę z 2005 roku. Zgodnie z nią rodzinne ogrody działkowe są prowadzone przez stowarzyszenia ogrodowe. W taką organizację przekształcił się także Polski Związek Działkowców.
Kwestię ogrodów działkowych oprócz dwóch wyżej wspomnianych ustaw regulowały wcześniej jeszcze kolejno:
Liczba i wielkość ROD.
W Polsce obecnie jest prawie 5000 rodzinnych ogrodów działkowych. Zajmują one powierzchnię blisko 44 tysięcy ha. W polskich ogrodach działkowych jest około 966 tysięcy zagospodarowanych działek.
Polscy działkowcy.
Działkowcem w myśl ustawy o rodzinnych ogrodach działkowych jest pełnoletnia osoba fizyczna uprawniona do korzystania z działki w rodzinnym ogrodzie działkowym na podstawie prawa do działki.
Działki w polskich ogrodach działkowych użytkują w praktyce wszystkie grupy społeczne i zawodowe. Działkowcami są robotnicy i urzędnicy, emeryci i renciści, a ostatnio również bezrobotni. Spośród zawodów popularne są działki użytkowane przez pracowników przemysłu ciężkiego, ale również cenią sobie działki pracownicy przemysłu lekkiego, na przykład włókienniczego w Łodzi. Działki uprawiają nauczyciele, wojskowi, kolejarze, pracownicy służby zdrowia, urzędnicy, pracownicy małych instytucji i zakładów rozsianych po całej Polsce. Obecnie najliczniejszą grupę wśród działkowców stanowią emeryci i renciści – 46,9%, następną grupą są pracownicy zatrudnieni na stanowiskach robotniczych – 24%, znaczną grupę stanowią pracownicy umysłowi – 18,4%. Od niedawna rośnie wśród działkowców grupa bezrobotnych obecnie 5%. Pozostałe grupy zawodowe stanowią 5,1% działkowców. W praktyce z działek korzysta znacznie więcej rodzin i ludzi, gdyż działka służy często kilku pokoleniom, zarówno jako miejsce wypoczynku, jak i również w postaci źródła zdrowych plonów.

</doc>
<doc id="1395952" url="https://pl.wikipedia.org/wiki?curid=1395952" title="Cz">
Cz



</doc>
<doc id="1395953" url="https://pl.wikipedia.org/wiki?curid=1395953" title="Estádio Independência">
Estádio Independência



</doc>
<doc id="1395954" url="https://pl.wikipedia.org/wiki?curid=1395954" title="Chicó Bogotá">
Chicó Bogotá



</doc>
<doc id="1395955" url="https://pl.wikipedia.org/wiki?curid=1395955" title="Maria (żona Bolesława Kędzierzawego)">
Maria (żona Bolesława Kędzierzawego)

Maria (zm. po 1167) – druga żona księcia Bolesława Kędzierzawego. O jej pochodzeniu nic bliżej nie wiadomo. Według Jana Długosza była księżniczką ruską, córką księcia Rościsława I Mścisłowicza z nieznanej z imienia matki. Jej ruskie pochodzenie jest prawdopodobne, ale niepotwierdzone w źródłach współczesnych, zaś filiacja podana przez Długosza jest z pewnością błędna.
Wyszła za Bolesława przed 31 grudnia 1167, najprawdopodobniej w połowie lat 60. XII wieku. Maria była drugą żoną księcia. Pierwszą była zmarła 15 marca przed 1167 Wierzchosława Nowogrodzka. O życiu księżnej Marii nic nie wiemy, znany jest tylko jeden dokument na którym widnieje jej imię z datą 31 grudnia 1167, dotyczący zamiany dwóch wsi z biskupem krakowskim Gedką. Nic nie wiadomo o jej ewentualnych dzieciach, hipoteza, jakoby była matką Leszka Bolesławowica okazała się błędna. Nie jest też znana data śmierci Marii ani miejsce pochówku. Według Jana Długosza Maria przeżyła męża, zmarłego 5 stycznia 1173. Jednakże brak w zasadzie jakichkolwiek źródeł o niej sugeruje, że jej małżeństwo z Bolesławem IV trwało bardzo krótko i zakończyło się jej przedwczesną śmiercią. Wiadomo, że wzmiankowana w zapisce z 31 grudnia 1167 zamiana dóbr finalnie nie doszła do skutku, co może wskazywać, że zmarła już na początku 1168. Przypuszcza się, że pochowano ją w katedrze płockiej.

</doc>
<doc id="1395956" url="https://pl.wikipedia.org/wiki?curid=1395956" title="Massimo Biasion">
Massimo Biasion

Massimo Biasion (ur. 7 stycznia 1958 w Bassano del Grappa) – włoski kierowca rajdowy. W swojej karierze był członkiem takich zespołów jak: Lancia i Ford. Przez całą karierę jeździł z pilotem Tizianem Siviero. Nosi pseudonim „Miki”.
Swoją karierę rajdową Biasion rozpoczął 1979 roku, a jego pierwszym samochodem był Opel Kadett GTE. W październiku 1980 roku zadebiutował w Rajdowych Mistrzostwach Świata jadąc samochodem Opel Ascona. Z debiutanckiego Rajdu San Remo wycofał się z powodu awarii dyferencjału. W 1983 roku został mistrzem Europy. W maju 1984 roku podczas Rajdu Korsyki po raz pierwszy w karierze stanął na podium w rajdzie mistrzostw świata, gdy zajął 2. miejsce. Swój pierwszy rajd w mistrzostwach świata wygrał w sierpniu 1986. Był to Rajd Argentyny 1986. W 1988 roku wywalczył swój pierwszy tytuł mistrza świata. Po swoje drugie mistrzostwo sięgnął w 1989 roku. Wcześniej w 1987 roku wywalczył wicemistrzostwo świata.
W swojej karierze Biasion wygrał łącznie 17 rajdów w mistrzostwach świata. 40 razy w swojej karierze stawał na podium w rajdach mistrzostw świata. Zdobył w nich 768 punktów. Wygrał 373 odcinki specjalne.
Kariera.
Początki.
Biasion urodził się w mieście Bassano del Grappa. Swoją karierę sportową rozpoczął w 1974 od startów w zawodach motocrossowych. Startując w motocrossie wywalczył mistrzostwo Triveneto, a w 1976 roku wicemistrzostwo Włoch Kadetów. W 1979 roku jako 21-latek zaczął startować w rajdach samochodem Opel Kadett GTE wraz ze swoim przyjacielem Tizianem Siviero, który został jego pilotem. Zadebiutował w Rajdzie Modeny, w którym zajął 38. miejsce.
W 1980 roku Biasion startował samochodem Opel Ascona SR w mistrzostwach Włoch i wywalczył nim mistrzostwo Grupy A. Wystartował także w trzech rajdach o mistrzostwo Europy, Rajdzie Targa Florio (zajął w nim 5. miejsce), Rajdzie Elby (4. miejsce) i Rajdzie San Marino (9. miejsce). W październiku zadebiutował w Mistrzostwach Świata. Pojechał wówczas w Rajdzie San Remo, jednak wycofał się z niego na 8. odcinku specjalnym z powodu awarii dyferencjału.
W 1981 roku Biasion za kierownicą Opla Ascony 400 brał udział w rajdach o mistrzostwo Włoch i mistrzostwo Europy. Zajął między innymi 4. miejsca w Rajdzie 4 Regioni i Rajd San Marino. W październiku po raz drugi w swojej karierze pojechał w Rajdzie San Remo, w mistrzostwach świata. Zajął w nim 6. miejsce i zdobył tym samym swoje pierwsze 6 punktów w mistrzostwach świata w karierze.
W 1982 roku Biasion wywalczył mistrzostwo Włoch grupy 4. W czterech rajdach mistrzostw Europy stanął na podium. Był trzeci w Rajdzie Targa Florio i Rajdzie 4 Regioni, pierwszy w Rajdzie Internazionale della Lana oraz drugi w Rajdzie San Marino. W październiku pojechał w Rajdzie San Remo. Zajął w nim 8. pozycję.
1983-1985.
W 1983 roku Biasion został członkiem zespołu Jolly Club i w tamtym roku rozpoczął starty samochodem Lancia 037. Sezon 1983 rozpoczął od zwycięstwa w mistrzostwach Europy w Rajdzie Costa Brava. Następnie zwyciężył w innych rajdach mistrzostw, Rajdzie Sol, Rajdzie Costa Smeralda i Rajdzie 4 Regioni. Natomiast w Rajdzie Internazionale della Lana był drugi. W kolejnych rajdach mistrzostw Europy takich jak Rajd Ypres, Rajd Madery i Rajdzie San Marino także zwyciężał. Trzecim miejscem w Rajdzie Aosty przypieczętował zdobycie tytułu rajdowego mistrza Europy. W 1983 roku wywalczył także mistrzostwo Włoch. W październiku 1983 wziął udział w rajdzie mistrzostw świata, Rajdzie San Remo. Zajął w nim 5. pozycję w klasyfikacji generalnej.
W 1984 roku Biasion startował już tylko w mistrzostwach świata. W styczniowym Rajdzie Monte Carlo zajął 6. pozycję. W marcu wystartował w Rajdzie Portugalii. Był w nim czwarty, a do trzeciego Attilia Bettegi stracił 1:01 minuty. W maju Biasion po raz pierwszy w karierze stanął na podium w mistrzostwach świata. W Rajdzie Korsyki był drugi, a do zwycięzcy Markku Aléna stracił 4:15 minuty. Majowego Rajdu Grecji nie ukończył na skutek awarii drążka kierowniczego. W swoim piątym i ostatnim starcie sezonu 1984, Rajdzie San Remo, Biasion był trzeci za Arim Vatanenem i Attiliem Bettegą. W sezonie 1984 zajął 6. miejsce w klasyfikacji generalnej. Zdobył 43 punkty.
Sezon 1985 Biasion rozpoczął od startu w Rajdu Monte Carlo. Zajął w nim 9. pozycję. W lutym wystartował w Rajdzie Costa Brava w ramach mistrzostw Europy. Wygrał go z przewagą 2:31 minuty nad partnerem z zespołu Jolly Club, rodakiem Dariem Cerrato. W marcu wziął udział w Rajdzie Portugalii w mistrzostwach świata. Dojechał w nim na 2. pozycji i przegrał jedynie z Finem Timo Salonenem. W drugiej połowie marca wygrał drugi rajd w mistrzostwach Europy w sezonie, Rajd Costa Blanca. W maju Biasion nie ukończył Rajdu Korsyki, a następnie zajął 2. pozycję w Rajdzie Elby w mistrzostwach Europy, w którym przegrał o 30 sekund z Dariem Cerrato. W sierpniu Biasion odniósł trzecie zwycięstwo w mistrzostwach Europy. Wygrał Rajd Chalkidiki. W 1985 roku wystartował jeszcze w Rajdzie San Remo, w mistrzostwach świata. Był w nim szósty. W sezonie 1985 zajął 12. miejsce w mistrzostwach świata i 6. miejsce w mistrzostwach Europy.
1986-1987.
W 1986 roku Biasion został członkiem fabrycznego zespołu Lancii. W sezonie 1986 wraz z pilotem Tizianem Siviero startowali samochodem Lancia Delta S4. Swój debiut w zespole Lancii zaliczył w styczniowym Rajdzie Monte Carlo. Nie ukończył go jednak na skutek wypadku na drodze dojazdowej do jednego z odcinków specjalnych. Kolejnych trzech rajdów Biasion również nie ukończył. Wycofał się z Rajdu Portugalii, a z Rajdu Safari wyeliminowała go awaria silnika. W majowym Rajdzie Korsyki partner Biasiona z zespołu Lancii, Henri Toivonen, miał wypadek i zginął wraz z pilotem Sergiem Cresto. Kierownictwo zespołu Lancii postanowiło więc wycofać swoich pozostałych kierowców z rajdu, Biasiona i Markku Aléna. Swoje pierwsze punkty w sezonie 1986 Biasion zdobył czerwcowym Rajdzie Grecji. Zajął w nim 2. miejsce przegrywając o 1:37 minuty z Juhą Kankkunenem. W lipcu ponownie stanął na podium. Zajął 3. miejsce w Rajdzie Nowej Zelandii za Kankkunenem i Alénem. Biasion wystartował również w sierpniowym Rajdzie Argentyny i wygrał go odnosząc pierwsze zwycięstwo w karierze w mistrzostwach świata. Na mecie rajdu wyprzedził o 24 sekundy partnera z zespołu Lancii, Markku Aléna i o 4:16 minuty Szweda Stiga Blomqvista. W październiku Biasion zajął 3. pozycję w Rajdzie San Remo za Alénem i Dariem Cerrato. W rajdzie tym doszło jednak do skandalu. Stewardzi zdyskwalifikowali zespół Peugeota z powodu nieprzepisowych błotników. Jednak 11 dni po zakończeniu Rajdu Olympus, ostatniego w sezonie, FISA podjęła decyzję o anulowaniu wyników Rajdu San Remo, który został uznany za nieodbyty. W sezonie 1986 Biasion zdobył 47 punktów i zajął 5. miejsce w klasyfikacji generalnej.
Po zakończeniu sezonu 1986 FISA wydała zakaz startów autami grupy B, który wszedł w życie z początkiem 1987 roku, w związku z tym zespół Lancii przedstawił nowy A-grupowy model na sezon 1987, Lancię Deltę HF 4WD. Nowy sezon Biasion rozpoczął od startu w styczniowym Rajdzie Monte Carlo. Wygrał go z przewagą 59 sekund nad nowym partnerem z zespołu Lancii, Juhą Kankkunenem i 4:10 minuty nad trzecim w klasyfikacji Walterem Röhrlem. Następnie w marcu 1987 Biasion pojechał w Rajdzie Portugalii. Zajął w nim 8. miejsce. W maju Biasion po raz drugi w sezonie stanął na podium. W Rajdzie Korsyki był trzeci za dwoma francuskimi kierowcami, Bernardem Béguinem i Yves’em Loubetem. W odbywającym się na przełomie maja i czerwca, Rajdzie Grecji, zajął 7. lokatę. W drugiej połowie czerwca wystartował w amerykańskim Rajdzie Olympus. W tych zawodach na podium stanęło trzech kierowców zespołu Lancii: Juha Kankkunen na pierwszym, Biasion na drugim, a Alén na trzecim miejscu. W sierpniowym Rajdzie Argentyny Biasion zwyciężył po raz trzeci w swojej karierze. Na mecie tego rajdu osiągnął przewagę 1:01 minuty nad drugim Jorgem Recaldem i 26:44 minuty nad trzecim Erwinem Weberem. Ostatnim rajdem sezonu 1987, w którym Biasion wziął udział, był Rajd San Remo. Włoski kierowca wygrał go, a na podium stanął obok dwóch Francuzów, Bruna Saby’ego i Jeana Ragnottiego. Dzięki zwycięstwom w Argentynie i San Remo Biasion był liderem mistrzostw świata, jednak w ostatnim rajdzie sezonu, Rajdzie Wielkiej Brytanii nie wziął udziału. Rajd ten wygrał Kankkunen i został mistrzem świata. Biasion ostatecznie wywalczył wicemistrzostwo, ze stratą 6 punktów do Fina.
1988-1989.
Sezon 1988 Biasion rozpoczął od startu w Rajdzie Monte Carlo. Nie ukończył go jednak na skutek uszkodzenia miski olejowej na 3. odcinku specjalnym. W marcu, w Rajdzie Portugalii, wystartował nowym modelem Lancii, Lancią Deltą Integrale. Wygrał ten rajd z przewagą 8:46 minuty nad drugim Alexem Fiorio i 9:22 minuty nad trzecim Yves’em Loubetem. W kwietniu Biasion ponownie zwyciężył. Na mecie Rajdu Safari osiągnął przewagę 12:53 minuty nad drugim Mikiem Kirklandem i 47:22 minuty nad Perem Eklundem. Na przełomie maja i czerwca Biasion wygrał swój trzeci rajd w sezonie. W Rajdzie Grecji stanął na podium przed Mikaelem Ericssonem i Alexem Fiorio. Następnie Biasion zwyciężył również na trasach Rajdu Olympus. W rajdzie tym wyprzedził rodaka Fiorio o 5:23 minuty i Amerykanina Johna Buffuma o 16:15 minuty. W sierpniu był drugi w Rajdzie Argentyny tracąc do zwycięzcy Jorgego Recalde 3:03 minuty. W październiku Biasion ponownie wygrał. Rajd San Remo ukończył przed dwoma rodakami, Alexem Fiorio i Dariem Cerrato. Dzięki zwycięstwom w pięciu z siedmiu rajdów, w których startował, wywalczył swój pierwszy w karierze tytuł mistrza kraju. W sezonie 1988 zdobył 115 punktów, o 29 więcej niż drugi w klasyfikacji generalnej Markku Alén.
W styczniu 1989 Biasion odniósł swoje pierwsze zwycięstwo w sezonie 1989. W Rajdzie Monte Carlo wyprzedził dwóch partnerów z zespołu Lancii, Didiera Auriola o 6:27 minuty i Bruna Saby’ego o 7:41 minuty. Następnie Biasion wystartował w Rajdzie Portugalii i ponownie zwyciężył. Na podium rajdu stanął obok Markku Aléna i Alexa Fiorio. Trzeci start Biasiona w sezonie 1989, w Rajdzie Safari, zakończył się trzecim zwycięstwem Włocha z rzędu. Tym razem na mecie rajdu wyprzedził on Kenijczyka Mike’a Kirklanda i Szweda Stiga Blomqvista. Następnie na przełomie maja i czerwca Biasion zwyciężył po raz czwarty z rzędu. W Rajdzie Grecji wyprzedził o 1:58 minuty Didiera Auriola i o 3:31 minuty Alexa Fiorio. W sierpniu Biasion zajął 6. miejsce w Rajdzie Finlandii. Z kolei w październiku wygrał swój piąty rajd spośród sześciu, w których startował, Rajd San Remo. Na mecie tego rajdu wyprzedził o 5 sekund Alexa Fiorio i o 25 sekund Carlosa Sainza. Dzięki 106 zdobytym punktom w sezonie Biasion wywalczył swój drugi w karierze tytuł mistrza świata.
1990-1991.
Sezon 1990 Biasion rozpoczął od startu w styczniowym Rajdu Monte Carlo. Zajął w nim 3. pozycję za Didierem Auriolem i Carlosem Sainzem. W marcu odniósł swoje pierwsze zwycięstwo w sezonie. Zwyciężył w Rajdzie Portugalii po raz trzeci z rzędu. Na mecie tego rajdu wyprzedził Auriola o 2:36 minuty i Juhę Kankkunena o 5:11 minuty. Następnie Biasion wziął udział w Rajdzie Safari, jednak nie ukończył go na skutek awarii silnika. W czerwcu wystartował w Rajdzie Grecji. Stanął w nim na podium obok zwycięzcy Sainza i drugiego w klasyfikacji Kankkunena. W lipcu Biasion wygrał swój drugi rajd w sezonie. Na metę Rajdu Argentyny przyjechał z przewagą 8:02 minuty nad Carlosem Sainzem i 34:55 minuty nad Didierem Auriolem. Nie ukończył natomiast październikowego Rajdu San Remo. Na 26. odcinku specjalnym uległ wypadkowi i był zmuszony wycofać się z zawodów. W ostatnim rajdzie sezonu, Rajdzie Wielkiej Brytanii Biasion stanął na podium. Był trzeci za Sainzem i Kennethem Erikssonem. W sezonie 1990 zajął 4. miejsce w klasyfikacji generalnej mistrzostw świata. Zdobył 76 punktów.
W pierwszym rajdzie sezonu 1991, styczniowym Rajdzie Monte Carlo, Biasion zajął 2. pozycję. Do zwycięzcy Carlosa Sainza stracił niespełna 5 minut. W marcu stanął na podium Rajdu Portugalii. Przegrał w nim jedynie z Sainzem i Didierem Auriolem. Kolejnym rajdem mistrzostw świata, w którym Biasion wziął udział, był Rajd Safari. Nie ukończył go z powodu wypadnięcia z trasy. W czerwcu, w Rajdzie Grecji, Biasion był trzeci, za Juhą Kankkunenem i Carlosem Sainzem. W lipcowym Rajdzie Argentyny także stanął na podium. Był drugi, a do zwycięzcy tego rajdu, Carlosa Sainza, stracił 8 sekund. W październikowym Rajdzie San Remo także zajął 2. pozycję. Do zwycięzcy Didiera Auriola stracił 2:50 minuty. Wystartował także w listopadowym Rajdzie Wielkiej Brytanii. Na 21. odcinku specjalnym wycofał się z powodu wypadnięcia z trasy i uszkodzenia samochodu. W sezonie 1991 zajął 4. miejsce w mistrzostwach świata. Zdobył 69 punktów.
1992-1995.
W 1992 roku Biasion odszedł z zespołu Lancii i został kierowcą fabrycznego zespołu Forda. Swój debiut w zespole Forda zaliczył w styczniu 1992, w Rajdzie Monte Carlo. Jadąc samochodem Ford Sierra RS Cosworth 4x4 zajął w nim 8. miejsce. W marcu po raz pierwszy w sezonie stanął na podium. Był drugi w Rajdzie Portugalii za Juhą Kankkunenem. W maju wystartował w Rajdzie Korsyki. Ukończył go na 7. miejscu. W Rajdzie Grecji Biasion był trzeci. Do zwycięzcy Didiera Auriola stracił 2:25 minuty. Następnie w sierpniowym Rajdzie Finlandii zajął 5. pozycję, a w Rajdzie San Remo był czwarty. Do będącego na trzecim miejscu Francuza François Delecoura stracił 13 sekund. W ostatnim rajdzie sezonu, Rajdzie Wielkiej Brytanii, zajął. 5. lokatę. W sezonie 1992 zdobył 60 punktów i zajął 4. miejsce w klasyfikacji generalnej mistrzostw świata.
Przed sezonem 1993 Ford zaprezentował nowy samochód, Forda Escorta RS Cosworth. Nowym samochodem Biasion pojechał już w styczniowym Rajdzie Monte Carlo. Zajął w nim 3. pozycję za Didierem Auriolem i partnerem z zespołu Forda, François Delecourem. W marcowym Rajdzie Portugalii kierowcy zespołu Forda zajęli dwa pierwsze miejsca. Zwycięzca został Delecour, a Biasion zajął 2. miejsce ze stratą 55 sekund do Francuza. W maju Biasion był siódmy w Rajdzie Korsyki. W czerwcu wygrał swój siedemnasty rajd mistrzostw świata w karierze. Na metę Rajdu Grecji przyjechał o 1:13 minuty przed Carlosem Sainzem i o 2:44 minuty przed Arminem Schwarzem. W lipcowym Rajdzie Argentyny Biasion zajął 2. miejsce. Do zwycięzcy rajdu Juhy Kankkunena stracił 1:54 minuty. Kolejnych trzech rajdów, w których startował, nie ukończył. W Rajdzie Nowej Zelandii miał wypadek, a z Rajdu Australii i Rajdu San Remo wyeliminowała go awaria silnika. W listopadzie zajął 4. miejsce w Rajdzie Katalonii. W klasyfikacji generalnej sezonu 1993 Biasion zajął 4. miejsce. Zdobył 76 punktów.
Sezon 1994 Biasion rozpoczął od startu w Rajdu Monte Carlo. Zajął w nim 4. miejsce. W marcu stanął na podium Rajdu Portugalii. Był trzeci. Do zwycięzcy Kankkunena stracił 50 sekund, a do drugiego w klasyfikacji Auriola 10 sekund. W maju wystartował w Rajdzie Korsyki. Zajął w nim 5. pozycję. W trzech kolejnych rajdach, Rajdzie Grecji, Rajdzie Argentyny i Rajdzie Nowej Zelandii, Biasion miał problemy z silnikiem i w efekcie czego nie ukończył tych rajdów. W październiku ukończył Rajd San Remo na 3. miejscu za Auriolem i Sainzem. W sezonie 1994 Biasion zajął 6. pozycję w mistrzostwach świata ze zdobytymi 42 punktami.
W 1995 roku Biasion wziął udział w dwóch rajdach. W Rajdzie Grecji pojechał samochodem Lancia Delta HF Integrale w barwach prywatnego zespołu Astra Racing. Nie ukończył tego rajdu na skutek awarii silnika na 16. odcinku specjalnym. W październiku wziął udział w Rajdzie San Remo o mistrzostwo Włoch. Jadąc samochodem Subaru Impreza 555 w zespole A.R.T. Engineering zajął w nim 4. pozycję. Pod koniec roku Biasion zapowiedział odejście z rajdów WRC.
Starty w rajdach terenowych.
W 1997 roku Biasion rozpoczął starty w rajdach terenowych. W tamtym roku wziął udział w Rajdzie Paryż-Samarkanda-Moskwa, liczącym 15 tysięcy kilometrów. Jadąc ciężarówką Iveco Eurocargo zajął w nim 2. miejsce. W 1998 roku po raz pierwszy wystartował w Pucharze Świata w kategorii T4. Dzięki zwycięstwom w Rajdzie Tunezji, Rajdzie Faraonów i Rajdzie Abu Zabi wygrał ten Puchar. W 1998 roku po raz pierwszy w karierze wziął udział w Rajdzie Dakar. Wystartował w nim wraz z Tizianem Siviero i Liviem Diamante, jednak go nie ukończył.
W 1999 roku Biasion ponownie startował w Pucharze Świata w kategorii T4. Zwyciężył w Rajdzie Tunezji, Rajdzie Faraonów, Rajdzie Maroka i Rajdzie Abu Zabi, dzięki czemu po raz drugi zwyciężył w tym pucharze. Ponownie brał udział w Rajdzie Dakar i ukończył go na 5. pozycji w kategorii ciężarówek.
W 2003 roku Biasion startował w rajdach terenowych samochodem Mitsubishi Pajero w kategorii samochodów. Największym sukcesem w 2003 roku było zajęcie 2. miejsca w Rajdzie Dubaju. W Rajdzie Dakar jadąc z Tizianem Siviero zajął 15. pozycję. Z kolei w 2004 roku nie ukończył Rajdu Dakar z powodu wypadku. Po tym niepowodzeniu odszedł z zespołu Mitsubishi. W 2005 roku ponownie wystartował w Rajdzie Dakar, tym razem w kategorii ciężarówek, jednak znów go nie ukończył.
W 2007 roku Biasion po raz szósty wziął udział w Rajdzie Dakar. Pojechał Fiatem Pandą 4x4 Cross, jednak ponownie nie dojechał do mety tego rajdu.
W 2011 roku Biasion ponownie startował w kategorii ciężarówek. Jadąc Iveco Trakkerem wygrał Rajd Maroka. W 2012 roku zajął 2. miejsce w tym rajdzie. Startował także w Rajdzie Dakar. Jadąc Iveco Trakkerem wraz z Giorgiem Albiero i Holendrem Michelem Huismanem zajął 6. miejsce w kategorii ciężarówek. W 2014 roku Biasion planował start Fiatem Pandą 4x4 w Rajdzie Dakar. Jednak zespół Orobica Raid Team wycofał się ze startu z powodu braku funduszy.
Życie prywatne.
Biasion jest mężem Paoli. Ma z nią czworo dzieci. Mieszka z rodziną w Bassano del Grappa.

</doc>
<doc id="1395957" url="https://pl.wikipedia.org/wiki?curid=1395957" title="Miki Biasion">
Miki Biasion



</doc>
<doc id="1395959" url="https://pl.wikipedia.org/wiki?curid=1395959" title="Stanley Tucci">
Stanley Tucci

Stanley Oliver Tucci Jr. (ur. 11 listopada 1960 w Peekskill) – amerykański aktor, producent filmowy, reżyser i scenarzysta pochodzenia włoskiego. Nominowany w 2010 do Oscara za drugoplanową rolę w filmie "Nostalgia anioła".
Życiorys.
Wczesne lata.
Urodził się w Peekskill w stanie Nowy Jork jako syn nauczyciela artystycznej szkoły średniej Stanleya Tucci Sr. i sekretarki Joan Tucci (z domu Tropiano). Wychowywał się z siostrami – Giną i młodszą Christine (ur. 19 stycznia 1967). Jego kuzyn Joseph Tropiano został scenarzystą i filmowcem.
Uczęszczał do John Jay High School w Lewisboro. W 1982 ukończył studia na Wydziale Dramatycznym Nowojorskiego Uniwersytetu Stanowego w Purchase.
Kariera.
30 września 1982 wystąpił na scenie Broadwayu w sztuce "Królowa i rebelianci" ("The Queen and the Rebels") z Colleen Dewhurst i Campbellem Scottem. Na kinowym ekranie zadebiutował jako żołnierz w komediodramacie Johna Hustona "Honor Prizzich" ("Prizzi's Honor", 1985) z Jackiem Nicholsonem i Kathleen Turner. Wkrótce zwrócił na siebie uwagę jako Rick Pinzolo w serialu CBS "Cwaniak" ("Wiseguy", 1987-89). Można go było potem zobaczyć w komedii "Beethoven" (1992), thrillerze sensacyjnym "Raport Pelikana" ("The Pelican Brief", 1993), thrillerze "Pocałunek śmierci" ("Kiss of Death", 1995), "Sen nocy letniej" ("A Midsummer Night's Dream", 1999) w roli elfa Pucka czy dramacie gangsterskim Sama Mendesa "Droga do zatracenia" ("Road to Perdition", 2002).
W 1991 zagrał w sztuce Moliera na scenie Yale Repertory Theatre w New Haven.
Za rolę komentatora Waltera Winchella w dramacie biograficznym HBO "Winchell" (1998) w reżyserii Paula Mazurskyego otrzymał Złoty Glob i nagrodę Emmy.
Życie prywatne.
18 kwietnia 1995 ożenił się z Kathryn Louise Spath (zm. 27 kwietnia 2009 na raka piersi), z którą miał trójkę dzieci: bliźniaki – syna Nicolo Roberta i córkę Isabel Concettę (ur. 21 stycznia 2000) oraz córkę Camillę (ur. 2002). W 2011 związał się z Felicity Blunt, agentką literacką i starszą siostrą aktorki Emily Blunt. 29 września 2012 wzięli ślub. Mają syna Matteo Olivera (ur. 25 stycznia 2015 w Londynie).

</doc>
<doc id="1395966" url="https://pl.wikipedia.org/wiki?curid=1395966" title="Dydak z Alkali">
Dydak z Alkali

Dydak z Alkali, właśc. hiszp. "Diego de Alcalá" (ur. 1400 w San Nicolás del Puerto w Andaluzji, zm. 12 listopada 1463 w Sewilli) – hiszpański brat zakonny, franciszkanin, święty Kościoła katolickiego; przedstawiciel tzw. reformy obserwanckiej w łonie zakonu franciszkańskiego w XIV i XV wieku.
Był najpierw tercjarzem franciszkańskim, pracował w swoim rodzinnym kościele parafialnym w ogrodzie i wykonując inne posługi. Zarobionymi pieniędzmi dzielił się z ubogimi. Następnie wstąpił do franciszkanów w klasztorze w Arizal koło Kordoby. Złożył śluby wieczyste. Posiadał dar mówienia o Bogu, dzięki któremu przyciągał wielu nawet uczonych teologów.
Przez osiem lat pracował jako misjonarz na Wyspach Kanaryjskich. Do Hiszpanii wrócił w 1449. W 1450 wziął udział w kanonizacji św. Bernardyna ze Sieny w Rzymie. Podczas epidemii przebywał w klasztorze w Aracoeli na Kapitolu. Miał uzdrawiać chorych, namaszczając ich rany oliwą, która pochodziła z lampek płonących przed ołtarzem Matki Bożej.
Gdy wrócił do Hiszpanii przebywał w Alkali, gdzie widziano w nim cudotwórcę. Zmarł trzymając krucyfiks 12 listopada 1463.
Jego ciało nie ulega rozkładowi i nadal wydziela przyjemną woń.
Kanonizował go Sykstus V, papież franciszkanin, 2 lipca 1588. Jest wspominany w kalendarzu liturgicznym Kościoła katolickiego, przede wszystkim przez franciszkanów 15 listopada (w wielu krajach 13 kwietnia); czczony w Hiszpanii i Ameryce Łacińskiej. Św. Dydak jest patronem braci zakonnych oraz sycylijskiej Canicattì. Od jego imienia wzięła swą nazwę misja franciszkańska w Kalifornii, która później rozwinęła się w istniejące dziś miasto San Diego.

</doc>
<doc id="1395968" url="https://pl.wikipedia.org/wiki?curid=1395968" title="Dimityr Gorow">
Dimityr Gorow

Dimityr Iwanow Gorow (bułg. "Димитър Иванов Горов"; ur. 28 czerwca 1840 w Peszterze, zm. 4 grudnia 1881 w Triawnie) - bułgarski działacz niepodległościowy, przemysłowiec.
We wczesnej młodości opuścił rodzinne miasto i osiedlił się w Giurgiu. Dzięki własnej pracowitości, pomysłowości i przedsiębiorczości udało mu się zgromadzić znaczny kapitał, z pomocą którego otworzył fabrykę świec i mydła. Ożenił się z siostrą wybitnego działacza na rzecz niepodległości Bułgarii, Angeła Kynczewa. Sam również zaangażował się w sprawę narodową poświęcając na nią większość zarobionych pieniędzy. Finansował oddziały powstańcze, np. słynną czetę Hadżiego Dimityra i Stefana Karadży, a także wspomagał zubożałych buntowników. W 1876 poświęcił się organizacji największej bułgarskiej insurekcji, powstania kwietniowego. Jego środki umożliwiły Christowi Botewowi zakup drukarni oraz sformowanie i wyprawienie czety, która włączyła się w powstanie. Sam Gorow wziął udział w wojnie serbsko-tureckiej w 1876 oraz, wraz z Liubenem Karawełowem, w wojnie rosyjsko-tureckiej w latach 1877-1878. Sprzedawszy cały swój majątek ostatecznie pozostał bez środków do życia. Zmarł na skutek choroby w trzy lata po odzyskaniu przez Bułgarię niepodległości.

</doc>
<doc id="1395969" url="https://pl.wikipedia.org/wiki?curid=1395969" title="Union Magdalena Santa Marta">
Union Magdalena Santa Marta



</doc>
<doc id="1395970" url="https://pl.wikipedia.org/wiki?curid=1395970" title="James Stephenson">
James Stephenson

James Stephenson (ur. 14 kwietnia 1889 w Selby, zm. 29 lipca 1941 w Pacific Palisades) − brytyjski aktor, nominowany do Oscara za rolę drugoplanową w filmie "List".

</doc>
<doc id="1395972" url="https://pl.wikipedia.org/wiki?curid=1395972" title="Dydak z Alcali">
Dydak z Alcali



</doc>
<doc id="1395973" url="https://pl.wikipedia.org/wiki?curid=1395973" title="Dz">
Dz



</doc>
<doc id="1395977" url="https://pl.wikipedia.org/wiki?curid=1395977" title="Categoría Primera A (2005)">
Categoría Primera A (2005)

Kolumbia 2005
Mistrzem Kolumbii turnieju Apertura został klub Atlético Nacional, natomiast wicemistrzem Kolumbii – klub Independiente Santa Fe.
Mistrzem Kolumbii turnieju Finalización został klub Deportivo Cali, natomiast wicemistrzem Kolumbii – klub Real Cartagena.
Do Copa Libertadores w roku 2006 zakwalifikowały się następujące kluby:
Do Copa Sudamericana w roku 2006 zakwalifikowały się następujące kluby:
Kluby, które spadły do II ligi:
Na miejsce spadkowiczów awansowały z drugiej ligi następujące kluby:
Torneo Apertura 2005.
W turnieju udział wzięło 18 klubów, które na początku rozegrały ze sobą po jednym meczu systemem "każdy z każdym". Najlepszych 8 klubów w końcowej tabeli awansowało do kolejnej, półfinałowej fazy turnieju ("Cuadrangulares"). Kluby podzielone zostały na dwie grupy po 4 drużyny. Zwycięzcy grup spotkali się w finale w walce o tytuł mistrza Kolumbii.
Apertura Cuadrangulares.
Tabele końcowe Apertura Cuadrangulares.
Grupa A
Grupa B
Apertura Finalisima.
"Źródło": http://www.colombia.com/futbol/torneo_apertura/2005/f_anteriores.asp
Mistrzem Kolumbii turnieju Apertura w roku 2005 został klub Atlético Nacional, natomiast wicemistrzem Kolumbii – klub Independiente Santa Fe.
Torneo Finalización 2005.
W turnieju udział wzięło 18 klubów, które na początku rozegrały ze sobą po jednym meczu systemem "każdy z każdym". Najlepszych 8 klubów w końcowej tabeli awansowało do kolejnej, półfinałowej fazy turnieju ("Cuadrangulares"). Kluby podzielone zostały na dwie grupy po 4 drużyny. Zwycięzcy grup spotkali się w finale w walce o tytuł mistrza Kolumbii.
Finalización Cuadrangulares.
Tabele końcowe Finalización Cuadrangulares.
Grupa A
Grupa B
Finalización Finalisima.
"Źródło": http://www.colombia.com/futbol/torneo_finalizacion/2005/f_anteriores.asp
Mistrzem Kolumbii turnieju Finalización w roku 2005 został klub Deportivo Cali, natomiast wicemistrzem Kolumbii – klub Real Cartagena.
Reclasificación 2005.
Klasyfikacja całego sezonu ligi kolumbijskiej – łączny dorobek klubów w turniejach Apertura i Finalización.

</doc>
<doc id="1395978" url="https://pl.wikipedia.org/wiki?curid=1395978" title="Dydak z Alcalà">
Dydak z Alcalà



</doc>
<doc id="1395979" url="https://pl.wikipedia.org/wiki?curid=1395979" title="Donald Crisp">
Donald Crisp

George William Crisp (ur. 27 lipca 1882 w Londynie, zm. 25 maja 1974 w Van Nuys) − angielski aktor, reżyser filmowy, scenarzysta i producent, laureat Oscara za drugoplanową rolę w filmie "Zielona dolina" (1941).
Filmografia (wybrane).
Aktor:
Reżyser:

</doc>
<doc id="1395981" url="https://pl.wikipedia.org/wiki?curid=1395981" title="(22618) Silva Nortica">
(22618) Silva Nortica

(22618) Silva Nortica – planetoida z pasa głównego asteroid okrążająca Słońce w ciągu 3 lat i 197 dni w średniej odległości 2,32 j.a. Została odkryta 28 maja 1998 roku w "Kleť Observatory" w pobliżu Czeskich Budziejowic przez Miloša Tichego. Nazwa planetoidy pochodzi od "Silvy Nortici", łacińskiej nazwy historycznej krainy obejmującej Kraj południowoczeski oraz Dolną Austrię. Przed nadaniem nazwy planetoida nosiła oznaczenie tymczasowe (22618) 1998 KK9.

</doc>
<doc id="1395984" url="https://pl.wikipedia.org/wiki?curid=1395984" title="Virgin Media">
Virgin Media

Virgin Media Inc. – przedsiębiorstwo dostarczające usługi telefonii stacjonarnej i mobilnej, telewizję oraz szerokopasmowy internet, zarówno klientom detalicznym, jak i biznesowym w Wielkiej Brytanii. Biuro zarządu mieści się w Nowym Jorku, a siedziba operacyjna w Hook w Wielkiej Brytanii.
Virgin Media posiada i wykorzystuje własną sieć światłowodową, jest jedynym narodowym dostawcą tego typu w Wielkiej Brytanii. Na dzień 31 grudnia 2010 roku przedsiębiorstwo posiadało 4,8 miliona klientów korzystających z usług kablowych, 3,78 miliona z nich korzystało z telewizji, 4,01 miliona z szerokopasmowego Internetu, około 4,16 miliona z telefonii stacjonarnej i około 3,07 miliona z telefonii komórkowej.
Historia.
Przedsiębiorstwo powstało w wyniku dwóch połączeń: w marcu 2006 roku poprzez połączenie NTL i Telewest, które stworzyły NTL:Telewest, a później połączenie powstałej spółki z Virgin Mobile UK.
W grudniu 2005 roku, po tym jak połączeni zostali dwaj najwięksi dostawcy kablowi Wielkiej Brytanii – NTL i Telewest, nowo powstałe przedsiębiorstwo ogłosiła podjęcie rozmów z Virgin Mobile UK na temat połączenia obu przedsiębiorstw. Virgin Mobile odrzuciło pierwszą złożoną ofertę w wysokości 817 milionów funtów, twierdząc, że NTL:Telewest za nisko ocenia wartość biznesu. Richard Branson wyraził przekonanie, że oferta po zmianach może zostać przyjęta. W styczniu 2006 roku NTL:Telewest zaoferowało 961 milionów funtów, a 4 kwietnia tego samego roku stawka została ponownie podniesiona do 962,4 miliona funtów. Zgodnie z doniesieniami, Branson przyjął zapłatę w gotówce i udziałach, dzięki czemu zyskał 10,7% udziałów w nowo powstałej spółce. Połączenie zostało zakończone 4 lipca 2006 roku. Dzięki temu został stworzony pierwszy w Wielkiej Brytanii dostawca „quadruple-play”, mający w ofercie telewizję kablową, Internet oraz telefonię mobilną i stacjonarną. W lutym 2007 nowo powstała spółka przyjęła nazwę Virgin Media.

</doc>
<doc id="1395985" url="https://pl.wikipedia.org/wiki?curid=1395985" title="Dź">
Dź



</doc>
<doc id="1395988" url="https://pl.wikipedia.org/wiki?curid=1395988" title="Maurycy August Beniowski">
Maurycy August Beniowski



</doc>
<doc id="1395989" url="https://pl.wikipedia.org/wiki?curid=1395989" title="Dż">
Dż



</doc>
<doc id="1395991" url="https://pl.wikipedia.org/wiki?curid=1395991" title="Lyn-Z">
Lyn-Z



</doc>
<doc id="1395993" url="https://pl.wikipedia.org/wiki?curid=1395993" title="Zofia Leśniowska">
Zofia Leśniowska

Zofia Wanda Leśniowska (ur. 1912 lub 1913 we Lwowie, zm. 4 lipca 1943 w Gibraltarze) – córka generała Władysława Sikorskiego, porucznik Wojska Polskiego, działaczka Polskiego Czerwonego Krzyża.
Życiorys.
Zofia Leśniowska była córką gen. Władysława Sikorskiego i Heleny Zubczewskiej, poślubionych w 1909. Według różnych źródeł urodziła się 2 marca 1912 lub 24 marca 1913 we Lwowie.
30 września 1936 w Parchaniu wyszła za mąż za porucznika Stanisława Leśniowskiego (1904-1987, syna urzędnika rolniczego Stanisława Leśniowskiego).
Po wybuchu II wojny światowej 7 września 1939 roku ojciec zlecił jej organizację ruchu oporu. Jej mieszkanie w Warszawie przy ul. Górskiego było wykorzystywane w celach konspiracyjnych. Na początku 1940 roku została wywieziona przez kuriera Samsona Mikicińskiego do Francji. Odtąd towarzyszyła ojcu jako jego sekretarka, tłumacz i doradca.
16 listopada 1942 roku minister spraw wojskowych generał dywizji Marian Kukiel mianował ją komendantką główną Pomocniczej Służby Kobiet. Z dniem 18 lutego 1943 roku została zwolniona na własną prośbę ze stanowiska komendantki głównej Pomocniczej Służby Wojskowej Kobiet przez ministra obrony narodowej generała Mariana Kukiela (jej zastępczynią, a następnie pełniącą obowiązki komendantki była Maria Leśniakowa). Pełniła funkcję komendantki plutonu w Wojskowej Służbie Kobiet.
Według oficjalnych źródeł zginęła 4 lipca 1943 w katastrofie lotniczej w morzu pod Gibraltarem, wraz ze swoim ojcem, ale jej ciała nigdy nie odnaleziono. Była odznaczona Honorową Odznaką PCK.
Kontrowersje wokół katastrofy lotniczej.
Udział Zofii Leśniowskiej w śmierci generała Sikorskiego jest przedmiotem teorii spiskowych. Jej ciało nie zostało odnalezione, a obecność u boku generała w owych tragicznych dniach wiąże się z wieloma kontrowersjami i niedomówieniami. Jak podawali świadkowie, była ona kilkakrotnie ostrzegana przed udziałem w feralnym locie samolotu, podobno telefonicznie przez samego Churchilla. Powstały również hipotezy mówiące o jej nieobecności podczas lotu, porwaniu i osadzeniu w obozach pod Moskwą, a później w głębi kraju, gdzie miała być z oddali widziana przez polskich oficerów, m.in. przez cichociemnego Tadeusza Kobylińskiego. Badający katastrofę Tadeusz Kisielewski stwierdził, że nie ma źródła potwierdzającego fakt wejścia na pokład samolotu córki generała Sikorskiego. Dodatkowo jej bransoletka z monogramem wkrótce potem miała zostać odnaleziona w kairskim hotelu Mena House.
Ustalenia śledztwa Instytutu Pamięci Narodowej z 2009 roku wykluczyły teorie dotyczące domniemanego zamordowania członków lotu jeszcze przed startem samolotu oraz sfingowania ich śmierci w katastrofie, przesądzając, że śmierć Władysława Sikorskiego nastąpiła najwcześniej w chwili uderzenia samolotu w wodę. Tym samym, podaje to w wątpliwość również teorie dotyczące wcześniejszego porwania Zofii Leśniowskiej.

</doc>
<doc id="1396001" url="https://pl.wikipedia.org/wiki?curid=1396001" title="Józef Lipiński (pedagog)">
Józef Lipiński (pedagog)

Józef Lipiński, krypt.: "J. L.; J. L. R. D. E.; X.", (ur. 1764 w Tetyjowie na Naddnieprzańskiej Ukrainie, zm. 23 września 1828 w Warszawie) – polski działacz oświatowy, pedagog, powieściopisarz, poeta, tłumacz, krytyk literacki i teatralny. Współpracownik Stanisława Kostki Potockiego, wolnomularz.
Życiorys.
Urodził się w roku 1764. Pierwsze nauki pobierał u pijarów, na warszawskim Żoliborzu. Wkrótce potem zbliżył się do I. Potockiego. Po III rozbiorze Polski osiadł na wsi.
W okresie Księstwa Warszawskiego członek Izby Wojennej i Administracyjnej. Od roku 1807 sekretarz generalny Izby Edukacyjnej (do 17 stycznia 1812). W Królestwie Kongresowym, od roku 1811 członek Dyrekcji Edukacji Narodowej, inicjator Towarzystwa do Ksiąg Elementarnych, od 1817 był drugą po ministrze osobą w Komisji Oświecenia, od 1821 generalny wizytator szkół Królestwa Polskiego.
Od roku 1805 członek Towarzystwa Przyjaciół Nauk w Warszawie (od roku 1809 członek czynny), współzałożyciel Warszawskiego Towarzystwa Dobroczynności, w latach 1814-1820 prezes Rządowej Dyrekcji Teatru. Wydawał klasycystyczne poezje, powieści sentymentalne, przekłady, prace pedagogiczne. Członek Towarzystwa Iksów w latach 1815-1819. Od stycznia roku 1817 członek Rady Ogólnej Uniwersytetu Warszawskiego. Zmarł w Warszawie.
Twórczość.
Ważniejsze utwory i mowy.
Artykuły i drobne utwory umieszczał w czasopismach: "Dziennik Wileński" (1806), "Gazeta Korespondenta Warszawskiego" (tu recenzje teatralne literą "X", używaną także przez innych członków Towarzystwa Iksów), "Gazeta Poznańska" (1814), "Gazeta Warszawska" (1808, 1815), "Melitele" (1829), "Nowy Pamiętnik Warszawski" (1803-1804), "Pamiętnik Umiejętności, Sztuk i Nauk" (1824), "Pamiętnik Warszawski" (1807, 1809, 1815, 1819, 1821, 1823), "Rocznik Towarzystwa Warszawskiego Przyjaciół Nauk", "Tygodnik Wileński" (tu: Wierzba płacząca i brzoza; Do J. Kopecia, 1818).
Prace edytorskie.
Wydawał również instrukcje dla nauczycieli i przepisy dla uczniów; zobacz Estreicher II (1874), 604-605.

</doc>
<doc id="1396003" url="https://pl.wikipedia.org/wiki?curid=1396003" title="Józef Lipiński">
Józef Lipiński



</doc>
<doc id="1396005" url="https://pl.wikipedia.org/wiki?curid=1396005" title="Spektrum (stacja telewizyjna)">
Spektrum (stacja telewizyjna)

Spektrum - czeska, dokumentalna stacja telewizyjna nadawana w ramach płatnej platformy satelitarnej CS Link. 
Stacja jest jednym z sześciu nowo zarejestrowanych kanałów spółki Media Vision. Sygnał Spektrum kodowany jest w systemie Cryptoworks.
Oferta programowa poświęcona jest nauce, naturze, modzie oraz wojsku.

</doc>
<doc id="1396008" url="https://pl.wikipedia.org/wiki?curid=1396008" title="Franciszek Polniaszek">
Franciszek Polniaszek

Franciszek Polniaszek, ps. „Zbigniew”, „Karol Nowopolski” (ur. 24 września 1892 w Tłustem, zm. w kwietniu 1940 w Charkowie) – polski doktor prawa, pułkownik dyplomowany piechoty Wojska Polskiego, ofiara zbrodni katyńskiej.
Życiorys.
Urodził się w Tłustem, w powiecie zaleszczyckim ówczesnego Królestwa Galicji i Lodomerii, w rodzinie Jana i Tekli z Maślanków. Członek tajnych organizacji harcerskich i „Strzelca”. Absolwent szkoły powszechnej w Zaleszczykach (1904) i gimnazjum z maturą w Buczaczu (1912). Podjął studia na Wydziale Prawa Uniwersytetu Franciszkańskiego we Lwowie oraz Akademii Handlowej we Lwowie. Ukończył szkołę żołnierską i podoficerską, a w 1913 kurs oficerski Polowych Drużyn Strzeleckich w Nowym Sączu.
6 sierpnia 1914 roku wcielony został do Pierwszej Kompanii Kadrowej, jako pomocnik szefa kompanii. Wkrótce po wymarszu z Kadrówką przeniósł się do kawalerii. 2 września 1914 roku uzyskał stopień podporucznika. Od bitwy pod Kostiuchnówką do kryzysu przysięgowego przydzielony był do 5 pułku piechoty. W czasie służby w Legionach awansował kolejno na stopień chorążego (2 lipca 1915 roku) i podporucznika (1 listopada 1916 roku). W lipcu 1917 roku, po kryzysie przysięgowym, został wcielony do cesarskiej i królewskiej Armii i wysłany na front włoski.W lipcu 1919 roku przyjęty został w stopniu kapitana do Wojska Polskiego i skierowany do 5 pułku piechoty Legionów. 19 sierpnia 1920 roku został zatwierdzony z dniem 1 kwietnia 1920 roku w stopniu kapitana, w piechocie, w grupie oficerów byłych Legionów Polskich. W tym czasie pełnił służbę w Batalionie Zapasowym 5 pp Leg. Zorganizował ochotniczy batalion piechoty i na własną prośbę skierowany na front bolszewicki. Dowodził batalionem 213 pułku piechoty.
Po wojnie, w 1921 roku uzyskał doktorat z prawa na Uniwersytecie Jagiellońskim w Krakowie. 3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 310. lokatą w korpusie oficerów piechoty. 10 lipca tego roku został zatwierdzony na stanowisku dowódcy batalionu w macierzystym pułku. W 1923 roku pełnił służbę w 5 pp Leg. na stanowisku komendanta Kadry Batalionu Zapasowego. Z dniem 1 listopada 1924 roku został przydzielony do Wyższej Szkoły Wojennej w Warszawie, w charakterze słuchacza Kursu Normalnego. Z dniem 11 października 1926, po ukończeniu kursu i uzyskaniu dyplomu naukowego oficera Sztabu Generalnego, przydzielony został do Oddziału V Sztabu Generalnego. 12 kwietnia 1927 roku został mianowany podpułkownikiem ze starszeństwem z dniem 1 stycznia 1927 roku i 17. lokatą w korpusie oficerów piechoty. W czerwcu 1927 roku został przydzielony z Biura Personalnego MSWojsk. w Warszawie do Oficerskiej Szkoły dla Podoficerów w Bydgoszczy na stanowisko komendanta. 23 grudnia 1927 roku został przeniesiony do kadry oficerów piechoty z pozostawieniem na dotychczas zajmowanym stanowisku komendanta szkoły. Z jego inicjatywy powołano najpierw izbę pamięci, a później zaczątek zbioru muzealnego. Powołano Radę Muzealną. W dniu 6 maja 1928 zebrani z okazji święta szkolnego goście z inspektorem armii gen. Edwardem Rydzem–Śmigłym i biskupem dr. Władysławem Bandurskim na czele podpisując stosowny Akt Erekcyjny dokonali otwarcia muzeum. Z dniem 20 sierpnia 1931 roku został przeniesiony do 54 pułku piechoty Strzelców Kresowych w Tarnopolu na stanowisko dowódcy pułku. W marcu 1933 został wiceprezesem komitetu budowy pomnika Marszałka Józefa Piłsudskiego Tarnopolu. W 1937 przeniesiony na funkcję kierownika 6 Okręgowego Urzędu WF i PW we Lwowie. Na stopień pułkownika został mianowany ze starszeństwem z dniem 1 stycznia 1936 roku i 1. lokatą w korpusie oficerów piechoty. Od 1937 roku obowiązki kierownika Okręgowego Urzędu WFiPW łączył z funkcją dowódcy Lwowskiej Brygady Obrony Narodowej. We wrześniu 1939 bronił lotniska Skniłów. 22 września 1939 roku pojmany przez NKWD, więziony w Starobielsku i tam zamordowany.
Franciszek Polniaszek był żonaty z Aurelią z Rudzińskich, z którą miał syna i córkę.
Postanowieniem nr 112-48-07 Prezydenta RP Lecha Kaczyńskiego z dnia 5 października 2007 roku został awansowany pośmiertnie do stopnia generała brygady. Awans został ogłoszony w dniu 9 listopada 2007 roku w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="1396009" url="https://pl.wikipedia.org/wiki?curid=1396009" title="Rugratsy w Paryżu">
Rugratsy w Paryżu



</doc>
<doc id="1396010" url="https://pl.wikipedia.org/wiki?curid=1396010" title="Bruno Coutinho Martins">
Bruno Coutinho Martins

Bruno Coutinho, właśc. Bruno Coutinho Martins (wym. []; ur. 21 czerwca 1986 w Porto Alegre) – brazylijski piłkarz występujący na pozycji pomocnika.
Kariera.
Bruno Coutinho jest wychowankiem Grêmio Porto Alegre. W drużynie z rodzinnego miasta występował w latach 2004-2008. Wiosną 2007 roku został wypożyczony do América Natal, a później do urugwajskiego Nacionalu Montevideo, w którym wystąpił w dwóch ligowych meczach.
W styczniu 2008 roku, za sprawą menedżera Mariusza Piekarskiego trafił na testy do Jagiellonii Białystok. Wkrótce Bruno podpisał 3-letni kontrakt z białostockim klubem, w którym rozegrał 47 spotkań i strzelił 2 bramki. W 2010 roku zdobył z Jagiellonią Puchar Polski. 15 lipca 2010 roku podpisał trzyletnią umowę z Polonią Warszawa. „Czarne Koszule” reprezentował w sumie przez dwa sezony.
Latem 2012 roku Bruno Coutinho przeszedł do izraelskiego Hapoelu Tel-Awiw, z którym parafował roczny kontrakt z możliwością jego przedłużenia o kolejne dwa lata. Jeszcze pod koniec tego samego roku odszedł z zespołu. Następnie był on zawodnikiem rumuńskiej Astry Giurgiu oraz brazylijskich klubów Esporte Clube Pelotas i Veranópolis ECRC.
W lutym 2014 roku Bruno podpisał kontrakt z występującym w China League One zespołem Shenzhen Ruby. W 2015 roku był zawodnikiem japońskiego klubu Tokyo Verdy występującego w drugiej lidze.

</doc>
<doc id="1396011" url="https://pl.wikipedia.org/wiki?curid=1396011" title="Tsugishige Kondō">
Tsugishige Kondō

 – japoński chirurg. 
Studiował medycynę na Tokijskim Uniwersytecie Cesarskim, gdzie był uczniem Karla Juliusa Scriby. 
Razem z Sankichi Satō założył w 1898 roku Japońskie Towarzystwo Chirurgiczne, którego 1. kongres odbył się 1-3 kwietnia 1899 roku. 
Jako pierwszy w Japonii przeprowadził appendektomię i gastrektomię.

</doc>
<doc id="1396014" url="https://pl.wikipedia.org/wiki?curid=1396014" title="Polniaszek Franciszek">
Polniaszek Franciszek



</doc>
<doc id="1396015" url="https://pl.wikipedia.org/wiki?curid=1396015" title="Shalom DovBer Stambler">
Shalom DovBer Stambler



</doc>
<doc id="1396017" url="https://pl.wikipedia.org/wiki?curid=1396017" title="Teatr Letni w Warszawie">
Teatr Letni w Warszawie

Teatr Letni – teatr działający w latach 1870–1939 w Warszawie, należący do Warszawskich Teatrów Rządowych, następnie letnia scena Teatru Rozmaitości.
Historia.
Drewniany budynek teatru zbudowano w 1870 w Ogrodzie Saskim według projektu Aleksandra Zabierzowskiego. Teatr powstał w związku z przebudową Teatru Wielkiego i jego czasowym zamknięciem. Mieścił 940 widzów i charakteryzował się bardzo dobrą akustyką i obszerną sceną. Jej wymiary dopasowano do wymiarów sceny Teatru Wielkiego, co pozwalało na wykorzystywanie tych samych dekoracji. Teatr cieszył się popularnością wśród widzów. Był jednak krytykowany m.in. za przeciągi.
Przedstawienia w Teatrze Letnim odbywały się także po zakończeniu przebudowy Teatru Wielkiego. Od czerwca grano tam dramaty, operetki, farsy i balety. W 1890 budynek został przystosowany do użytku całorocznego, a widownię powiększono do ok. 1000 miejsc.
W budynku teatru pomiędzy 31 marca a 2 kwietnia 1902 roku pierwsza polska wytwórnia filmowa Towarzystwo Udziałowe Pleograf założona przez wynalazcę Kazimierza Prószyńskiego zorganizowała pionierskie pokazy polskich filmów. Podczas projekcji publiczności zaprezentowano program złożony z filmów dokumentujących życie codzienne w Warszawie, które wykonane zostały przez Prószyńskiego. Były to m.in. "Ślizgawka w Dolinie Szwajcarskiej", "Ślizgawka w Ogrodzie Saskim", "Ruch uliczny przed pomnikiem Mickiewicza", "Wyścigi", "Pogotowie Ratunkowe", "Na Placu Św. Aleksandra" oraz "Pod Ostrą Bramą w Wilnie".
Do 1915 budynek był też siedzibą zespołu farsy Teatru Małego. W latach 1921−1923, po spaleniu się siedziby teatru, mieścił zespół dramatyczny Teatru Rozmaitości. Od 1921 znajdował się pod zarządem Dyrekcji Generalnej Teatrów Miejskich, a następnie Towarzystwa Krzewienia Kultury Teatralnej.
Budynek teatru spłonął we wrześniu 1939. W 2014 zbudowano jego replikę w Parku Miniatur Województwa Mazowieckiego.

</doc>
<doc id="1396025" url="https://pl.wikipedia.org/wiki?curid=1396025" title="(29443) Remocorti">
(29443) Remocorti

(29443) Remocorti – planetoida z pasa głównego asteroid okrążająca Słońce w ciągu 3 lat i 168 dni w średniej odległości 2,29 j.a. Została odkryta 13 lipca 1997 roku w "Pistoia Mountains Astronomical Observatory" w San Marcello Pistoiese przez Luciano Tesiego i Gabriele Cattani. Nazwa planetoidy pochodzi od "Remo Corti" (ur. 1936), włoskiego astronoma amatora. Przed nadaniem nazwy planetoida nosiła oznaczenie tymczasowe (29443) 1997 NM10.

</doc>
<doc id="1396028" url="https://pl.wikipedia.org/wiki?curid=1396028" title="Teatr Mały">
Teatr Mały



</doc>
<doc id="1396029" url="https://pl.wikipedia.org/wiki?curid=1396029" title="Teatr Mały w Warszawie (1880–1901)">
Teatr Mały w Warszawie (1880–1901)

Teatr Mały – teatr w Warszawie należący do Warszawskich Teatrów Rządowych, siedziba zespołów operetki i farsy.
Opis.
Został uruchomiony 25 października 1880 przy ul. Daniłowiczowskiej w przebudowanym budynku Niemieckiej Synagogi. W 1890 zespół farsy przeniósł się do Teatru Letniego a kierownikiem obu zespołów został Ludwik Śliwiński. W 1901 teatr zamknięto, a zespół został przeniesiony do Teatru Nowości.

</doc>
<doc id="1396031" url="https://pl.wikipedia.org/wiki?curid=1396031" title="Linia kolejowa nr 108">
Linia kolejowa nr 108

Linia kolejowa nr 108 Stróże – Krościenko (– Chyrów) – częściowo zelektryfikowana, jednotorowa linia kolejowa o długości 160,489 km położona w południowo-wschodniej Polsce.
Historia.
Linię zbudowano w XIX wieku z polecenia władz Austro-Węgier. W 1872 r. powstał odcinek od współczesnego rozjazdu z linią do obecnej granicy państwa, jako część Pierwszej Węgiersko-Galicyjskiej Kolei Żelaznej. Pozostałą część linii zbudowano w 1884, w ramach Galicyjskiej Kolei Transwersalnej.
W 1938 roku obecna linia kolejowa wchodziła w skład drugorzędnej linii kolejowej nr 139 (Sucha – Stanisławów).
W latach 1945–1951 stacją końcową po polskiej stronie była Olszanica, ponieważ dalszy odcinek linii znalazł się na terenie ZSRR. Po zmianie przebiegu granicy z ZSRR w 1951 roku pociągi zaczęły ponownie docierać do Ustrzyk Dolnych i Krościenka.
1 grudnia 1988 zelektryfikowano odcinek Stróże – Jasło oraz otwarto zelektryfikowaną łącznicę nr 619 w Stróżach (w niektórych źródłach za datę budowy łącznicy przyjmuje się 1986 rok).
W 2017 roku na odcinku Stróże – Wola Łużańska wyremontowanych zostało 9 przejazdów kolejowo-drogowych.
W listopadzie 2018 PKP Polskie Linie Kolejowe podpisały z Przedsiębiorstwem Napraw i Utrzymania Infrastruktury Kolejowej w Krakowie umowę na remont odcinka Wola Łużańska – Gorlice Zagórzany, obejmujący m.in. 16 przejazdów kolejowo-drogowych oraz tory na 10 km szlaku. Jednocześnie reaktywowano ruch pociągów pasażerskich na odcinku Targowiska – Sanok – Zagórz, gdzie od poniedziałku do soboty kursują 4 pary pociągów regio w relacji Jasło – Sanok, w tym 2 wydłużone do stacji Zagórz, uzupełniane przez 2 pary pociągów Sanok – Komańcza i 1 para w relacji Sanok – Zagórz. Na linii kursują zarówno pociągi regio spółki Polregio jak i TLK spółki PKP Intercity (obsługiwane przez SKPL Cargo), które w sezonie były wydłużane do Łupkowa. Pociągi regio kursują w relacji Jasło – Sanok i Jasło – Zagórz i są skomunikowane na stacjach Sanok i Zagórz z pociągami do Komańczy. W niedziele kursują studenckie pociągi do Komańczy w liczbie 2 par uzupełnianych przez wieczorną parę Jasło – Sanok, skomunikowaną z pociągiem Kolei Małopolskich na stacji Jasło.
W przyszłości planowana jest rewitalizacja oraz elektryfikacja linii kolejowej nr 108 do Krościenka oraz budowa łącznicy Jedlicze – Szebnie.
28 lutego 2022 w związku z inwazją Rosji na Ukrainę spółka PKP Polskie Linie Kolejowe podjęła decyzję o szybkiej naprawie linii kolejowej nr 108 na odcinku Uherce – Krościenko w celu pomocy uchodźcom z Ukrainy. Pomimo prac pierwszy pociąg z Krościenka do Tarnowa, obsługiwany jednostką SA140, 3 marca 2022 wykoleił się miedzy Ustianową a Olszanicą. Po dokonaniu niezbędnych napraw, ruch od granicy państwa w Krościenku do Uherców wznowiono 24 marca 2022 (zarówno pociągi Polregio, jak i SKPL).
Ruch pociągów.
Na odcinku Stróże – Biecz do 31 maja 2010 kursowały dwie pary pociągów regio, a następnie linia była obsługiwana przez zastępczą komunikację autobusową. Od 12 grudnia 2010 autobus wjeżdżał do Gorlic. Wraz z wprowadzeniem rozkładu jazdy na rok 2012 całkowicie zlikwidowano połączenia pasażerskie na tej trasie.
Szlak Biecz – Jasło od 1 stycznia 2010 roku do 31 marca 2016 roku był całkowicie wyłączony z ruchu pasażerskiego. 
1 kwietnia 2016 roku zdecydowano o przywróceniu ruchu pasażerskiego na odcinku Jasło – Gorlice przez stację Gorlice Zagórzany.
Na odcinku Jasło – Zagórz obecnie odbywa się ruch pasażerski i towarowy. W lutym 2013 roku PKP PLK zapowiedziały definitywne wyłączenie z eksploatacji od grudnia tegoż roku odcinka Nowy Zagórz – Krościenko, co w odpowiedzi na zapytanie poselskie nr 4402 w dniu 12 czerwca 2013 roku potwierdził podsekretarz stanu Ministerstwa Transportu Andrzej Massel. 15 grudnia 2013 PKP PLK definitywnie wyłączyły z eksploatacji odcinek Nowy Zagórz – Krościenko. Od 1 maja 2015 roku na odcinku Nowy Zagórz – Krościenko odbywa się ruch drezynowy. 28 lutego 2022 PKP PLK rozpoczęły doraźne przywracanie przejezdności odcinka od Uherzec Mineralnych do przejścia granicznego w Krościenku w celu umożliwienia przejazdu pociągów ewakuacyjnych z uchodźcami z Ukrainy, którzy gromadzą się na granicy w wyniku inwazji Rosji na Ukrainę. Pociągi miały być obsługiwane przez zespoły trakcyjne DM90 przewoźnika SKPL Cargo i kursować wahadłowo na odcinku Sanok – Krościenko. 3 marca rozkład jazdy dla SKPL Cargo został cofnięty, a jednocześnie wahadło na przywróconym do eksploatacji odcinku zaplanowano do obsługi przez składy SA140 przewoźnika Polregio zamówione przez marszałka województwa Podkarpackiego. Tego samego dnia po godz. 15:30 pierwszy zamówiony skład w drodze powrotnej z uchodźcami na pokładzie wykoleił się na odcinku Ustrzyki Dolne – Uherce w pobliżu Ustjanowej.
W sezonach letnich i zimowych do 12 grudnia 2009 roku na linii kursowały pociągi pospieszne do Gdyni, Warszawy i Katowic, przy czym te dwa ostatnie na stacji w Jaśle zmieniały kierunek jazdy i podążały dalej linią kolejową nr 106 w stronę Rzeszowa.
Na linii nie kursował nigdy pociąg przemierzający całą linię bezpośrednio ze Stróż do Krościenka. Najdalej bez przesiadki – pociągiem kończącym bieg w Zagórzu lub Łupkowie – można było dojechać do Sanoka.
Od 15 grudnia 2014 roku na odcinku trasy od Jasła przez Krosno i Sanok do Zagórza kursował codziennie pociąg TLK spółki PKP Intercity, przy czym w rozkładzie 2016/2017 ograniczono kursowanie do sobót i niedziel. Z kolei pociągi regio spółki Polregio kursują codziennie na odcinku Jasło – Targowiska i weekendowo do Komańczy, a od rozkładu 2016/2017 sezonowo do stacji Medzilaborce. W 2017 roku nastąpiło przywrócenie kursowania pociągów regionalnych na odcinku Stróże – Gorlice Zagórzany – Jasło. Połączenie obsługują Koleje Małopolskie.
W 2018 roku uruchomiono całoroczny pociąg regio ze stacji Gorlice do stacji Rzeszów Główny; połączenie zostanie utrzymane w rozkładzie 2018/2019.
Od 1 marca 2023 zostały wznowione regularne połączenia relacji Sanok - Ustrzyki Dolne. 3 pary pociągów dziennie obsługuje przewoźnik SKPL Cargo na zlecenie Polregio
Stan techniczny.
Ze względu na pogarszający się stan techniczny linii kolejowej i niekonkurencyjne czasy przejazdu, linia kolejowa jest marginalizowana przez przewoźników pasażerskich. W 2013 roku dokonano pierwszych prac modernizacyjnych na odcinku Jasło – Jedlicze oraz Nowosielce – Sanok. Wymieniono ponad 16 km torów, przebudowano 24 mosty przepusty, 19 przejazdów kolejowo-drogowych oraz 2 perony na przystankach Gliniczek i Jedlicze Męcinka, dzięki czemu prędkość rozkładowa wzrosła do 80 km/h. Mówi się także o konieczności połączenia linii kolejowej nr 106 z linią kolejową nr 108 bezkolizyjną łącznicą omijającą stację Jasło, co pozwoliłoby na skrócenie czasu jazdy. Rozpatrywane są 3 warianty budowy. Wariant I Szebnie – Przybówka przewiduje budowę mostu na rzece Jasiołka, wariant II Moderówka – Męcinka przewiduje budowę tunelu, a wariant III Krosno Turaszówka – Przybówka to budowa nowej linii wzdłuż rzeki Wisłok. Na początkowym odcinku Stróże – Wola Łużańska oraz Wola Łużańska – Gorlice Zagórzany konieczne było wprowadzanie licznych ograniczeń prędkości. 11 kwietnia 2018 roku spółka PKP Polskie Linie Kolejowe ogłosiła przetarg na opracowanie dokumentacji projektowej i robót budowlanych, mających na celu utrzymanie przejezdności i przywrócenie parametrów eksploatacyjnych. W ich wyniku prędkość ze Stróż do Woli Łużańskiej wzrosła z 40 do 60 km/h. 24 września 2018 rozstrzygnięto przetarg na remont odcinka Wola Łużańska – Gorlice Zagórzany, mający również na celu utrzymanie przejezdności i przywrócenie parametrów eksploatacyjnych. W ich wyniku prędkość wzrośnie do 100 km/h.

</doc>
<doc id="1396033" url="https://pl.wikipedia.org/wiki?curid=1396033" title="Indywidualne Mistrzostwa Wielkiej Brytanii na żużlu 2008">
Indywidualne Mistrzostwa Wielkiej Brytanii na żużlu 2008



</doc>
<doc id="1396034" url="https://pl.wikipedia.org/wiki?curid=1396034" title="Brede Hangeland">
Brede Hangeland

Brede Paulsen Hangeland (ur. 20 czerwca 1981 w Houston, Stany Zjednoczone) – norweski piłkarz grający na pozycji środkowego obrońcy w Crystal Palace.
Kariera klubowa.
Hangeland urodził się w Stanach Zjednoczonych, w mieście Houston. Karierę piłkarską rozpoczął jednak w Norwegii w klubie Vidar Stavanger. W 2000 roku zadebiutował w jego barwach w trzeciej lidze norweskiej. W 2001 roku odszedł do innego klubu z miasta Stavanger, Vikinga i zaczął występować w rozgrywkach norweskiej pierwszej ligi. W pierwszym sezonie w barwach Vikinga zdobył Puchar Norwegii (3:0 w finale z Bryne FK) i zajął 3. miejsce w Tippeligaen. W kolejnych sezonach nie osiągnął jednak większych sukcesów w lidze i w krajowym pucharze. Pełnił także funkcję kapitana Vikinga.
16 stycznia 2006 roku Hangeland podpisał kontrakt z duńskim FC København. Tam stworzył linię obrony wraz z rodakiem André Bergdølmo. W sezonie 2005/2006 wywalczył z Kopenhagą mistrzostwo Danii. Wygrał także Royal League, zrzeszającą najlepsze kluby duńskie, norweskie i szwedzkie (1:0 w finale z Lillestrøm SK). Natomiast w 2007 roku obronił tytuł mistrzowski, a w Royal League zespół FCK przegrał w finale z 0:1 z odwiecznym rywalem Brøndby IF. Jesienią 2007 wystąpił w fazie grupowej Pucharu UEFA.
18 stycznia 2008 Hangeland podpisał kontrakt z angielskim Fulham, który zapłacił za niego 4,7 miliona euro. 29 stycznia zadebiutował w Premier League w zremisowanym 0:0 wyjazdowym meczu z Boltonem Wanderers. Stacja telewizyjna Sky Sports uznała go najlepszym zawodnikiem tego spotkania. Na koniec sezonu 2007/2008 utrzymał się z Fulham w lidze. 23 sierpnia 2008 roku w meczu z Arsenalem zdobył swoją pierwszą i jedyną bramkę w Fulham. W sezonie 2008/2009 dalej był podstawowym graczem klubu (zagrał w 37 meczach Premier League) i na następny rok pozostał w Londynie.
1 sierpnia 2014 roku podpisał kontrakt z Crystal Palace.
Kariera reprezentacyjna.
W reprezentacji Norwegii Hangeland zadebiutował 20 listopada 2002 roku w wygranym 1:0 towarzyskim spotkaniu z Austrią. Od czasu debiutu stał się podstawowym obrońcą norweskiej drużyny i występował z nią m.in. w eliminacjach do Euro 2004, Mistrzostw Świata 2006, Euro 2008 i Mistrzostw Świata 2010.

</doc>
<doc id="1396037" url="https://pl.wikipedia.org/wiki?curid=1396037" title="Wesełe">
Wesełe

Wesełe – osiedle typu miejskiego w obwodzie zaporoskim na Ukrainie, siedziba władz rejonu weselińskiego.
Historia.
Pierwsza wzmianka o miejscowości pochodzi z 1815. Status osiedla typu miejskiego posiada od 1957.
W 1989 osiedle liczyło 12 290 mieszkańców, a w 2013 – 10 071 mieszkańców.

</doc>
<doc id="1396038" url="https://pl.wikipedia.org/wiki?curid=1396038" title="Kaesong">
Kaesong



</doc>
<doc id="1396039" url="https://pl.wikipedia.org/wiki?curid=1396039" title="Teatr Mały w Warszawie (1973–2009)">
Teatr Mały w Warszawie (1973–2009)

Teatr Mały – teatr w Warszawie, scena kameralna Teatru Narodowego. Otwarty 11 stycznia 1973, zakończył działalność 27 czerwca 2009.
Teatr, zaprojektowany przez arch. Zbigniewa Wacławka we współpracy ze Zbigniewem Gąsiorem, mieścił się w podziemiach kina „Relax” z hallem wejściowym w Domu Towarowym „Junior” przy ul. Marszałkowskiej 104/122. Mieściła scenę o wymiarach 12x4 metrów i wysokości 340 cm. Teatr maksymalnie mógł pomieścić 232 widzów. Reprezentował nowoczesny kierunek architektury teatrów, z salą połączoną funkcjonalnie ze sceną, umożliwiającą wiele układów widowni; od tradycyjnego do amfiteatralnego.
Historia.
Teatr powstał w czasie, gdy dyrektorem Teatru Narodowego był Adam Hanuszkiewicz. Na scenie tej w pierwszym dyplomowym przedstawieniu warszawskiej PWST, którym była "Antygona" Sofoklesa debiutowali m.in. Anna Chodakowska i Wiktor Zborowski. Na scenie tej debiutowała też Krystyna Janda.
Po pożarze Teatru Narodowego w roku 1985 scena Teatru Małego pełniła funkcje sceny głównej.
W latach 1992-1993 sala była bezpłatnie użyczona Teatrowi Współczesnemu.
W roku 1994 funkcję doradcy artystycznego ds. Teatru Małego objął Paweł Konic. Przez dziesięć lat jego dyrekcji udało się tu stworzyć najpoważniejszą scenę impresaryjną, na której pokazano przeszło 1200 zaproszonych spektakli.

</doc>
<doc id="1396041" url="https://pl.wikipedia.org/wiki?curid=1396041" title="Taksometr">
Taksometr

Taksometr – w przeszłości mechaniczny a obecnie elektroniczny przyrząd pomiarowy instalowany w pojazdach służących do usługowego prowadzenia działalności w zakresie przewozu osób i ładunków (taksówkach). Taksometry służą do obliczania (według ustalonych taryf) należności za długość drogi przebytej przez taksówkę lub za czas wynajęcia tej taksówki. Wyróżnia się dwa systemy naliczania opłaty za kurs: system S i system D.
System pojedynczy naliczania opłaty S (ang. Single Application of Tariff).
Opłata naliczana jest z wykorzystaniem taryfy drogowej albo taryfy czasowej w zależności od prędkości z jaką porusza się taksówka w porównaniu do prędkości granicznej równej ilorazowi wartości taryfy czasowej przez wartość taryfy drogowej. Dla prędkości taksówki większej od prędkości granicznej opłata jest naliczana z drogi, a w przeciwnym przypadku z czasu. System ten jest obecnie użytkowany w Polsce.
System podwójny naliczania opłaty D (ang. Double Application of Tariff).
Podwójny system naliczania D bazuje na jednoczesnym sumowaniu opłaty z czasu i drogi niezależnie od prędkości, z jaką porusza się taksówka.
Ze względu na zmienną prędkość taksówki wyznaczanie opłaty następuje przez zliczanie impulsów prostokątnych z generatora czasu znajdującego się w układzie elektronicznym taksometru oraz dostarczanych z przetwornika (nadajnika) drogi, których częstotliwość jest liniowo zależna od prędkości taksówki. Obecnie najczęściej wykorzystuje się impulsy z drogi podawane z czujnika prędkości umieszczonego w skrzyni biegów lub z układu prędkościomierza, układu ABS, czasami komputera sterującego praca silnika (głównie samochody japońskie), sygnał ten często doprowadzany jest do złącza radia samochodowego.
Coraz częściej w nowszych pojazdach istnieje konieczność podłączenia specjalnego „Modułu”, który łącząc się z magistralą CAN na wyjściu podaje sygnał prostokątny.
Taksówka, w której jest zainstalowany taksometr, charakteryzowana jest przez tzw. współczynnik charakterystyczny "w" [imp/km] pojazdu wyrażony w impulsach na kilometr, zależny od zastosowanego rozmiaru opon, panującego wewnątrz nich ciśnienia, zużycia bieżnika oraz nawierzchni jezdni po której porusza się taksówka. Z kolei taksometr jest charakteryzowany przez stałą taksometru "k" [imp/km], która wskazuje po ilu impulsach otrzymanych z przetwornika zostanie zaliczony przez taksometr jeden kilometr. Wartość stałej taksometru waha się od kilkuset do stu tysięcy impulsów na kilometr. Podczas legalizacji taksometru zainstalowanego w taksówce uzyskanie najmniejszych błędów z długości drogi jest możliwe przy jak najlepszym dopasowaniu "k" do "w".
Aktualnie w Polsce stosowany jest system S z jedną wspólną jednostką taryfową i taksometry stosowane na terenie tego kraju posiadające zatwierdzenie typu wydane przez Główny Urząd Miar mogą być użytkowane przez 10 lat od momentu wydania tego certyfikatu.
Po wejściu w życie dyrektywy MID (ang. Measuring Instruments Directive), tj. od końca 2006 r. do obrotu mogą być wprowadzone tylko taksometry po tzw. ocenie zgodności wyposażone w dwa systemy naliczania opłaty S i D.
Wartości opłaty wskazywane przez taksometr mogą być inkrementowane, poczynając od opłaty początkowej o wspólną jednostkę taryfową dla drogi i czasu albo dwie niezależne jednostki taryfowe odpowiednio dla drogi i czasu, które mogą w szczególnym przypadku być identyczne.
Przebicie o następną jednostkę taryfową jest z góry i wskazanie opłaty za kurs jest najbliższe rzeczywistemu bezpośrednio przed przebiciem o kolejną jednostkę taryfową.
Ze względu na wprowadzenie w połowie lat 90. wymagań dotyczących taksometrów elektronicznych pracujących w trybie S z jedną wspólną jednostką taryfową, większość wprowadzonych do obrotu przyrządów miała zaimplementowane rozwiązania sprzętowe na bazie przestrajalnych generatorów częstotliwości z pętlą sprzężenia fazowego PLL generujących impulsy z czasu o częstotliwości odpowiadającej prędkości granicznej, a także wyposażona była w liczniki impulsów z czasu i drogi, jak również scalone komparatory częstotliwości. Wśród rozwiązań sprzętowych były także taksometry wyposażone w pamięć fiskalną, ze względu na obowiązek stosowania w Polsce kas rejestrujących (fiskalnych). Mikroprocesory w tego typu taksometrach taktowane były zegarami kilkumegahercowymi.
Wartość naliczanej opłaty w systemie S zbudowana jest na bazie opłaty początkowej i jednostki taryfowej (dwóch niezależnych jednostek taryfowych). Do zdefiniowania opłaty w taksometrze ustawiane są parametry takie jak opłata początkowa (od 4,00 zł do 8,00 zł), długość odcinka początkowego, czas początkowy, jednostka taryfowa (zazwyczaj od 0,10 zł do 1,00 zł) oraz zestaw czterech taryf dla drogi (od 1,00 zł/km do 5,00 zł/km) i czterech odpowiednich dla drogi taryf czasowych (od 10,00 zł/godz. do 50,00 zł/godz.). W Polsce przyjęto, że odcinek początkowy (czas początkowy) zdefiniowany jest przez iloczyn odcinka następnego (czasu następnego) i stałej "c" zazwyczaj ustawianej na dwa. W ten sposób uzyskano również jednakową prędkość graniczną na odcinku początkowym i następnych.
Obecnie każdy użytkowany taksometr musi być odpowiednio sprawdzony i poświadczony dowodem legalizacji (świadectwo legalizacji) potwierdzającym, że taksometr spełnia wymagania metrologiczne. Legalizacja taksometru ważna jest 25 miesięcy. Na odwrocie dokumentu wypisane są taryfy zaprogramowane w taksometrze. Kierowca ma obowiązek mieć te taryfy wypisane na naklejce na zewnętrznej stronie prawych drzwi pasażera, oraz od wewnątrz na lewej szybie pasażera.
W większości miast maksymalne dopuszczalne stawki są ograniczane przez urzędy miejskie, ale np. w Katowicach występuje pełna dowolność stosowania opłat, pod warunkiem że spełniają one wymagania metrologiczne i taksometr jest zalegalizowany w terenowym urzędzie miar. W Krakowie stosowanie opłat jest ograniczone przez urząd miasta, dlatego taksówkarze nie mogą pobierać na taryfie I (w dni powszednie w godzinach od 6.00 do 22.00) więcej niż ustalone przez urząd miasta 2,80 zł/km. W Warszawie również stosowane jest ograniczenie przez urząd miasta – tu przykładowo na taryfie I limit ustalony jest na 3 zł/km a opłata początkowa nie większa niż 8 zł.
Taksometry po ocenie zgodności mogą być wyposażone zarówno w rozwiązania sprzętowe realizujące system S i D, jak i rozwiązania bazujące na implementacjach czysto programowych uruchamianych na komputerach PC z zastosowaniem mikroprocesorów z zegarem taktowanym z częstotliwością kilkaset megaherców bądź na komputerach pokładowych taksówek.
Obowiązujące wymagania dla taksometrów po ocenie zgodności zawarte są w wymaganiach dyrektywy MID z 2006 r., a konkretnie w jej załączniku MI-007. Jednak dokumentem rekomendującym zalecenia dla taksometrów elektronicznych przez międzynarodową organizację metrologiczną OIML, którego część wymagań znajdziemy w dyrektywie MID, był dokument R-021 opracowywany przez kilka lat, a którego finalną wersję opublikowano w 2008 r.

</doc>
<doc id="1396043" url="https://pl.wikipedia.org/wiki?curid=1396043" title="(33010) Enricoprosperi">
(33010) Enricoprosperi

(33010) Enricoprosperi – planetoida z grupy pasa głównego asteroid okrążająca Słońce w ciągu 3 lat i 226 dni w średniej odległości 2,36 j.a. Została odkryta 11 marca 1997 roku w "Pistoia Mountains Astronomical Observatory" w San Marcello Pistoiese przez Luciano Tesiego i Gabriele Cattani. Nazwa planetoidy pochodzi od "Enrico Prosperi" (ur. 1954), właściciela "Tuscan Osservatorio Castelmartini". Przed nadaniem nazwy planetoida nosiła oznaczenie tymczasowe (33010) 1997 EO30.

</doc>
<doc id="1396046" url="https://pl.wikipedia.org/wiki?curid=1396046" title="Nowomykołajiwka (obwód zaporoski)">
Nowomykołajiwka (obwód zaporoski)

Nowomykołajiwka (ukr. Новомиколаївка) – osiedle typu miejskiego w obwodzie zaporoskim Ukrainy, siedziba władz rejonu nowomykołajiwskiego.
Historia.
Pierwsza wzmianka o miejscowości pochodzi z 1790. 
Status osiedla typu miejskiego posiada od 1957.
W 1989 liczyło 5988 mieszkańców.
W 2013 liczyło 5485 mieszkańców.

</doc>
