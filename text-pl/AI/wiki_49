<doc id="1396049" url="https://pl.wikipedia.org/wiki?curid=1396049" title="Anastasia Dualla">
Anastasia Dualla

Anastasia Dualla – fikcyjna postać serialu "Battlestar Galactica" grana przez Kandyse McClure. Dualla jest oficerem łącznościowym na "Battlerstar Galactica". Wcześniej była m.in. zastępcą dowódcy na "Battlestar Pegasus".
Życiorys.
Dualla pochodzi z planety Sagittaron, więc w oczach innych, czasami nie jest traktowana poważnie. Dla ojca Dualli wstąpienie do Floty Kolonialnej było szaleństwem i żartem (Sagittarianie są pacyfistami). Jednakże wstąpiła do Floty bo „Chciała w coś wierzyć”. Trzy tygodnie przed atakami Cylonów pokłóciła się z ojcem, nie zdołała się z nim pogodzić o co miała do siebie żal.
W czasie ataków odnotowywała wiele awarii statków powietrznych tuż przed zniszczeniem o czym poinformowała Gaetę. Następnie ustaliła m.in., że zaginiony "Olimpic Carier" posiada na swoim pokładzie broń atomową, co doprowadziło do jego zniszczenia przez Apollo. Gdy na pokładzie "Astral Queen" wybuchł bunt więźniów, broniła ich przywódcę, Toma Zarka, przed komentarzami ze strony Floty.
Zaraz po atakach związała się z Billem Keikeyem (osobistym sekretarzem Prezydent Roslin). W czasie abordażu Cylonów na "Galactice" doznała obrażeń, a gdy Roslin uciekała na Kobol pomogła jej się wydostać z Battlestara. Po śmierci Billa związała się z młodym Adamą.
W czasie wyborów prezydenta Kolonii Dualla wraz z Pułkownikiem w porozumieniu z Roslin dokonała fałszerstwa wyborów, jednak dzięki Felixowi fałszerstwo się wydało i to Baltar wygrał.
Po zasiedleniu Nowej Caprici Dee wyszła za mąż za Apollo i została jego zastępczynią na "Pegasusie". To ona jako pierwsza zauważyła zbliżającą się flotę Cylonów dzięki czemu "Galactica", "Pegasus" oraz kilka statków cywilnych zdołało uciec.
W czasie bitwy o Nową Capricę wróciła wraz z Apollo na ratunek "Galactice". To ona kazała opuścić "Pegasusa" Apollo. Po Drugim Exodusie wróciła na stanowisko głównego łącznościowca na "Galactice". W tym czasie wraz z Andersem kilkakrotnie widziała jak Apollo całuje się ze Starbuck. Uczestniczyła w ekspedycji na "Planecie Alg" i pomogła tam swojej rywalce w powrocie na "Battlestar", gdyż ta ucierpiała w wyniku ataku Cylonów. Po powrocie a Planety Alg praktycznie nie rozmawiała z Apollo.
W czasie epidemii we flocie cierpiała jak każdy mieszkaniec Sagittariona. Nie chciała się poddać leczeniu wojskowego lekarza dra Cottle i poszła do doktora Roberta. Robert mordował ludność Sagittarona, ale dzięki interwencji Helo została uratowana.
Gdy Apollo został obrońcą Baltara w jego procesie, Dualla wierząca w winę byłego prezydenta odeszła od męża.
W dniu, w którym koloniści odkryli pierwszą Ziemię Dee popełniła samobójstwo, nigdy nie dotarła do naszej Ziemi.

</doc>
<doc id="1396051" url="https://pl.wikipedia.org/wiki?curid=1396051" title="Test Romberga">
Test Romberga



</doc>
<doc id="1396052" url="https://pl.wikipedia.org/wiki?curid=1396052" title="CZ">
CZ



</doc>
<doc id="1396053" url="https://pl.wikipedia.org/wiki?curid=1396053" title="Specjalny Region Administracyjny Sinŭiju">
Specjalny Region Administracyjny Sinŭiju

Specjalny Region Administracyjny Sinŭiju (kor. 신의주) – specjalny region administracyjny Korei Północnej, utworzony w sierpniu 2002 roku przy granicy z Chińską Republiką Ludową. W skład regionu weszła część miasta Sinŭiju i przygraniczne terytoria.
SRA Sinŭiju miał być w założeniu próbą wprowadzenia w Korei Północnej elementów gospodarki wolnorynkowej na wzór reform chińskich. Region miał być odgrodzony betonowym murem od reszty państwa, a wewnątrz niego planowano przeprowadzenie śmiałych reform: m.in. otwarcie granic dla ruchu turystycznego, dopuszczenie obrotu dewizami czy stworzenie raju podatkowego. Przewidywano przesiedlenie większości mieszkańców w celu uzyskania jak największej ilości gruntów pod zagraniczne inwestycje. Nowa jednostka administracyjna miała otrzymać szeroką autonomię na wzór Hongkongu i Makau; 12 września 2002 roku północnokoreański parlament uchwalił nawet ustawę zasadniczą dla regionu.
Na gubernatora regionu władze północnokoreańskie wyznaczyły chińskiego biznesmena, Yang Bina. Wkrótce po nominacji został on jednak aresztowany przez chińską policję za przestępstwa podatkowe i w lipcu 2003 roku skazany na 18 lat więzienia. Po aresztowaniu Yanga władze północnokoreańskie de facto zarzuciły plany związane z
SRA Sinŭiju i ostatecznie nie przeprowadzono tam żadnych reform gospodarczych i ustrojowych.

</doc>
<doc id="1396054" url="https://pl.wikipedia.org/wiki?curid=1396054" title="Teatr Nowości w Warszawie">
Teatr Nowości w Warszawie

Teatr Nowości – teatr w Warszawie, zbudowany w 1901 przy ul. Hipotecznej dla zespołu operetki i farsy Warszawskich Teatrów Rządowych.
Opis.
Występował w nim zespół dawnego Teatru Małego. Sala mieściła 1300 widzów. Dyrektorem teatru był Ludwik Śliwiński.
W lipcu 1921 zespół został rozwiązany. Teatr działał w dawnym Teatrze Marywil przy ul. Bielańskiej pod zarządem Towarzystwa Teatrów Stołecznych. W późniejszym okresie następowały liczne przerwy w działalności i związane z tym zmiany dyrekcji i nazwy: Stołeczna Operetka, Teatr Messal-Niewiarowskiej, Orfeum. Teatr został zamknięty w 1932.

</doc>
<doc id="1396057" url="https://pl.wikipedia.org/wiki?curid=1396057" title="De Havilland Comet">
De Havilland Comet

de Havilland Comet – pierwszy na świecie komercyjny odrzutowy samolot pasażerski, który wszedł do seryjnej produkcji. Samolot, zaprezentowany w 1949 roku, produkowany przez brytyjskie przedsiębiorstwo de Havilland.
Historia.
Geneza.
W 1942 roku w Wielkiej Brytanii, w wyniku rządowej inicjatywy powołano do życia specjalną komisję, której celem było nakreślenie kierunków rozwoju lotnictwa cywilnego po zakończeniu II wojny światowej oraz zdefiniowanie wymagań technicznych nowych samolotów, które owe kierunki mogły by w przyszłości realizować. Przewodnictwo komisji objął John Moore-Brabazon, Lord Brabazon of Tara. Od jego nazwiska komisja potocznie znana była jako Komitet Brabazona / Komitet brabazonowski (ang. Brabazon Committee). W 1943 roku Komitet sformułował pierwsze wymagania techniczne, jakimi powinny charakteryzować się nowe, powojenne konstrukcje. Podzielono je na kilka typów.
Gorącym zwolennikiem rozwoju projektu był Geoffrey de Havilland. Z jednej strony będący członkiem komitetu, z drugiej, właściciel wytwórni de Havilland, będącej pionierem w konstrukcji, budowie i rozwoju pierwszych brytyjskich silników odrzutowych. Wymagania opisane jako "typ IV" stały się podstawą prac, których przebieg doprowadził do powstania samolotu De Havilland Comet.
Projekt.
Oczywistym stało się, iż "typ IV" znajdzie się w kręgu zainteresowań wytwórni de Havilland – w połowie lat 40. XX wieku będącej już zaangażowanej w projekt odrzutowego samolotu myśliwskiego De Havilland Vampire, mającej tym samym wstępne, pionierskie doświadczenia z napędem odrzutowym. Firma była również producentem drugiego brytyjskiego silnika odrzutowego de Havilland Goblin (kolejnego po Power Jets W.1), użytego do napędu Vampire. Założenia opisane jako "typ IV" ewoluowały, zmieniając kryteria techniczno-operacyjne, jakie miała spełnić nowa konstrukcja. Zmieniały się również opracowywane w wytwórni projekty. Jednym z pierwszych, z połowy 1943 roku, był powiększoną wersją opracowywanego równolegle Vampire. Projekt przedstawiał dwubelkowy samolot z dużą gondolą umieszczoną pomiędzy kadłubami, będący w istocie powiększoną wersją myśliwca Vampire. W międzykadłubowej, hermetycznej gondoli przewidziano miejsca dla sześciu pasażerów i ładunku poczty o masie 450 kg. Samolot, dla którego przewidywano głównie zadania pocztowe, miał dysponować zasięgiem rzędu 1120 km. Rok później pojawił się kolejny projekt koncepcyjny przedstawiający maszynę w układzie kaczki, w której zadania pocztowe miały być współdzielone z przewozem pasażerów. Kolejnym projektem była konstrukcja zbliżona do układu latającego skrzydła ze skośnymi płatami. W środkowej części kadłuba przewidziano miejsce dla pasażerów. Do napędu miały posłużyć cztery silniki de Havilland Ghost, drugi z opracowanych przez wytwórnie wczesnych silników odrzutowych. Brytyjski przemysł lotniczy nie miał doświadczenia w owym czasie z konstrukcjami o skośnych skrzydłach. Aby temu zaradzić, wybudowano samolot De Havilland DH.108 Swallow, który posłużył do praktycznego sprawdzenia teoretycznych danych dotyczących zachowania się w locie samolotów ze skośnym skrzydłem. Postęp prac doprowadził do opracowania koncepcji samolotu w układzie dolnopłata. Cztery silniki samolotu umieszczono w profilu skrzydeł, w ich przykadłubowej części. Końcowy projekt, który otrzymał oznaczenie de Havilland DH-106, ukończono na przełomie sierpnia i września 1946 roku.
Prototyp.
4 września 1946 roku brytyjskie Ministerstwo Zamówień (ang. Ministry of Supply) podpisało z wytwórnią kontrakt (zamówienie nr 22/46) na budowę dwóch samolotów prototypowych. Maszyny otrzymały oznaczenia G-5-1 i G-5-2. W momencie podpisywania umowy de Havilland dysponowała już zapotrzebowaniem ze strony British Overseas Airways Corporation (BOAC) na 25 samolotów. W późniejszym okresie BOAC zredukowało swoje zamówienie do 8 samolotów, a po przejęciu British South American Airways, powiększyło je do 10 maszyn.
Budowa pierwszego na świecie napędzanego silnikami odrzutowymi samolotu pasażerskiego stawiała przed konstruktorami wyzwania, z którymi przemysł lotniczy nie musiał się wcześniej mierzyć – loty z dużymi prędkościami na dużych wysokościach, zmęczenie materiału poddanego presji prędkości, wysokości i ciśnienia, wytrzymałość konstrukcji hermetyzowanej kabiny pasażerskiej i całego kadłuba, nagrzewanie aerodynamiczne – przed tymi i innymi problemami stanęli po raz pierwszy konstruktorzy lotniczy. Prace podzielono na realizowanych równolegle kilka programów badawczych mających w praktyce przetestować słuszność przyjętych rozwiązań. Avro Lancastrian posłużył do badań jednostek napędowych. Maszyna napędzana była dwoma oryginalnymi silnikami Rolls-Royce Merlin oraz dwoma de Havilland Ghost. Zachowanie się silnika odrzutowego na wysokim pułapie przebadano na specjalnie do tego celu zmodyfikowanym de Havilland Vampire o znakach TG278. Do sprawdzenia działania instalacji hydraulicznej układu sterowania samolotu wykorzystano De Havilland Hornet, DH.108 Swallow i Avro Lancaster. Widoczność z kabiny pilotów przyszłego samolotu testowana była na specjalnie zmodyfikowanym szybowcu Airspeed Horsa. Personel pokładowy i załoga przechodziły przeszkolenie na samolocie Lockheed Constellation, w którym de Havilland zmodyfikował kabinę pasażerską i kokpit tak, aby w maksymalnym stopniu przypominały docelowy układ zastosowany w nowej konstrukcji.
Budowa prototypów odbywała się w zakładach w Hatfield. Pierwszy z nich wytoczono z hali montażowej 25 lipca 1949 roku. Dwa dni później, 27 lipca, samolot za sterami którego siedzieli szef pilotów doświadczalnych wytwórni, dowódca załogi John Cunningham, drugi pilot Harold Waters oraz trzech inżynierów: John Wilson odpowiedzialny za awionikę samolotu, Frank Reynolds hydraulika i Tony Fairbrother, po raz pierwszy wzbił się w powietrze. W momencie swojego oblotu był to pierwszy na świecie samolot pasażerski z napędem odrzutowym, który wzbił się w powietrze. Niewiele brakowało, aby palmę pierwszeństwa odebrał mu Avro Canada C-102 Jetliner, który do swojego dziewiczego lotu wzbił się trzynaście dni później, 10 sierpnia. 31 minutowy oblot G-5-1 zapoczątkował intensywny okres badań w locie samolotu. W ciągu pierwszych dwóch tygodni maszyna wykonała 14 lotów, spędzając w powietrzu 15 godzin.
Próby.
Próby prototypu przebiegały pomyślnie. We wrześniu 1949 roku maszyna otrzymała znaki rejestracyjne G-ALVG. Zaprezentowano ją publicznie podczas odbywających się w tym samym roku Farnborough International Airshow. W trakcie prób maszyna ulegała ciągłym modyfikacjom. Jedną z nich była modernizacja podwozia głównego samolotu. Pierwotnie golenie posiadały pojedyncze duże koła o średnicy pneumatyka 1675 mm każde. Od grudnia 1949 roku testowano golenie z podwójnymi kołami oraz wózki czterokołowe. Te ostatnie zostały zainstalowane na drugim prototypie i standardowo w maszynach seryjnych.
Rodzaj zastosowanego napędu dał maszynie przewagę w prędkości i wysokości lotu nad wszystkimi używanymi wówczas pasażerskimi samolotami z silnikami tłokowymi. Przełożyło się to na szereg rekordów, które ustanowiono w trakcie prób prototypu. 25 października 1949 roku prototyp, za sterami którego siedział John Cunningham wraz z załogą i znajdującym się na pokładzie balastem odpowiadającym masie 36 pasażerów, wykonał lot na trasie Londyn – Trypolis – Londyn. Zajęło mu to 6 godzin i 36 minut (bez czasu spędzonego na lotnisku w Trypolisie). Czas dwukrotnie krótszy niż uzyskiwany przez latające na tej trasie samoloty Avro York i Douglas DC-4. Podobne osiągnięcia uzyskano na trasie z Londynu do Rzymu w marcu 1950 roku – 2 godziny, a w kwietniu tego samego roku do Kairu – 5 godzin. W trakcie próbnego lotu nad Atlantykiem w lutym 1950 roku maszyna przebywała w powietrzu 5,5 godziny, osiągając pułap 12 tys. metrów. Lecąc z Brighton do Edynburga, osiągnięto średnią prędkość 850 km/h. W połowie 1950 roku prototyp przechodził testy eksploatacyjne w gorącym klimacie. Próby odbywały się w Nairobi i Chartumie.
We wrześniu tego samego roku maszyna ponownie zawitała na Farnborough International Airshow, tym razem jedna pomalowana w barwy BOAC. Po pokazach maszynę zmodernizowano, przystosowując ją do pobierania paliwa w locie. Przeprowadzone próby nie spełniły jednak oczekiwań konstruktorów i z pomysłu zrezygnowano. W maju 1951 roku maszyna przeszła próby z wykorzystaniem przyśpieszaczy rakietowych, mających ułatwić start w trakcie operacji przeprowadzanych na wysokogórskich lotniskach lub w tropikalnym, gorącym i wilgotnym klimacie. Próby przeprowadzono na macierzystym lotnisku w Hatfield. Przyśpieszacze zamontowano tuż przy dyszach wylotowych silników. Wykazano, iż tak zmodyfikowany samolot istotnie, dysponując dodatkowym ciągiem uzyskanym z silników rakietowych, ma lepszą charakterystykę startu, jednak z racji trudności w obsłudze i dużą lotność paliwa rakietowego pomysł został zarzucony.
W 1950 roku do prób dołączył drugi prototyp. Oblatano go 27 lipca 1950 roku, a za sterem, ponownie usiadł, będący dowódcą załogi John Cunningham. Maszyna o znakach G-ALZK wyposażona była w nowe podwozie główne składające się z czterokołowych wózków, które po wciągnięciu lepiej wpisywały się w obrys skrzydła, i nowe systemy awioniczne. Na skrzydle umieszczono dodatkowe stałe zbiorniki paliwa wystające poza jego obrys. W kwietniu 1951 roku maszyna trafiła do BOAC, gdzie przeszła 500-godzinny kurs przeszkolenia personelu lotniczego mającego w przyszłości obsługiwać rejsowe samoloty. W połowie stycznia 1952 roku zakończono loty certyfikacyjne, a 22 stycznia tego samego roku maszyna otrzymała świadectwo zdatności do lotu. W grudniu 1952 roku pierwszy prototyp wziął udział w lotach, na których badano zainstalowane na nim, podobnie jak na drugiej maszynie prototypowej, dodatkowe zbiorniki paliwa na skrzydłach. Od lipca 1953 roku samolot brał udział w niszczących próbach wytrzymałościowych. Po ich zakończeniu maszynę zezłomowano i 6 listopada 1953 roku wykreślono z rejestru. Drugi prototyp został rozmontowany, a jego kadłub wykorzystano do dalszych badań, między innymi przy konstruowaniu samolotu Hawker Siddeley Nimrod.
Służba.
Samoloty seryjne produkowane były w latach 1952–1962. Po 1962 roku wybudowano kilka dodatkowych egzemplarzy, wykorzystując nagromadzone w trakcie produkcji części i podzespoły. Łącznie wybudowano 113 maszyn na dwóch liniach produkcyjnych mieszczących się w zakładach w Hartfield (72 samoloty) i Broughton (41 samolotów). Pierwsze zamówienie na nową konstrukcję złożyły rodzime linie BOAC, które zakupiły dziesięć maszyn oznaczonych jako Comet 1 i początkowo było to jedyne zamówienie, jakim dysponowała wytwórnia. Za małe na uruchomienie produkcji seryjnej, która mogłaby zrekompensować koszty, jakie poniósł producent, oraz wygenerować zysk. Pomimo obaw, de Havilland podjął decyzję o rozpoczęciu produkcji seryjnej, wychodząc z założenia, iż początkowy brak zainteresowania ze strony przewoźników wynika z obaw o sukces samolotu, jego pionierski charakter, z którym nikt nie miał wcześniejszego doświadczenia. Jeśli maszyna będzie poprawnie zachowywała się w powietrzu i spełni oczekiwania swoich konstruktorów, to pojawią się zamówienia.
Ryzyko opłaciło się. Istotnie już w 1949 roku, gdy rozpoczęto próby prototypu w powietrzu, pojawiło się zamówienie na dwa egzemplarze ze strony kanadyjskiego przewoźnika Canadian Pacific Air Lines. W 1951 roku kolejne maszyny zamówiły francuskie Union Aéromaritime de Transport (UAT) i Air France. Samoloty przeznaczone na rynek zagraniczny oznaczono jako Comet 1A. Dysponowały większą liczbą miejsc, większym zasięgiem i zastosowano w nich mocniejsze silniki Ghost 50 Mk 2. Ogółem wyprodukowano 21 samolotów wersji Comet 1/1A.
Pierwszym użytkownikiem samolotu seryjnego zostały linie BOAC, które odebrały nową maszynę 8 kwietnia 1952 roku. Był to Comet 1 o znakach G-ALYP i numerze seryjnym c/n06003. Ostatni z partii dziesięciu zamówionych Cometów 1 został przekazany 23 września 1952 roku. Była to maszyna o znakach G-ALYZ i numerze seryjnym c/n 06012. Pierwszym zagranicznym użytkownikiem Cometa 1A zostały linie Canadian Pacific Air Lines, które zamówiły dwa samoloty. Pierwszy z nich, o znakach CF-CUM i numerze seryjnym c/n 06013 otrzymały w październiku 1952 roku, a w styczniu 1953 roku dostarczono drugi egzemplarz, samolot o znakach CF-CUN i numerze seryjnym c/n 06014. Drugim kanadyjskim odbiorcą samolotu zostały Royal Canadian Air Force. Dostawa samolotu dla kanadyjskich sił powietrznych wiązała się z wykonaniem pierwszego transatlantyckiego przelotu pasażerskiej maszyny z napędem odrzutowym. Samolot, startując z Wielkiej Brytanii, docierał do Kanady z międzylądowaniem w Keflavíku na Islandii i Gander na Nowej Fundlandii. Francuski UAT swoje Comet 1A odebrał w grudniu 1952 roku – był to samolot o znakach F-BGSA i numerze seryjnym c/n 06015, kolejny w lutym 1953 roku F-BGSB c/n 06016 i ostatni w kwietniu 1953 roku, F-BGSC c/n 06019. Oprócz przewoźników cywilnych zainteresowanie nową konstrukcją wyraziło lotnictwo wojskowe. Dwa samoloty Comet 1A zamówiły Royal Canadian Air Force, które otrzymały swoje maszyny w maju 1953 roku (numer taktyczny 5301, c/n 06017) i czerwcu tego samego roku (numer taktyczny 5302, c/n 06018).
Pierwszy komercyjny lot samolot Comet 1 wykonał 2 maja 1952 roku. Maszyna należąca do BOAC o znakach G-ALYP wykonała rejs na trasie Londyn – Johannesburg. Liczący 10821 km długości dystans samolot pokonał w 23 godziny i 34 minuty, wykonując w trakcie lotu pięć międzylądowań w Rzymie, Bejrucie, Chartumie, Entebbe i Livingstone. W sierpniu tego samego roku BOAC uruchomił kolejne dalekodystansowe połączenie Londyn – Cejlon z międzylądowaniem w Bejrucie, Bahrajnie, Karaczi i Bombaju. W lutym 1953 roku linia została przedłużona do Singapuru z kolejnymi międzylądowaniami w Delhi, Kalkucie i Rangunie. W kwietniu 1953 roku Comety BOAC zainaugurowały połączenie z Londynu do Tokyo z międzylądowaniami na Bliskim Wschodzie, Indiach i Indochinach. W tym samym roku BOAC wprowadził Cometa na linie transatlantycką do Stanów Zjednoczonych z pojedynczym międzylądowaniem na Nowej Fundlandii. Na trasie Comet 1 ustanowił rekord czasu przelotu nad Atlantykiem wynoszący 5 godzin i 56 minut (3970 km). Canadian Pacific Air Lines wykorzystywało swoje Comet 1A na trasie z Kanady do Australii. Maksymalna długość tras obsługiwanych przez Comety wynosiła 43 400 km. Tygodniowy nalot samolotów należących do BOAC wynosił 370 godzin, a średnie wypełnienie miejsc na poziomie 88%.
Problemem dla linii lotniczych była dochodowość połączeń realizowanych przez Comety. Koszty eksploatacji samolotu były trzykrotnie wyższe niż popularnego na długodystansowych trasach Douglasa DC-6. Zdając sobie sprawę, iż dla wielu przewoźników będzie to kluczowy parametr decydujący o zakupie bądź rezygnacji z nabycia samolotów, de Havilland oferował swoje samoloty po dużo niższej cenie niż koszt zakupu amerykańskich maszyn tłokowych. Firma wychodziła z założenia, iż umożliwi to sprzedaż większej liczby samolotów, tym samym umożliwi obniżenie kosztów produkcji i maksymalizację zysków. Liczono również, i słusznie, na ogromne zainteresowanie, jakie wśród pasażerów wywoła możliwość lotu samolotem z napędem odrzutowym oraz lot na wysokości do tej pory niedostępnej dla przeciętnego pasażera samolotów komunikacyjnych.
Comet 2.
16 lutego 1952 roku do swojego pierwszego lotu wzbił się nowy model samolotu oznaczony jako Comet 2X. Prace nad nową wersją rozpoczęto już kilka miesięcy po oblocie Cometa 1. Był to okres intensywnego i szybkiego rozwoju silników odrzutowych, w związku z tym wytwórnie samolotów dysponowały coraz większym wachlarzem dostępnych jednostek. W nowym prototypie zastosowano silniki Rolls-Royce Avon 502. Prototyp wybudowano na bazie seryjnego Cometa 1. Samolot o znakach G-ALYT i numerze seryjnym c/n 06006 oblatany został ponownie przez załogę, na której czele stanął John Cunningham. Dzięki nowym jednostkom, dysponującym większym ciągiem, możliwa stała się przebudowa płatowca i zwiększenie jego rozmiarów. Wydłużono kadłub o 92 cm, wzrosła masa startowa, masa użyteczna z 5100 do 6200 kg. Nowa konstrukcja dysponowała większym zasięgiem z 2850 km Comet 1A do 4065 km Comet 2. Intensywny i zakończony sukcesem program prób w locie, w którym akcent położono na sprawdzenie pracy zespołu napędowego, odwracaczy ciągu oraz instalacji przeciwoblodzeniowej, umożliwił szybkie opracowanie wersji seryjnej.
Pierwszy seryjny Comet 2 do swojego dziewiczego lotu wzbił się 27 sierpnia 1953 roku. Maszyna o znakach G-AMXA i numerze seryjnym c/n 06023 ponownie znalazła się w rękach dowódcy John Cunninghama, który siedział za jej sterami podczas oblotu. Maszyna seryjna różniła się od prototypu zastosowaniem jeszcze mocniejszych silników Rolls-Royce Avon 503, większymi wlotami powietrza do silników i dłuższymi dyszami wylotowymi. W tym samym roku samolot zaprezentowano na Farnborough International Airshow. Konstrukcja od razu wzbudziła zainteresowanie przewoźników lotniczych. BOAC złożył zamówienie na 36 maszyn, chęć zakupu wyraziły Japan Airlines i Línea Aeropostal Venezolana, British Commonwealth Pacific Airlines zamówiły sześć samolotów. Producent mógłby z optymizmem patrzeć na wzrost swojego portfela zamówień, gdyby nie seria katastrof, która uziemiła wszystkie Comety i mocno nadszarpnęła zaufanie przewoźników do samolotu.
Comet 3.
Dokładnie ten sam los spotkał wersję oznaczoną jako Comet 3. Prototypowa maszyna o znakach G-ANLO i numerze seryjnym c/n 06100 została oblatana 19 lipca 1954 roku, dowódcą załogi był tradycyjnie John Cunningham. Publicznie samolot został zaprezentowany w trakcie Farnborough International Airshow w 1954 roku. Samolot różnił się od wcześniejszych wersji rodzajem zastosowanych silników, którymi były jednostki Rolls-Royce Avon 502 o ciągu 29,4 kN, a od lutego 1957 roku Rolls-Royce Avon 523 o ciągu 44,5 kN. Dzięki nowym jednostkom zasięg samolotu wzrósł do 4345 km. Wydłużono kadłub maszyny o 5,37 m, a masa startowa wzrosła do 65 760 kg. W dwuklasowej konfiguracji samolot mógł zabrać na pokład 58 pasażerów.
Nowa wersja szybko stała się obiektem zainteresowań przewoźników mających już doświadczenie w eksploatacji cometów, jak i nowych klientów. Wiążące zamówienia złożyły linie BOAC, Air India i Pan Am. Niestety tak samo, jak w przypadku wersji Comet 2, seria katastrof, której uległy maszyny de Havillanda, zburzyła zaufanie do samolotu, a linie lotnicze szybko anulowały swoje zamówienia. Ukończony prototyp Comet 3 został w 1956 roku zmodernizowany do wersji 4B. W takiej konfiguracji wykorzystany został do prób certyfikacyjnych nowych silników. Dodatkowo zmodyfikowano skrzydła, zmniejszając ich rozpiętość o 2,13 m i usunięto charakterystyczne, umieszczone na nich stałe zbiorniki paliwa. Loty certyfikacyjne zakończono w sierpniu 1958 roku. Następnie samolot trafił do Royal Aircraft Establishment, gdzie otrzymał nowe oznaczenie XP915 i wykorzystywany był do badań systemów automatycznego lądowania.
Katastrofy.
26 października 1952 roku miał miejsce pierwszy wypadek z udziałem Cometa. Należący do BOAC samolot o znakach G-ALYZ w trakcie realizacji procedury startowej nie zdołał oderwać się od pasa startowego na lotnisku Rzym-Ciampino. Wypadek przeżyli wszyscy znajdujący się na pokładzie pasażerowie i załoga, jeden spośród 44 pasażerów został ranny. Dokładnie mająca taki sam przebieg katastrofa wydarzyła się 3 marca 1953 roku na lotnisku w Karaczi, tym razem jednak o dużo poważniejszych konsekwencjach. Należący do Canadian Pacific Air Lines CF-CUN nie zdołał oderwać się od pasa, śmierć poniosło czternaście osób. Kilka miesięcy później, 25 czerwca 1953 roku, należący do UTA francuski Comet 1A o znakach F-GBSC, również nie zdołał się unieść w powietrze podczas startu z Dakarze. Każdą z tych katastrof wyjaśniono błędami załogi, która zbyt wcześnie, bez osiągnięcia odpowiedniej siły nośnej próbowała poderwać samolot w powietrze, tym samym doprowadzając do jego przeciągnięcia. Ciepły lub gorący klimat, warunki atmosferyczne panujące na lotniskach, z których odbywały się starty, sprzyjały ograniczeniu mocy silników w pełni obciążonych samolotów. Wytwórnia zareagowała, instalując na skrzydłach samolotów skrzela zwiększające siłę nośną i skracające długość drogi startowej samolotu. Rozwiązanie okazało się być wystarczające, Comety nie zanotowały więcej tego typu wypadków.
Zmęczenie materiału.
2 maja 1952 roku Comety zainaugurowały loty komercyjne z pasażerami na pokładzie. Dokładnie rok później, miała miejsce katastrofa, w której zginęli wszyscy znajdujący się na pokładzie pasażerowie i załoga. 2 maja 1953 roku samolot BOAC o znakach G-ALYV lecący z Singapuru do Londynu, rozpadł się w trakcie wznoszenia po starcie z lotniska w Kalkucie, gdzie miał międzylądowanie. W owym okresie i rejonie powietrze wypełnione było monsunowymi burzami. Za prawdopodobną przyczynę uznano zniszczenie struktury płatowca poddanego dużym przeciążeniom podczas lotu przez turbulentne, burzowe powietrze. Pojawiła się również wtedy pierwsza sugestia, wyrażona przez zespół dochodzeniowy, aby producent rozważył możliwość wzmocnienia konstrukcji samolotu. Tym niemniej głównym powodem zniszczenia struktury maszyny były, zdaniem śledczych, ogromne siły działające na samolot przelatujący przez monsunowe burze. Nie prowadzono dalszych badań.
10 stycznia 1954 roku, lecący na tej samej trasie z Singapuru do Londynu historyczny Comet 1 o znakach G-ALYP, rozbił się krótko po starcie z lotniska w Rzymie. Historyczny, jako że była to pierwsza wyprodukowana maszyna seryjna. Zginęło 35 osób, wszystkie znajdujące się na pokładzie. Tym razem uziemiono wszystkie latające Comety i nakazano dokonać szczegółowych przeglądów maszyn. Problemem był to, iż nie zdawano sobie sprawy z tego, czego należy szukać, na jakie układy, systemy lub struktury należy zwrócić uwagę. Samolot spadł do Morza Tyrreńskiego w pobliżu Elby. Miesiąc po katastrofie zespół poszukiwawczy Royal Navy zlokalizował wrak i stopniowo wydobywał na powierzchnię fragmenty samolotu. Wydobyte fragmenty znacząco nie poprawiły stanu wiedzy na temat przyczyn katastrofy. Był to okres, w którym maszyny nie były jeszcze wyposażone w czarne skrzynki, zatem wszystkich odpowiedzi musiało dostarczyć mozolne badanie wydobytych fragmentów samolotu. Udało się wydobyć trzy czwarte konstrukcji, którą poskładano na specjalnym stelażu. Śledczym nie udało się jednak jednoznacznie stwierdzić winy technicznej lub błędu konstrukcyjnego stojących za katastrofą. Potencjalną przyczyną katastrofy, jednak nie rozstrzygającą według śledczych, mogło być pęknięcie zmęczeniowe kadłuba zaczynające się od otworów nitów w miejscu połączenia okien z poszyciem kadłuba. W takiej sytuacji producent wykonał drobne modyfikacje płatowca i wraz z właścicielami uziemionych Cometów zaczął naciskać na przywrócenie samolotów do lotów. Naciski okazały się skuteczne i 23 marca 1954 roku Comety ponownie wzbiły się w powietrze.
Kilka dni później, okazało się jak tragicznie przedwczesna była to decyzja. 8 kwietnia 1954 roku, dwa tygodnie po wznowieniu lotów cometów, wydarzyła się bardzo podobna co do przebiegu katastrofa kolejnej maszyny. Tym razem był to dzierżawiony od BOAC przez South African Airways Comet 1 o znakach G-ALYY. Maszyna rozpadła się w powietrzu i spadła do morza w pobliżu Neapolu krótko po starcie z lotniska Rzym-Ciampino w drodze do Kairu. Było to rutynowe międzylądowanie na trasie Londyn – Johannesburg.
Dwie tak poważne katastrofy w przeciągu dwóch tygodni zburzyły zaufanie do producenta i samolotu. Tym razem odebrano certyfikat zdatności do lotu, zakazując jednocześnie realizowania dostaw do odbiorców. Ówczesny premier Wielkiej Brytanii Winston Churchill nakazał rozpoczęcie niezależnego śledztwa mającego na celu wyjaśnienie przyczyn katastrofy i podjęcie odpowiednich środków zaradczych. W tym celu brytyjskie Ministerstwo Transportu i Lotnictwa Cywilnego powołało do życia specjalną komisję. Jej głównym śledczym został Sir Arnold Alexander Hall, inżynier lotniczy i dyrektor Royal Aircraft Establishment (RAE).
Dochodzenie.
Komitet pod przewodnictwem Halla, na podstawie badań wydobytych z morza i dostarczonych mu fragmentów wraku samolotu ustalił, iż przyczyną katastrofy G-ALYY było zmęczeniowe zniszczenie konstrukcji kadłuba maszyny. W pierwszej kolejności przeanalizowano wszystkie etapy prac projektowych Cometów, ich budowy i eksploatacji. Komisja nie stwierdziła żadnych uchybień, podkreślając, iż wszystkie prace nad samolotem wytwórnia wykonała, przestrzegając obowiązujących wówczas norm i standardów. Jednak z uwagi na to, iż stosowane dotychczas metody badawcze zawiodły i nie udało się z wyprzedzeniem wykryć zachodzących w konstrukcji kadłuba zmian, Royal Aircraft Establishment otrzymało zdanie zaprojektowania nowej metodyki prac badawczych, mających na celu wczesne wykrycie zmęczeniowych zmian w konstrukcji płatowca. Po opracowaniu odpowiedniej metody, RAE miało zweryfikować jej skuteczność w praktyce, wykorzystując do tego egzemplarz Cometa.
Zakres prac, jaki wykonali specjaliści z RAE, nigdy wcześniej nie miał miejsca. Wybudowano basen o wymiarach 34×7×5 m, w którym umieszczono wybrany do testów Comet 1 o znakach G-ALYU. Skrzydła samolotu wystawały poza obrys basenu, pod wodą znalazł się cały kadłub maszyny. W basenie symulowano poszczególne fazy lotu, jakie przechodził samolot. Robiono to poprzez wytwarzanie różnicy ciśnień pomiędzy zewnętrznym a wewnętrznym pokryciem samolotu. Taki efekt uzyskiwano poprzez pompowanie wody do środka kadłuba, a tym samym zwiększaniu ciśnienia wody w jego wnętrzu lub jej wypompowywanie, tym samym zwiększaniu ciśnienia, jakie na kadłub wywierała woda znajdująca się na zewnątrz kadłuba, wypełniająca zbiornik. Podobny efekt zmian ciśnienia można było osiągnąć, używając powietrza atmosferycznego, jednak w odróżnieniu od niego, w wodzie, proces niszczenia konstrukcji nie ma wybuchowego charakteru, zachodzi na tyle powoli, iż można z łatwością go obserwować i fotografować. Zmiany ciśnienia symulowały poszczególne fazy lotu, start, wznoszenie na wysokość przelotową, zniżanie i lądowanie. Wybrany do prób Comet miał już za sobą 1230 lotów. Po umieszczeniu maszyny w zbiorniku, wykonano w nim symulację kolejnych 1830 lotów ze wszystkimi fazami. Wtedy to w rogu ramy jednego z okien pasażerskiej części kadłuba pojawiło się zmęczeniowe pęknięcie poszycia.
Wykryto i udowodniono, że wielokrotne zmiany ciśnienia, jakim poddany jest kadłub samolotu w trakcie startu, wznoszenia, lotu, zniżania i lądowania, może w przypadku błędów konstrukcyjnych doprowadzić do jego zmęczeniowego zniszczenia. Źródłem pęknięć były narożniki prostokątnych ram okiennych samolotu i zbyt cienkie blachy poszycia, jakie zastosował de Havilland. Rezultaty badań zmusiły wytwórnie do modernizacji samolotów. Zastosowano okrągłe okna, których owalny obrys jest mniej podatny na zmęczeniowe uszkodzenia. Zwiększono grubość blach poszycia kadłuba. Dysze wylotowe silników odchylono na zewnątrz od kadłuba, minimalizując tym samym niszczący wpływ gorących gazów wylotowych na poszycie samolotu. Koszty modernizacji wziął na siebie rząd Wielkiej Brytanii.
Comet 4.
Najbardziej dojrzałą konstrukcją była wersja oznaczona jako Comet 4. Maszyna powstała z uwzględnieniem wszystkich rezultatów i zaleceń, jakie pojawiły się w trakcie i w wyniku dochodzenia mającego wyjaśnić tragiczną serię katastrof Cometów. Sprawę potraktowano bardzo prestiżowo, na tyle, iż środki na zaprojektowanie i wybudowanie nowej wersji pochodziły w części ze źródeł rządowych.
Fakt współfinansowanie projektu przez rząd wpłynął na inną powstającą w owym okresie konstrukcję, samolot Vickers V-1000. Szukając oszczędności, rządowe środki finansowe popłynęły do de Havillanda, kończąc tym samym finansowanie projektu firmy Vickers-Armstrongs.
W Comecie 4 zastosowano nowe silniki Rolls-Royce Avon 525B o ciągu 46,7 kN (w wersji 4B/C). Samolot miał największą masę startową ze wszystkich wersji Cometa. Zgodnie z zaleceniami powypadkowymi, w kadłubie o długości 33,98 m zainstalowano owalne okna. Dysponujący dodatkowymi zbiornikami zewnętrznymi o pojemności 2500 dm³ Comet 4, mógł się również pochwalić największym zasięgiem spośród wszystkich wybudowanych wersji. Maszyna mogła zabrać na pokład ponad 100 pasażerów. Prototyp samolotu o rejestracji G-APDA i numerze seryjnym 06401 został oblatany 27 kwietnia 1958 roku. Dowództwo nad samolotem w trakcie lotu spoczywało na barkach Johna Cunninghama. Loty próbne przebiegały pomyślnie. Badanie zachowania się samolotu w gorącym klimacie realizowano w Chartumie. Zdając sobie sprawę, ze mocno nadszarpniętego zaufania do konstrukcji, samolot wysłano do realizacji lotów promocyjnych po świecie. We wrześniu 1958 roku G-APDA udał się w 10-dniowy lot promocyjny po Azji, Ameryce Południowej i Północnej. 24 września 1958 roku samolot otrzymał certyfikat typu, co otworzyło przed wytwórnią możliwość rozpoczęcia sprzedaży. Pierwsza wersja Cometa 4 przeznaczona była do obsługi dalekich tras.
Pierwsza seryjna maszyna wystartowała do transatlantyckiego komercyjnego lotu 2 października 1958 roku. W tym samym miesiącu, do swojego pierwszego komercyjnego lotu wzbił się amerykański Boeing 707. Zamówienie ze strony amerykańskich linii Capital Airlines zapoczątkowało prace nad modelem przeznaczonym do obsługi krótkich tras, o dużej częstotliwości, obciążających dla konstrukcji, startów i lądowań. Nowy model otrzymał oznaczenie Comet 4A. Planowano wzmocnić całą konstrukcję płatowca i zmniejszyć rozpiętość skrzydeł. Amerykański przewoźnik zamówił wstępnie dziesięć samolotów tej wersji, jednak po wchłonięciu przez United Airlines, zamówienie zostało anulowane i nie doszło do wybudowania Cometa 4A.
Kolejną wersją był wybudowany w liczbie 18 egzemplarzy Comet 4B. Samolot otrzymał dłuższy kadłub w porównaniu do bazowej wersji Comet 4, ale miał krótszą rozpiętość skrzydeł. Maszyna została oblatana 27 czerwca 1959 roku. Za sterami samolotu o znakach G-APMA i numerze seryjnym c/n 06421 ponownie usiadł John Cunningham i jego załoga. Pierwszy seryjny samolot tej wersji trafił do British European Airways w listopadzie 1959 roku. Samoloty był w stanie wziąć na pokład 101 pasażerów i obsługiwały połączenia z Londynu do Moskwy, Tel Awiwu i Nicei.
Ostatnią wersją rozwojową samolotów Comet był Comet 4C. Maszyna wybudowana w największej liczbie egzemplarzy, która cieszyła się największą popularnością wśród przewoźników. Pierwszy seryjny samolot wzniósł się do swojego dziewiczego lotu 31 października 1959 roku. Dowódcą załogi G-AOVU i c/n 06424 był Pat Fillingham. Maszyna po ukończeniu 87 godzin uzupełniających lotów certyfikacyjnych, 8 czerwca 1960 roku znalazła się na wyposażeniu meksykańskiej linii Mexicana de Aviación. BOAC wykorzystywał zamówione przez siebie 19 maszyn typu 4C do realizacji dalekodystansowych połączeń z Londynu do Australii, Johannesburga, Tokio, Cejlon, Kanady, Chile, Iranu i na Karaiby. Część z tych połączeń obsługiwana była wcześniej przed katastrofami przez Comety 1 i 2. W barwach brytyjskiego przewoźnika samoloty w przeciągu dwóch pierwszych lat eksploatacji pokonały 44 mln km, przewożąc na swoim pokładzie 327 tys. pasażerów i wykonując nalot 68,5 tys. godzin. W trakcie swojej służby wszystkie wersje Cometa 4 wykonały nalot rzędu 2 mln godzin bez żadnych poważniejszych awarii. Jednym z większych użytkowników samolotów wersji Comet 4 były brytyjskie linie Dan-Air. W ich posiadaniu w latach 70. ubiegłego wieku znalazło się aż 4B i 4C pozyskanych od wycofujących ten typ maszyn innych linii lotniczych.
Lotnictwo wojskowe.
Samoloty Comet obok cywilnych użytkowników, znalazły się również na wyposażeniu sił powietrznych. Pierwszym użytkownikiem były Royal Canadian Air Force, które zakupiły dwa Comety 1A. Stały się one pierwszymi wojskowymi samolotami transportowymi z napędem odrzutowym. Maszyny były wykorzystywane w latach 1953–1963 przez 412 Transport Squadron.
Wybudowane, ale nieodebrane Comety 2, które po serii katastrof, jakie dotknęły maszyny, nie znalazły nabywców wśród cywilnych przewoźników, zostały zakupione przez brytyjski rząd celem przekazania ich Royal Air Force. W RAF samoloty przeszły gruntowną modernizację, przystosowujące samoloty do realizacji zadań transportu powietrznego, misji rozpoznawczych, wywiadu elektronicznego, zadań patrolowych i rozpoznawczych oraz szkoleniowo-treningowych. Powstała między innymi wersja 2R przeznaczona do prowadzenia zadań ELINT/SIGINT oraz pojedynczy Comet 2E o znakach XV144 pełniący rolę latającego laboratorium, w którym badano systemy autopilota, lądowania bez widoczności ziemi i wczesne systemy HUD. Personel latający wielozałogowych samolotów szkolony był na maszynach Comet T2. Samoloty znalazły się na stanie No. 216 Squadron RAF, w którym były wykorzystywane do zadań transportowych od 1956 roku aż do rozwiązania jednostki w 1975 roku. No. 51 Squadron RAF w latach 1957–1958. No. 192 Squadron RAF również w latach 1957–1958. Comet 4 stał się bazą do wybudowania pozostającej najdłużej w służbie maszyny, samolotu Hawker Siddeley Nimrod. Był to morski samolot patrolowo-uderzeniowy opracowany przez wytwórnię Hawker Siddeley. Samoloty tego typu pozostały w służbie aż do 2011 roku. Po ich wycofaniu Wielka Brytania nie dysponowała podobnym samolotem tego typu zdolnym do prowadzenia wielogodzinnych patroli nad obszarami morskimi. Dopiero ogłoszony w 2015 roku zakup amerykańskich maszyn Boeing P-8 Poseidon pozwoli na odbudowę brytyjskiego, morskiego lotnictwa patrolowego.
Konstrukcja.
Comet był całkowicie metalowym, czterosilnikowym, wolnonośnym dolnopłatem. Załoga składała się z czterech członków: dwóch pilotów oraz technika pokładowego i nawigatora-radiooperatora. Kabina pasażerska mogła pomieścić w zależności od wersji od 36 (Comet 1) do 79 (Comet 4C) osób. Na pokładzie znajdowała się kuchnia, toaleta i szatnia. Kadłub hermetyzowany o konstrukcji półskorupowej, o okrągłym przekroju poprzecznym. Blachy pokrywające kadłub samolotu połączone były nitami lub – w niektórych miejscach – klejone. Nadciśnienie w kabinie utrzymywane było przez układ klimatyzacji, pobierający powietrze zza sprężarki silnika. Na pułapie 12 tys. metrów, w środku samolotu panowało ciśnienie jak na wysokości 2500 metrów. Na przyjęcie bagaży pasażerów przygotowane były trzy ładownie o łącznej pojemności 13 m³. Jedna z nich znajdowała się za kabiną pasażerską, a dwie pozostałe pod podłogą. W wersji Comet 1, drzwi do ładowni dolnych znajdowały się pod kadłubem. Aby umieścić w nich bagaż, należało wsunąć go pionowo do góry, a następnie przesunąć w bok po podłodze. Klasyczne usterzenie o konstrukcji dźwigarowo-żeberkowej. Rozpiętość usterzenia poziomego wynosi 12 metrów ze wzniosem +7 stopni. Ruchome części usterzenia poruszane były układem popychaczowo-linkowym. Podwozie chowane z przednim podparciem. Przednia goleń dwukołowa, chowana do tyłu do wnęki w kadłubie. Podwozie główne, dwie golenie, każda z czterokołowymi wózkami, chowane hydraulicznie do wnęk w skrzydłach w kierunku na zewnątrz. Zespół napędowy tworzyły cztery silniki odrzutowe, w wersji Comet 4C Rolls-Royce Avon 525B o ciągu 46,7 kN. Silniki oddzielone były od siebie ścianami ogniowymi i wyposażone w instalacje gaśnicze. Skrzydła skośne o konstrukcji dźwigarowo-żeberkowej. Cięciwa skrzydła u nasady 9 m, a na końcu 2,06 m. W kesonie skrzydła umieszczone były integralne zbiorniki paliwa. Niektóre wersje miały charakterystyczne dodatkowe zbiorniki paliwa, wystające poza obrys skrzydła, przed krawędzią natarcia płata. Na górnej i dolnej powierzchni płata umieszczono ażurowej konstrukcji hamulce aerodynamiczne. Mechanizacja skrzydeł składał się z lotek, zaskrzydłowych klap, a po wypadkach związanych z brakiem odpowiedniej siły nośnej podczas startu maszyny, skrzeli na krawędzi natarcia skrzydeł. Krawędź wyposażona była w instalację przeciwoblodzeniową.
Ocena.
De Havilland Comet był samolotem przełomowym, wprowadzającym całkowicie nowy rodzaj napędu, silniki odrzutowe do komunikacyjnych samolotów pasażerskich. W czasie swojego powstania był to najbardziej zaawansowany technicznie samolot pasażerski na świecie. Niestety seria katastrof podkopała zaufanie do konstrukcji. Dopiero po czterech latach od tragedii Cometa 1 o znakach G-ALYY, do eksploatacji wszedł Comet 4. Ostatnia wersja okazała się być samolotem w pełni udanym, pozbawionym katastrofalnych wad swoich poprzedników.
Niestety dla producenta samolotu przez ten czas świat konstruktorów odrzutowych samolotów pasażerskich nie stał w miejscu. W 1955 roku oblatane zostały francuski Sud Aviation Caravelle i radziecki Tu-104. W Stanach Zjednoczonych, w roku powrotu do służby Cometa 4, oblatany został Douglas DC-8. Jednak maszyną, z którą w starciu o pasażerów i zamówienia ze strony linii lotniczych Comet okazał się być bez szans, był samolot innego amerykańskiego producenta – Boeing 707. Oblatany w 1954 model 707 Boeinga stał się symbolem masowej komunikacji pasażerskiej, realizowanej przez maszyny z napędem odrzutowym. Boeing mógł zabrać na pokład dwa razy więcej pasażerów niż Comet 4, mógł ich zabrać na odległość porównywalną do zasięgu Cometa. Mógł to zrobić z większą prędkością. Co jednak najważniejsze, mógł to zrobić dużo taniej niż Comet. Koszty przewozu pojedynczego pasażera na pokładzie Boeinga były dwa razy mniejsze niż na pokładzie Cometa 4. Linie lotnicze nie miały w tej sytuacji wątpliwości. Amerykański samolot został wyprodukowany w ponad tysiącu egzemplarzach, z kolei Comet, jedynie w niewiele ponad stu.
Poza nowatorskim rodzajem napędu, produkt de Havillanda okazał się być maszyną pionierską na jeszcze jednym polu, polu badań powypadkowych i testów certyfikacyjnych. Seria katastrof, jakie stały się udziałem Cometa 1, podjęte w celu ich wyjaśnienia działania i wnioski, jakie z nich wyciągnięto, stały się przyczyną modyfikacji standardów i zaleceń dotyczących badań wytrzymałościowych i testów potrzebnych do uzyskania certyfikatu typu. Problemy na jakie napotkały zespoły dochodzeniowe starające się dociec przyczyn katastrof, stały się inspiracją dla budowy czarnych skrzynek, urządzeń stosowanych współcześnie standardowo na pokładach samolotów.

</doc>
<doc id="1396059" url="https://pl.wikipedia.org/wiki?curid=1396059" title="Vantage Point">
Vantage Point

Vantage Point – album belgijskiego zespołu dEUS wydany 18 kwietnia 2008 roku.

</doc>
<doc id="1396061" url="https://pl.wikipedia.org/wiki?curid=1396061" title="Wysokopilla">
Wysokopilla

Wysokopilla (ukr. Високопілля) – osiedle typu miejskiego w obwodzie chersońskim Ukrainy, siedziba władz rejonu wysokopilskiego.
Miejscowość założona została w 1869 r. pod nazwą Kronau przez osadników niemieckich.
W latach 80. XIX w. w Kronau rozpoczął działalność mały browar, dwie hurtownie wina i dwa składy tartaczne. Niedługo później powstał w kolonii młyn parowy.
W 1897 roku zbudowano kościół protestancki, istniały wtedy we wsi dwa młyny parowe, browar, winiarnia, od 1914 r. apteka, od 1912 r. dwa gimnazja, liceum, biblioteka, szpital, cegielnia, mleczarnia, różne sklepy, magazyny i spichlerz.
Po rozpoczęciu I wojny światowej z Niemcami kajzerowskimi odgórnie zmieniano nazwę Kronau na obecną.

</doc>
<doc id="1396062" url="https://pl.wikipedia.org/wiki?curid=1396062" title="Merchweiler">
Merchweiler

Merchweiler – miejscowość i gmina w zachodnich Niemczech, w środkowej części kraju związkowego Saara, w powiecie Neunkirchen.
Geografia.
Gmina ma powierzchnię 13 km², zamieszkuje ją 10 402 osób (2010).
Merchweiler położone jest ok. 15 km na północny wschód od Saarbrücken, ok. 150 km na południe od Bonn i ok. 70 km na południowy wschód od Luksemburga.
Dzielnice.
W skład gminy wchodzą dwie dzielnice: 
Historia.
Gmina powstała w wyniku reformy administracyjnej w 1974, połączono wówczas ze sobą gminy Merchweiler i Wemmetsweiler.
Polityka.
Rada gminy.
Rada gminy składa się z 33 członków:
Zabytki i atrakcje.
Merchweiler
Wemmetsweiler
Komunikacja.
Przez gminę przebiega autostrada A8 (Perl–Bad Reichenhall, zjazd "18 Illingen"), w pobliżu znajduje się węzeł autostradowy Saarbrücken (A1-A8). Dzięki temu gmina posiada sprawną komunikację nie tylko ze swoim krajem lecz także z Francją i Luksemburgiem.
W Wemmetsweiler rozdzielają się linie kolejowe Fischbachtal (Saarbrücken-Neunkirchen) i Primstal (Lebach-Neunkirchen), przy nich znajduje się jedna stacja kolejowa i trzy przystanki:
W Wemmetsweiler znajduje się również stacja towarowa.
Oświata.
W gminie znajdują się dwa przedszkola: jedno katolickie i jedno ewangelickie.

</doc>
<doc id="1396063" url="https://pl.wikipedia.org/wiki?curid=1396063" title="(42523) Ragazzileonardo">
(42523) Ragazzileonardo

(42523) Ragazzileonardo – planetoida z pasa głównego asteroid okrążająca Słońce w ciągu 3 lat i 164 dni w średniej odległości 2,29 j.a. Została odkryta 6 marca 1994 roku w Pistoia Mountains Astronomical Observatory w San Marcello Pistoiese przez Luciana Tesiego i Gabriele Cattaniego. Nazwa planetoidy pochodzi od stowarzyszenia kulturalnego "I Ragazzi della Leonardo", założonego przez absolwentów Technicznego i Przemysłowego Instytutu Leonarda da Vinci we Florencji. Przed nadaniem nazwy planetoida nosiła oznaczenie tymczasowe "(42523) 1994 ES".

</doc>
<doc id="1396064" url="https://pl.wikipedia.org/wiki?curid=1396064" title="Use Your Fingers">
Use Your Fingers

Use Your Fingers – album zespołu Bloodhound Gang wydany dnia 18 lipca 1995 za pośrednictwem Cheese Factory Records. 
Utwór "You're pretty when I'm drunk" jest niemal w całości nagrany na podkładzie beatboxingu.
Pierwsza ścieżka na płycie jest monologiem amerykańskiego satyryka Ripa Taylora.

</doc>
<doc id="1396065" url="https://pl.wikipedia.org/wiki?curid=1396065" title="Anywhere But Home">
Anywhere But Home



</doc>
<doc id="1396068" url="https://pl.wikipedia.org/wiki?curid=1396068" title="Written in Waters">
Written in Waters

Written in Waters – debiutancki album norweskiej grupy Ved Buens Ende, która gra awangardowy black metal. Jest to ostatni album zespołu przed jego przejściem na stan tymczasowego wstrzymania działalności.
Album ten jest unikatowy i niezwykły. Można na nim znaleźć wpływy różnych gatunków. Począwszy od klasycznego black metalu, poprzez Avant-garde metal, a na jazzie skończywszy. Tekst na tym wydawnictwie nawiązuje do fantazji oraz snów.

</doc>
<doc id="1396072" url="https://pl.wikipedia.org/wiki?curid=1396072" title="Bring Me To Life">
Bring Me To Life



</doc>
<doc id="1396073" url="https://pl.wikipedia.org/wiki?curid=1396073" title="Słobożanśke (obwód dniepropetrowski)">
Słobożanśke (obwód dniepropetrowski)

Słobożanśke (ukr. Слобожанське) – osiedle typu miejskiego w obwodzie dniepropietrowskim Ukrainy.
Status osiedla typu miejskiego posiada od 1987 roku. Ludność osady liczy około 11 500 osób.

</doc>
<doc id="1396078" url="https://pl.wikipedia.org/wiki?curid=1396078" title="Wilszanka">
Wilszanka

Wilszanka – osiedle typu miejskiego w obwodzie kirowohradzkim Ukrainy, siedziba władz rejonu wilszańskiego.
Status osiedla typu miejskiego posiada od 1967.
W 1989 liczyła 6 100 mieszkańców.
W 2013 liczyła 4 778 mieszkańców.

</doc>
<doc id="1396079" url="https://pl.wikipedia.org/wiki?curid=1396079" title="Dingleberry Haze">
Dingleberry Haze

Dingleberry Haze – minialbum zespołu Bloodhound Gang wydany w listopadzie 1994 za pośrednictwem Cheese Factory Records. Wiele z utworów z tego albumu znalazło się również na następnym, "Use Your Fingers". Wszystkie utwory utrzymane są w klimacie rapu i zostały napisane przez Jimmy’ego Popa i Daddy Long Legs.
Album został wydany w dwóch formatach: na CD i na kasecie.

</doc>
<doc id="1396081" url="https://pl.wikipedia.org/wiki?curid=1396081" title="Hołowaniwsk">
Hołowaniwsk

Hołowaniwsk (, "Hołowaniwśk") – osiedle typu miejskiego na Ukrainie, w obwodzie kirowohradzkim, siedziba administracyjna rejonu hołowaniwskiego, nad Kajnarą. W 2020 roku liczyło ok. 5,8 tys. mieszkańców.
Obszar Hołowaniwska zamieszkany był już trzy tysiące lat p.n.e., o czym świadczą pozostałości osady kultury trypolskiej odkryte w centrum osiedla, na lewym brzegu rzeki Kajnary.
Pierwsza wzmianka o miejscowości pochodzi z dokumentów eparchii podolskiej z 1764 roku. Nowożytna osada zasiedlona została głównie przez ludność z Podola i Kijowszczyzny. Właścicielami miejscowości byli wówczas Potoccy. Pod koniec XVIII stulecia Hołowaniwsk określany był już jako miasteczko i stanowił siedzibę wołości w ujeździe bałckim, w guberni podolskiej. W drugiej połowie XIX wieku miejscowość obejmowała 314 gospodarstw i liczyła ok. 4,8 tys. mieszkańców. Znajdowały się w niej cerkiew prawosławna, kościół, synagoga, dwie gospody, wytwórnia świec, gorzelnia, garbarnia, cegielnia, ubojnia oraz dwa młyny wodne. W 1890 roku niedaleko miasteczka wybudowano linię kolejową oraz stację, która otrzymała nazwę Hołowaniwsk. W 1923 roku miejscowość została ustanowiona siedzibą nowo utworzonego rejonu hołowaniwskiego. W czasie II wojny światowej Hołowaniwsk był okupowany przez wojska hitlerowskie od 30 lipca 1941 roku do 15 marca 1944 roku i działał wówczas niemiecki obóz koncentracyjny. W 1957 miejscowość otrzymała status osiedla typu miejskiego.

</doc>
<doc id="1396083" url="https://pl.wikipedia.org/wiki?curid=1396083" title="Janusz Błaszczyk (polityk)">
Janusz Błaszczyk (polityk)

Janusz Wawrzyniec Błaszczyk (ur. 10 sierpnia 1943 w Częstochowie) – polski polityk, inżynier, poseł na Sejm X kadencji.
Życiorys.
W 1968 ukończył studia na Politechnice Śląskiej z tytułem zawodowym inżyniera budownictwa lądowego. Pracował w przedsiębiorstwach i kombinatach budowlanych w Myszkowie, Częstochowie i Zawierciu. W 1983 został prezesem Spółdzielni Mieszkaniowej „Metalurg” w Częstochowie.
W 1968 wstąpił do Stronnictwa Demokratycznego, pełnił funkcję prezesa koła SD w Poraju. W latach 1989–1991 z ramienia SD sprawował mandat posła na Sejm kontraktowy z okręgu częstochowskiego, w wyborach uzyskał poparcie ze strony „Solidarności”. W trakcie kadencji był zastępcą przewodniczącego Komisji Systemu Gospodarczego, Przemysłu i Budownictwa, Komisji Systemu Gospodarczego i Polityki Przemysłowej i Komisji Nadzwyczajnej do rozpatrzenia projektów ustaw dotyczących spółdzielczości.
Po zakończeniu kadencji zajął się pracą w sektorze prywatnym, m.in. jako likwidator spółek prawa handlowego. Pozostał członkiem SD, przez kilkanaście lat zasiadał we władzach krajowych tej partii. Bez powodzenia ubiegał się o mandat poselski z ramienia Unii Wolności w wyborach w 1997. Sprawował od 2002 do 2010 mandat radnego rady gminy Poraj (w kadencji 2002–2006 był jej przewodniczącym; wybrany został wówczas z listy SLD-UP, a o reelekcję ubiegał się z lokalnego komitetu – objął zwolniony mandat). W 2010 bezskutecznie kandydował do rady powiatu myszkowskiego z listy Polskiego Stronnictwa Ludowego, a w 2014 ponownie do rady gminy z ramienia lokalnego komitetu.
W 1985 odznaczony Srebrnym Krzyżem Zasługi.

</doc>
<doc id="1396084" url="https://pl.wikipedia.org/wiki?curid=1396084" title="Those Who Caress the Pale">
Those Who Caress the Pale

Those Who Caress the Pale – minialbum norweskiej grupy muzycznej Ved Buens Ende. Oryginalnie wydane, jako demo "Ancient Lore Creations" w roku 1994. W 1997 roku Misanthropy Records wydało reedycję na CD z bonusową ścieżką. Na albumie "Written in Waters" można znaleźć także inne wersje z innymi nazwami utworów "The Carrier of Wounds" i "You That may Wither".

</doc>
<doc id="1396086" url="https://pl.wikipedia.org/wiki?curid=1396086" title="Petrowe">
Petrowe

Petrowe – osiedle typu miejskiego w obwodzie kirowohradzkim Ukrainy, siedziba władz rejonu petrowskiego.
Historia.
Miejscowość założona w guberni chersońskiej.
Podczas II wojny światowej było okupowano przez wojska niemieckie.
Status osiedla typu miejskiego posiada od 1963.
W 1989 liczyło 9844 mieszkańców.
W 2001 liczyło 8512 mieszkańców
W 2013 liczyło 7530 mieszkańców.

</doc>
<doc id="1396088" url="https://pl.wikipedia.org/wiki?curid=1396088" title="The X Factor (format telewizyjny)">
The X Factor (format telewizyjny)

The X Factor – międzynarodowy format telewizyjny typu talent show, na brytyjskiej licencji. Format zadebiutował we wrześniu 2004 na kanale ITV, również pod nazwą "The X Factor".
Program powstał w odpowiedzi na format "Pop Idol". Zasady są podobne, z tą różnicą, że w "The X Factor" nie ma górnej granicy wieku uczestników oraz mogą się do niego zgłaszać nie tylko soliści, ale grupy wokalne. Jurorzy nie tylko oceniają uczestników, ale pełnią też wobec nich funkcję mentorów. Obecnie konkursy odbywają się w różnych krajach.
Nagrodą za zwycięstwo w programie jest zazwyczaj kontrakt płytowy.
Geneza.
Simon Cowell zasiadał w jury programów typu talent show, takich jak "Pop Idol", "American Idol" (kolejno: brytyjski i amerykański odpowiednik polskiego "Idola") oraz stworzonych przez niego "America’s Got Talent" i "Britain’s Got Talent" (których adaptacją w Polsce jest "Mam talent!"). W 2004 w Wielkiej Brytanii rozpoczął się kolejny jego program (w którym także był jurorem), "The X Factor". Show wypromował gwiazdy muzyki, takie jak Leona Lewis, Alexandra Burke czy Matt Cardle. Wkrótce po rozpoczęciu programu zaczęły pojawiać się jego adaptacje na całym świecie, których liczba obecnie przekracza 30. Wersja australijska pojawiła się w 2005, a amerykańska – w 2011. Informacja o powstaniu polskiego "X Factor" została wydana w listopadzie 2010.
Format.
Startujący są zazwyczaj podzieleni na cztery grupy (lub czasem trzy):
Istnieją cztery poziomy konkursu „The X Factor”:

</doc>
<doc id="1396090" url="https://pl.wikipedia.org/wiki?curid=1396090" title="Józefka (Częstochowa)">
Józefka (Częstochowa)

Józefka – część miasta Częstochowy wchodząca w skład Kiedrzyna. Wcześniej, przed reformą administracyjną w 1975 roku, osada wiejska należąca do wsi Kiedrzyn. Znajduje się tu kościół pw. św. Brata Alberta Chmielowskiego. Główną osią komunikacyjną jest ul. Narcyzowa.

</doc>
<doc id="1396091" url="https://pl.wikipedia.org/wiki?curid=1396091" title="Rozdił">
Rozdił



</doc>
<doc id="1396097" url="https://pl.wikipedia.org/wiki?curid=1396097" title="Dydak z Kadyksu">
Dydak z Kadyksu

Dydak z Kadyksu, hiszp. "Diego José López Caamano" (ur. 30 marca 1743 w Kadyksie w Andaluzji, zm. 24 marca 1801 w Rondzie koło Malagi) – hiszpański kapucyn, kaznodzieja, pisarz, błogosławiony Kościoła katolickiego.
Życiorys.
Był synem Józefa López Caamano i Garcii Pérez de Rendón de Burgos. Mając 9 lat, stracił matkę. Do kapucynów wstąpił w 1757. Śluby wieczyste złożył 31 marca 1759. Po ukończeniu studiów filozoficzno-teologicznych w Carmonie został wyświęcony na kapłana w 1766. Pracował duszpastersko najpierw w Ubrique, a następnie na terenie Hiszpanii i Portugalii. Występował przeciwko zwolennikom rewolucji francuskiej. Był powoływany jako ekspert przez diecezje w Sewilli, Toledo i Walencji. Otrzymywał również doktoraty honoris causa, np. uniwersytetu w Osmie.
W 1794 roku napisał i wydał "Memorial al rey con motivo de la guerra contra la República francesa" - publikację usprawiedliwiającą w kategoriach wojny sprawiedliwej atak Hiszpanii na rewolucyjną Republikę Francuską.
Wydał ok. 90 dzieł. Szerzył kult Trójcy Świętej i Matki Bożej Dobrego Pasterza.
Kult.
Został beatyfikowany 22 kwietnia 1894 przez papieża Leona XIII.
Nazywany był ""Janem Chryzostomem XVIII wieku" lub "zmartwychwstałym Tomaszem z Akwinu" ze względu na talent kaznodziejski i umiejętność przekazywania prawd wiary katolickiej. Niektóre źródła podają, iż był też nazywany "drugim świętym Pawłem"".
W ikonografii przedstawiany jest z krucyfiksem w ręku na tle miasta i emblematów Trójcy Świętej, także depczącego mitrę
W Kościele katolickim wspomnienie liturgiczne obchodzone jest 5 stycznia.

</doc>
<doc id="1396098" url="https://pl.wikipedia.org/wiki?curid=1396098" title="Čechy">
Čechy

Zobacz też: Czechy (ujednoznacznienie)

</doc>
<doc id="1396101" url="https://pl.wikipedia.org/wiki?curid=1396101" title="Wiszniwec">
Wiszniwec



</doc>
<doc id="1396102" url="https://pl.wikipedia.org/wiki?curid=1396102" title="...Coiled in Obscurity">
...Coiled in Obscurity

…Coiled in Obscurity – bootleg norweskiej grupy muzycznej Ved Buens Ende. Utwory 1–4 pochodzą z próby z 1994 roku, 5–15 nagrane zostały 10 marca 1995. Trzynasty utwór to solowa piosenka Carla-Michaela Eide’a z 1995.

</doc>
<doc id="1396103" url="https://pl.wikipedia.org/wiki?curid=1396103" title="Zalizci">
Zalizci



</doc>
<doc id="1396106" url="https://pl.wikipedia.org/wiki?curid=1396106" title="Skała-Podilska">
Skała-Podilska



</doc>
<doc id="1396108" url="https://pl.wikipedia.org/wiki?curid=1396108" title="Hwizdec">
Hwizdec



</doc>
<doc id="1396111" url="https://pl.wikipedia.org/wiki?curid=1396111" title="Iwanyczi">
Iwanyczi



</doc>
<doc id="1396114" url="https://pl.wikipedia.org/wiki?curid=1396114" title="Forti">
Forti

Forti Corse, znany także jako Forti – były włoski zespół i konstruktor wyścigowy, startujący w Formule 1 w połowie lat 90. Zespół został założony w 1978 roku i przez dwie dekady brał udział w niższych formułach wyścigowych. Sukcesy zespołu obejmują zwycięstwa w klasyfikacji kierowców we Włoskiej Formule 3 w latach 80. oraz dwa zwycięstwa w zawodach Międzynarodowej Formuły 3000, w której zespół brał udział w latach 1987–1994. Od 1992 roku współzałożyciel zespołu, Guido Forti, utrzymywał kontakt z brazylijskim biznesmenem, Abílio dos Santosem Dinizem. Na skutek tej znajomości Diniz zapewnił zespołowi kierowcę wyścigowego – swojego syna Pedro, oraz wystarczający budżet do startów w Formule 1.
Forti zadebiutowało w Formule 1 w roku 1995, ale ich samochód – Forti FG01 – nie był konkurencyjny, a zespół nie zdołał zdobyć ani jednego punktu. Pomimo tego niepowodzenia Forti podpisało trzyletni kontrakt z Dinizem, który jednak został rozwiązany po tym, gdy Brazylijczyk przed sezonem 1996 odszedł do zespołu Ligier, pozbawiając Forti tym samym pieniędzy, których dostarczali zespołowi sponsorzy Diniza. Mimo tego zespół zdołał wziąć udział w sezonie 1996, wybudowawszy na niego nowy model – FG03. W trakcie sezonu część udziałów zespołu została odsprzedana grupie Shannon Racing, ale nie uchroniło to zespołu przed bankructwem i w połowie sezonu zespół wycofał się z zawodów Formuły 1.
Początki.
W 1978 roku dwaj Włosi – biznesmen Guido Forti oraz inżynier Paolo Guerci, założyli zespół Forti Corse Srl z siedzibą w Alessandrii (północne Włochy). Zespół został zarejestrowany jako spółka z ograniczoną odpowiedzialnością. Początkowo zespół ścigał się w niższych formułach, takich jak Formuła Ford i Formuła 3. Zespół szybko zaczął odnosić zwycięstwa. Kierowcy Forti – Franco Forini, Enrico Bertaggia, Emanuele Naspetti i Gianni Morbidelli zdobywali tytuły mistrzowskie dla zespołu Forti we Włoskiej Formule 3, kiedy to Forti było napędzane silnikami Volkswagena, a później Alfy Romeo. W 1988 roku Bertaggia wygrał prestiżowe zawody Formuły 3 o Grand Prix Makau oraz Grand Prix Monako, a rok później Morbidelli odniósł zwycięstwo w Pucharze Europejskiej Formuły 3 na torze Pau. Forti wycofało się z zawodów Włoskiej Formuły 3 po sezonie 1992. Dla Forti ścigali się także między innymi Teo Fabi i Oscar Larrauri – Fabi wygrał mistrzostwa Włoskiej Formuły Ford w 1977 roku, a Larrauri w 1979 roku został mistrzem Południowoamerykańskiej Formuły 3.
Formuła 3000.
W 1987 roku zespół Forti rozpoczął starty w Międzynarodowej Formule 3000. Nie odniesiono jednak natychmiastowych sukcesów, jak we Włoskiej Formule 3 – głównym powodem był fakt, iż zespół nie używał uznanych „klientowskich” nadwozi Loli, Marcha czy Ralta, a nadwozi Dallary, z którą to firmą zespół odnosił sukcesy we Włoskiej Formule 3. Kierowcą zespołu w sezonie 1987 był Nicola Larini, ale nie zdołał on w żadnym wyścigu zdobyć ani punktu. W roku 1988 zespół Forti, dla którego jeździł Enrico Bertaggia, wystartował jedynie w ostatnich dwóch eliminacjach (ponownie nie zdobyto punktów). Na sezon 1989 zmieniono dostawcę nadwozi na Lolę, wtedy też nastąpił pierwszy pełny sezon Forti w Formule 3000. Kierowcą zespołu był Claudio Langes, który zdobył dla zespołu pierwsze punkty w tej serii wyścigowej (drugie miejsce w Enna-Pergusa). W roku 1990 dla Forti jeździł Gianni Morbidelli, który odniósł pierwsze dla zespołu zwycięstwo, zdobył pierwsze pole position, a w całym sezonie zdobył 20 punktów, co dało mu piątą pozycję w klasyfikacji generalnej kierowców na koniec sezonu. W roku 1991 dla Forti jeździło dwóch kierowców – Fabrizio Giovanardi i Emanuele Naspetti. Naspetti odniósł 3 zwycięstwa, zdobywając na koniec sezonu 37 punktów, co dało mu trzecią pozycję. Giovanardi natomiast zdobył 6 punktów, co dało mu 11 miejsce. W sezonie 1992 kierowcami zespołu byli Emanuele Naspetti i Alessandro Zampedri. Naspetti zdobył w sezonie 19 punktów, co dało mu szóstą pozycję w klasyfikacji kierowców, ale na cztery ostatnie eliminacje sezonu zastąpił go Andrea Montermini. Zdobył on wtedy dla zespołu 2 zwycięstwa, a w całym sezonie zdobył łącznie 34 punkty, z czego 21 dla Forti. Zampedri zajął w klasyfikacji kierowców dwunaste miejsce z 4 punktami. Od roku 1993 zespół skoncentrował się wyłącznie na Formule 3000. W sezonie 1993 dla zespołu jeździli Monakijczyk Olivier Beretta oraz Brazylijczyk Pedro Diniz, który dzięki Carlo Ganciemu wnosił do zespołu pewną ilość pieniędzy. Beretta zdobył w całym sezonie 20 punktów, co dało mu szóstą pozycję w klasyfikacji kierowców, a na sezon 1994 został zatrudniony w Formule 1, w zespole Larrousse. Diniz nie zdobył ani punktu, Carlo Gancia natomiast wykupił udziały w zespole Forti od Paolo Guerciego i rozpoczął starania mające na celu starty zespołu w Formule 1. W roku 1994 dla Forti jeździli Pedro Diniz i Japończyk Hideki Noda. Diniz w całym sezonie zdobył 3 punkty, Noda – 6.
Formuła 1.
Przygotowania.
Gdy jego zespół zaczął odnosić coraz więcej sukcesów, Guido Forti zaczął myśleć o startach w Formule 1. Wcześniej kilka zespołów było zespołami Formuły 3000, a później wzięło udział w Formule 1. Niektóre z nich – takie jak Onyx czy Coloni – szybko upadały ze względu na brak pieniędzy. Z drugiej strony były zespół Formuły 3000, Jordan Grand Prix, w swoim pierwszym sezonie startów w Formule 1, zajął piąte miejsce w klasyfikacji konstruktorów. Forti uważał, że solidne podstawy finansowe są najważniejszym czynnikiem sukcesu. W związku z tym w 1991 roku rozpoczął starania mające na celu pozyskanie sponsorów i start w Formule 1. Pod koniec roku 1992 zespół podpisał kontrakt z Pedro Dinizem, którego majątek i powiązania ze sponsorami stały się podstawą funkcjonowania zespołu. Ojciec Diniza, Abílio dos Santos, był właścicielem dużej brazylijskiej spółki dystrybucyjnej Companhia Brasileira de Distribuição oraz sieci supermarketów Pão de Açúcar. Poprzez oferowanie firmom uprzywilejowanych miejsc ich produktów w supermarketach, rodzina Dinizów pozyskała takich sponsorów jak Arisco, Duracell, Gillette, Kaiser, Marlboro, Parmalat i Sadia oraz wsparcie Unibanco na finansowanie kariery Pedro Diniza. W 1993 roku za pośrednictwem Abílio dos Santos Diniza Forti spotkał się z biznesmenem Carlo Gancią. Gancia wykupił od Guerciego udziały w zespole, stając się jego współwłaścicielem, po czym rozpoczął poczynać przygotowywania nad wprowadzeniem zespołu Forti do Formuły 1. Zdołał on ostatecznie przy pomocy rodziny Dinizów pod koniec 1994 roku uzyskać odpowiedni budżet na starty w Formule 1. Zdołał także zatrudnić takich pracowników, jak projektanta Sergio Rinlanda i byłego menedżera Ferrari, Cesare Fiorio. Jako osobistego trenera Pedro Diniza zatrudniono byłego kierowcę Formuły 1, René Arnoux. Ze względu na wsparcie brazylijskiego oddziału Forda zespół mógł także po atrakcyjnej cenie zakupić silniki Ford ED V8
Zapewnienie wsparcia finansowego i zatrudnienie pracowników oznaczało, że Forti było zdolne do udziału w Formule 1 w sezonie 1995. Finansowany przez firmy wniesione przez Abílio Diniza, zespół miał na pewien czas zagwarantowaną stabilność finansową – w pierwszym sezonie budżet wynosił około 17 milionów dolarów. Ponadto Pedro Diniz podpisał z zespołem trzyletni kontrakt.
Forti FG01.
Najtrudniejszym zadaniem dla zespołu było zaprojektowanie i zbudowanie pierwszego własnego samochodu (co nakazywały przepisy Formuły 1). Pierwszy samochód zespołu, FG01, był przestarzały, zbyt ciężki i bardzo wolny, przez co został określony jako „nic więcej niż poprawiony samochód F3000" czy nawet „straszna kupa śmieci”.
Na model miało wpływ wiele czynników. Sergio Rinland wcześniej pracował nad takimi modelami jak Brabham BT60Y czy Fondmetal GR02. Pod koniec 1994 roku Forti kupił pozostałe aktywa nieistniejącego już zespołu Fondmetal, w tym samochód GR02, i zwrócił się do Rinlanda o pomoc w rozwoju zrobionego na zamówienie samochodu Forti, opartego o model Fondmetal, który miał wystartować w sezonie 1993. Rinland miał dzięki temu duży wkład w model FG01; przy projektowaniu i budowaniu samochodu zapewnił sobie również pomoc doświadczonych włoskich inżynierów: Giorgio Stirano i Giacomo Caliriego. Aerodynamika samochodu została ukończona przez byłego pracownika Brabhama, Fondmetalu i Astauto – Hansa Fouche, przy użyciu tunelu aerodynamicznego w Południowej Afryce, natomiast składaniem samochodu zajęła się firma Belco Avia. Mówiono jednak, że FG01 był niczym więcej jak tylko przeróbką GR02.
Tak więc FG01 nie był pod względem wydajności samochodem udanym. Był przestarzały, kanciasty i nieporęczny, ze słabą wydajnością aerodynamiczną wpływającą negatywnie na przyczepność i skręcanie. Samochód miał zbyt duży nos i początkowo nie dysponował airboksem, był także zbyt ciężki, a moc silników Ford ED, w znacznym stopniu finansowanych przez Ford do Brasil, była zbyt niska – wynosiła około 100 KM nniej od napędzających Benettona i Williamsa silników Renault. Był to także jedyny samochód w sezonie 1995 posiadający manualną skrzynię biegów. Był pomalowany w charakterystyczne, żółto-niebieskie barwy, a jego felgi były zielone, co miało ilustrować wpływ Brazylii na Forti. Dokładny odcień każdego koloru został wybrany w hołdzie dla Ayrtona Senny, który zginął podczas Grand Prix San Marino 1994.
Sezon 1995.
Pierwszym kierowcą zespołu na sezon 1995 został Pedro Diniz, który już bez większych sukcesów ścigał się dla Forti w Formule 3000. Diniz miał jednak zagwarantowane miejsce w zespole ze względu na jego powiązania ze sponsorami. Drugim kierowcą został Roberto Moreno, który ostatnio w Formule 1 jeździł w sezonie 1992 w zespole Andrea Moda. Jednakże początkowo z Moreno nie podpisano kontraktu na cały sezon, a kontrakt miał być odnawiany po każdym wyścigu. Moreno został wybrany spośród takich kierowców, jak Christian Fittipaldi, Maurício Gugelmin, Gil de Ferran, Emanuele Naspetti, Andrea Montermini i Pedro Lamy. Spekulowano, że ten, kto dołączy do zespołu, będzie umownie związany jako kierowca numer dwa po Dinizie, i że ojciec Diniza nalegał na w pełni brazylijski skład kierowców. Rzecznik Forti przyznał, że głównymi powodami zatrudnienia Moreno były doświadczenie i narodowość. Na Grand Prix Pacyfiku planowano zatrudnić Hideki Nodę, ale Japończyk nie uzyskał superlicencji.
W przeciwieństwie do kilku innych zespołów, Forti rozpoczęło testowanie samochodu stosunkowo długo przed rozpoczęciem sezonu. Podczas testów na torze Estoril Diniz stracił do najszybszego kierowcy siedem sekund na okrążeniu.
Pierwszym wyścigiem zespołu w Formule 1 było Grand Prix Brazylii. W kwalifikacjach Moreno zdobył 23 pozycję, tracąc ponad sześć sekund do zdobywcy pole position, Damona Hilla, a Diniz był 25 (strata prawie 8 sekund do Hilla). W wyścigu Diniz był ostatni – dziesiąty, tracąc do zwycięzcy, Michaela Schumachera siedem okrążeń. Moreno natomiast miał wypadek na 47 okrążeniu i nie ukończył wyścigu. W wyścigu o Grand Prix Argentyny obaj kierowcy Forti nie zostali sklasyfikowani, mimo że dojechali do mety – mieli bowiem 9 okrążeń straty do zwycięzcy, co stanowiło mniej niż regulaminowe 90% przejechanego dystansu, wymaganego do sklasyfikowania kierowcy. Najszybsze okrążenie obu kierowców było o ponad 10 sekund gorsze od najszybszego okrążenia wyścigu i o pięć sekund od najgorszego kierowcy ścigającego się w innym zespole niż Forti (Domenico Schiattarelli z Simteka). W Grand Prix San Marino sytuacja była podobna – do najszybszego w kwalifikacjach Michaela Schumachera obaj kierowcy Forti stracili około 9 sekund. W wyścigu ponownie nie zostali sklasyfikowani, tracąc siedem okrążeń do zwycięzcy. Wtedy też zespół zaczął stawać się obiektem żartów w padoku, jako że Diniz i Moreno byli wyraźnie wolniejsi od kierowców innych najsłabszych zespołów: Pacifika, Simteka i Minardi. Jednakże budżet zespołu pozwolił na wprowadzenie ulepszeń do samochodu. W trakcie sezonu jego waga została zmniejszona o 60 kg, zastosowano półautomatyczną skrzynię biegów, airbox i dokonano poprawek przedniego spojlera, sekcji bocznych i monocoque'u. W trakcie sezonu podwojono także liczbę personelu. Te czynniki spowodowały poprawę tempa w sezonie, i zespół nie zaliczył już wyścigów, które by ukończył, a nie zostałby w nich sklasyfikowany.
Pomiędzy Grand Prix Brazylii i Argentyny Rinland powrócił do Europy i podjął pracę na pełny etat jako dyrektor techniczny zespołu. Jego długoterminowym zadaniem było założenie w Wielkiej Brytanii biura projektowego dla zespołu, a jego początkowym zadaniem było podniesienie konkurencyjności FG01 przez dokonanie szereg ulepszeń technicznych. Jednak po kilku tygodniach Rinland opuścił zespół na skutek kłótni z właścicielami Forti w sprawie braku konkurencyjności samochodu.
Średnia ukończonych wyścigów przez kierowców Forti wynosiła w sezonie 1995 około 60%, co przyniosło Dinizowi reputację solidnego, niezawodnego kierowcy. W połowie sezonu zespół zdołał nawiązać rywalizację z Pacifikiem – w kwalifikacjach do Grand Prix Niemiec obaj kierowcy po raz pierwszy byli szybsi od obu kierowców Pacifika. Jednakże możliwość rywalizacji z Pacifikiem wynikała nie tylko z ulepszeń samochodu, ale także z faktu, iż Pacific w trakcie sezonu zatrudnił wolniejszych, płacących za starty kierowców – Giovanniego Lavaggiego i Jeana-Denisa Délétraza.
Po ostatnim Grand Prix sezonu, Grand Prix Australii, wydawało się, że Forti będzie mieć solidne podstawy na sezon 1996 – w kwalifikacjach Moreno jako pierwszy kierowca Forti uzyskał czas poniżej 107% czasu zdobywcy pole position, co było o tyle ważne, że od sezonu 1996 miała obowiązywać zasada niedopuszczająca do wyścigu kierowców, którzy uzyskali czas gorszy niż 107% czasu zdobywcy pole position. W wyścigu Diniz zajął siódme miejsce, i mimo że wyprzedził tylko Bertranda Gachota, to brakło mu zaledwie jednego miejsca, by zdobyć punkt. Mimo tego, że Forti nie zdobyło w sezonie żadnych punktów, ukończyło sezon na jedenastym miejscu w klasyfikacji konstruktorów, wyprzedzając Pacifika i Simteka na mocy lepszych miejsc poza punktowaną szóstką.
Po zakończeniu sezonu Forti FG01 pojawiły się na Bologna Motor Show i wzięły udział w zawodach Formula One Indoor Trophy. Kierowcami byli Montermini, Lavaggi i Vittorio Zoboli, ale wszyscy trzej przegrali z kierowcami Minardi.
Pomimo postępów poczynionych przez Forti w trakcie sezonu 1995, rok ten wciąż był postrzegany jako nieudany. Zespół wydał więcej pieniędzy niż jego bezpośredni rywale, a zaprojektowano, zbudowano i rozwijano zupełnie nieefektywny samochód. Diniz i jego sponsorzy zostali określeni jako „wyrzucający swoje pieniądze”. Starty Brazylijczyka nadszarpnęły jego reputację jako poważnego kierowcy Formuły 1 i musiało minąć kilka lat, by Diniz udowodnił, że nie jest kierowcą Formuły 1 wyłącznie za sprawą pieniędzy. Wielu obserwatorów narzekało na starty Moreno w Forti, podkreślając, że tak doświadczony kierowca nie zasługuje na hańbę jazdy tak niekonkurencyjnym samochodem. Pozytywami były stosunkowo wysoka niezawodność i fakt, że rodzina Dinizów była zakontraktowana do finansowania zespołu na najbliższe dwa lata.
Sezon 1996.
Dzięki solidnym podstawom i dobremu budżetowi, sezon 1996 wyglądał obiecująco dla Forti. Zespół negocjował zakup droższych i mocniejszych silników Forda, które miałyby zastąpić przestarzałe jednostki ED. Bezpieczeństwo finansowe zespołu można było wywnioskować także przez wzgląd na to, iż Minardi – zespół lepszy, ale biedniejszy – rozważał połączenie się z Forti w celu utrzymania swojej obecności w Formule 1. Jednakże te aspiracje zostały podane w wątpliwość, gdy Pedro Diniz odszedł do Ligiera, zastępując Martina Brundle’a. Sponsorzy Forti powiązani z Dinizem – tacy jak Parmalat czy Marlboro – także opuścili zespół, wskutek czego budżet zespołu znacznie się zmniejszył. Przez pewien czas wydawało się, że zespół w ogóle nie weźmie udziału w sezonie 1996, a jego przetrwanie było stale kwestionowane. Rozwój nowego samochodu opóźniał się, a zespół został zmuszony do użycia ubiegłorocznego modelu, oznaczonego FG01B, który był napędzany przez tylko trochę bardziej konkurencyjne od silników Ford ED jednostki Ford Zetec-R. Zespół musiał bazować również na pomniejszych sponsorach. Zainwestowaniem w ekipę Forti był zainteresowany koncern Red Bull, który sfinansował w pierwszej połowie 1996 r. testy dla swojego protegowanego Ingo Gerstla, ale ostatecznie nic z tego nie wyszło. Forti pozostał jednak w stawce zespołów Formuły 1 w sezonie 1996. Po zwolnieniu z zespołu Moreno zespół pozostał bez żadnego kierowcy, wskutek czego rozpoczęto poszukiwania nowych kierowców i odbyto kilka testów na włoskich torach. W testach tych uczestniczyli między innymi Andrea Montermini, Giovanni Lavaggi, Luca Badoer, Vittorio Zoboli, Hideki Noda, Franck Lagorce oraz Jarosław Wierczuk. Ostatecznie kierowcami zespołu zostali Badoer i Montermini (mający niewielkie wsparcie sponsorów), a kierowcą testowym został Lagorce. Pacific wycofał się przed sezonem i stało się jasne, że Forti z powolnym modelem FG01B będzie jednym z najsłabszych zespołów. W pierwszej eliminacji sezonu, Grand Prix Australii, obaj kierowcy nie spełnili wymogu 107% – zwycięzca kwalifikacji, Jacques Villeneuve, osiągnął czas 1,32.371, natomiast Badoer i Montermini osiągając czasy odpowiednio 1,39.202 i 1,42.087 nie zdołali zakwalifikować się do wyścigu. Jednakże obaj kierowcy Forti zdołali zakwalifikować się do Grand Prix Brazylii i Argentyny. Z kierowców Forti wyścig o Grand Prix Brazylii ukończył tylko Badoer (jedenaste miejsce), a w Grand Prix Argentyny finiszował tylko Montermini (dziesiąta pozycja). Badoer przyciągnął w Argentynie uwagę z innego powodu. Gdy Diniz próbował go zdublować, Badoer zderzył się z nim; jego samochód wzbił się w powietrze i wylądował do góry kołami, ale Włochowi nic się nie stało. W kwalifikacjach do Grand Prix Europy kierowcy Forti uzyskali czas o ponad 6 sekund gorszy od zdobywcy pole position, co nie mieściło się w limicie 107%.
Na następny wyścig, Grand Prix San Marino, Forti wyprodukowało nowy model, FG03. Model ten był skonstruowany przez tych samych pracowników co w roku 1995, a dalsze prace były prowadzone przez George’a Rytona po tym, gdy odszedł on z Ferrari i objął stanowisko dyrektora technicznego Forti w połowie sezonu. Samochód był od poprzedników lżejszy i mniejszy, miał poprawioną aerodynamikę i lepszą skrzynię biegów. Obaj kierowcy uznali ten model za znaczącą poprawę w stosunku do starego samochodu, określając FG03 jako mający zwiększone docisk aerodynamiczny i czułość w prowadzeniu. Jednakże na Grand Prix San Marino został przygotowany tylko jeden model FG03, który poprowadził Badoer, natomiast Montermini dysponował jeszcze modelem FG01B. Montermini nie zakwalifikował się do wyścigu, natomiast Badoer zdołał to uczynić, mając czas ponad 0,9 sekundy lepszy od regulaminowych 107% i tracąc do Ricardo Rosseta (Footwork) 0,7 sekundy. Badoer ukończył wyścig na ostatnim, dziesiątym miejscu, ale wskutek problemów z niezawodnością do dziewiątego Pedro Lamy’ego z Minardi stracił dwa okrążenia. Do wyścigu o Grand Prix Monako, gdzie użyto już dwóch modeli FG03, zakwalifikowali się obaj kierowcy Forti, ale podczas odbywającej się w mokrych warunkach rozgrzewce Montermini rozbił swój samochód i nie wziął udziału w wyścigu. W deszczowym wyścigu Badoer na 60 okrążeniu miał kolizję z dublującym go Villeneuve’em, za co otrzymał grzywnę w wysokości 5000 dolarów.
Porozumienie z Shannon Racing.
Po Grand Prix Monako pojawiły się plotki, że Forti nie dotrwa do końca sezonu, jeśli nie zostanie przejęte. Przed następnym wyścigiem, Grand Prix Hiszpanii, szef Belco Avia, Arron Colombo, ogłosił, że zostało osiągnięte porozumienie pomiędzy Guido Fortim i grupą Shannon Racing, która zakupiła od chcącego wystawić własny zespół w Indy Racing League Carlo Gancii 51% udziałów w zespole. Umowa została zawarta w tym samym miesiącu, 30 czerwca. Shannon Racing i jego spółka-matka FinFirst były irlandzkim sekcjami grupy finansowej z Mediolanu i w 1996 roku założyły zespoły w różnych mistrzostwach Formuły 3 oraz w Międzynarodowej Formule 3000. Grupa Shannon Racing chciała przejść do Formuły 1 i początkowo planowała wystawić własny zespół na rok 1998, natomiast po wykupieniu udziałów w Forti dążyła do tego, by przekształcić Forti w narodowy irlandzki zespół, czemu sprzeciwił się Guido Forti. Uważano, że za zaaranżowaniem umowy stał Colombo, a umowa miała obowiązywać w roku 1996 i opcjonalnie w 1997 z powodu długów Forti wobec Belco Avia. W ramach zmian z zespołu do Ligiera odszedł Cesare Fiorio, a zastąpił go Daniele Coronna, natomiast z Ferrari przyszedł George Ryton.
W Grand Prix Hiszpanii wystawiono samochody Forti z nowym, zielono-białym malowaniem, co potwierdzało umowę zespołu z Shannon Racing. Ten bodziec finansowy zdawał się zapewnić przetrwanie zespołu. Do Grand Prix Hiszpanii nie zakwalifikował się żaden z kierowców Forti, ale obaj zakwalifikowali się do Grand Prix Kanady, podczas którego to wyścigu na tylnym spojlerze pojawił się napis "Sokół Helicopters", co było związane z tym, że firma PZL-Świdnik miała wówczas silne powiązania z Arronem Colombo, który chciał wypromować polski produkt. Przed Grand Prix Francji nastąpił konflikt między Guido Fortim i Shannon Racing – Shannon ogłosiło, że posiada 51% udziałów w zespole, natomiast Forti twierdził, że na konto zespołu nie wpłynęły żadne pieniądze. Obaj kierowcy zdołali się zakwalifikować do Grand Prix Francji, ale odpadli z wyścigu na skutek awarii silników. Powszechnie twierdzono jednak, że było to spowodowane tym, iż Forti na skutek długów nie otrzymało od Coswortha nowych silników, a stare miały zbyt duży przebieg.
Upadek.
Po oskarżeniu Shannon Racing o niewypłacalność Forti oświadczył także, iż 51% udziałów w zespole należy do niego. W zespole zabrakło pieniędzy i stało się wątpliwe, czy Forti zdąży przybyć na Grand Prix Wielkiej Brytanii. Zespół przybył na Grand Prix, ale na skutek zbyt dużego przebiegu silników oraz niedoboru paliwa kierowcy przejechali podczas treningów zaledwie kilka okrążeń, co nie pozwoliło ustawić odpowiednio samochodu na kwalifikacje. W kwalifikacjach kierowcy stracili prawie dziewięć sekund do zdobywcy pole position i nie wzięli udziału w wyścigu. Zespół udał się na Grand Prix Niemiec, ale obydwa bolidy nie wyjechały z garażu z powodu braku pieniędzy oraz jednostek napędowych.
Mimo faktu, że za nieobecność zespołu podczas Grand Prix groziła kara finansowa, Guido Forti po przedyskutowaniu sprawy z właścicielem praw komercyjnych do Formuły 1 Berniem Ecclestonem postanowił wycofać zespół z Grand Prix Niemiec, jako że ciągle trwały negocjacje pomiędzy nim i Shannon Racing. Po fiasku negocjacji Forti ogłosił, że umowa z Shannon nie obowiązuje. Forti liczył na sfinalizowanie kilku umów sponsorskich, które pozwoliłyby jego zespołowi wziąć udział w Grand Prix Węgier. Shannon Racing odpowiedziało twierdzeniem, że nadal posiada 51% udziałów w zespole i że zamierza rozwiązać problemy finansowe Forti na własną rękę, w tym wymieniając Guido Forti jako szefa zespołu na kogoś innego. Forti podał Shannon Racing do sądu, gdzie rozpoczął sądowną walkę o prawa do kontroli nad zespołem.
Sytuacja w zespole, w którym nie było wiadomo, kto jest właścicielem, była bardzo zła. Zespół stanął przed perspektywą dalszego płacenia wysokich kar nakładanych przez Fédération Internationale de l’Automobile za omijanie wyścigów, jeśli sytuacja nie ulegnie poprawie lub nawet wykluczeniem z mistrzostw za stawianie Formuły 1 w złym świetle, tak jak to miało miejsce z Andrea Moda w roku 1992. Forti wycofało się z mistrzostw, nie biorąc udziału ani w Grand Prix Węgier, ani w żadnym innym Grand Prix do końca sezonu. Badoer i Montermini pozostali bez pracy, a przyzwoity model FG03 nie ścigał się już nigdy więcej. We wrześniu włoski sąd przyznał rację Guido Fortiemu w sprawie praw do kontroli nad zespołem, ale zespół już wtedy nie istniał. Zespoły Shannon Racing w niższych formułach przestały istnieć po 1996 roku. Tuż przed upadkiem zespołu Forti podpisał Porozumienie Concorde na rok 1997, które to porozumienie mogłoby dać szansę przetrwać jego zespołowi ze względu na dodatkowe przychody z tytułu praw telewizyjnych, które były odpowiednio rozdzielone na każdy z zespołów na podstawie warunków umowy.
Spuścizna.
Upadek Forti oznaczał nie tylko upadek zespołu Formuły 1, ale również zespołu, który odnosił sukcesy w Formule 3000 i innych seriach wyścigowych. Uważa się, że gdyby w tym samym czasie zespół dysponował budżetem z 1995 roku i modelem FG03, odnosiłoby sukcesy, oraz że upadek zespołu był spowodowany przez odejście Diniza. Forti jest określane jako kolejny zespół, który nie był w stanie sfinansować swoich aspiracji, a także jako jeden z ostatnich „prawdziwych prywatnych” zespołów biorących udział w sporcie w tej epoce, w której znacznie zwiększało się zaangażowanie dużych producentów samochodów w Formułę 1. Forti jest często przytaczane wraz z Pacifikiem i Simtekiem jako przykład tej tendencji. Twierdzono również, że w finansowanie zespołu Formuły 1 jest potrzebna coraz większa ilość pieniędzy, co zmusiło wiele mniejszych zespołów wycofać się w pierwszej połowie lat 90. z Formuły 1. Niektórzy jednak uważali Forti i podobne zespoły z końca stawki za niezasługujące na miejsce w Formule 1 i sugerowali, że wprowadzenie zasady 107% przez FIA w 1996 roku zmusiło takie zespoły albo do podniesienia konkurencyjności, albo do całkowitego opuszczenia Formuły 1.
Jednakże samochody Forti są używane po dziś dzień: w styczniu 2000 roku kupiła je angielska szkoła wyścigowa Aintree Racing Drivers’ School.
Wyniki.
Formuła 3000.
Uwaga: Punktów w klasyfikacji zespołów nie przyznawano do 2003 roku włącznie.

</doc>
<doc id="1396115" url="https://pl.wikipedia.org/wiki?curid=1396115" title="Czarny Blok (przystanek kolejowy)">
Czarny Blok (przystanek kolejowy)

Czarny Blok – mijanka i przystanek osobowy w gminie Wasilków, w województwie podlaskim, w Polsce. Znajdują się tu 2 perony. Ruch prowadzony jest przez jedną nastawnię – "CzB" przy pomocy sygnalizacji świetlnej oraz rozjazdów scentralizowanych i elektrycznych.
W roku 2017 przystanek obsługiwał 0–9 pasażerów na dobę.

</doc>
<doc id="1396116" url="https://pl.wikipedia.org/wiki?curid=1396116" title="Łokaczi">
Łokaczi



</doc>
<doc id="1396117" url="https://pl.wikipedia.org/wiki?curid=1396117" title="Forti Corse">
Forti Corse



</doc>
<doc id="1396118" url="https://pl.wikipedia.org/wiki?curid=1396118" title="Forti Grand Prix">
Forti Grand Prix



</doc>
<doc id="1396119" url="https://pl.wikipedia.org/wiki?curid=1396119" title="Manewyczi">
Manewyczi



</doc>
<doc id="1396120" url="https://pl.wikipedia.org/wiki?curid=1396120" title="Dixie (piosenka)">
Dixie (piosenka)

Dixie (znana także pod tytułami I Wish I Was in Dixie oraz Dixie Land) – amerykańska pieśń, jeden z najbardziej znanych amerykańskich utworów muzycznych XIX wieku. Dzięki swojej popularności piosenka przyczyniła się do popularyzacji określenia "Dixie", jako terminu oznaczającego mieszkańca Południa Stanów Zjednoczonych.
Autorstwo.
Przyjmuje się, że utwór powstał około 1859 roku. Większość źródeł przypisuje autorstwo "Dixie" Danielowi Decaturowi Emmettowi, choć jeszcze za życia Emmetta inni ludzie utrzymywali, że są autorami utworu. Emmett był kompozytorem tak zwanych minstrel show i wielokrotnie opowiadał o powstaniu piosenki, zmieniając treść swojej opowieści niemalże za każdym razem. Na przestrzeni lat prawdopodobny autor miał między innymi mówić, że napisał "Dixie" w kilka minut, w ciągu jednej nocy, lub w kilka dni. Najbardziej znana wersja tej opowieści mówi, że pewnej niedzieli Jerry Bryant (szef zespołu Bryant’s Minstrels) zlecił Emmettowi napisanie szybkiego kawałka na poniedziałek. Emmett miał się zamknąć w swoim nowojorskim mieszkaniu i skomponować utwór w ciągu jednej nocy. W innych opowieściach Emmett miał pisać utwór w ciągu burzliwej nocy (lub chłodnego popołudnia) i wpaść na pomysł melodii gdy za oknem uderzył piorun. Pod koniec swojego życia Emmett utrzymywał, że utwór powstał na długo zanim przeprowadził się do Nowego Jorku (czyli około 1843 roku).
Oficjalna publikacja utworu (pod tytułem „I Wish I Was in Dixie’s Land”) nastąpiła 21 czerwca 1860 roku nakładem wydawnictwa Firth, Pond &amp; Company (które zajmowało się między innymi wydawaniem zeszytów z utworami muzycznymi i dystrybucją instrumentów).
Jednym z konkurencyjnych do Emmetta autorów "Dixie" miał być między innymi William Shakespeare Hays, amerykański poeta rodem z Południa, który miał ponoć silne dowody, ale zmarł zanim zdążył pokazać je światu. Jako że piosenka ukazywała się w licznych śpiewnikach i gazetach na terenie całych Stanów Zjednoczonych, autorstwo przypisywano osobom powiązanym z tymi wydawnictwami, a nawet zupełnie fikcyjnym postaciom mającym podkreślić „legendarne” pochodzenie utworu (autorem miał być na przykład „Dixie Jr.”). Cztery lata po śmierci Emmetta w 1908 roku aż 37 osób zgłaszało zastrzeżenia do autorstwa "Dixie".
"Dixie" przed i w trakcie wojny secesyjnej.
Przed wybuchem wojny secesyjnej piosenka zyskała dużą popularność nie tylko na Południu, ale także w innych częściach Stanów Zjednoczonych, szybko stała się przebojem wśród brytyjskich marynarzy przemierzających Atlantyk. Była to ulubiona piosenka Abrahama Lincolna (który urodził się na Południu, w stanie Kentucky), do tego stopnia, że była wykorzystywana podczas jego kampanii wyborczej w 1860 roku.
Popularność "Dixie" rosła błyskawicznie, całkowicie bez jakiegokolwiek kontekstu politycznego. Zmieniło się to gdy piosenka spodobała się w Charleston (Karolina Południowa), w czasie głosowania za odłączeniem się od Unii (secesją) w grudniu 1860. Z czasem nabrała charakteru hymnu narodowego i była śpiewana w trakcie inauguracji prezydenta Skonfederowanych Stanów Ameryki Jeffersona Davisa 18 lutego 1861 roku. Emmett miał powiedzieć, że gdyby wiedział w jaki sposób zostanie wykorzystana jego piosenka (to jest politycznie), nigdy by jej nie napisał. W okresie poprzedzającym wojnę bardzo popularne były przeróbki "Dixie" mające wydźwięk jednoznacznie polityczny i pro-secesyjny (jedna z przeróbek nosiła tytuł „The War Song of Dixie”). Na Południu bardzo popularne były teorie świadczące na niekorzyść Emmetta jako autora (ze względu na jego jankeskie korzenie), generalnie wierzono, że piosenka jest tradycyjnym utworem robotników z Południa.
Wersje polityczne "Dixie" powstawały również na Północy, do ich tworzenia zachęcał również sam Emmett. Wielu mieszkańców stanów północnych wierzyło, że opisana w treści piosenki „kraina bawełny” to Północ, lub plantacja należąca do historycznej postaci, zamieszkującej w jednym z północnych stanów. Jedną z popularniejszych wersji mówi o Panu Dixie, farmerze z Manhattanu, który był sprawiedliwy dla swoich niewolników.
"Dixie" współcześnie.
W XX wieku pieśń, wraz z innymi symbolami Południa (między innymi flagą) zaczęła być traktowana jako rasistowski relikt czasów niewolnictwa, segregacji i dominacji „białych panów”. Takie traktowanie "Dixie" jest spowodowane nie tylko historyczną pozycją "Dixie" w czasie wojny secesyjnej, ale też używaniem tej pieśni przez przeciwników równouprawnienia, jak również różnych organizacji o poglądach skrajnie prawicowych.
Z drugiej strony dla wielu mieszkańców współczesnego Południa "Dixie", a wraz z nią inne symbole Konfederacji, są spuścizną po bogatej kulturze tamtych rejonów. Symbolizują przywiązanie do tej kultury i biorą udział w tworzeniu tożsamości Południowców. Dla wielu Amerykanów "Dixie" jest jedną z wielu pieśni patriotycznych, która winna być traktowana na równi z Yankee Doodle, America the Beautiful i Battle Hymn of the Republic.
Słowa.
Najpopularniejsza wersja "Dixie" opowiada o tęsknocie za „krainą bawełny”, zwanej „Dixie Landem”, w której „dawne zwyczaje nie zostały zapomniane”. Kraina ta jest jednocześnie miejscem urodzenia podmiotu lirycznego i miejscem gdzie chciałby żyć i umrzeć, a gdzie się aktualnie nie znajduje. Poniżej wersja współczesna, pozbawiona archaizmów językowych:

</doc>
<doc id="1396121" url="https://pl.wikipedia.org/wiki?curid=1396121" title="Marjaniwka">
Marjaniwka



</doc>
<doc id="1396122" url="https://pl.wikipedia.org/wiki?curid=1396122" title="Grand Prix Portugalii">
Grand Prix Portugalii



</doc>
<doc id="1396124" url="https://pl.wikipedia.org/wiki?curid=1396124" title="Eurofish">
Eurofish

Organizacja Międzynarodowa Eurofish (ang. "Eurofish International Organization") – utworzona w 2002 r. niezależna, międzynarodowa organizacja, kontynuująca działalność utworzonego w 1996 r. projektu FAO EASTFISH. Celem Eurofish jest pomoc w rozwoju rybołówstwa w Centralnej i Wschodniej Europie, w szczególności w zakresie handlu i marketingu produktów rybołówstwa, przetwórstwa i akwakultury. Siedziba Eurofish mieści się w Kopenhadze. 
Cele.
Cele FAO są następujące: dostarczać adekwatnych informacji o rynku i handlu międzynarodowym; promować wysokiej jakości produkty rybne o dużej wartości dodanej, wydawać publikacje dla branży rybnej, rozwijać program szkoleń oraz projektów we współpracy z rządami i sponsorami. 
Członkostwo.
Członkami zwyczajnymi Eurofish mogą być państwa. Obecnie członkami Eurofish są: Albania, Bułgaria, Chorwacja, Dania, Estonia, Włochy, Łotwa, Litwa, Norwegia, Polska (od 2009), Rumunia, Hiszpania i Turcja. Do Eurofish przystąpiły także Węgry, które nie ratyfikowały jeszcze umowy.
Organy.
Organizacją kieruje dyrektor. Funkcję tę od 1 maja 2009 pełni Aina Afanasjeva. 
Działalność.
Eurofish koncentruje się głównie na publikacji czasopisma (Eurofish Magazine) i przewodników dla branży rybnej (Identyfikowalność, Higiena, Pakowanie) oraz organizacji seminariów i szkoleń. W Polsce Eurofish organizował w maju 2007 r. wspólnie ze Stowarzyszeniem Rozwoju Rynku Rybnego szkolenie pod tytułem "Pakowanie w przemyśle rybnym".

</doc>
<doc id="1396125" url="https://pl.wikipedia.org/wiki?curid=1396125" title="Kisonerga">
Kisonerga

Kisonegra (gr. "Κισσόνεργα") – wieś w Republice Cypryjskiej, w dystrykcie Pafos. W 2011 roku liczyła 2004 mieszkańców.

</doc>
<doc id="1396127" url="https://pl.wikipedia.org/wiki?curid=1396127" title="James Dio">
James Dio



</doc>
<doc id="1396129" url="https://pl.wikipedia.org/wiki?curid=1396129" title="Port lotniczy Mineralne Wody">
Port lotniczy Mineralne Wody

Port lotniczy Mineralne Wody (IATA: MRV, ICAO: URMM) – port lotniczy położony 4 km od Mineralnych Wód, w Kraju Stawropolskim, w Rosji.

</doc>
<doc id="1396131" url="https://pl.wikipedia.org/wiki?curid=1396131" title="Kung-Fu Panda">
Kung-Fu Panda



</doc>
<doc id="1396133" url="https://pl.wikipedia.org/wiki?curid=1396133" title="Kili (Cypr)">
Kili (Cypr)

Kili (gr. "Κοίλη") – wieś w Republice Cypryjskiej, w dystrykcie Pafos. W 2011 roku liczyła 466 mieszkańców.
Przez miejscowość przepływa rzeka Mawrokolubos. W Kili znajdują się trzy zabytkowe kościoły: Panaja Chriseleusis, kościół św. Dometiosa i kościół św. Mamas.

</doc>
<doc id="1396135" url="https://pl.wikipedia.org/wiki?curid=1396135" title="Vilvoorde">
Vilvoorde

Vilvoorde (franc. "Vilvorde") – miasto w północnej Belgii, w prowincji Brabancja Flamandzka. W 2008 r. liczyło 38 557 mieszkańców. W mieście rozwinął się przemysł chemiczny, materiałów budowlanych, włókienniczy, ceramiczny, papierniczy oraz spożywczy.
W Vivoorde urodziła się Alison Van Uytvanck, belgijska tenisistka.

</doc>
<doc id="1396137" url="https://pl.wikipedia.org/wiki?curid=1396137" title="TNT Airways">
TNT Airways

TNT Airways – belgijska linia lotnicza obsługująca transport towarowy, z siedzibą w Liège. Głównym węzłem jest port lotniczy Liège.
Flota.
Aktualnie TNT Airways użytkuje następujące samoloty: (stan na lipiec 2012)

</doc>
<doc id="1396139" url="https://pl.wikipedia.org/wiki?curid=1396139" title="Moritz Volz">
Moritz Volz

Moritz Volz (ur. 21 stycznia 1983 w Siegen) – piłkarz niemiecki grający na pozycji prawego obrońcy w TSV 1860 Monachium.
Kariera klubowa.
Karierę piłkarską Volz rozpoczął w małym amatorskim klubie o nazwie SpVgg Bürbach 09. Następnie trafił do szkółki piłkarskiej FC Schalke 04 i do 2000 roku występował w młodzieżowej drużynie tego klubu. Wtedy też został zauważony przez skautów angielskiego Arsenalu i ostatecznie trafił do tego klubu. Będąc zawodnikiem "The Gunners" najczęściej występował w młodzieżowych drużynach oraz rezerwach klubu. W pierwszej drużynie zadebiutował 1 listopada 2000 w przegranym 1:2 meczu Pucharu Ligi Angielskiej z Ipswich Town. Nigdy jednak nie zadebiutował w ligowym spotkaniu Arsenalu i grał jedynie w meczach pucharowych.
Na początku 2003 roku Moritz został wypożyczony do grającego w Division One, Wimbledonu. 4 lutego wystąpił po raz pierwszy w barwach nowego klubu. W 48. minucie meczu z Brighton &amp; Hove Albion zdobył gola, a londyński zespół ostatecznie pokonał rywali 3:2. Do końca sezonu 2002/2003 wystąpił jeszcze w dziewięciu spotkaniach Wimbledonu.
Latem 2003 roku Volz został ponownie wypożyczony, tym razem do innego londyńskiego klubu, Fulham F.C. 16 sierpnia rozegrał swój pierwszy mecz "The Cottagers", którzy pokonali na Craven Cottage Middlesbrough F.C. 3:2. Stał się podstawowym zawodnikiem zespołu i już w zimowym oknie transferowym sezonu 2003/2004 został wykupiony za około milion euro. W 2004 roku zajął 9. miejsce z Fulham, najwyższe za czasów gry w tym klubie. 30 grudnia 2006 w spotkaniu z Chelsea F.C. (2:2) zdobył gola numer 15.000 w historii Premiership, za co otrzymał nagrodę w wysokości 15 tysięcy funtów, którą przeznaczył na cele charytatywne. W 2008 roku utrzymał się z Fulham w Premiership.
28 sierpnia 2008 został wypożyczony na cały sezon do angielskiego Ipswich Town. W nowej drużynie zadebiutował 30 sierpnia w ligowym spotkaniu z Watford. Po rozegraniu 22 spotkań w tym zespole, w maju powrócił do Londynu. W tym samym czasie wygasł mu już kontrakt i Volz opuścił Fulham.
Kariera reprezentacyjna.
W latach 2003–2006 Volz występował w reprezentacji Niemiec U-21, prowadzonej przez Dietera Eiltsa. W 2006 roku awansował z nią do Mistrzostwa Europy U-21 w Portugalii, jednak na tym turnieju młodzi Niemcy nie wyszli z grupy. 17 listopada 2004 został powołany przez selekcjonera Jürgena Klinsmanna do kadry A na towarzyskie spotkanie z Kamerunem, jednak nie wystąpił w nim ani minuty.

</doc>
<doc id="1396140" url="https://pl.wikipedia.org/wiki?curid=1396140" title="Marek Wolf">
Marek Wolf

Marek Wolf (ur. 1957) – czeski astronom. W latach 1995–2001 odkrył 19 planetoid (2 samodzielnie oraz 17 wspólnie z innymi astronomami).

</doc>
<doc id="1396143" url="https://pl.wikipedia.org/wiki?curid=1396143" title="Muzyka psychodelicznej świtezianki">
Muzyka psychodelicznej świtezianki

Muzyka psychodelicznej Świtezianki – EP grupy muzycznej Żywiołak, wydany w 2007 roku przez agencję koncertowo-wydawniczą Karrot Kommando.
Lista utworów.
Teksty "Psychoteki" oraz "Świdrygi i Midrygi" powstały na podstawie wierszy Bolesława Leśmiana, a "Pogaństwa" na podstawie wierszy Jana Kochanowskiego. Autorem tekstu "Dybuka" jest Robert Wasilewski, członek zespołu.

</doc>
<doc id="1396147" url="https://pl.wikipedia.org/wiki?curid=1396147" title="Dydak Oddi">
Dydak Oddi

Dydak Oddi, (wł. Diego Oddi, właśc. "Józef Oddi", wł. "Giuseppe Oddi" (ur. 6 czerwca 1839 w Vallinfreda pod Rzymem, zm. 3 czerwca 1919 w Subiaco) – włoski brat zakonny, franciszkanin, błogosławiony Kościoła rzymskokatolickiego.
Był synem rolników Wincentego i Bernardyny z Pasqualich. Przed wstąpieniem do zakonu nosił imię Józef (wł. "Giuseppe"). Pracował na roli razem z rodziną. Kilkakrotnie pielgrzymował do klasztoru franciszkańskiego w Bellegrze, do którego wstąpił w 1871. Śluby zakonne złożył w 1889. Następnie 40 lat spędził przemierzając wioski Abruzji, nocami poświęcając czas modlitwie. Katechizował wieśniaków, chociaż nie umiał pisać ani czytać. Był szanowany przez duchownych i ludzi świeckich. Zmarł 3 czerwca 1919, mając 80 lat.
3 października 1999 beatyfikował go papież Jan Paweł II.

</doc>
<doc id="1396150" url="https://pl.wikipedia.org/wiki?curid=1396150" title="Jan Ekemezie Okoro">
Jan Ekemezie Okoro

Bp dr Jan Ekemezie Okoro (ur. 12 sierpnia 1949 w Kano) – biskup Kościoła Starokatolickiego Austrii od roku 2008. Sprawuje również opiekę nad starokatolikami w Chorwacji. 
Jan Ekemezie Okoro urodził się w nigeryjskiej miejscowości Kano, w 1994 roku uzyskał austriackie obywatelstwo. Studiował psychologię, filozofię i teologię. W Kościele Starokatolickim Austrii jest od 1999 roku. Wcześniej był rzymskokatolickim kapłanem.
17 listopada 2007 ks. Jan Ekemezie Okoro został wybrany biskupem Kościoła Starokatolickiego w Austrii. Nowy biskup zastąpił odchodzącego w stan spoczynku bpa Bernarda Heitza. Konsekracja biskupa odbyła się 2 lutego 2008 roku w wiedeńskim kościele ewangelickim, sakry biskupiej udzielili: abp Joris Vercammen (Kościół Starokatolicki w Holandii), bp Dušan Hejbal (Kościół Starokatolicki w Republice Czeskiej) i bp Fritz René Müller (Kościół Chrześcijańskokatolicki w Szwajcarii).
Z końcem 2015 roku bp Jan Okoro przeszedł na emeryturę. 24 października 2015 roku ks. dr Heinz Lederleitner został wybrany na nowego zwierzchnika. W dniu 13 lutego 2016 roku ks. dr Lederleitner został wyświęcony na biskupa przez arcybiskupa Utrechtu dr Jorisa Vercammena. 

</doc>
<doc id="1396162" url="https://pl.wikipedia.org/wiki?curid=1396162" title="Sucha Droga">
Sucha Droga

Sucha Droga (dawniej niem. "Forstmeister-Bachmann-Straße", również "Droga Góromistrza") – jedna z leśnych dróg w Górach Bialskich prowadząca ze Starej Morawy na Wielkie Rozdroże. Dawniej stanowiła istotne i często uczęszczane połączenie z Bielicami.
Położenie i opis.
Rozpoczyna się w Starej Morawie w okolicy skrzyżowania dróg powiatowych prowadzących do Bolesławowa i Kletna, na wysokości około 540 m n.p.m. Wkracza w tereny leśne objęte Śnieżnickim Parkiem Krajobrazowym i serpentyną podchodzi na północno-zachodni stok Suszycy przechodząc ponad Młynowcem. Dalej już łagodniej prowadzi pomiędzy Suszycą i Jawornikiem Krowim północnym stokiem Suchej Kopy. Doprowadza na Wielkie Rozdroże na wysokość 964 m n.p.m., gdzie spotyka się z Bialską Pętlą, Duktem Dzialcowym i Rozdrożnym Duktem. W sumie liczy około 6,1 km długości i pokonuje różnicę wzniesień ok. 420 m.

</doc>
<doc id="1396163" url="https://pl.wikipedia.org/wiki?curid=1396163" title="Memnoch Diabeł">
Memnoch Diabeł

Memnoch Diabeł (tytuł oryg. "Memnoch the Devil") – piąty tom cyklu "Kroniki wampirów" amerykańskiej pisarki Anne Rice wydany w 1995 roku.
Lestat, który jest wielbicielem ryzykownych przygód, staje wobec wyzwania, które rzuca go na kolana, przepełnia grozą i obrzydzeniem, doprowadza do zwątpienia we własne moce. Zmusza go również do podjęcia decyzji, po której stronie stoi – dobra, czy zła. Wszystko to za sprawą tajemniczej istoty, przy której blednie wszystko, a świat skrupulatnie opisywany przez Anne Rice drży w posadach. Memnoch, głoszący że jest diabłem nadszedł, a jako pomocnika do wypełnienia okropnej misji upatrzył sobie Lestata.
Po polsku "Memnoch Diabeł" został wydany przez wydawnictwo Rebis.

</doc>
<doc id="1396164" url="https://pl.wikipedia.org/wiki?curid=1396164" title="Model Bertranda">
Model Bertranda

Model Bertranda – model konkurencji używany w ekonomii, zawdzięczający nazwę ekonomiście o imieniu Joseph Louis François Bertrand (1822–1900). Opisuje interakcje między firmami (sprzedający), które ustalają ceny i ich klientami (konsumenci), którzy wybierają ilości po ustalonej cenie. Model został stworzony w 1883 roku przez Bertranda w oparciu o książkę Antoinea Augustina Cournot pt. "„Recherches sur les Principes Mathématiques de la Théorie des Richesses”" (1838), w której został przedstawiony model Cournot. Uważał on, że wybieranie ilości przez producentów powoduje, że wynikiem równowagi jest ustalenie ceny na poziomie wyższym, niż koszt krańcowy. Bertrand natomiast uważał, że jeżeli producenci ustalają ceny a nie ilości, to równowaga ustali się na poziomie ceny równej kosztowi krańcowemu. Model nie został sformalizowany przez Bertranda. Formalny model matematyczny został stworzony przez Francisa Ysidro Edgewortha w 1889 roku.
Model opiera się na bardzo konkretnych założeniach. Muszą istnieć co najmniej dwie firmy produkujące homogeniczny produkt. Producenci konkurują między sobą poprzez jednoczesne ustalanie poziomu ceny, a konsumenci chcą kupić wszystko od producenta oferującego niższą cenę (produkt jest identyczny i nie ma kosztów przeszukiwania rynku). Jeśli obie firmy oferują taką samą cenę, popyt konsumencki jest podzielony po równo między te firmy. Najprościej jest analizować duopol, gdzie występują tylko 2 firmy, jednakże model jest użyteczny dla dowolnej liczby producentów większej od jednego.
Kluczowym założeniem technologicznym jest to, że obie firmy mają identyczny stały koszt produkcji jednostki dobra, więc koszt krańcowy i średni jest taki sam i równy cenie konkurencyjnej. Oznacza to, że producent będzie chciał zaspokajać dowolną wielkość popytu, tak długo jak cena jest ustawiona powyżej kosztu produkcji tej jednostki. Jeżeli cena jest równa kosztowi produkcji to firma jest obojętna co do ilości sprzedanych dóbr. Gdyby cena dobra była niższa, producent nie zaoferowałby żadnej jednostki dobra. Ogólnie konkurencja Bertranda jest opisywana jako surowa i bezwzględna, doprowadzając ceny do kosztu krańcowego.
Równowaga duopolu Bertranda.
Jeśli obie firmy ustawiają cenę konkurencyjną równą kosztowi krańcowemu, żadna z firm nie odniesie zysku. Gdy jedna z nich podniesie ceny ponad koszt krańcowy, nie zarobi nic, gdyż wszyscy konsumenci kupią produkt od drugiej firmy. Jeśli obaj producenci podniosą ceny równo powyżej kosztu krańcowego dzieląc się rynkiem i zyskiem, każdy z nich odczuwa pokusę, by minimalnie zmniejszyć ceny, przez co zdobędzie cały rynek i prawie podwoi zysk. Druga firma w odpowiedzi zrobi to samo, aż do poziomu kosztu krańcowego. Zatem cena powyżej kosztu krańcowego również nie może być ceną równowagi. To wszystko z powodu tego, że dobra oferowane są doskonałymi substytutami, czyli jedynym istotnym czynnikiem jest cena. To oznacza, że jedyna cena równowagi w modelu Bertranda to cena równa kosztowi krańcowemu.
Obliczanie klasycznego modelu Bertranda.
Optimum cenowe pierwszego producenta zależy od tego, jaką cenę, wedle swojej oceny, zaproponuje drugi producent. O ile druga firma nie ustawi ceny na poziomie równym lub niższym kosztowi krańcowemu, firma pierwsza będzie chciała ustawić swoja cenę na poziomie nieco niższym, co zapewni zdobycie całego rynku. Funkcja best response dla pierwszego producenta to p1’’(p2), co daje optymalną cenę dla każdej ceny producenta drugiego.
Gdy p2 jest niższe niż koszt krańcowy, pierwszy producent ustawi cenę p1=MC. Kiedy p2 będzie powyżej poziomu kosztu krańcowego, ale poniżej ceny monopolistycznej, firma pierwsza ustawi cenę minimalnie poniżej ceny drugiego producenta. Kiedy drugi producent ustawi cenę wyższą niż cena monopolisty, firma 1 ustawi cenę równą pM.
Rezultatem działań obu producentów jest równowaga Nasha, gdzie żadna ze stron nie może zwiększyć zysku manipulując jednostronnie ceną. Jest to punkt przecięcia krzywych, gdzie p1=p1’’(p2) i p2=p2’’(p1). Oznacza to, że obie firmy ustawiają cenę równą kosztowi krańcowemu.
Innym, prostszym sposobem podejścia do problemu jest wyobrażenie sobie, że obie firmy ustawiają równe ceny wyższe niż koszt krańcowy. Podzielą się wówczas zyskiem po równo. Jednak obniżając cenę nawet minimalnie, jeden z producentów może zagarnąć cały rynek, więc obaj mają duża pokusę, by to uczynić. Robiliby tak aż do poziomu kosztu krańcowego. Nie ma sensu schodzić poniżej tej ceny, gdyż żaden z producentów nie chciałby wówczas produkować. Dlatego też cena ustawi się na poziomie kosztu krańcowego i tam pozostanie. Zarówno podwyższenie, jak i obniżenie ceny w jakimkolwiek stopniu względem kosztu krańcowego niweluje zysk do zera, więc żaden z producentów tak nie uczyni. Sytuacja zmieni się, dopiero gdy wystąpi różnica w koszcie krańcowym spowodowana np. wydajniejszą technologią.
Krytyczna analiza modelu Bertranda.
Model Bertranda opiera się na dość ekstremalnych założeniach. Na przykład, zakłada, że konsumenci zawsze kupią od tańszego producenta. Istnieje wiele powodów, dla których nie sprawdziłoby się to na wielu rynkach: konkurencja niecenowa, różnorodność produktów, transport oraz koszty przeszukiwania rynku przez konsumentów. Model zakłada również doskonały dostęp do towaru dla każdego konsumenta, ale przecież w rzeczywistości nikt nie będzie poświęcał dodatkowego czasu i pieniędzy na dojazd do dalszego sklepu, by zaoszczędzić drobne sumy. Model można rozszerzyć o zróżnicowanie produktów czy lokalizacji, ale wówczas cena nie będzie dążyć do kosztu krańcowego. Z kosztami przeszukiwania rynku mogą wystąpić inne stany równowagi – cena monopolistyczna, a nawet zróżnicowanie cenowe mogą być równowagą, tak jak w klasycznym modelu „Bargains and Rip-offs”.
Model ten również ignoruje możliwości produkcyjne producentów. Jeśli firma nie jest w stanie zapełnić rynku to cena może nigdy nie zrównać się z kosztem krańcowym. Analiza tego przypadku została rozpoczęta przez Francisa Ysidro Edgewortha i powstał model Bertranda–Edgewortha. Z ograniczonymi zdolnościami produkcyjnymi czysta równowaga Nasha może nie istnieć, co zostało nazwane paradoksem Edgewortha. Z reguły jednak będzie istniała równowaga Nasha mieszanej strategii, tak jak pokazał to Huw Dixon.
W modelu Bertranda pojawia się duży bodziec do współpracy tudzież zmowy. Producenci mogliby ustalić cenę na poziomie ceny monopolisty i podzielić się rynkiem. Jednakże taka zmowa nie jest trwała i kończy się na ustawieniu ceny na poziomie kosztu krańcowego i braku współpracy. Jest to jedyna równowaga Nasha w tym modelu.
Porównanie modelu Bertranda z modelem Cournot.
Żadnego z nich nie można nazwać lepszym od drugiego. Wyniki analizy w każdym z modeli będą się różnić w zależności od rynku. Jeżeli zdolność produkcyjna i wielkość produkcji może być łatwo zmieniana, z reguły model Bertranda jest lepszy. Jeśli nie jest to możliwe, model Cournot jest lepszym rozwiązaniem.

</doc>
<doc id="1396170" url="https://pl.wikipedia.org/wiki?curid=1396170" title="Kazimierz Błaszczyk">
Kazimierz Błaszczyk

Kazimierz Błaszczyk (ur. 15 stycznia 1935 w Podkłokocku) – polski polityk, fizyk, poseł na Sejm X kadencji.
Życiorys.
Ukończył w 1958 studia z zakresu fizyki na Wydziale Matematyczno-Fizycznym Uniwersytetu Warszawskiego. Pracował w jako nauczyciel fizyki w Liceach Ogólnokształcących w Bieżuniu, Wymyślinie i Tczewie, a od 1972 w Wałczu. W latach 1951–1981 należał do Polskiej Zjednoczonej Partii Robotniczej. Na początku lat 80. tworzył tam struktury „Solidarności”, został przewodniczącym lokalnej sekcji pracowników oświaty i wychowania związku. Po wprowadzeniu stanu wojennego internowany, zwolniono go jednak po kilkunastu dniach z uwagi na zły stan zdrowia.
W 1989 organizował miejski i okręgowy komitet Polskiej Partii Socjalistycznej w Wałczu. W tym samym roku został posłem na Sejm kontraktowy w okręgu pilskim z ramienia Komitetu Obywatelskiego. W trakcie kadencji przeszedł do Solidarności Pracy. Zasiadał m.in. w Komisji Edukacji, Nauki i Postępu Technicznego oraz Komisji Administracji i Spraw Wewnętrznych. W 1991 nie ubiegał się o reelekcję i wycofał z działalności politycznej. Przeszedł na rentę, a następnie na emeryturę.
W 1978 odznaczony Złotym Krzyżem Zasługi.

</doc>
<doc id="1396173" url="https://pl.wikipedia.org/wiki?curid=1396173" title="Dorota Safjan">
Dorota Safjan

Dorota Maria Safjan (ur. 14 grudnia 1949 w Warszawie) – polska prawniczka, doktor nauk prawnych, nauczyciel akademicki, była wiceminister finansów i wiceprezydent Warszawy.
Życiorys.
Ukończyła w 1971 studia prawnicze na Uniwersytecie Warszawskim, w 1976 uzyskała stopień doktora nauk prawnych.
Była uczestnikiem prac Centrum Obywatelskich Inicjatyw Ustawodawczych Solidarności.
Do 1991 pracowała jako adiunkt na Wydziale Prawa i Administracji UW, a od 1985 w Centrum Medycznym Kształcenia Podyplomowego. Następnie przez dziesięć lat związana z administracją państwową, była kolejno dyrektorem departamentu w Ministerstwie Zdrowia i Opieki Społecznej (do 1992), dyrektorem departamentu w Najwyższej Izbie Kontroli (do 1999) i podsekretarzem stanu w Ministerstwie Finansów (do 2001).
Po objęciu przez Lecha Kaczyńskiego urzędu prezydenta Warszawy została w 2002 jego zastępcą. Złożyła dymisję rok później po konflikcie z prezydentem.
Była następnie doradcą prezesa NIK Mirosława Sekuły. Została wykładowcą Katedry Prawa Prywatnego w Akademii Leona Koźmińskiego.
Życie prywatne.
Żona Marka Safjana.

</doc>
<doc id="1396175" url="https://pl.wikipedia.org/wiki?curid=1396175" title="MuseumsQuartier">
MuseumsQuartier

MuseumsQuartier (MQ) w tłumaczeniu na język polski to "Dzielnica Muzealna" lub "Dzielnica Muzeów". Jest to kompleks architektoniczny usytuowany blisko centrum Wiednia (w dzielnicy Neubau) w Austrii. Całość zajmuje powierzchnię 60 tys. m² co czyni ten kompleks jednym z największych tego typu na świecie.
Jest miejscem wystaw, koncertów, spektakli tanecznych, wieczorów autorskich oraz spotkań młodych ludzi z całego świata. Rocznie odwiedza go ponad 3 mln turystów a ich liczba stale wzrasta.
Architektura kompleksu.
Przestrzeń tworząca "Dzielnicę Muzeów" to połączenie stylu postmodernistycznego, czego przykładem są fasady Muzeum Sztuki Współczesnej i Leopold Museum oraz architektury barokowej w jakiej wybudowane zostały stajnie cesarskie (obecnie mieści się w nich m.in. Kunsthalle Wien). Budynki barokowe zostały wzniesione w latach 1713–1725 na polecenie Cesarza Karol VI Habsburga przez Johanna Bernharda Fischera von Erlach (zaprojektował również Pałac Schönbrunn i Karlskirche) oraz jego syna Josepha Emanuela Fischera von Erlach.
Koncepcja rewitalizacji byłych cesarskich stajni i zaadaptowania ich jako instytucji kulturalnej pojawiła się już w 1980 r.. Jednak konkurs na projekt koncepcyjny MQ został rozpisany dopiero w 1988 r. Zgłoszonych zostało 88 projektów, w tym 12 z zagranicy. Do drugiej fazy konkursu jury wybrało 7 prac, w tym m.in. Hansa Holleina – laureata prestiżowej nagrody Pritzkera. Zwycięzcami drugiego etapu, rozstrzygniętego 26 kwietnia 1990 r., zostali architekci Laurids i Manfred Ortner (biuro architektów "Ortner &amp; Ortner"). Warta 150 mln euro renowacja rozpoczęła się w kwietniu 1998 r. i trwała do 2001 r..
Instytucje tworzące MuseumsQuartier.
Cały kompleks składa się z muzeów, galerii, restauracji, kawiarni i sklepów. Całość łączy motyw sztuki. Galerie posiadają obszerne kolekcje dzieł, księgarnie na terenie MQ w swojej ofercie prezentują przede wszystkim książki o sztuce, zaś w barach i kawiarniach można posłuchać recytacji wierszy lub muzyki współczesnej tworzonej przez didżejów.
Leopold Museum.
Muzeum sztuki Leopold Museum, posiada największą kolekcję modernistycznej sztuki austriackiej. W jego zbiorach, zawierających ok. 5 tysięcy prac, znajdują się obrazy takich artystów jak Egon Schiele (największa kolekcja na Świecie), Gustav Klimt, Oskar Kokoschka czy Richard Gerstl.
mumok.
Muzeum Sztuki Współczesnej w Wiedniu (niem. "Museum Moderner Kunst Stiftung Ludwig Wien" – tzw. mumok) posiada ponad 7 tysięcy dzieł sztuki modernistycznej i współczesnej oraz Pop-art, Fluxus i Nowego realizmu. Wystawiane są tam m.in. prace Andy'ego Warhola, Pabla Picasso, Josepha Beuysa, Jaspera Johnsa i Roya Lichtensteina.
Pozostałe.
Poza tym w kompleksie znajdują się jeszcze sale widowiskowe, studia nagrań, z których korzysta młodzież, miejsca debat, odczytów i luźnej wymiany poglądów (np. we "Freiraum"). Na dziedzińcu MuseumsQuartier w okresie letnim wystawione są charakterystyczne podesty, na których można odpoczywać i wymieniać poglądy z innymi odwiedzającymi.

</doc>
<doc id="1396176" url="https://pl.wikipedia.org/wiki?curid=1396176" title="Forstmeister Bachmann Strasse">
Forstmeister Bachmann Strasse



</doc>
<doc id="1396177" url="https://pl.wikipedia.org/wiki?curid=1396177" title="Dzielnica Muzealna">
Dzielnica Muzealna



</doc>
<doc id="1396178" url="https://pl.wikipedia.org/wiki?curid=1396178" title="Droga Góromistrza">
Droga Góromistrza



</doc>
<doc id="1396179" url="https://pl.wikipedia.org/wiki?curid=1396179" title="Dzielnica Muzeów">
Dzielnica Muzeów



</doc>
<doc id="1396182" url="https://pl.wikipedia.org/wiki?curid=1396182" title="Melvin Brown">
Melvin Brown

Melvin Brown Casados (ur. 28 stycznia 1979 w Naranjos) – meksykański piłkarz pochodzenia jamajskiego występujący najczęściej na pozycji lewego lub środkowego obrońcy.
Kariera klubowa.
Karierę piłkarską Brown rozpoczął w klubie Cruz Azul. W 2001 roku zadebiutował w jego barwach w meksykańskiej Primera Division w fazie Clausura. Od czasu debiutu stał się podstawowym zawodnikiem zespołu i w tym samym roku dotarł z nim do finału Copa Libertadores. Meksykanie ulegli jednak po serii rzutów karnych argentyńskiemu Boca Juniors (we dwóch meczach obie drużyny wygrały po 1:0). W 2002 roku zdobył z Cruz Azul towarzyski turniej Copa Pachuca, a w stołecznym klubie grał do 2004 roku i rozegrał 119 ligowych meczów, w których strzelił 5 bramek.
Latem 2004 Brown przeszedł do Jaguares de Chiapas, zespołu z miasta Tuxtla Gutiérrez. W Jaguares występował przez trzy i pół sezonu, a największe sukcesy osiągnął w towarzyskim Copa Chiapas, czyli pucharze stanu Chiapas, gdy wygrał go dwukrotnie w latach 2005 i 2007. Na początku 2008 roku Melvin zmienił barwy klubowe i na zasadzie wypożyczenia odszedł do Puebli, w którym spędził całą fazę Clausura sezonu 2007/2008.
Latem 2008 podpisał kontrakt z Tecos UAG z Guadalajary. W sezonie 2008/2009 rozegrał łącznie 17 spotkań – 16 w fazie Apertura, natomiast 1 w Clausura. Rozgrywki 2009/2010 Brown spędził na wypożyczeniu w rodzimym Cruz Azul, gdzie wywalczył wicemistrzostwo Meksyku (Apertura 2009). Podczas sezonu 2010/2011 był wypożyczony do Puebli, natomiast wiosną 2012 przeszedł do drugoligowego Cruz Azul Hidalgo.
Kariera reprezentacyjna.
W reprezentacji Meksyku Brown zadebiutował 1 lipca 2001 roku w wygranym 1:0 meczu eliminacji do Mistrzostw Świata 2002 ze Stanami Zjednoczonymi. Rok później został powołany przez Javiera Aguirre do kadry na ten turniej. Tam był rezerwowym i nie wystąpił w żadnym spotkaniu. Ogółem w kadrze Meksyku rozegrał 10 meczów, nie strzelając bramki.
Życie prywatne.
Brown posiada jamajskie korzenie. Jego pradziadek pod koniec XIX wieku uciekł z Jamajki przed niewolnictwem do meksykańskiego miasta Tuxpan, w stanie Veracruz, gdzie się osiedlił i założył rodzinę. W Tuxpan urodził się dziadek Browna, Jorge. W późniejszym czasie jego przodkowie przenieśli się do Naranjos, gdzie przyszedł na świat Melvin.

</doc>
<doc id="1396184" url="https://pl.wikipedia.org/wiki?curid=1396184" title="Ludmiła Pawliczenko">
Ludmiła Pawliczenko

Ludmiła Pawliczenko z domu Biełowa (ur. w Białej Cerkwi, zm. 27 października 1974 w Moskwie) – radziecki strzelec wyborowy.
Życiorys.
Pawliczenko urodziła się 12 lipca 1916 roku w Białej Cerkwi. W wieku 16 lat przeniosła się z rodziną do Kijowa, gdzie zapisała się do szkoły snajperskiej "Osoawiachimu". Mocno zaangażowała się w jej działalność, spędzając dużo czasu na ćwiczeniach, a następnie zdobywając w zawodach medale i dyplomy. W 1932 roku wyszła za mąż za Aleksieja Pawliczenkę i w tym samym roku urodziła syna Rostisława (1932-2007), wkrótce jednak rozwiodła się.
W młodości skakała ze spadochronem i pilotowała samolot, brała także udział w zawodach strzeleckich z dobrymi rezultatami. W 1937 roku rozpoczęła studia historyczne na Uniwersytecie Kijowskim, które przerwał wybuch wojny (ukończyła wówczas 4. rok studiów).
W chwili rozpoczęcia niemieckiego ataku na ZSRR przebywała w delegacji w Odeskiej Bibliotece Publicznej w charakterze starszego pracownika naukowego. 23 czerwca 1941 roku Pawliczenko jako ochotnik zgłosiła się do służby w armii. Dzięki ukończeniu szkoły snajperskiej w Kijowie zdołała przekonać urzędników rekrutacyjnych do skierowania jej do oddziału jako snajpera i została przydzielona do 25. Dywizji Strzeleckiej.
Swoje pierwsze trafienie zaliczyła 8 sierpnia w pobliżu Bielajewki, używając karabinu Mosin. Następnie walczyła dwa i pół miesiąca w obronie Odessy, gdzie uzyskała 187 trafień. Gdy Rumuni zdobyli Odessę, została przeniesiona do Sewastopola. Podczas walk w Odessie została trzykrotnie ranna, za zasługi otrzymała awans na starszego sierżanta, a w czasie ośmiomiesięcznej obrony Sewastopola na podporucznika i została także przydzielona do szkolenia innych snajperów. W maju 1942 roku miała już 257 trafień, ale w czerwcu została ciężko ranna w wyniku eksplozji pocisku moździerzowego i ewakuowana z Sewastopola do Noworosyjska. Wkrótce potem Sewastopol został zdobyty, a większość żołnierzy jej dywizji zginęła.
Po rehabilitacji nie powróciła na front, ale została wysłana w podróż po Wielkiej Brytanii, Stanach Zjednoczonych i Kanadzie, by wygłaszać odczyty wzywające do zaangażowania się w wojnę i otwarcia frontu zachodniego. Była pierwszym obywatelem radzieckim przyjętym przez prezydenta USA, który wręczył jej rewolwer Colta, w Kanadzie podarowano jej strzelbę Winchester, którą można oglądać w Muzeum Broni w Moskwie. W czasie wizyty w USA zaprzyjaźniła się z prezydentową Eleonorą Roosevelt, która odwiedziła ją w 1957 roku w czasie podróży do ZSRR.
Pawliczenko po powrocie z USA została instruktorem w szkole snajperów pod Moskwą, uzyskała stopień majora oraz została odznaczona orderem Złotej Gwiazdy Bohatera Związku Radzieckiego.
Była jedną z 2000 kobiet-snajperów w Armii Czerwonej i jedną z 500, które przeżyły wojnę. Twierdziła, że w czasie II wojny światowej trafiła 309 żołnierzy, w tym 36 snajperów wroga.
W październiku 1944 roku powróciła na Uniwersytet Kijowski i podjęła studia na 5. roku historii, broniąc pracę magisterską poświęconą Bohdanowi Chmielnickiemu, a po ich ukończeniu do emerytury pracowała naukowo jako historyk dla dowództwa Marynarki Wojennej, a od 1956 roku udzielała się w nowo utworzonym Komitecie Weteranów Wojny.
Zmarła 27 października 1974 roku.
Upamiętnienie.
Po śmierci jej imieniem nazwano statek Ministerstwa Gospodarki Rybnej ZSRR, jedną z ulic w centrum Sewastopola oraz szkołę nr 3 w Białej Cerkwi. Została również przedstawiona na dwóch znaczkach radzieckiej poczty.
O wojennych losach Ludmiły Pawliczenko opowiada rosyjsko-ukraiński film "Bitwa o Sewastopol" ("Битва за Севастополь"), w ukraińskich kinach wyświetlany pod tytułem „Niezłomna” („Незламна”). Jego premiera miała miejsce 2 kwietnia 2015 roku, a rolę Pawliczenko zagrała rosyjska aktorka Julia Pieriesild.
Kontrowersje.
Z powodu zniszczenia archiwum Samodzielnej Armii Nadmorskiej większość informacji o jej służbie z początkowego okresu wojny jest znana z jej własnej relacji. Z tego powodu w jej życiorysie historycy wykrywali nieścisłości, m.in. dotyczące miejsca w Odessie, w którym miał walczyć jej pułk, a także dotyczące organizacji jednostek snajperskich (podawała przydział do plutonu snajperskiego, chociaż nie istniały one wówczas w Armii Czerwonej) czy terminu ewakuacji z Sewastopola. Wątpliwość budziło również, że pierwsza relacja prasowa poświęcona Pawliczenko powstała, gdy miała już uśmiercić blisko 200 Niemców, a co więcej za swoje zasługi w walkach w Odessie nie została przedstawiona do żadnego odznaczenia, mimo że odznaczano żołnierzy, którzy zabili już 10 wrogów. Po analizie fotografii z podróży po krajach zachodnich podano w wątpliwość także brak blizn po czterech doznanych urazach głowy. Sama Pawliczenko początkowo twierdziła też, że w trakcie oblężenia Sewastopola zginął jej mąż i syn, jednak z mężem rozwiodła się jeszcze przed wybuchem wojny, a syn zmarł dopiero w 2007 roku. Pojawiają się także sprzeczności jej własnych relacji – według samej siebie trzysetne trafienie osiągnęła w swoje urodziny 12 lipca 1942, jednak według innej relacji ewakuowana została ranna już 22 czerwca. Podczas swoich podróży po krajach zachodnich (Anglia, Kanada, USA) stale odmawiała jakichkolwiek pokazów i nie strzelała – strzelał tylko towarzyszący jej podczas turnusu Władimir Pczelincew. Kiedy raz dała się przekonać do strzelania, jak stwierdził Pczelincew strzelała tylko „na odczepnego”.

</doc>
<doc id="1396187" url="https://pl.wikipedia.org/wiki?curid=1396187" title="Prieobrażenskaja płoszczad´">
Prieobrażenskaja płoszczad´

Prieobrażenskaja płoszczad´ ( – "Plac Przemienienia") – stacja metra w Moskwie, na linii Sokolniczeska. Stacja została otwarta w 1965.

</doc>
<doc id="1396189" url="https://pl.wikipedia.org/wiki?curid=1396189" title="Cumań">
Cumań

Cumań (ukr. Цумань) – osiedle typu miejskiego w rejonie kiwereckim obwodu wołyńskiego Ukrainy.
Historia.
Pierwsza wzmianka historyczna o miejscowości pochodzi z 1557. Od tego czasu do II wojny światowej pozostawała w ręku Radziwiłłów będąc jednym z głównych ośrodków ordynacji ołyckiej. W 1907 roku w Cumaniu otwarto największy na Wołyniu tartak, który korzystał z własnej elektrowni.
Status osiedla typu miejskiego uzyskano w roku 1940.
Podczas okupacji niemieckiej ukraińscy policjanci zabili w Cumaniu 13 Polaków, mieszkańców Obórek. Egzekucji dokonano 14 listopada 1942 roku. Innym masowym mordem w Cumaniu było zabicie 300-500 osób przez oddział niemiecki. Iwan Kaczanowski datuje mord na 1941 rok a ofiary określa jako Ukraińców, Polaków i Żydów. Według Rąkowskiego pacyfikacja Cumania odbyła się w 1943 roku w reakcji na działania UPA. W tym czasie lasy cumańskie były obszarem zwiększonej aktywności UPA i partyzantki sowieckiej.
W kwietniu 1943 roku sotnia UPA "Jaremy" dokonała ataku na posterunek niemieckiej żandarmerii, według Grzegorza Motyki powołującego się na dokumenty UPA, zginęło 20 Niemców.
Park narodowy.
W pobliżu Cumania znajduje się park narodowy 'Cumańska Puszcza' o powierzchni 33475 ha. Ze względu na występowanie rzadkiej flory i fauny, teren objęty jest ochroną. W rezerwacie 'Żubr' żyje m.in. kilkadziesiąt żubrów.

</doc>
<doc id="1396190" url="https://pl.wikipedia.org/wiki?curid=1396190" title="Czistyje prudy (stacja metra)">
Czistyje prudy (stacja metra)

Czistyje prudy ( – "Czyste stawy") – stacja metra w Moskwie, na linii Sokolniczeskiej. Stacja została otwarta 15 maja 1935.

</doc>
<doc id="1396191" url="https://pl.wikipedia.org/wiki?curid=1396191" title="Wydział Geodezji i Kartografii Politechniki Warszawskiej">
Wydział Geodezji i Kartografii Politechniki Warszawskiej

Wydział Geodezji i Kartografii (WGiK, GiK) – wydział Politechniki Warszawskiej. Geodezyjna akademicka placówka naukowo-dydaktyczna, obok Politechniki Gdańskiej i Politechniki Wrocławskiej jedna z najstarszych w Polsce – Wydział Mierniczy rozpoczął samodzielną działalność w Politechnice Warszawskiej z dniem 1 września 1921 roku.
Charakterystyka.
Obecnie Wydział Geodezji i Kartografii jest jedynym wydziałem w Polsce obejmującym pełną problematykę dyscypliny naukowej geodezja i kartografia, a nowoczesna aparatura i treści nauczania przedmiotów są porównywalne z najlepszymi wydziałami geodezyjnymi w Europie.
Wydział Geodezji i Kartografii prowadzi badania naukowe w całym obszarze tematycznym dyscypliny naukowej geodezja i kartografia. Badania te stanowią podstawę rozwoju kadry naukowo-dydaktycznej Wydziału, a ich wyniki wnoszą wkład do rozwoju ww. dyscypliny. Wyniki te tworzą ponadto dynamicznie uaktualnianą bazę wiedzy niezbędną, wraz z wiedzą pozyskiwaną ze śledzenia literatury fachowej zagranicznej i krajowej, do poprawnej realizacji procesu kształcenia.
Działalność studencka na wydziale.
W ramach Wydziału działa Stowarzyszenie Studentów Wydziału Geodezji i Kartografii „Geoida”, organizująca wszelkiego rodzaju konferencje, wystawy, spotkania dyskusyjne, oraz imprezy kulturalne o charakterze geodezyjnym.
Ofertą dla przyszłych planistów przestrzennych jest Koło Naukowe Gospodarki Przestrzennej, które swoją działalność skupia wokół urbanistyki, technologii GIS i nauk o środowisku. Podczas roku akademickiego realizowane są projekty naukowe, granty badawcze, konferencje i wiele innych aktywności studenckich.

</doc>
<doc id="1396198" url="https://pl.wikipedia.org/wiki?curid=1396198" title="MQ">
MQ



</doc>
<doc id="1396202" url="https://pl.wikipedia.org/wiki?curid=1396202" title="Go Go Smear the Poison Ivy">
Go Go Smear the Poison Ivy

Go Go Smear the Poison Ivy – piąty album studyjny islandzkiej grupy múm. Wydany 24 września 2007 roku nakładem Fat Cat Records.
Na albumie można zauważyć widoczną zmianę pierwotnego stylu grupy, zamiast elektroniki zespół zaczął używać więcej instrumentów, dodatkowo widać różnicę pod względem lirycznym - został włączony męski wokal.
Niecały rok wcześniej od wydania "Go Go Smear the Poison Ivy", zespół opuściła Kristín Anna Valtýsdóttir - główna wokalistka grupy. Według niektórych recenzji, mógł to być powód do zmiany stylu w porównaniu z poprzednimi albumami. 

</doc>
<doc id="1396203" url="https://pl.wikipedia.org/wiki?curid=1396203" title="Bratśke">
Bratśke

Bratśke – osiedle typu miejskiego na Ukrainie, w obwodzie mikołajowskim, nad rzeką Mertwowod, siedziba władz rejonu bratskiego.
Historia.
Osiedle typu miejskiego od 1956, w 1959 liczyło 5900 mieszkańców.
W 1989 liczyło 6 925 mieszkańców.
W 2017 liczyło 5 248 mieszkańców.

</doc>
<doc id="1396213" url="https://pl.wikipedia.org/wiki?curid=1396213" title="SoC">
SoC



</doc>
<doc id="1396214" url="https://pl.wikipedia.org/wiki?curid=1396214" title="Wydział Inżynierii Materiałowej Politechniki Warszawskiej">
Wydział Inżynierii Materiałowej Politechniki Warszawskiej

Wydział Inżynierii Materiałowej Politechniki Warszawskiej − wydział Politechniki Warszawskiej. Powstał w 1991 roku, lecz jego tradycje sięgają 1920 roku, kiedy to na Wydziale Mechanicznym powstała Katedra Technologii Metali z przynależnym do niej Zakładem Metalurgicznym. 
Wydział jest jednym z czołowych ośrodków naukowo-badawczych i dydaktycznych w dziedzinie inżynierii materiałowej zarówno w Polsce, jak i na świecie. W ocenie parametrycznej jednostek naukowych, prowadzonej przez Komitet Ewaluacji Jednostek Naukowych w roku 2018, Wydział Inżynierii Materiałowej uzyskał kategorię A+, co potwierdza wysoki poziom działalności naukowej.
Obecnie Wydział Inżynierii Materiałowej mieści się w pięciu budynkach: Gmachu Inżynierii Materiałowej przy ul. Wołoskiej 141, Gmachu Nowym Technologicznym przy ul. Narbutta 85, Gmachu Nowym Lotniczym w al. Niepodległości 222, Gmachu Aerodynamiki (MEiL) przy ul. Nowowiejskiej 24 oraz Budynku „Bytnara” przy ul. Janka Bytnara „Rudego” 25.
Historia.
Początki inżynierii materiałowej na Politechnice Warszawskiej sięgają 1920, kiedy na Wydziale Mechanicznym powstała "Katedra Technologii Metali" z przynależnym do niej "Zakładem Metalurgicznym". Kierownikiem tej katedry i zakładu był w latach 1920–1939 prof. Witold Broniewski, wychowanek, a następnie współpracownik chemika francuskiego o światowej sławie – prof. Henry'ego Le Chateliera. Wpływ na inżynierię materiałową na uczelni miała też "Katedra Metalurgii i Metaloznawstwa" istniejąca w latach 1929–1939 na Wydziale Chemicznym Politechniki, kierowana przez prof. Jana Czochralskiego, któremu światową sławę przyniosły głównie badania w dziedzinie krystalizacji metali. 
Po II wojnie światowej kontynuatorem działalności prof. Broniewskiego był prof. Kornel Wesołowski, kierujący Katedrą Metaloznawstwa na Wydziale Mechanicznym, a następnie Mechanicznym Technologicznym w latach 1949–1969. 
Oprócz Katedry Metaloznawstwa na Wydziale Mechanicznym Technologicznym istniała w latach 1961–1970 "Katedra Materiałoznawstwa" na Wydziale Mechanicznym Energetyki i Lotnictwa, której kierownikiem był od 1965 roku prof. Stanisław Jaźwiński, który zwrócił zainteresowania Katedry w kierunku nowej dyscypliny naukowej nazwanej Inżynierią Materiałową.
W 1970 roku nastąpił reorganizacja struktury Politechniki. W wyniku tego Katedra Metaloznawstwa na Wydziale Mechanicznym Technologicznym została przekształcona na "Instytut Materiałoznawstwa", a z Katedry Materiałoznawstwa na Wydziale MEiL utworzono międzyresortowy "Instytut Inżynierii Materiałowej". W 1975 roku dokonano połączenia tych dwóch Instytutów w jeden Instytut na prawach Wydziału nazwany Instytutem Inżynierii Materiałowej. 
W ciągu kilku lat proces rozwoju Instytutu Inżynierii Materiałowej doprowadził do tego, że stał się on w znacznym stopniu samodzielną jednostką dydaktyczną, w związku z tym został on w październiku 1991 roku podniesiony do rangi Wydziału.

</doc>
<doc id="1396215" url="https://pl.wikipedia.org/wiki?curid=1396215" title="Wradijiwka">
Wradijiwka

Wradijiwka (ukr. Врадіївка, do 1964 nosiła nazwę "Wełyka Wradijiwka") – osiedle typu miejskiego w obwodzie mikołajowskim Ukrainy, siedziba władz rejonu wradijiwskiego.
Historia.
Pierwsza wzmianka o miejscowości pochodzi z 1791, status osiedla typu miejskiego uzyskała w 196.
W 1989 liczyła 10 501 mieszkańców.
W 2013 liczyła 8 450 mieszkańców.
Urodził się tu Stanisław Wilhelm Skrzyński (ur. 23 marca 1877 w majątku Wradiewka, zm. 1 września 1935 w Warszawie) – generał brygady Wojska Polskiego, kawaler Orderu Virtuti Militari.

</doc>
<doc id="1396218" url="https://pl.wikipedia.org/wiki?curid=1396218" title="Appenweier (stacja kolejowa)">
Appenweier (stacja kolejowa)

Appenweier – stacja kolejowa w Appenweier, w kraju związkowym Badenia-Wirtembergia, w Niemczech. Znajdują się tu 2 perony.

</doc>
<doc id="1396221" url="https://pl.wikipedia.org/wiki?curid=1396221" title="Asperg (stacja kolejowa)">
Asperg (stacja kolejowa)

Asperg – stacja kolejowa w Asperg, w kraju związkowym Badenia-Wirtembergia, w Niemczech. Znajduje się tu 1 peron.

</doc>
<doc id="1396222" url="https://pl.wikipedia.org/wiki?curid=1396222" title="Giuliano Bonfante">
Giuliano Bonfante

Giuliano Bonfante (ur. 6 sierpnia 1904 w Mediolanie, zm. 9 września 2005 w Rzymie) – włoski językoznawca i specjalista od języków indoeuropejskich (w tym italskich i romańskich) oraz języka etruskiego. Syn sławnego włoskiego historyka prawa – Pietro Bonfantego.
W 1939, jako antyfaszysta, został zmuszony wyemigrować do USA. W latach 40. i 50. nauczał językoznawstwa na Uniwersytecie Princeton. Współzałożyciel, powstałego z Linguistic Circle of New York, International Linguistic Association. W 1960 został powołany na stanowisko profesora językoznawstwa historycznego Uniwersytetu Turyńskiego. W 1969 został członkiem Accademia Nazionale dei Lincei. Jego córka – Larissa Bonfante, również etruskolog, współpracowała z nim m.in. przy "The Etruscan language: an introduction".

</doc>
<doc id="1396223" url="https://pl.wikipedia.org/wiki?curid=1396223" title="They Made Frogs Smoke 'til They Exploded">
They Made Frogs Smoke 'til They Exploded



</doc>
<doc id="1396224" url="https://pl.wikipedia.org/wiki?curid=1396224" title="Backnang (stacja kolejowa)">
Backnang (stacja kolejowa)

Backnang – stacja kolejowa w Backnang, w kraju związkowym Badenia-Wirtembergia, w Niemczech. Znajdują się tu 3 perony.

</doc>
<doc id="1396230" url="https://pl.wikipedia.org/wiki?curid=1396230" title="Historia Błonia">
Historia Błonia

Błonie − pierwsza informacja w źródłach pisanych z 1257 roku. Prawa miejskie nadał osadzie targowej, w 1380 roku książę Janusz I Starszy. Od 1426 roku stolica powiatu błońskiego w ziemi warszawskiej. Od 1526 roku w województwie mazowieckim. Po III rozbiorze Polski powiat w zmienionych granicach należał do departamentu warszawskiego Królestwa Prus. Po kongresie wiedeńskim w obwodzie warszawskim województwa mazowieckiego. Po upadku powstania listopadowego powiat przemianowany na okręg w guberni warszawskiej. Od 1867 roku w nowych granicach należał do guberni warszawskiej. Powiat przetrwał do 1948 roku.
Grodziska.
Najstarszym obiektem związanym z Błoniem jest grodzisko Łysa Góra nad rzeką Utratą, gdzie znajdował się dwór książąt mazowieckich. W Błoniu istniało także grodzisko Osiek, w XIII w. ściśle związane z grodziskiem błońskim. Potwierdzone istnienie w XI-XII w. Dziś trudno widoczne – zniszczone w dużym stopniu przez niwelację w końcu XVI w. lub później. Odkryte zostało w 1968 r.
Kościoły.
W 1257 Konrad II, książę mazowiecki i czerski ufundował, istniejący do dziś, kościół pod wezwaniem Świętej Trójcy i osadził w nim kanoników regularnych laterańskich z Czerwińska. W 2003 roku wybudowany został nowy kościół pod wezwaniem Narodzenia Pańskiego (wcześniej na jego miejscu stała blaszana kaplica). W lutym 2005 roku prymas Józef Glemp poświęcił kościół.
Błonie w historii.
Gród w Błoniu w czasach średniowiecznych był jedną z siedzib książąt mazowieckich, ich głównym grodem w systemie umocnień ciągnących się od Sochaczewa do Jazdowa. Istniała tu także murowana siedziba książąt.
W 1236 książę Konrad I przekazał swemu synowi północną cześć dzielnicy, w ten sposób Konrad pozbawił się swojej centralnej siedziby, angażując się równocześnie w budowę umocnień nad Utratą. Prawdopodobnie w błońskim grodzie urodziło się kilku władców Mazowsza.
Przez Błonie przebiegało kilka szlaków handlowych, na czym miasto bogaciło się. Wybudowano murowaną świątynię (drugą, po czerwińskiej, na Mazowszu), lecz w znacznym oddaleniu od grodu.
W końcu XIII wieku książęta Konrad II i Bolesław II zaangażowali się w kilka politycznych sojuszy, które doprowadziły do wojny między braćmi a także kilku poważnych najazdów litewskich, którym uległ system umocnień nad Utratą. Konrad II skupił następnie swoją uwagę na grodzie nad Wisłą – Warszawie. Po jego śmierci Bolesław II rozpoczął proces centralizacji władzy i przebudowy systemu umocnień. Straciły znaczenie fortyfikacje w centrum dzielnicy. Gród błoński zaczął upadać, ale osada wokół kościoła Św. Trójcy rozwijała się nadal.
2 maja 1338 roku Błonie otrzymało prawa magdeburskie od Władysława, księcia krakowskiego, łęczyckiego i dobrzyńskiego. W 1380 książę mazowiecki Janusz I Starszy wydał przywilej lokacyjny dla miasta na prawie chełmińskim, zwolnił mieszkańców ze wszelkich świadczeń i dał prawo handlu towarem bez opłat celnych. W XIV wieku miasto stało się stolicą powiatu. Od końca XV wieku Błonie było siedzibą starostwa niegrodowego. W tym czasie osiedlili się tu Żydzi wypędzeni z Warszawy, zajmując się handlem i rzemiosłem.
W XVI wieku ośrodek piwowarstwa i szewstwa. W 1580 król Zygmunt August wyraził zgodę na coroczne wybory burmistrza. Miasto zostało zniszczone podczas wojen szwedzkich. 5 września 1655r. przez Błonie przyjeżdżał król Szwecji Karol Gustaw w drodze z Łowicza do Warszawy. Król Jan Kazimierz nadał przywilej miastu o pobieraniu opłat placowych i targowych w 1688. W Błoniu istniał drewniany ratusz, który został zniszczony przez pożar w 1727 roku. Następnie wybudowano kolejny ratusz, murowany, na środku rynku, lecz zadecydowano o jego likwidacji i przeniesieniu w inne miejsce. W 1765 roku król Stanisław August potwierdził wcześniejsze przywileje i ustanowił władze miejskie obierane przez mieszczan. Pod koniec XVIII wieku Błonie stało się własnością księcia Józefa Poniatowskiego, którego dworkiem była tzw. Poniatówka. W czasach I Rzeczypospolitej Błonie było miastem powiatowym i stolicą powiatu błońskiego.
W 1795 miasto znalazło się pod zaborem pruskim. Następnie należało do Księstwa Warszawskiego i do Królestwa Polskiego. W 1842 wybudowano murowany ratusz na podstawie planów Henryka Marconiego. Od XV wieku do 1867 siedziba powiatu błońskiego zarządzanego przez magnata Radosława Nalepę. W 1906 w Błoniu wybuchła wojna religijna. Mariawici dążyli do tego, by kościół św. Trójcy stał się ich siedzibą. W 1912 roku w Błoniu powstała fabryka zapałek.
W 1939 pod Błoniem stała 4 Dywizja Pancerna, a na terenie fabryki zapałek powstał przejściowy obóz dla polskich jeńców, później mieścił się tam obóz pracy i getto żydowskie. W nocy z 18 na 19 września 1939 żołnierze pułku Leibstandarte SS „Adolf Hitler” zamordowali 50 mężczyzn z Błonia. Łącznie w czasie okupacji zginęło ok. 2500 mieszkańców miasta, głównie Żydów zamieszkujących Błonie.
Bitwa pod Błoniem.
Bitwa została stoczona podczas insurekcji kościuszkowskiej od 7 do 10 lipca 1794 roku, w celu obrony Warszawy, pomiędzy oddziałami powstańczymi Stanisława Mokronowskiego, a armią pruską. Polacy odnieśli zwycięstwo nad Prusakami i nie otworzyli wolnej drogi na Warszawę.
Pod Błoniem odbyła się także bitwa 16 lutego 1770 roku, podczas której to wojska rosyjskie rozgromiły oddziały konfederacji barskiej. Później, w czasie wojen napoleońskich doszło w tych okolicach do kilku starć. Powstania narodowowyzwoleńcze w XIX wieku nie ominęły Błonia, podobnie nie oszczędziły miasta wojska, biorące udział w kampaniach I wojny światowej. W 1914 roku wzdłuż Utraty przebiegała linia frontu.
Żydzi w Błoniu.
Społeczność żydowska pojawiła się w mieście z końcem XV wieku. Błonie (jid. בלוינא "Bloina") jest wymieniane na liście gmin żydowskich z 1507 r., opodatkowanych w związku z koronacją Zygmunta I Starego.
Później, przez lata miasto było zamknięte dla osadnictwa żydowskiego. W 1827 roku mieszkały tu tylko cztery osoby wyznania mojżeszowego. Dopiero od 1862 r. mogli swobodnie osiedlać się w Błoniu (już w następnym roku żyło tu aż 1027 Żydów). Wielu Żydów zajmowało się obnośnym handlem, krawiectwem i szewstwem. Niektórzy z błońskich Żydów brali udział w powstaniu styczniowym w 1863 roku.
Spis powszechny z 1921 roku odnotowuje w mieście 1262 osoby pochodzenia żydowskiego. Podczas wojny polsko-bolszewickiej władze wojskowe skazały na karę śmierci miejscowego rabina, Efraima Fiszela Szapiro (jego gesty błogosławieństwa błędnie odczytano jako tajne sygnały przekazywane szpiegom). Przez pewien czas w mieście mieszkał Szymon Kalisz – późniejszy cadyk Skierniewic, uznawany za cudotwórcę.
W Błoniu, przy ulicy Nowakowskiego, istniała murowana synagoga rozebrana w 1952 r., a wybudowana w 1912 r. na miejscu starej, drewnianej, dwupiętrowej synagogi, która została zniszczona przez pożar w 1906 r. Obok synagogi stał niewielki budynek mykwy. Ponadto w jednej z kamienic istniała jesziwa.
Cmentarz żydowski istnieje do dziś, powierzchnia wynosi pół hektara, a nagrobki są bardzo zniszczone. Został założony przy ul. Polnej w 1885 r. (aczkolwiek w opinii pracownika ŻIH jedna macewa była z XVIII w.). Latem 1940 roku na cmentarzu pochowano kilkunastu żołnierzy polskich wyznania mojżeszowego, poległych podczas kampanii wrześniowej. Ich szczątki zostały wcześniej ekshumowane z polowych mogił. Nekropolię zniszczyli naziści, a proces ten kontynuowano w latach powojennych. W 1989 r. kirkut został wpisany do listy zabytków. W 2013 roku większość pozostałych macew została zniszczona.

</doc>
<doc id="1396231" url="https://pl.wikipedia.org/wiki?curid=1396231" title="Forum Ewangelickie">
Forum Ewangelickie

Forum Ewangelickie jest nieformalnym ruchem, który powstał w 1994 roku w środowisku Kościołów ewangelickich w Polsce, w kręgu grupy osób związanych z tworzącym się wówczas szkolnictwem ewangelickim. Mimo że ruch istnieje już dwadzieścia lat, pozostał on ruchem nieformalnym, któremu kształt nadaje grupa kilku najbardziej zaangażowanych osób. Do najbardziej aktywnych w pierwszym okresie należeli: Maria Drapella (Gdańsk), dr Andrzej Kułak (Kraków), Jan Puczek (Cieszyn), prof. Paweł Puczek (Katowice), prof. Jarosław Świderski (Warszawa) i Hanna Witt-Pasztowa (Płock).
Gośćmi Forum Ewangelickiego byli wybitni przedstawiciele świata kultury, nauki i polityki, w większości związani ze środowiskiem ewangelickim, m.in. prof. Jerzy Buzek (premier RP), Jerzy Pilch (pisarz), prof. Ewa Chojecka (historyk sztuki), prof. Jan Harasimowicz, prof. Andrzej Friszke (historyk), prof. Janusz Małłek (historyk), prof. Tadeusz Kotula (historyk), prof. Janusz T. Maciuszko (historyk), prof. Karol Karski (teolog) i in.
Forum współpracuje z Kościołami ewangelickimi w Polsce, w szczególności ewangelicko-augsburskim i ewangelicko-reformowanym, stowarzyszeniami społeczno-kulturalnymi (Polskie Towarzystwo Ewangelickie) oraz szkołami ewangelickimi (w szczególności w Cieszynie, Gliwicach, Bielsku-Białej i Krakowie). Plonem prawie każdego Forum są publikacje zawierające wszystkie wystąpienia wygłaszane podczas Forum, oraz artykuły zamieszczane w różnych czasopismach. Obecnie głównym organizatorem lub współorganizatorem Forów jest Polskie Towarzystwo Ewangelickie.

</doc>
<doc id="1396235" url="https://pl.wikipedia.org/wiki?curid=1396235" title="Bad Friedrichshall-Jagstfeld">
Bad Friedrichshall-Jagstfeld

Bad Friedrichshall-Jagstfeld – stacja kolejowa w Bad Friedrichshall, w kraju związkowym Badenia-Wirtembergia, w Niemczech. Znajdują się tu 4 perony.

</doc>
<doc id="1396237" url="https://pl.wikipedia.org/wiki?curid=1396237" title="Marmalade Fires">
Marmalade Fires



</doc>
<doc id="1396241" url="https://pl.wikipedia.org/wiki?curid=1396241" title="Mährische Straße">
Mährische Straße



</doc>
<doc id="1396242" url="https://pl.wikipedia.org/wiki?curid=1396242" title="Cavil">
Cavil

John Cavil (znany także jako Brat Cavil) to fikcyjna postać występująca w serialu Battlestar Galactica. Cavil jest humanoidalnym Cylonem oznaczonym jako Number One, który jak reszta humanoidalnych Cylonów została stworzona przez Final Five (ostatnią piątkę). W postać Cavila wcielił się Dean Stockwell.
Kopia z Galactici.
Po raz pierwszy Cavil pojawił się w serialu po tym, jak Szef Tyrol pobił do nieprzytomności Cally w hangarze statku. Cavil wyjaśnił Tyrolowi, że powodem, dla którego pobił dziewczynę, było przypuszczenie, że jest cylońskim uśpionym agentem. 
Cavil zdaje się być bardziej religijny od innych Cylonów, ale jest to jedynie cynizm, gdyż wyśmiewa się z wiary w bogów. Modlił się wraz z Prezydent Roslin o wygranie wyborów prezydenckich. Po tym, jak Tyrol zorientował się, że Cavil jest Cylonem, został wyrzucony przez śluzę powietrzną.
Kopia z Caprici.
Druga kopia Number One pojawiła się na Caprice w momencie gdy rebelianci uciekający z planety byli ostrzeliwani. Po zakończeniu ostrzału pojawił się Cavil i powiedział, że Cyloni odlecieli z planety.
Po tym jak powrócił z rebeliantami na "Galacticę" i został rozpoznany przez Tyrola przed śmiercią (poprzez wyrzucenie przez śluzę razem ze swoją kopią) powiedział Roslin i Admirałowi Adamie, iż Cyloni żałują dwóch rzeczy: po pierwsze, że zaatakowali Dwanaście Kolonii oraz że podjęli pościg za uciekającą Flotą.
Kopie z Nowej Caprici.
Jednak kopia ma romans z Ellen Tigh, żoną Pułkownika Tigh'a, który zaraz po najeździe na Nową Capricę znalazł się w więzieniu. Helen oddaje się Cavilowi, aby ten wypuścił pułkownika z więzienia.
Dwie inne kopie uczestniczą w rozmowach z Baltarem jako jedni z przywódców Cylonów.
Inna kopia daje jednemu z policjantów Nowej Caprici listę osób skazanych na śmierć.
"Szef Cylonów".
Po Drugim Exodusie wydaje się, że Cavil został przywódcą Cylonów. Każda kopia liczy się z jego zdaniem. To on uczestniczył w pertraktacjach z Kolonistami podczas konfliktu na "Planecie Alg", chciał zniszczyć Flotę Kolonistów i nie rozumiał, dlaczego Admirał Adama zdolny jest poświęcić życie swego syna Apollo.
Inna kopia uczestniczyła w odrodzeniu się D’Anny Biers, gdy ta zobaczyła Piątkę ukrytych Cylonów (Final Five) w świątyni Jupitera, i ta sama kopia podjęła decyzję o „wyłączeniu” całej serii Numeru Trzeciego.
W odcinku pt. „Six of One” Cavil wraz z innymi Jedynkami, Czwórkami, Piątkami i Sharon Valerii przeciwstawili się Dwójkom, Szóstkom i Ośemkom (wersja „Boomer” i inne poprawione przez Cavila) doprowadzając do wojny domowej pomiędzy Cylonami. Przyczyną sporu wśród Cylonów jest Cavil, który uważa, że ludzi trzeba zniszczyć a cechy ludzkie u Cylonów wyeliminować - „naprawia” w ten sposób część centurionów i modyfikuje część Ósemek.
W tym czasie Cavil zdecydował się poznać tożsamość Final Five i zdecydował się przywrócić „do życia” D'Annę. Gdy ta została wskrzeszona zabija Cavila. Nigdy później Cavil się nie odrodził, ale przetrwały niektóre jego kopie stojące na czele rebelii Cylonów

</doc>
<doc id="1396243" url="https://pl.wikipedia.org/wiki?curid=1396243" title="Mezokracja">
Mezokracja

Mezokracja – czwarty album Meza (pierwszy wydany legalnie). Wydawnictwo ukazało się 22 maja 2003 roku nakładem wytwórni muzycznej UMC Records. Nagrania dotarły do 11. miejsca listy OLiS.
Album uzyskał nominację do nagrody polskiego przemysłu fonograficznego Fryderyka w kategorii "najlepszy album hip-hop".
Lista utworów.
Opracowano na podstawie materiału źródłowego.

</doc>
<doc id="1396244" url="https://pl.wikipedia.org/wiki?curid=1396244" title="Bietigheim-Bissingen (stacja kolejowa)">
Bietigheim-Bissingen (stacja kolejowa)

Bietigheim-Bissingen – stacja kolejowa w Bietigheim-Bissingen, w kraju związkowym Badenia-Wirtembergia, w Niemczech. Znajdują się tu 4 perony.

</doc>
<doc id="1396248" url="https://pl.wikipedia.org/wiki?curid=1396248" title="Böblingen (stacja kolejowa)">
Böblingen (stacja kolejowa)

Böblingen – stacja kolejowa w Böblingen, w kraju związkowym Badenia-Wirtembergia, w Niemczech. Znajdują się tu 3 perony.

</doc>
<doc id="1396249" url="https://pl.wikipedia.org/wiki?curid=1396249" title="Kościół Świętych Apostołów Piotra i Pawła w Lidzbarku Warmińskim">
Kościół Świętych Apostołów Piotra i Pawła w Lidzbarku Warmińskim



</doc>
<doc id="1396264" url="https://pl.wikipedia.org/wiki?curid=1396264" title="AboutUs.org">
AboutUs.org

AboutUs.org - serwis internetowy oparty na oprogramowaniu wiki, który umożliwia użytkownikom internetu edytowanie listy oraz połączonego z nią opisu stron internetowych. Jest drugim co do wielkości projektem wiki. Posiada 77 administratorów. Za twórcę AboutUs uważany jest Ray King.

</doc>
<doc id="1396265" url="https://pl.wikipedia.org/wiki?curid=1396265" title="Sin, Sorrow And Sadness">
Sin, Sorrow And Sadness



</doc>
<doc id="1396268" url="https://pl.wikipedia.org/wiki?curid=1396268" title="Wasyl Iwanyszyn">
Wasyl Iwanyszyn

Wasyl Iwanyszyn (ur. 23 marca 1944 w Zełenym Haju - zm. 8 maja 2007 w Drohobyczu) – ukraiński działacz nacjonalistyczny, literaturoznawca, krytyk literacki, politolog, docent Państwowego Uniwersytetu Pedagogicznego w Drohobyczu, twórca nacjonalistycznej organizacji "Tryzub".
Jego rodzicami byli stolarz Petro Iwanyszyn, w czasie wojny dowódca placówki Służby Bezpeky oraz Katarzyna Iwanyszyn - łączniczka OUN i UPA.
W 1958 r. ukończył szkołę podstawową, następnie szkołę wieczorową, i wreszcie 3-letnią służbę wojskową, kończąc ją w stopniu starszego sierżanta.
W latach 1968-1972 studiował filologię ukraińską na Państwowym Uniwersytecie Pedagogicznym w Drohobyczu, kończąc studia z wyróżnieniem. Od 1973 do śmierci pracował na Uniwersytecie.
W roku 1990 był współzałożycielem i naczelnym redaktorem Wydawnictwa "Widrodżennja". W 1993 r. był założycielem organizacji "Tryzub".
Był autorem kilkuset opracowań i artykułów prasowych, oraz 10 książek:

</doc>
<doc id="1396274" url="https://pl.wikipedia.org/wiki?curid=1396274" title="ZX 81">
ZX 81



</doc>
<doc id="1396276" url="https://pl.wikipedia.org/wiki?curid=1396276" title="Żmija armeńska">
Żmija armeńska

Żmija armeńska ("Montivipera raddei") – gatunek jadowitego węża z rodziny żmijowatych. Występuje w różnych częściach Armenii, Azerbejdżanu, północno-zachodniego Iranu jak i na wschodnich terenach granicznych Turcji. 
Opis.
Żmija armeńska jest wężem średniej wielkości i ma przeciętną długość od 70 do 90 cm, przy czym samice są większe niż samce i mogą osiągać rekordową wielkość 110 cm. Mają kolor brązowo-szary, jasnoszary, czarno-szary, bądź gliniasty ze wzorem na plecach w kształcie zygzaka. Składa się on ze sobą złączonych, żółtych, pomarańczowo-żółtych lub czerwonawych plamek na plecach, które na rogach mogą być otoczone barwą czarną. Na poszczególnych stronach ciała występują także często ciemne plamki. Melaniczne osobniki nie są znane. Brzuch węża jest ciemno- bądź czarno-szary. Górna część głowy jest w tylnej części ciemno zabarwiona, znajdują się tam także dwie oddzielone plamki punktowe. Nad oczami aż po cześć ustną rozciąga się ciemna wstążka skroniowa. Głowa jest wąska i troszkę oddzielona od stosunkowo smukłego korpusu. Oczy posiadają pionowe źrenice. 
Występowanie.
Żmiję armeńską można spotkać w Armenii, Azerbejdżanie, północno-zachodnim Iranie oraz na wschodnich terenach granicznych Turcji. Preferuje jasne lasy dębowe i kamieniste stoki górskie o wysokościach między 1 200 a 3 000 metrów. 
Tryb życia.
Żmija armeńska jest aktywna przeważnie za dnia i jako wąż trzymający się podłoża raczej się ukrywa. Sen zimowy trwa w wypadku tego gatunku w zależności od wysokości na której występuje do 7 miesięcy. Odżywia się prawdopodobnie przede wszystkim małymi gryzoniami jak myszy i szczury, oraz jaszczurkami i małymi ptakami, które uśmierca swoim jadem. Młode osobniki jedzą małe jaszczurki. Wąż jest żyworodny, za okres godowy tego węża przyjmuje się czas od kwietnia do lipca.
Jad.
Jad żmii armeńskiej jak w przypadku wszystkich osobników tego typu hemotoksyczny. Wymagane jest leczenie odpowiednią antytoksyną.
Podgatunki.
Wyróżniono dwa podgatunki "V. raddei":

</doc>
<doc id="1396280" url="https://pl.wikipedia.org/wiki?curid=1396280" title="Wszechukraińska Organizacja „Tryzub” im. Stepana Bandery">
Wszechukraińska Organizacja „Tryzub” im. Stepana Bandery

Wszechukraińska Organizacja «Tryzub» im. Stepana Bandery – ukraińska paramilitarna organizacja nacjonalistyczna, utworzona 14 października 1993 z inicjatywy OUN (R) przez Wasyla Iwanyszyna.
Komendantem organizacji jest Dmytro Jarosz.

</doc>
<doc id="1396287" url="https://pl.wikipedia.org/wiki?curid=1396287" title="Nywa Winnica">
Nywa Winnica

Nywa Winnica (ukr. Спортивний футбольний клуб «Нива», "Sportywnyj futbolnyj kłub "Nywa"") - ukraiński klub piłkarski z siedzibą w Winnicy. Założony w roku 1958 jako Łokomotyw.
Występuje w rozgrywkach ukraińskiej Druhiej-lihi. 
Historia.
Chronologia nazw:
Klub piłkarski w Winnicy został założony za inicjatywą naczelnika ukraińskiej Kolei Południowo-Zachodniej Krywonosa w 1958 roku jako Łokomotyw Winnica - od nazwy towarzystwa sportowego kolejarzy. Klub brał udział w rozrywkach piłkarskich byłego ZSRR.
Od początku rozrywek w niepodległej Ukrainie klub występował w Wyższej Lidze. Po pierwszym sezonie klub spadł do Pierwszej Lihi, ale od razu powrócił po sezonie nieobecności. W 1997 roku klub ponownie spadł do Pierwszej Lihi i występował w niej do 2005 roku. W wyniku problemów finansowych klub przez dwa lata funkcjonował jako drużyna amatorska. W sezonie 2007/08 odnowiony zespół, z nową nazwą "Nywa-Switanok", występował w Drugiej Lidze.
W czerwcu 2008 klub zmienił nazwę na Profesjonalny Futbolowy Klub "Nywa" Winnica.
5 lipca 2012 klub z przyczyn finansowych rezygnuje z rozgrywek w Pierwszej Lidze i potem został rozformowany.
W lipcu 2015 klub został reaktywowany jako Nywa Winnica. Głównym trenerem został mianowany Wołodymyr Rewa. 1 marca 2016 klub zmienił nazwę na Nywa-W Winnica.
Latem 2016 klub otrzymał licencję na grę w Drugiej Lidze. 27 czerwca 2018 klub zmienił nazwę na Nywa Winnica.

</doc>
<doc id="1396288" url="https://pl.wikipedia.org/wiki?curid=1396288" title="Kanał Bernardyński">
Kanał Bernardyński

Kanał Bernardyński (dawniej "Wielki Kanał Prosny", "Bernardynka") – kanał wodny w Kaliskim Węźle Wodnym, wybudowany w latach 1842–1843 według projektu Teodora Urbańskiego, kanał ulgi dla Prosny, przeprowadza wody wezbraniowe przez Kalisz na wschód od Śródmieścia i na północ od Piskorzewia, przyjmuje wody Swędrni; kanałem biegnie wodny szlak turystyczny.
W latach 1865–1866 na Kanale Bernardyńskim wybudowano most Żelazny, pierwszy polski most o konstrukcji stalowej.
Nazwa kanału pochodzi od kościoła i klasztoru bernardyńskiego, który funkcjonował w mieście w XVI–XIX w.

</doc>
<doc id="1396292" url="https://pl.wikipedia.org/wiki?curid=1396292" title="Nywa-Switanok Winnica">
Nywa-Switanok Winnica



</doc>
<doc id="1396293" url="https://pl.wikipedia.org/wiki?curid=1396293" title="Absorber energii">
Absorber energii

Absorber energii – amortyzator, element układu asekuracyjnego pochłaniający część energii wytworzonej w wyniku odpadnięcia wspinacza i dzięki temu ograniczający wartość siły hamującej lot. Absorberów używa się przede wszystkim podczas asekuracji na via ferratach, gdzie wpina się je pomiędzy łącznik uprzęży a lonżę (lonże przeznaczone do pokonywania via ferrat posiadają na ogół zintegrowany absorber). Istnieją również specjalne, wyposażone w absorbery energii ekspresy, których użycie podczas wspinaczki klasycznej w kruchej skale, lub przy dużych odległościach pomiędzy przelotami, zmniejsza siły działające na przeloty, chroniąc je przed wypadnięciem. Absorbery zalecane są także do asekuracji podczas wspinaczki lodowej.
Zasada działania.
Absorber może mieć postać metalowej płytki z wieloma otworami, przez które przewleczona jest lina. Gwałtowne jej pociągnięcie powoduje przesuwanie się liny przez otwory z odpowiednio dużymi siłami tarcia. Płytka nadaje się do wielokrotnego użytku, natomiast odcinek liny po odpadnięciu z dużym współczynnikiem należy wymienić.
Lekkie i poręczne (aczkolwiek również jednorazowe) absorbery mogą mieć postać odcinka taśmy odpowiednio złożonej i zszytej szwami, które przy rozciągnięciu taśmy z dużą siłą (spowodowaną hamowaniem lotu) stopniowo pękają.
Prymitywnym absorberem energii może być również odcinek liny z zawiązanymi wieloma węzłami (na przykład ósemkami), które zaciskają się podczas rozciągania liny.

</doc>
<doc id="1396299" url="https://pl.wikipedia.org/wiki?curid=1396299" title="Hujwa">
Hujwa

Hujwa – osiedle typu miejskiego w obwodzie żytomierskim Ukrainy, nad rzeką Hujwą.
Powstało w 1931, status osiedla typu miejskiego posiada od 1963. Ludność liczy około 700 osób.

</doc>
<doc id="1396300" url="https://pl.wikipedia.org/wiki?curid=1396300" title="Johan Rodríguez">
Johan Rodríguez

Johan Rubén Rodríguez Álvarez (ur. 15 sierpnia 1975 w Monterrey) – piłkarz meksykański grający na pozycji lewego lub środkowego pomocnika.
Kariera klubowa.
Rodríguez jest wychowankiem klubu Cruz Azul. W 1996 roku zadebiutował w jego barwach w meksykańskiej Primera Division. Swoje pierwsze sukcesy z tym klubem osiągnął w 1997 roku, gdy wywalczył mistrzostwo fazy Invierno, a także wygrał Puchar Mistrzów CONCACAF, dzięki zwycięstwu 5:3 w finale nad Los Angeles Galaxy. Z kolei w 1998 roku wygrał Copa Pachuca.
Na początku 1999 roku Johan zmienił barwy klubowe i odszedł do drużyny Santos Laguna Torreón. W klubie tym występował przez prawie sześć sezonów i podobnie jak w Cruz Azul był jego podstawowym zawodnikiem. W 2001 roku został z tym klubem mistrzem fazy Verano, a w 2004 zdobył Puchar Ligi Meksykańskiej. Po rozegraniu 248 spotkań i zdobyciu 26 goli odszedł do Necaxy Aguascalientes latem 2004. Występował tam bez sukcesów przez półtora roku, a jego kolejnym klubem w karierze stał się Monarcas Morelia. W drużynie Monarcas wystąpił tylko w 7 spotkaniach i w 2006 roku został zawodnikiem Querétaro FC, beniaminka Primera Division. 29 kwietnia 2007 roku spadł z Querétaro do Primera División A.
Kariera reprezentacyjna.
W reprezentacji Meksyku Rodríguez zadebiutował 25 października 2000 roku w przegranym 0:2 towarzyskim meczu ze Stanami Zjednoczonymi. W 2002 roku został powołany przez Javiera Aguirre do kadry na Mistrzostwa Świata 2002. Tam był podstawowym zawodnikiem Meksyku i wystąpił w trzech meczach: grupowych z Ekwadorem (2:1) i Włochami (1:1) oraz w 1/8 finału ze Stanami Zjednoczonymi (0:2). Ostatni mecz w kadrze narodowej rozegrał po tych mistrzostwach, a łącznie wystąpił w niej 17 razy i zdobył 2 gole.

</doc>
<doc id="1396301" url="https://pl.wikipedia.org/wiki?curid=1396301" title="Johan Rodriguez">
Johan Rodriguez



</doc>
<doc id="1396302" url="https://pl.wikipedia.org/wiki?curid=1396302" title="EAWG">
EAWG



</doc>
<doc id="1396303" url="https://pl.wikipedia.org/wiki?curid=1396303" title="Ławra Supraska">
Ławra Supraska



</doc>
<doc id="1396304" url="https://pl.wikipedia.org/wiki?curid=1396304" title="Ambros Josef Pfiffig">
Ambros Josef Pfiffig

Ambros Josef Pfiffig (17 stycznia 1910 w Wiedniu, zm. 11 grudnia 1998 w Geras) – austriacki etruskolog.
Norbertanin i kanonik Opactwa Geras.
W 1961 ukończył historię starożytną i archeologię klasyczną, pod kierunkiem Arthura Betza, Fritza Schachermeyra i Fritza Eichlera w Wiedniu. Następnie, został uczniem i współpracownikiem Emila Vettera. W 1968 habilitował się w Rzymie z etruskologii i archeologii italskiej. Od 1979, aż do emerytury, pracował na Uniwersytecie Wiedeńskim jako "Honorarprofessor".
Członek "Instituto du Studi Etruschi ed Italici" we Florencji oraz "Accademia Etrusca" w Cortonie. W 1988 otrzymał Austriacki Krzyż Zasługi dla Nauki i Sztuki, klasy pierwszej. Obok badań etruskologicznych, zajmował się również historią swego klasztoru – Opactwa Geras.

</doc>
<doc id="1396307" url="https://pl.wikipedia.org/wiki?curid=1396307" title="Mahō Sentai Magiranger">
Mahō Sentai Magiranger

 – japoński serial z gatunku "tokusatsu" z roku 2005. Jest dwudziestym dziewiątym serialem z sagi Super Sentai stworzonym przez Toei Company. Emitowany był na kanale TV Asahi od 13 lutego 2005 do 12 lutego 2006, liczył 49 odcinków, 2 filmy i krótki odcinek specjalny. Jego amerykańską wersją jest serial "".
Każdy odcinek rozpoczyna się słowami: 
Fabuła.
Wiele lat temu wybuchła wojna między niebiańskim królestwem czarodziejów zwanym Magitopią a imperium ciemności Infershią. Wiedzę o tej wojnie skryto przed zwykłymi ludźmi. Infershia przegrała konflikt i została zapieczętowana, aż po 15 latach wyszła na powierzchnię by zemścić się za pojmanie. Podczas ich ataku piątka dzieci Miyuki Ozu widzi jej przemianę w wojowniczkę-czarodziejkę. Ona zaś daje im tajemnicze Magifony, które pozwolą się im przemienić w wojowników zwanych Magirangersami. Po jej rzekomej śmierci piątka jej dzieci pozostaje sama i musi walczyć z Infershią, a także odkryć, co naprawdę stało się z ich ojcem, o którym tajemnica była skrywana przed nimi przez 15 lat.
Obsada.
Źródło:

</doc>
<doc id="1396311" url="https://pl.wikipedia.org/wiki?curid=1396311" title="Trpimirowicze">
Trpimirowicze

Trpimirowicze () − narodowa dynastia chorwacka, która rządziła tym krajem, z przerwami, w latach 845–1091.
Założycielem dynastii był Trpimir, książę chorwacki panujący w Dalmacji i nad Neretwą w latach 845–864. Od jego imienia pochodzi nazwa dynastii. Jego synowie (Zdesław, Mutimir) ze zmiennym szczęściem toczyli walki o dziedzictwo po ojcu z innymi możnowładcami. Dopiero na przełomie IX i X wieku ich panowanie zostało bardziej ugruntowane. 
Szczególne znaczenie dla rozwoju państwowości chorwackiej miało panowanie Tomisława (910–928), syna Mutimira, który podbił Slawonię, uporządkował organizację kościelną kraju, pokonał cara bułgarskiego Symeona Wielkiego, a przez kancelarię papieską nazywany był „królem Chorwatów”. 
Kolejni Trpmirowicze na tronie chorwackim nie osiągali takich sukcesów. O panowaniu Trpimira II (brata Tomisława) i Krzesimira I (syna Trpimira II) wiadomo niewiele. Synowie Krzesimira, Mirosław i Michał Krzesimir II stoczyli bratobójczą wojnę domową, którą wykorzystali sąsiedzi (Wenecja zajęła część wysp na Adriatyku, Serbia – Bośnię). Z kolei za panowania Stefana Drżisława, syna Michała Krzesimira, zagrożenie nadeszło ze strony cara bułgarskiego Samuela. Stefan zdołał odeprzeć jego atak dzięki sojuszowi z Bizancjum, który zaowocował także jego koronacją królewską w roku 988. 
Po śmierci Stefana (997) nastąpił kolejny okres zamętu, wywołany walkami pomiędzy jego synami – najstarszym Świętosławem a młodszymi Gojsławem i Krzesimirem III. Po stronie Świętosława stanęła Wenecja, z kolei młodsi bracia uzyskali poparcie cara bułgarskiego Samuela. Z tego starcia zwycięsko wyszli Krzesimir i Gojsław, którzy objęli władzę, choć po upadku Samuela musieli uznać zwierzchnictwo jego zwycięzcy, cesarza bizantyjskiego Bazylego Bułgarobójcy. W 1020 roku zmarł Gojisław, a o spowodowanie jego śmierci podejrzewano Krzesimira. W tej sytuacji doszło do konfliktu nie tylko z Bizancjum, ale także z królem węgierskim Stefanem I, który zdobył Slawonię i utworzył tam banat, na którym osadził Stefana, swego powinowatrego, a jednocześnie syna odsuniętego od władzy Świętosława (brata Krzesimira). 
Po śmierci Krzesimira III (1030) władzę w Chorwacji przejął jego syn Stefan I (odbudował on biskupstwo chorwackie w Ninie), a po nim z kolei jego syn Piotr Krzesimir IV. W 1074 roku ten ostatni dostał się do niewoli normańskiej, w której najprawdopodobniej wkrótce zmarł. Tron chorwacki przejął wówczas Dymitr Zwonimir, który był banem Slawonii i potomkiem Świętosława. Dzięki dobrym stosunkom z papieżem Grzegorzem VII oraz Węgrami (był żonaty z siostrą ówczesnego króla węgierskiego) w 1075 roku koronował się na króla Chorwacji. Zmarł w roku 1089, nie pozostawiając męskiego potomka. Jego następcą został Stefan II, bratanek Piotra Krzesimira IV, człowiek podeszłego wieku i słabego zdrowia. Zmarł w 1090 lub 1091 roku jako ostatni z Trpmimirowiczów.

</doc>
<doc id="1396312" url="https://pl.wikipedia.org/wiki?curid=1396312" title="Leopon">
Leopon



</doc>
<doc id="1396313" url="https://pl.wikipedia.org/wiki?curid=1396313" title="Rz">
Rz



</doc>
<doc id="1396316" url="https://pl.wikipedia.org/wiki?curid=1396316" title="Bukowyna Czerniowce">
Bukowyna Czerniowce

Bukowyna Czerniowce (ukr. Футбольний клуб «Буковина» Чернівці, "Futbolnyj Kłub "Bukowyna" Czerniwci") – ukraiński klub piłkarski z siedzibą w Czerniowcach. Założony w roku 1952 jako Burewisnyk.
Występuje w rozgrywkach ukraińskiej Druhiej-lihi.
Historia.
Chronologia nazw:
Drużyna piłkarska Burewisnyk Czerniowce została założona w 1952 roku (niektóre źródła podają 1949 rok). Klub występował w rozgrywkach Mistrzostw obwodu czerniowieckiego oraz Mistrzostw byłego ZSRR.
Od 1958 drużyna nazywała się Awanhard Czerniowce, a od 1965 Bukowyna Czerniowce.
W 1968 klub zajął 2 miejsce w klasie B Mistrzostw Ukraińskej SRR, w 1980 — 2 miejsce w drugiej lidze Mistrzostw Ukraińskej SRR.
W latach 1982, 1988 i 1990 zdobył mistrzostwo drugiej ligi Mistrzostw Ukraińskej SRR, w 1989 — wicemistrzostwo.
Od początku rozrywek w niezależnej Ukrainie klub występował w Wyższej Lidze. Po sezonie 1993/94 klub zdegradowany do Pierwszej Lihi, a po sezonie 1998/99 do Drugiej Lidze. Następnego sezonu 2000/01 powrócił na rok ponownie do Pierwszej Lihi.
Od sezonu 2001/02 występuje w Drugiej Lidze.

</doc>
<doc id="1396319" url="https://pl.wikipedia.org/wiki?curid=1396319" title="Paweł Kruhlik">
Paweł Kruhlik

Paweł Kruhlik (ur. 25 sierpnia 1983 w Legnicy) – polski lekkoatleta, trójskoczek, sześciokrotny mistrz Polski. Zawodnik AZS AWF Wrocław. 
Najważniejsze osiągnięcia.
Reprezentował Polskę podczas Superligi Drużynowych Mistrzostw Europy – zajął 10. miejsce z wynikiem 15,99 m.

</doc>
<doc id="1396320" url="https://pl.wikipedia.org/wiki?curid=1396320" title="Teatr Mały w Warszawie (1906–1939)">
Teatr Mały w Warszawie (1906–1939)

Teatr Mały – teatr dramatyczny w Warszawie założony 12 maja 1906. Mieścił się w małej sali w gmachu Filharmonii. Pomyślany jako teatr debiutów młodych aktorów.
Do 1909 dyrektorem teatru był Marian Gawalewicz, do 1914 Kazimierz Zalewski. W czasie I wojny światowej teatrem zarządzało Stowarzyszenie Artystów Teatru Małego. W 1911 połączono go z Teatrem Zjednoczonym, w latach 1918-1939 z Teatrem Polskim pod dyrekcją Arnolda Szyfmana oraz kierownictwem literackim Leona Schillera, Tadeusza Boya-Żeleńskiego i Juliusza Kaden-Bandrowskiego. W latach 1924-1925 był częścią Spółdzielni Aktorów Teatru Polskiego i Małego, 1931-1932 zrzeszenia aktorów „Spółka sześciu”, 1932-1933 Teatrów Zjednoczonych. W latach 1933-1939 był w zarządzie Towarzystwa Krzewienia Kultury Teatralnej.
Teatr zamknięto w 1939.

</doc>
<doc id="1396322" url="https://pl.wikipedia.org/wiki?curid=1396322" title="Paolo Seganti">
Paolo Seganti

Paolo Seganti (ur. 20 maja 1965 w Mediolanie) – włoski aktor telewizyjny i model.
Życiorys.
Wczesne lata.
Urodzony jako czwarty z pięciorga rodzeństwa (ma czterech braci), w wieku czternastu lat dorabiał m.in. jako marynarz. Przez trzy lata był czołowym bokserem wśród amatorów juniorów, zdobywając przez sześć miesięcy tytuł turnieju Włoskich Amatorów Mistrzów (Italian Amateur Championships).
Kariera.
Odkryty przez fotografa zajmującego się modą, pracował następnie jako model agencji Egoiste dla takich fotografów, jak Bruce Weber, Jean-Baptiste Mondino, Peter Lindberg czy Jean-Paul Goude. Uczestniczył w kampaniach reklamowych dla Chanel, Yves’a Saint Laurenta, Lanvin i Calvina Kleina.
Jako osiemnastolatek przyjechał do Los Angeles i przebywał w Miami. Wystąpił na nowojorskiej scenie w sztuce Petera Shaffera "Jeździec" ("Equus") i przedstawieniu "W końcu czyje to życie?" ("'Whose Life Is It Anyway?").
Swoją karierę ekranową zapoczątkował gościnnym występem w sitcomie CBS "Pomoc domowa" ("The Nanny", 1996). Pojawił się wkrótce w serialu tej samej stacji "Nash Bridges" (1997) i produkowanym przez Warner Bros. "Babylonie 5" (1997).
Debiutował na dużym ekranie w komedii muzycznej Woody’ego Allena "" ("Everyone Says I Love You", 1996) w roli weneckiego chłopaka DJ-a. Potem można go było dostrzec w adaptacji powieści Jamesa Ellroya "Tajemnice Los Angeles" ("L.A. Confidential", 1997) u boku Kevina Spaceya, Kim Basinger, Russella Crowe i Guya Pearce'a, komedii romantycznej fantasy "Jakoś leci" ("Still Breathing", 1997) z Brendanem Fraserem, wojennym dramacie komediowym Franco Zeffirelli "Herbatka z Mussolinim" ("Tea with Mussolini", 1999) z Judi Dench, Cher i Maggie Smith oraz włosko-niemieckim serialu Lamberto Bavy "Szpiedzy i piraci" ("Caraibi", 1999) z Mario Adorfem i Nicholasem Rogersem. Szczególną sławę zdobył wcielając się w tytułowego bohatera serialu sensacyjnego "Largo" ("Largo Winch", 2001-2003), adaptującego komiks pod tym samym tytułem.
Życie prywatne.
W 2001 poślubił Carlottę Chang. Mają córkę Stellę (ur. 1999).

</doc>
<doc id="1396323" url="https://pl.wikipedia.org/wiki?curid=1396323" title="Staś Straszydło">
Staś Straszydło

Staś Straszydło (w niem. oryginale Struwwelpeter) – tytułowa postać książki dla dzieci frankfurckiego lekarza dr Heinricha Hoffmanna. Dzieło to jest jedną z najpopularniejszych niemieckich książek dla dzieci.
Geneza powstania.
W roku 1844 lekarz Heinrich Hoffmann szukał książki z obrazkami jako prezentu gwiazdkowego dla swojego wówczas trzyletniego syna Carla. Nie znalazł jednak nic, co wydawało mu się odpowiednie dla dziecka w tym wieku. Postanowił więc napisać i zilustrować taką książkę sam. Książka podobała się bardzo znajomym autora i została opublikowana u zaprzyjaźnionego wydawcy w roku 1845, wówczas pod tytułem "„Drollige Geschichten und lustige Bilder für Kinder von 3-6 Jahren“", a od roku 1847 wyłącznie pod tytułem "„Struwwelpeter“".
Treść.
Heinrich Hoffmann opowiada bajki o dzieciach, które są niegrzeczne, nie słuchają rodziców i za to spotyka je straszna kara: tak więc „zły Józio“ [der bitterböse Friedrich], który znęca się nad zwierzętami, zostaje odpowiednio ukarany („Piesek Józia łap za nogę, | ‘Masz za moje, teraz skacz!’ | Krew prysnęła, Józio w płacz.“); Kasia [Paulinchen] „zgorzała cała“, bo bawiła się zapałkami; chłopcy, którzy wyśmiewają się z Murzyna, zostają wrzuceni do kałamarza „potężnej miary“ i „czarniejsi są od niego“; krawiec ucina Juleczkowi [Konrad] duże palce, które chłopiec po kryjomu ssał; Michał [Suppen-Kasper], „który nie chciał jeść zupy“, umarł z głodu; ojciec zbił „Pawełka wiercipiętę“ [Zappel-Philipp] dyscypliną, bo chłopiec bujał się na krześle tak długo, aż ściągnął obrus wraz z obiadem ze stołu i upadł; „Jędruś gap“ [Hanns Guck-in-die-Luft] wpadł do rzeki, bo zamiast patrzeć na drogę gapił się w niebo; „Grześ [der fliegende Robert] z parasolem leci nad polem“ i „w górze znika“, ponieważ podczas burzy wychodzi z domu wbrew mamie.
Historia tytułowa jest najkrótsza. Staś [Struwwelpeter] przez rok nie pozwala sobie obciąć paznokci i ostrzyc włosów. Martwi tym swoich rodziców, a ulicznicy krzyczą na jego widok: „Staś niegrzeczny! Staś straszydło!“.
Do dzisiaj książka Hoffmanna ukazała się w 540 wydaniach (także w alfabecie Braille’a), została przetłumaczona na bardzo wiele języków (m.in. chiński, japoński, łacina, jidysz; na angielski przetłumaczył ją Mark Twain), sfilmowana i nagrana jako książka mówiona.
Książka inspirowała wielu twórców, powstały jej naśladowania, parodie i polityczne przeróbki (np. wersja dla dziewcząt "„Die Struwwel-Liese, oder Lustige Geschichten und drollige Bilder für Kinder“" dr Juliusa Lüthje, angielska parodia "„Struwwelhitler – A Nazi Story Book by Doktor Schrecklichkeit“" Roberta i Philipa Spence’a, czy antyautorytarny "„Antistruwwelpeter“" Friedricha Karla Waechtera).
Tematyka książki od początku dzieliła czytelników i interpretatorów, wywoływała ostre spory.
Polskie wydania.
Trzecie wydanie w języku polskim ukazało się w 1892 r. w wydawnictwie Towarzystwa M.O. Wolffa w Petersburgu, w tłumaczeniu Wacława Szymanowskiego, z ilustracjami Franciszka Kostrzewskiego, pod tytułem „Staś Straszydło. Złota rószczka”, z podtytułem „Czytajcie dzieci, uczcie się, jak to niegrzecznym bywa źle“ (w 2018 r. warszawskie wydawnictwo „ Graf_ika Usługi Wydawnicze Iwona Knechta” wydało reprint tej wersji, ). Wersje z 1922 r. (Księgarnia Perzyński, Niklewicz i S-ka, Warszawa) i 1933 r. (Wydawnictwo Tanich Książek dla Dzieci i Młodzieży, Warszawa) przetłumaczył Wacław Nowakowski, a ilustrował . Pierwsze wydanie powojenne (również z ilustracjami Nowakowskiego) pochodzi z roku 1987 (Wydawnictwa Artystyczne i Filmowe, Warszawa, ), a kolejne z 1993 r. (Wydawnictwo Stentor, Warszawa, ). Całkowicie nowa adaptacja wyszła w 2017 roku (wyd. Egmont) pod tytułem "Złota różdżka, czyli bajki dla niegrzecznych dzieci", z przedmową Michała Rusinka i ilustracjami Justyny Sokołowskiej (.

</doc>
<doc id="1396324" url="https://pl.wikipedia.org/wiki?curid=1396324" title="Azowstal Mariupol">
Azowstal Mariupol



</doc>
<doc id="1396325" url="https://pl.wikipedia.org/wiki?curid=1396325" title="Powrót posła">
Powrót posła

Powrót posła – komedia polityczna w trzech aktach napisana przez Juliana Ursyna Niemcewicza w 1790, która była reakcją na zewnętrzną i wewnętrzną sytuację polityczną Polski.
Geneza.
Powstanie utworu miało ścisły związek z obradami Sejmu Czteroletniego. "Powrót posła" miał oddziaływać na publiczność w określonym, reformatorskim kierunku. Sam tekst komedii uformował się na przestrzeni kilkunastu dni, na przełomie października i listopada 1790. Tak szybką pracę nad utworem wymuszały na autorze listopadowe wybory nowego kompletu posłów na sejmikach.
Premiera.
"Powrót posła" ogromnym sukcesem rozpoczął swój sceniczny żywot 15 stycznia 1791. Stał się zarazem przedmiotem ożywionej dyskusji, wystąpień sejmowych, komunikatów kancelarii królewskiej i korespondencji dyplomatycznej.
Miejsce i czas dramatu.
Akcja rozgrywa się w domu Podkomorstwa w trakcie przerwy Sejmu Czteroletniego w 1790.
Problematyka.
W utworze zostali skonfrontowani zwolennicy dwóch obozów politycznych: konserwatystów i reformatorów. 
Najzagorzalszym przedstawicielem pierwszej grupy jest Gadulski, który obstaje za wolną elekcją, zasadą "liberum veto" i jest przeciwny nadaniu większych praw chłopom i mieszczanom. Obstawał za bierną postawą Polski w polityce zagranicznej.
Przedstawicielami reformatorów są: Podkomorzy, jego żona i Walery. Chcą zakończenia samowoli szlachty, która w większości dbała tylko o własne interesy, a nie o los państwa. Żądają zniesienia wolnej elekcji i zasady "liberum veto". Pragną zwiększenia praw dla mieszczaństwa i chłopów. W ich rozumieniu Polska miała brać czynny udział w polityce zagranicznej i walczyć o własne interesy na arenie międzynarodowej.
W kwestiach politycznych za neutralne osoby komedii można uznać Starościnę i Szarmanckiego, których obchodzi tylko to, co modne i eleganckie, a losy państwa nie obchodzą ich wcale.
Innym wątkiem komedii jest walka Walerego i Szarmanckiego o rękę Teresy, którą ostatecznie wygrywa syn Podkomorzego (Walery).

</doc>
<doc id="1396327" url="https://pl.wikipedia.org/wiki?curid=1396327" title="Tomasz Szymkowiak">
Tomasz Szymkowiak

Tomasz Szymkowiak (ur. 5 lipca 1983 we Wrześni) – polski lekkoatleta, specjalizujący się w biegu na 3000 metrów z przeszkodami.
Osiągnięcia.
Dziesięciokrotny mistrz Polski. Startował w igrzyskach olimpijskich w Pekinie (2008), zajmując 24. miejsce z czasem 8:29,37 s. (odpadł w eliminacjach). Rok później także na eliminacjach zakończył swój udział w mistrzostwach świata. W 2010 odniósł zwycięstwo w superlidze drużynowych mistrzostw Europy w Bergen oraz zajął 4. miejsce w mistrzostwach Europy. Zawodnik LUKS Orkan Września (2008–2013) oraz MKL Toruń (od 2014). Mierzy 178 cm wzrostu i waży 64 kg.

</doc>
<doc id="1396328" url="https://pl.wikipedia.org/wiki?curid=1396328" title="Punta Helbronner">
Punta Helbronner

Punta Helbronner (fr. Pointe Helbronner) (3462 m n.p.m.) – szczyt w Masywie Mont Blanc, grupie górskiej Mont Blanc. Leży na granicy między Francją (region Owernia-Rodan-Alpy) a Włochami (region Dolina Aosty). Znajduje się tu górna stacja kolejki linowej z Courmayeur oraz stacja kolejki gondolowej na szczyt Aiguille du Midi.
 

</doc>
<doc id="1396329" url="https://pl.wikipedia.org/wiki?curid=1396329" title="Ain't Afraid to Die">
Ain't Afraid to Die

Ain't afraid to die – jedenasty singel zespołu Dir En Grey wydany w 2001 roku. Utwór znalazł się później na best-albumie "DECADE 1998-2002", ale nie został zamieszczony na żadnych albumach studyjnych. Obydwa remiksy trafiły zaś na remix-album "-KAI-".
Lista utworów.
Autorem tekstu jest Kyo. Muzykę skomponował zespół Dir en grey.

</doc>
<doc id="1396330" url="https://pl.wikipedia.org/wiki?curid=1396330" title="Metalurh Mariupol">
Metalurh Mariupol



</doc>
<doc id="1396331" url="https://pl.wikipedia.org/wiki?curid=1396331" title="Metałurh Mariupol">
Metałurh Mariupol



</doc>
<doc id="1396334" url="https://pl.wikipedia.org/wiki?curid=1396334" title="Cláudio Coutinho">
Cláudio Coutinho

Cláudio Coutinho (ur. 5 stycznia 1939, zm. 27 listopada 1981) – brazylijski trener piłkarski. Prowadził reprezentacje Brazylii w latach 1977-1980 i zdobył z nią brązowy medal na mistrzostwach świata 1978. Wcześniej był również trenerem reprezentacji Peru (1970), CR Vasco da Gama (1971-1973) oraz CR Flamengo (1976-1977, 1980).

</doc>
<doc id="1396336" url="https://pl.wikipedia.org/wiki?curid=1396336" title="Bitwa o Auray">
Bitwa o Auray

Bitwa o Auray – starcie zbrojne, które miało miejsce 29 września 1364 roku pomiędzy armią francuską wspieraną przez stronnictwo zwolenników Karola de Blois, a siłami angielskimi wspieranymi przez stronników Jana V Zdobywcy. Bitwa toczyła się w ramach wojny o sukcesję w Bretanii będącej częścią wojny stuletniej.
Preludium bitwy.
Na początku 1364 roku załamały się rozmowy pokojowe w Évran. Wówczas doradcy Jana V postanowili odbić miasto Auray, zdobyte przez siły franko-bretońskie w 1342 roku. Miasto zostało oblężone oraz zostało zablokowane od strony morza. Wkrótce siły anglo-bretońskie rozpoczęły również oblężenie pobliskiego zamku. Zapasy jedzenia oraz wody pitnej szybko się wyczerpywały. Obrońcy skłonni byli poddać się, jeżeli pomoc nie nadejdzie przed festynem Świętego Gabriela (który miał się odbyć 29 września).
27 września do miasta przybył Karol de Blois wraz ze słynnym rycerzem bretońskim Bertrandem du Guesclin. Karol objął wówczas dowództwo nad połączonymi siłami franko-bretońskimi zarówno w mieście jak i jego okolicach. Podczas następnych dwóch dni obie strony szykowały się do bitwy. 
28 września Anglicy zdobyli miasto, a następnie dokonali jego ewakuacji.
Jedna i druga strona dokonała serii wypadów dla rozpoznania terenu i wybrania najlepszego dla siebie miejsca na pole bitwy.
29 września Karol de Blois wydał rozkaz przekroczenia rzeki i ataku na pozycje Jana V. Niestety teren, który wybrał stawiał go w niekorzystnej sytuacji, podczas gdy siły anglo-bretońskie zajęły pozycje znacznie korzystniejsze pod względem strategicznym.
Bitwa.
Bitwa rozpoczęła się od krótkiego starcia pomiędzy angielskimi łucznikami a francuskimi kusznikami. Następnie do akcji wkroczyły ciężkozbrojne oddziały obu armii. Siły anglo-bretońskie podzielone na tzw. korpusy na ruszyły w zwartym szeregu atakując położone na prawym brzegu wyspy wojska franko-bretońskie. Francuzi wraz z Bretończykami odparli pierwszy atak Anglików i przeprowadzili kontrnatarcie. Kontratak ten nie powiódł się ze względu na brak wsparcia ze strony własnych oddziałów rezerwowych. Anglicy przeprowadzili kolejny atak, który przełamał lewą flankę Francuzów. Podczas tego manewru do angielskiej niewoli dostał się władca Auxerre, a Karol de Blois został otoczony przez siły anglo-bretońskie. Próbując wydostać się z oblężenia de Blois został zabity. Wtedy Bertrand du Guesclin poddał armię franko-bretońską oraz zapłacił Janowi V kontrybucję wynosząca 100 tysięcy franków.
Konsekwencje.
Bitwa o Auray oraz śmierć Karola de Blois oznaczała koniec wojny o sukcesję w Bretanii. Jednak mimo pomocy ze strony króla Anglii, Edwarda III, Jan V złożył hołd lenny królowi Francji Karolowi V Mądremu. Dzięki temu pomimo porażki na polu bitwy, Francja wyszła z wojny o sukcesję w Bretanii jako zwycięzca.

</doc>
<doc id="1396338" url="https://pl.wikipedia.org/wiki?curid=1396338" title="Teatr Mały w Warszawie (1945–1950)">
Teatr Mały w Warszawie (1945–1950)

Teatr Mały – teatr w Warszawie otwarty 10 maja 1945 przy ul. Marszałkowskiej jako pierwszy powojenny teatr lewobrzeżnej Warszawy będący filią Teatru Powszechnego.
Do 1949 był jednym z pięciu Miejskich Teatrów Dramatycznych pod dyrekcją Jana Mrozińskiego. Od marca 1947 na jego scenie występowała Warszawska Estrada Poetycka. W latach 1949-1950 był drugą sceną Teatru Powszechnego. Na scenie Teatru Małego występowały również: Teatr lalkowy Towarzystwa Przyjaciół Dzieci "Baj" i scena poetycka dla młodzieży Nasz Teatr.
"Teatr Mały" został zamknięty w 1950.

</doc>
<doc id="1396342" url="https://pl.wikipedia.org/wiki?curid=1396342" title="Gabriel Caballero">
Gabriel Caballero

Gabriel Esteban Caballero Schiker (ur. 5 lutego 1971 w Rosario, Argentyna) – piłkarz meksykański pochodzenia argentyńskiego grający na pozycji środkowego pomocnika lub napastnika, trener piłkarski.
Kariera klubowa.
Caballero karierę piłkarską rozpoczął w Rosario w tamtejszym klubie Central Córdoba. W 1989 roku zadebiutował w jego barwach w Primera B Metropolitana i grał tam do 1993 roku. W 1994 roku Gabriel trafił do Chile i przez dwa sezony reprezentował barwy klubu Deportes Antofagasta.
W 1995 roku Caballero został piłkarzem meksykańskiego klubu Santos Laguna Torreón. Zimą 1996 został z nim mistrzem fazy Invierno, a łącznie przez trzy sezony zdobył 27 goli w Primera División. W 1998 roku odszedł do drużyny CF Pachuca, z którą osiągał dalsze sukcesy. W 1999 roku wywalczył z nią mistrzostwo Invierno, a w 2001 roku powtórzył to osiągnięcie. W 2002 roku trafił na jeden sezon do Atlasu Guadalajara, a sezon 2003/2004 ponownie spędził w Pachuce i został z nią mistrzem Apertura. Następnie przez kolejny rok grał w Puebla FC, a od lata 2005 znów występuje w Pachuce. W 2006 roku wygrał z nią Copa Sudamericana, mistrzostwo fazy Clausura. Z kolei w 2007 roku ponownie był mistrzem Clausury, wygrał SuperLigę, a także zdobył Puchar Mistrzów CONCACAF, dzięki zwycięstwu w finale po rzutach karnych z Chivas Guadalajara. W 2008 roku powtórzył ten drugi sukces (wygrana 3:2 po dwumeczu z kostarykańskim Deportivo Saprissa). Po sezonie Apertura 2009 zakończył karierę.
Kariera trenerska.
W styczniu 2010 Caballero został asystentem trenera Pachuki.
Kariera reprezentacyjna.
W reprezentacji Meksyku Caballero zadebiutował 13 marca 2002 roku w wygranym 4:0 towarzyskim meczu z Albanią. W tym samym roku został powołany przez Javiera Aguirre do kadry na Mistrzostwa Świata 2002. Tam w trzech meczach grupowych: z Chorwacją (1:0), z Ekwadorem (2:1) i Włochami. Ostatni mecz w kadrze narodowej rozegrał po tym Mundialu, a łącznie wystąpił w niej 8 razy.

</doc>
<doc id="1396343" url="https://pl.wikipedia.org/wiki?curid=1396343" title="Funkcja dodatnio określona">
Funkcja dodatnio określona

Funkcja dodatnio określona – jest to funkcja dwu zmiennych formula_1 działająca w ciało liczb zespolonych formula_2 spełniająca własność:
formula_3
gdzie formula_5 jest sprzężeniem liczby formula_6
Związek z iloczynem skalarnym.
Twierdzenie Kołmogorowa:
Niech formula_7 będzie funkcją dodatnio określoną.
Wtedy istnieje jedyne przekształcenie formula_8 takie że:

</doc>
<doc id="1396344" url="https://pl.wikipedia.org/wiki?curid=1396344" title="Remixes-04 sampler (singel)">
Remixes-04 sampler (singel)



</doc>
<doc id="1396345" url="https://pl.wikipedia.org/wiki?curid=1396345" title="Przekształcenie dodatnio określone">
Przekształcenie dodatnio określone



</doc>
<doc id="1396347" url="https://pl.wikipedia.org/wiki?curid=1396347" title="Żmija irańska">
Żmija irańska

Żmija irańska ("Montivipera latifii") – gatunek jadowitego węża z rodziny żmijowatych, występujący w Iranie. Dotychczas nie zostały rozpoznane żadne podgatunki tego węża.
Opis.
Holotyp: SMF 62585
Występowanie.
Iran w dolinie Lar, w górach Elbrus, na południowy zachód od szczytu Demavend, na północny zachód od Teheranu. Wąż żyje na terenach skalistych, na wysokościach od 2180 do 2900 metrów.
Zagrożenia.
Gatunek ten jest zagrożony wyginięciem zgodnie z czerwoną listą gatunków zagrożonych sporządzonej przez Międzynarodową Unię Ochrony Przyrody i Jej Zasobów według kryteriów: B1+2c (ver 2.3, 1996). Oznacza to, że ten rodzaj węża może występować na terenie nie większym niż 20 000 km² lub że zajmuje on teren nie większy niż 2000 km². Wskazuje się także, że całkowita populacja węża jest znikoma lub że występuje on w nie więcej jak 10 miejscach. Wnioskuje i przewiduje się także spadek liczby osobników tego gatunku, jak i zasięgu jego występowania. Stan z roku: 1996

</doc>
<doc id="1396348" url="https://pl.wikipedia.org/wiki?curid=1396348" title="Touring The Angel">
Touring The Angel



</doc>
<doc id="1396350" url="https://pl.wikipedia.org/wiki?curid=1396350" title="Ukraińska Persza Liha">
Ukraińska Persza Liha



</doc>
<doc id="1396354" url="https://pl.wikipedia.org/wiki?curid=1396354" title="Enrico Marconi">
Enrico Marconi



</doc>
<doc id="1396359" url="https://pl.wikipedia.org/wiki?curid=1396359" title="Żel balistyczny">
Żel balistyczny

Żel balistyczny – jest to 10% (schłodzony do 4 stopni C) lub 20% (schłodzony do 10 stopni C) roztwór żelatyny wieprzowej w wodzie. Żelatyna balistyczna jest używana w badaniach balistycznych przy badaniu balistyki końcowej, czyli zachowaniu pocisku po wniknięciu w cel oraz obrażeń, jakie może zadać pocisk. Charakteryzuje się zbliżonymi właściwościami do mięśni ludzkich (masa, sprężystość), stąd często używany jest do symulacji wypadków i testów bezpieczeństwa. 
Substancja ta bywa także stosowana w produkcjach filmowych. Na potrzeby krwawych scen wykonywane są odlewy z żelu balistycznego, które następnie są preparowane tak, by jak najdokładniej odzwierciedlały wygląd uszkodzonego ciała ludzkiego.
Żel balistyczny przygotowuje się z żelatyny wieprzowej oraz wody o temperaturze 40 stopni C, w stosunku 1:9 lub 2:8. Następnie płyn schładza się do temperatury odpowiednio 4 lub 10 stopni Celsjusza, aby zgęstniał. 10% żelatyna balistyczna nazywana jest żelatyną doktora Facklera od nazwiska Martina L. Facklera, który w latach 60. XX wieku rozpoczął badania nad substytutami żywych tkanek do badań balistycznych.

</doc>
<doc id="1396362" url="https://pl.wikipedia.org/wiki?curid=1396362" title="Józef Szanajca">
Józef Szanajca

Józef Szanajca (ur. 17 marca 1902 w Lublinie, zm. 24 września 1939 pod Płazowem) – polski inżynier architekt, jeden z najwybitniejszych przedstawicieli polskiej architektury modernistycznej. Reprezentował kierunek funkcjonalno-konstruktywistyczny. Propagator nowoczesnej estetyki architektonicznej, alternatywnej w stosunku do tradycji klasycznej i dworkowo-szlacheckiej.
Życiorys.
Józef Szanajca był synem lubelskiego aptekarza, Ludwika Szanajcy i Marii Szczurkowskiej. Ukończył Szkołę Handlową Zgromadzenia Kupców Miasta Lublina i tam zdał w 1919 roku maturę. Potem wyjechał na studia na Politechnice Warszawskiej.
Szanajca w okresie międzywojennym był członkiem grupy architektonicznej Praesens. Był zwolennikiem funkcjonalizmu i konstruktywizmu w architekturze oraz idei Bauhausu. W 1927 ukończył Politechnikę Warszawską. Filister Polskiej Korporacji Akademickiej Welecja. W latach 1929-1939 pracował jako st. asystent w Katedrze Projektowania Hal Przestrzennych PW. 1929-1933 był projektantem w ZUS, a od 1935 do 1939 rzeczoznawcą Towarzystwa Kredytowego m. Warszawy. Współpracował na stałe (od 1926) z Bohdanem Lachertem, i dorywczo ze Stanisławem Brukalskim, Lechem Niemojewskim i Włodzimierzem Winklerem.
Ze względu na wadę kręgosłupa nie został zmobilizowany w 1939, ale jako ochotnik zgłosił się na kierowcę wojskowego i poległ 24 września 1939 r. w okolicy Płazowa pod Tomaszowem Lubelskim. Pochowany w Rudzie Różanieckiej, a następnie w zbiorowej mogile wojskowej w Zamościu (Rotunda Zamojska).
W 2015 r. nakładem wydawnictwa Czarne ukazała się biografia Józefa Szanajcy (wspólnie z Bohdanem Lachertem) autorstwa Beaty Chomątowskiej pt. "Lachert i Szanajca. Architekci awangardy".
Dyplomy i wyróżnienia.
Spośród projektów przy których współpracował wyróżnionych zostało nagrodami: pierwszą – 17, drugą – 10, trzecią – 4 czwartą – 3. Zakupionych zostało siedem a „wzmiankę zaszczytną” przyznano jednej pracy.
Główne dzieła.
Prace dla Warszawy:
Upamiętnienie.
Ulica i popiersie na warszawskiej Pradze-Północ.
W 2016 z inicjatywy Stowarzyszenia ŁADna Kępa ustanowiona została Nagroda im. Bohdana Lacherta i Józefa Szanajcy "Najlepsza architektura Saskiej Kępy".

</doc>
<doc id="1396370" url="https://pl.wikipedia.org/wiki?curid=1396370" title="USS Prometheus (AR-3)">
USS Prometheus (AR-3)

USS Prometheus (AR-3) – amerykański okręt warsztatowy służący w United States Navy w czasie I i II wojny światowej. Nosił nazwę pochodzącą od mitycznego bohatera Prometeusza, który ukradł ogień bogom i zaniósł go ludziom. 
Stępkę, rozpoczynając budowę węglowca, położono 18 października 1907 w Mare Island Navy Yard. Okręt zwodowano 5 grudnia 1908, do służby wcielono go 15 stycznia 1910 jako USS "Ontario" (Fleet Collier No. 2).
"Ontario" służył z załogą cywilną do czasu wycofania ze służby 7 kwietnia 1913. Wtedy rozpoczął się okres przebudowy na okręt warsztatowy. Po przebudowie jednostkę ponownie wcielono do służby 23 grudnia 1914 jako "Prometheus" (Repair Ship No. 2).
Po rejsie na wody alaskańskie w 1915 okręt został przydzielony do Floty Atlantyku (operował z Norfolk). 16 maja 1916 skierował się w stronę Bermudów, gdzie przebywał do 29 stycznia 1918. W czasie służby w tamtym rejonie otrzymał rozkaz dołączenia do sił morskich w Breście (Francja), by wypełniać zadania warsztatowe. Służył w rejonie francuskiego portu do 16 stycznia 1919. Po powrocie do Nowego Jorku został przydzielony do "Battleship Force 1" do służby mającej na celu utrzymanie w ruchu okrętów uczestniczących w operacji przewożenia żołnierzy. 17 lipca 1920 w czasie obejmującej całą flotę amerykańską akcji nadawania symboli klasyfikacyjnych otrzymał oznaczenie AR-3
1 września 1920 "Prometheus" wypłynął z Nowego Jorku z rozkazem przeholowania pancernika USS "Connecticut" (BB-18) unieruchomionego na Kubie do Filadelfii. Za udział w tej akcji został pochwalony przez dowódcę Floty Atlantyku. W 1921 i 1923 odbył kolejne rejsy na Kubę. Na początku 1923 został przeniesiony na zachodnie wybrzeże USA. 17 kwietnia dotarł do San Pedro w Kalifornii. Operował wzdłuż pacyficznego wybrzeża USA, pływając na obszarze sięgającym na północy stanu Waszyngton do czasu wycofania ze służby 4 października 1924 w Bremerton. 
15 maja 1942 w Bremerton Navy Yard wrócił do służby i po wstępnym rejsie 9 sierpnia wypłynął z San Francisco do Pearl Harbor, gdzie wziął na hol dok pływający ARD-2 i udał się z nim do Noumea. Prowadził remonty okrętów od największych (USS "South Dakota" (BB–57)) po najmniejsze desantowe. Jedynymi przerwami w służbie załogi były nieregularne rejsy do Sydney. Po ofensywie na Pacyfiku okręt przeszedł wiosną 1944 do Tulagi. Po miesiącu służby w tym rejonie, podczas którego naprawiał głównie lotniskowce eskortowe, przeszedł do wysp Nggela w Salomonach. We wrześniu został przeniesiony do wyspy Manus. 25 września otrzymał rozkaz przepłynięcia do cieśniny Kossol, w pobliżu Palau, gdzie po raz pierwszy w służbie znalazł się pod ogniem wroga.
Warsztatowiec opuścił Kossol 21 stycznia 1945 i przepłynął do kotwicowiska Ulithi, by pomagać flocie w czasie bitwy o Iwo Jima i atakach na Okinawę. 19 lutego przeszedł do zatoki San Pedro na Filipinach, by naprawiać okręty w czasie inwazji na Okinawę. Pomimo tego, że w skład jego obowiązków wchodziła głównie naprawa okrętów i jednostek pływających Sił Amfibijnych, przeprowadził także remont i przeróbki pancerników USS "Texas" (BB–35) i USS "Colorado" (BB-45) na Filipinach.
Koniec wojny zastał okręt w Guiuan na wyspie Samar w czasie remontu statku towarowego "Justin", dawnego SS "Gus Darnell", który wymagał napraw uszkodzeń od bomb i przeróbek związanych z pełnieniem nowych obowiązków. "Prometheus" kontynuował wykonywanie swoich obowiązków na Okinawie i w Hongkongu. Pod koniec roku wrócił do San Francisco. Tam wykonywał obowiązki związane z wycofywaniem innych okrętów ze służby do 1 lipca 1946, kiedy to sam został wycofany. 
16 lipca w Puget Sound otrzymał przydział do War Shipping Administration oraz jednocześnie do Maritime Commission Reserve Fleet. 31 lipca został skreślony z listy jednostek floty, do 26 sierpnia 1949 pozbawiony sprzętu, 29 sierpnia 1950 sprzedany firmie "Zeidell Shipwrecking Company", a następnie złomowany.
"Prometheus" został odznaczony jedną battle star za służbę na Pacyfiku w czasie II wojny światowej.

</doc>
<doc id="1396374" url="https://pl.wikipedia.org/wiki?curid=1396374" title="Model Stackelberga">
Model Stackelberga

Model Stackelberga – popularny model konkurencji niedoskonałej. Po raz pierwszy został zaproponowany w 1934 roku przez niemieckiego ekonomistę Heinricha Freiherra von Stackelberga. Zgodnie z założeniami modelu każde z przedsiębiorstw w duopolu wybiera poziom swojej produkcji dążąc do maksymalizacji zysku. Zakłada się również, że produkowane przez wszystkie firmy dobra są identyczne i mają jednakową cenę. Od modelu Cournota różni się tym, że o wielkości produkcji firmy decydują nie jednocześnie, lecz jedna z firm podejmuje tę decyzję jako pierwsza. Wielkość ta jest następnie obserwowana przez drugiego konkurenta, który wówczas podejmuje swoją decyzję dotyczącą wielkości produkcji.
Formalny model.
Klasyczny model duopolu Stackelberga z liniowym popytem i stałymi kosztami krańcowymi można przedstawić w następujący sposób. Popyt można zapisać w postaci formula_1 a koszty przedsiębiorstw jako formula_2 Bez straty ogólności można założyć, że c=0, bowiem w przypadku gdy c&gt;0 wystarczy zmodyfikować parametryzację popytu definiując formula_3
Równowagę Nasha można znaleźć wykorzystując algorytm indukcji wstecznej. Oznaczając poziom produkcji wybrany przez przedsiębiorstwo 1 na pierwszym etapie gry jako formula_4 popyt ma postać formula_5 Gdy przedsiębiorstwo 2 na drugim etapie wybiera swój poziom produkcji formula_6 traktuje ono wielkość formula_7 jako znaną i stałą, a zatem zachowuje się jak monopolista.
Poziom produkcji maksymalizujący zysk przedsiębiorstwa 2 jest zatem w tej sytuacji dany wzorem: formula_8 Przy takim poziomie produkcji cena równowagi wynosi formula_9 i jak widać zależy od formula_10
Biorąc pod uwagę opisane powyżej zachowanie przedsiębiorstwa 2 w drugim etapie gry w pierwszym etapie przedsiębiorstwo 1 maksymalizuje swój zysk formula_11 wybierając optymalny poziom formula_10 Formalnie funkcję zysku przedsiębiorstwa 1 można zapisać jako:
Ponownie maksymalizacja tej funkcji to problem analogiczny do tego jaki rozwiązuje monopolista. Jego rozwiązanie jest dane wzorem formula_14 a zatem formula_15
Wynika stąd dalej, że w równowadze zyski przedsiębiorstw wynoszą odpowiednio formula_16 oraz formula_17 gdzie formula_18 to zysk monopolisty.
Z rozwiązania tego wynikają następujące fakty. Przedsiębiorstwo 1 produkuje taką samą ilość produktu jaką wybrałby monopolista. W drugim etapie gry, przedsiębiorstwo 2 produkuje połowę tej wielkości. W równowadze cena równa jest połowie ceny ustalonej przez monopolistę, a zatem niższa niż cena w przypadku monopolu, ale jednocześnie wyższa niż w przypadku modelu Cournota. Wreszcie, zysk przedsiębiorstwa 1 jest równy połowie zysku monopolisty, zaś zysk przedsiębiorstwa 2 jest równy 1/8 zysku monopolisty. Zysk przedsiębiorstwa 1 jest wyższy niż w przypadku modelu Cournota, zaś zysk przedsiębiorstwa 2 – niższy.
Powyższy model duopolu można uogólnić do oligopolu.

</doc>
<doc id="1396378" url="https://pl.wikipedia.org/wiki?curid=1396378" title="USS Prometheus (1814)">
USS Prometheus (1814)

USS Prometheus – bryg będący w służbie United States Navy w latach 1814–1818.
Okręt został zbudowany przez firmę "William Seguin" w Filadelfii i zakupiony przez US Navy w 1814 od "Messrs. Savage and Dryan" jako bryg "Escape". Wszedł do służby i został przemianowany na "Prometheus". Wyposażeniem okrętu w Filadelfii zajął się Master Commandant J. J. Nicholson.
Pomiędzy marcem a majem 1815 okręt odbył rejs do Indii Zachodnich, żeby przewieźć amerykańskich senatorów (Eligiusa Fromentina i Jamesa Browna) do Hawany. Odpłynął do Europy 14 sierpnia 1816, by przewieźć pana Colesa, specjalnego posłańca prezydenta USA do cara Rosji. Do Bostonu wrócił 25 listopada. W 1817 był zaangażowany w badania wybrzeża na północ od Newport. W 1818 operował wzdłuż południowego wybrzeża USA i w pobliżu Nowego Orleanu.
W październiku 1818 został uznany za niezdolny do żeglugi i wycofany ze służby. W 1819 został rozbrojony i sprzedany na aukcji w Nowym Orleanie.

</doc>
<doc id="1396391" url="https://pl.wikipedia.org/wiki?curid=1396391" title="Mikołaj Sówka z Gulczewa">
Mikołaj Sówka z Gulczewa



</doc>
<doc id="1396404" url="https://pl.wikipedia.org/wiki?curid=1396404" title="USS Prometheus">
USS Prometheus

Okręty US Navy o nazwie USS "Prometheus":

</doc>
<doc id="1396406" url="https://pl.wikipedia.org/wiki?curid=1396406" title="Amelia Brightman">
Amelia Brightman

Amelia Brightman (ur. 1979 w Dacorum) znana też jako Violet – angielska piosenkarka i kompozytorka. Młodsza siostra piosenkarki Sarah Brightman. Zaczęła swoją karierę pod pseudonimem Eve, lecz po krótkim czasie zmieniła go na Violet by nie mylono jej z raperką Eve. W 1999 roku rozpoczęła współpracę z wytwórnią Nemo Studio w Hamburgu, pisząc piosenki dla Princessy do jej albumu "I Wont Forget You". Pracując dla Nemo Studio Violet zaczęła pracę z Frankiem Petersonem nad swoim solowym albumem. 
Amelia Brightman współpracowała z grupą Gregorian, dla której pisała teksty, śpiewała, brała udział w ich tournée i nagrała wraz z nimi kilka teledysków, m.in. "Join Me" i "Moment of Peace".

</doc>
<doc id="1396407" url="https://pl.wikipedia.org/wiki?curid=1396407" title="Gerhart Johann Robert Hauptmann">
Gerhart Johann Robert Hauptmann



</doc>
<doc id="1396408" url="https://pl.wikipedia.org/wiki?curid=1396408" title="Krylja Sowietow">
Krylja Sowietow

Krylja Sowietow (ros. Крылья Советов, pol. Skrzydła Sowietów) – nazwa noszona przez kluby sportowe w krajach byłego ZSRR.

</doc>
<doc id="1396411" url="https://pl.wikipedia.org/wiki?curid=1396411" title="SK Mikołajów">
SK Mikołajów



</doc>
<doc id="1396415" url="https://pl.wikipedia.org/wiki?curid=1396415" title="USS Ontario (AC-2)">
USS Ontario (AC-2)



</doc>
<doc id="1396416" url="https://pl.wikipedia.org/wiki?curid=1396416" title="Imanol Erviti">
Imanol Erviti

Imanol Erviti Ollo (ur. 15 listopada 1983 w Pampelunie) – hiszpański kolarz szosowy, zawodnik profesjonalnej grupy Movistar Team.
Erviti ma za sobą starty w wielkich tourach. W 2006 roku startował w Giro d'Italia i zajął 81. miejsce, a rok później w hiszpańskiej Vuelcie i był 62. Rok 2008 przyniósł mu duży sukces, wygrał bowiem 18. etap Vuelta a España. Dwa lata później również odniósł etapowe zwycięstwo w tym wyścigu, zwyciężając na 10. etapie.

</doc>
<doc id="1396418" url="https://pl.wikipedia.org/wiki?curid=1396418" title="USS Hector (AR-7)">
USS Hector (AR-7)

USS Hector (AR-7) – amerykański okręt warsztatowy (ang. repair ship), który służył w United States Navy w latach 1944–1987. Był zmodyfikowanym statkiem typu "Liberty". Wodowanie odbyło się 11 listopada 1942 w stoczni Los Angeles Shipbuilding &amp; Drydock Company, matką chrzestną została Schuyler F. Helm. Jednostka weszła do służby 7 lutego 1944, pierwszym dowódcą był Commander J. W. Long.
II wojna światowa.
Po odbyciu prób wzdłuż zachodniego wybrzeża USA okręt popłynął na Pacyfik, docierając do Pearl Harbor 9 kwietnia 1944. Pozostał w tym rejonie, brał udział w naprawach i remontach różnych jednostek (głównie desantowych) do 5 czerwca, kiedy to wypłynął w kierunku Eniwetok. Do atolu dotarł 13 czerwca i spędził w jego pobliżu lato. 30 września popłynął do Ulithi. 27 października brał udział w największej operacji remontowej w czasie wojny, akcji ratowania i holowania do amerykańskiego portu krążownika „Houston” trafionego dwiema torpedami przez japoński okręt podwodny. Pomimo kilkukrotnego przerywania prac z powodu trwającego sezonu tajfunów załoga „Hectora” przeprowadziła remont „Houston” do końca roku, pomagając przy tym innym, mniejszym, jednostkom.
16 lutego 1945 okręt opuścił Ulithi i pięć dni później wszedł do Tarragona w zatoce Leyte, by pełnić rolę okrętu naprawiającego jednostki uczestniczące w walkach o Filipiny. 30 marca wrócił do Ulithi, 22 maja przeszedł w pobliże Saipanu. Gdy wojna się skończyła „Hector” pozostał na Pacyfiku, brał udział w przygotowaniu powrotu różnych jednostek do Stanów Zjednoczonych.
Wojna koreańska.
Po opuszczeniu Saipanu 21 stycznia 1946 „Hector” dotarł 3 lutego do Long Beach. 7 maja 1947 po zakończeniu służby remontowej wypłynął na swój pierwszy rejs na zachodni Pacyfik, pełniąc pokojową służbę przerwaną po trzech latach wybuchem wojny w Korei. 18 września 1950 wpłynął do Yokosuki. Później udał się do Inchon, gdzie 25 września uczestniczył w prowadzeniu desantu. Do końca wojny koreańskiej „Hector” przeplatał okresy służby remontowej wzdłuż wybrzeża koreańskiego i w Japonii z normalną służbą w pobliżu Long Beach.
Później, tak jak przed konfliktem koreańskim, wrócił do 4-6 miesięcznych okresów służby i ćwiczeń wzdłuż wybrzeża Kalifornii przeplatanych 6-8 miesięcznymi przydziałami służbowymi na zachodni Pacyfik. W czasie tych rejsów okręt, wspierając operacje amerykańskich sił, odwiedzał porty w Yokosuce, Hongkongu, Szanghaju, Guam i Eniwetok. Służąc okresowo jako okręt flagowy Service Squadron 1 i 3, był jednym z głównych uczestników programu marynarki wojennej "People to People" w Azji. Jego przydziały na zachodni Pacyfik trwały do lat 60. XX wieku.
Wietnam.
Pomiędzy czerwcem 1963 a styczniem 1964 „Hector” operował na Dalekim Wschodzie na obszarze od Japonii po Filipiny. Do końca 1964 i w pierwszej połowie 1965 udzielał pomocy technicznej jednostkom w Long Beach, po czym przeszedł przegląd i modernizację w Long Beach (od lipca 1965 do lutego 1966), co miało zwiększyć jego zdolności warsztatowe. Po wyjściu ze stoczni służył w pobliżu Long Beach do 5 sierpnia, kiedy to wypłynął na Daleki Wschód. Pod koniec miesiąca dotarł do Subic Bay i przez kolejne pół roku załoga naprawiała i serwisowała jednostki na Filipinach, Tajwanie i Japonii. W marcu 1967 okręt wrócił na zachodnie wybrzeże USA i do połowy 1967 pełnił służbę w rejonie Long Beach.
31 marca 1987 w San Diego okręt został wycofany po 43 latach służby we flocie.
20 kwietnia 1989 „Hector” został wypożyczony Pakistanowi i przemianowany na „Moawin”. Został zwrócony Stanom Zjednoczonym w Singapurze w 1994 i 17 października tego roku sprzedano go indyjskiej firmie Ruby Enterprises. Następnie okręt został zezłomowany w Indiach.

</doc>
<doc id="1396419" url="https://pl.wikipedia.org/wiki?curid=1396419" title="Alberto Rodríguez (piłkarz)">
Alberto Rodríguez (piłkarz)

Alberto Rodríguez Barrera (ur. 1 kwietnia 1974 w Meksyku) – meksykański piłkarz grający na pozycji środkowego obrońcy.
Kariera klubowa.
Karierę piłkarską Rodríguez rozpoczął w Meksyku, w tamtejszym klubie UNAM Pumas. W 1992 roku zadebiutował w jego barwach w meksykańskiej Primera División. W drużynie UNAM grał do 1994 roku bez sukcesów i wtedy też przeszedł do Pachuca CF. W 1996 roku wywalczył z tym klubem mistrzostwo Primera División A i awansował do Primera División. Latem 1997 odszedł do CF Monterrey, ale występował tam tylko przez fazę Verano i w 1998 roku powrócił do Pachuki. W 1999 roku został z nią mistrzem fazy Invierno, po raz pierwszy w karierze. W 2001 roku powtórzył ten sukces, a w 2002 zdobył Puchar Mistrzów CONCACAF (1:0 w finale z Monarcas Morelia). Z kolei w 2003 roku wywalczył z Pachucą mistrzostwo fazy Apertura.
Latem 2005 roku Alberto został zawodnikiem Cruz Azul i tym samym powrócił do rodzinnego Meksyku. W sezonie 2005/2006 był podstawowym zawodnikiem klubu, ale od początku sezonu 2006/2007 pełni rolę rezerwowego obrońcy. Jedynymi sukcesami osiągniętymi przez Rodrígueza z Cruz Azul są dwa Copa Pachuca w latach 2006 i 2007.
Kariera reprezentacyjna.
W reprezentacji Meksyku Rodríguez zadebiutował 11 kwietnia 2001 roku w wygranym 1:0 towarzyskim meczu z Chile. Rok później został powołany przez Javiera Aguirre do kadry na Mistrzostwa Świata 2002. Tam był rezerwowym i nie zagrał w żadnym spotkaniu. Ostatni mecz w kadrze narodowej rozegrał w 2005 roku, a łącznie wystąpił w niej 13 razy.

</doc>
<doc id="1396420" url="https://pl.wikipedia.org/wiki?curid=1396420" title="Alberto Rodriguez">
Alberto Rodriguez



</doc>
<doc id="1396422" url="https://pl.wikipedia.org/wiki?curid=1396422" title="Bohdan Lapis">
Bohdan Lapis

Bohdan Lapis – polski naukowiec specjalizujący się w zakresie historii kultury i średniowiecza, doktor habilitowany, były profesor nadzwyczajny Uniwersytetu im. Adama Mickiewicza w Poznaniu.
Życiorys.
Tytuł magistra uzyskał w 1967, zaś doktora w 1973. Habilitował się w 1986 na podstawie dorobku naukowego oraz rozprawy "Rex utilis. Kryteria oceny władców germańskich we wczesnym średniowieczu". Był autorem programu studiów historycznych, który obowiązywał przez kilka lat od roku akademickiego 1981–1982 w Instytucie Historii UAM, zakładającego dwustopniowość i wyprzedzającego przyjęty przez UAM kilkanaście lat później „system boloński”[potrzebny cytat]. W 1987 uzyskał nominację na stanowisko docenta, zaś w 1999 na profesora nadzwyczajnego.
W latach 1996–2008 dyrektor Instytutu Historii UAM, przedtem w latach 1990–1996 wicedyrektor. W macierzystym Instytucie pełnił również funkcję kierownika Zakładu Historii Kultury.
Od 2015 na emeryturze.

</doc>
<doc id="1396426" url="https://pl.wikipedia.org/wiki?curid=1396426" title="List 44">
List 44

List otwarty do Sejmu PRL, od liczby sygnatariuszy zwany także "Listem czterdziestu czterech" (List 44) – dokument złożony w kancelarii Sejmu PRL 29 kwietnia 1982 (tzn. w czasie, kiedy w Polsce obowiązywał stan wojenny) w proteście przeciw internowaniom i innym represjom, które spotkały działaczy NSZZ Solidarność po wprowadzeniu stanu wojennego 13 grudnia 1981. List podpisało czterdzieścioro czworo przedstawicieli różnych zawodów (m.in. architekci, nauczyciele, lekarze, ekonomiści, inżynierowie, aktorzy), sympatyków "Solidarności", zwłaszcza z regionu jeleniogórskiego.

</doc>
<doc id="1396429" url="https://pl.wikipedia.org/wiki?curid=1396429" title="Martin Knudsen">
Martin Knudsen

Martin Hans Christian Knudsen (ur. 15 lutego 1871 w Hasmark, zm. 27 maja 1949 w Kopenhadze) - duński fizyk. 
Najważniejsze osiągnięcia naukowe Knudsena dotyczą kinetyczno-molekularnej teorii gazów, szczególnie w obszarach niskich ciśnień. Z jego nazwiskiem wiążą się takie pojęcia, jak liczba Knudsena, dyfuzja Knudsena i przepływ Knudsena. Główne wyniki swoich badań zebrał w książce "The Kinetic Theory of Gases" (London, 1934).

</doc>
<doc id="1396430" url="https://pl.wikipedia.org/wiki?curid=1396430" title="Ilya Mark Scheinker">
Ilya Mark Scheinker

Ilya Mark Scheinker (ur. 25 czerwca 1902 w Tule, zm. 26 sierpnia 1954 w Nowym Jorku) – austriacko-amerykański lekarz neurolog i neuropatolog rosyjskiego pochodzenia. Razem z Gerstmannem i Sträusslerem opisał chorobę, znaną obecnie jako zespół Gerstmanna-Sträusslera-Scheinkera.
Życiorys.
Syn Marka i Sonji Scheinkerów. Ukończył klasyczne gimnazjum w Rydze. Następnie studiował na Uniwersytecie w Jenie i Uniwersytecie Wiedeńskim, studia ukończył w 1929 roku. Po przyłączeniu Austrii do III Rzeszy wyjechał do Paryża, pracował w Salpêtrière u Georges′a Guillain od 1938 do 1940. Z Francji udało mu się uciec na krótko przed przejęciem Paryża przez Niemców. W kwietniu 1941 roku dotarł do Nowego Jorku. W październiku tego roku rozpoczął pracę w Cincinnati jako neuropatolog. Następnie przeniósł się do Nowego Jorku, gdzie po kilku miesiącach zmarł na zawał serca.
Należał do American Academy of Neurology, Association for Research in Nervous and Mental Diseases i American Association of Neuropathologists.
Jego żoną była Mary Matthews Scheinker, rozwiedli się.

</doc>
<doc id="1396432" url="https://pl.wikipedia.org/wiki?curid=1396432" title="Cléber Santana">
Cléber Santana

Cléber Santana, właśc. Cléber Santana Loureiro (ur. 27 czerwca 1981 w Olindzie, Brazylia, zm. 28 listopada 2016 w La Unión) – brazylijski piłkarz grający na pozycji defensywnego pomocnika.
Do Atlético Madryt trafił z Santosu FC w lipcu 2007 za 5 milionów euro.
Zginął w katastrofie samolotu LaMia Airlines 2933 pod Medellín.

</doc>
<doc id="1396433" url="https://pl.wikipedia.org/wiki?curid=1396433" title="Teresinka">
Teresinka

Teresinka – struga, lewy dopływ Utraty o długości 9,59 km.
Struga płynie w województwie mazowieckim na Równinie Łowicko-Błońskiej. Jej źródła znajdują się na zachód od miejscowości Teresin-Gaj. Przepływa przez Teresin-Gaj, Niepokalanów, Seroki-Wieś, Bieniewo-Parcela, a uchodzi do Utraty w Pawłowicach. 
 W wodę zasilana jest również przez strugi płynące z południa, z lasów leżących w okolicach Teresin.

</doc>
<doc id="1396434" url="https://pl.wikipedia.org/wiki?curid=1396434" title="FK Czerkasy">
FK Czerkasy



</doc>
<doc id="1396436" url="https://pl.wikipedia.org/wiki?curid=1396436" title="Ll.m.">
Ll.m.



</doc>
<doc id="1396439" url="https://pl.wikipedia.org/wiki?curid=1396439" title="USS Argonne">
USS Argonne

Okręty US Navy o nazwie USS "Argonne":

</doc>
<doc id="1396444" url="https://pl.wikipedia.org/wiki?curid=1396444" title="Spartak Użhorod">
Spartak Użhorod



</doc>
<doc id="1396445" url="https://pl.wikipedia.org/wiki?curid=1396445" title="Ukrzyżowanie (obraz Antonella da Messina, 1475)">
Ukrzyżowanie (obraz Antonella da Messina, 1475)

Ukrzyżowanie – obraz autorstwa Antonello da Messina powstały w 1475 roku.
Ukrzyżowanie jest jednym z trzech obrazów z tego cyklu. Pierwsze dwa zostały ukończone w latach 1454 – 1455. Trzeci został ukończony w 1475 roku. Obrazy obecnie znajdują się w Muzeum Brukenthala w Sybinie, Królewskich Muzeach Sztuk Pięknych w Antwerpii i w National Gallery w Londynie.
Opis obrazu.
Styl obrazu wskazuje na szkołę flamandzką. Obraz powstał podczas pobytu artysty w Wenecji. Messina wyraźnie podzielił obraz na dwie części, zaznaczając linię horyzontu. Górna część, na tle błękitnego nieba, przedstawia scenę śmierci trzech ukrzyżowanych postaci. Postać centralna, umierający Jezus kontrastuje swoim spokojem z powyginanymi ciałami dwóch pozostałych skazańców. W dolnej części obrazu na pierwszym planie znajdują się postacie Matki Boskiej i Świętego Jana. Również ich pozy świadczą o innym odbieraniu aktu śmierci. W tle znajduje się Jerozolima. Obraz, zgodnie z duchem flamandzkich artystów, wypełniony jest szczegółami, motywami symbolicznymi i wizerunkami zwierzęcymi. Według włoskiego artysty Roberta Longhiego, górna część obrazu została dodana kilka lat później.
Symbolika obrazu.
Obie postacie u krzyża są rozmieszczone zgodnie z ikonografią przedstawiającą Ukrzyżowanie. Maria znajduje się po prawej stronie, a Jan po lewej. U dołu obrazu Messina umieścił postać syczka. Syczek symbolizuje tu żałobę i śmierć (według niektórych źródeł). Obok artysta umieścił węża wypełzającego z czaszki, co ma nawiązywać do przemijania życia. Czaszka prócz nawiązania do miejsca pochowania Jezusa, nawiązuje do protoplasty Adama, który według średniowiecznych podań miał być pochowany na tej samej górze. Dalej za wężem z prawej strony znajdują się czerwone kwiaty symbolizujące mękę Chrystusa.
"Ukrzyżowanie" w innych muzeach.
Obrazy znajdujące się w innych muzeach przedstawiają tę samą scenę ukrzyżowania. Obraz z Sybiny przedstawia prócz skazańców Matkę Boską i płaczące kobiety. Scena rozgrywa się na tle Jerozolimy i zatoki. Obraz z londyńskiego muzeum przedstawia tylko ukrzyżowanego Jezusa i siedzących u jego stóp Matkę Boską i Jana. Obraz jest jednym z nielicznych podpisanych przez autora sygnaturą „1475/antonellus messaneus / me Pinxit”.

</doc>
<doc id="1396446" url="https://pl.wikipedia.org/wiki?curid=1396446" title="Taternicki Klub Harcerzy">
Taternicki Klub Harcerzy

Taternicki Klub Harcerzy (TKH) – harcerski klub wspinaczkowy wywodzący się z krowoderskiego środowiska harcerskiego. W latach 1978–1989 działał w ramach Związku Harcerstwa Polskiego (Hufiec Kraków-Krowodrza). Od 1990 kontynuował działalność w sposób niesformalizowany. W 2016 nastąpiła oficjalna reaktywacja TKH. Przekazanie proporca kolejnemu pokoleniu odbyło w kwietniu w Tatrach podczas wycieczki skitourowej.
Historia.
Założycielami TKH byli Andrzej Orłowski oraz Wacław Moskal. Klub powstał z 24 Górskiej Krakowskiej Drużyny Harcerzy. W okresie późniejszym działał w oparciu o 1 Krakowską Drużynę Harcerzy Jedynka (szczep „Dzieci Świętowida”) oraz inne krakowskie drużyny i szczepy (m.in. XV Wierchy).
Harcerze TKH zorganizowali w trakcie swojej działalności w ramach ZHP kilkadziesiąt wyjazdów, wypraw, wyryp i wspinaczek górskich, z których najważniejsze to wprawy w góry Riła i Pirin, Alpy włoskie i francuskie, kilkakrotnie wyprawy w Góry Skandynawskie – Jotunheimen (zdobycie Galdhøpiggen i Glitertind) i Breheimen – zakończone przejściem przez uczestników wyprawy wzdłuż Jostedalsbreen (1983) – najdłuższego górskiego lodowca Europy (około 54 km długości), a przede wszystkim 8-miesięczna wyprawa w Andy 1984/85 (Argentyna, Peru, Boliwia), zakończona zdobyciem 21 najwyższych szczytów Ameryki Południowej (powyżej 5000 m n.p.m.), z najwyższym Aconcagua – wejście Lodowcem Polaków – szlakami I Polskiej Wyprawy Andyjskiej 1934 r., oraz m.in. wierzchołkami Mercedario, Pico Polaco – pierwsze polskie wejście na wierzchołek (1984), Cerro Negro, Ojos del Salado – najwyższy wulkan na ziemi (6885 m) w okolicach na płaskowyżu Puna de Atacama, pierwsze wejście na dziewiczy wierzchołek Ramada Sur w Cordillera de la Ramada (Andy Południowe), Murrarajo w masywie Cordillera Blanca. Uczestnicy wyprawy poruszali się po Ameryce Południowej dwoma samochodami terenowymi UAZ 469 przewiezionymi przez Atlantyk na pokładzie holownika oceanicznego Jantar.
Ponadto TKH zorganizował 2-miesięczny trekking w Himalaje Langtang w 1984 r., zakończony zdobyciem przełęczy Ganja La (5133 m n.p.m.) i Tsergo Ri (4984 m n.p.m.), a także próbą wejścia na przełęcz Hagena (Hagen's Col, ok. 6000 m n.p.m.). Opis wyprawy znajduje się w wydanej w 2005 książce "Stąd do Langtangu".
Kolejna wyprawa w Andy odbyła się w 1989 roku. Jej efektem było zdobycie Cerro Negro, Alma Negra, Cerro La Mesa – na jednym z jego wierzchołków odnaleziono ślady I Polskiej Wyprawy Andyjskiej z 1934 – puszkę z ovomaltiny z kartką zdobywcy, Wiktora Ostrowskiego odnalazł uczestnik wyprawy Bolesław Dzięgiel.
Wykonano setki przejść tatrzańskich i alpejskich, m.in. zakończone zdobyciem Großglocknera, Monte Rosa, kilkakrotnie Mont Blanc i Matterhornu.
W ramach struktury organizacyjnej TKH działały zastępy, z których najbardziej znanym był zastęp Annapurna, nazwany tak od nazwy ośmiotysięcznego szczytu himalajskiego Annapurna, którego skład stanowiła większość uczestników wyprawy Andy 1984/85.
Ponadto członkowie TKH byli instruktorami w innych jednostkach organizacyjnych Związku Harcerstwa Polskiego, między innymi w szczepach „Dzieci Świętowida”, „Wierchy XV” i innych.
W okresie tzw. „towarzyskim” (od 1990), już poza działalnością harcerską, kolejną pasją klubowiczów stał się skialpinizm w Tatrach polskich i słowackich.
W 2015 klub zrealizował kolejną wyprawę: Brothers-in-law NZ '15 – rowerowo-trekkingową podróż do Nowej Zelandii. W trakcie 40 dni wyprawy uczestnicy przejechali 2600 km na rowerach i zrealizowali 120 km trekkingu górskiego.
W kwietniu 2016 r. Taternicki Klub Harcerzy reaktywował swoją działalność w zakopiańskim środowisku harcerskim ZHR, poprzez przekazanie historycznego proporca klubu na ręce młodego pokolenia.
Władze.
Komendantami klubu byli:
Najwyższą władzą Taternickiego Klubu Harcerzy jest doroczny Walny Zjazd TKH „QURNIK”, a w okresie pomiędzy Walnymi Zjazdami – Komendant TKH.
Przyjacielem klubu był Andrzej Heinrich, którego tablicę pamięci wmurowano przy kaplicy na tatrzańskich Wiktorówkach także dzięki staraniom członków TKH.
Sekcje.
Obecnie w TKH działają sekcje:
Działalność wydawnicza.
Organem prasowym TKH jest „Wyciąg” – oficjalny aperiodyk TKH, wydawany w wersji elektronicznej oraz w wersji drukowanej z okazji dorocznego Walnego Zjazdu TKH „Qurnik”. Ostatnie 2 edycje Wyciągu (2002, 2003) wydane były w formie bibliofilskiej – każdy po ok. 150 stron z opowiadaniami z wypraw tatrzańskich, alpejskich – wspinaczkowych, turystycznych i skiturowych, rowerowych, kajakowych i dotyczących innej, żywej aktywności harcerzy klubu.

</doc>
<doc id="1396447" url="https://pl.wikipedia.org/wiki?curid=1396447" title="Igor Chenkin">
Igor Chenkin

Igor Chenkin, ros. Игорь Хенкин (ur. 12 marca 1968 we Włodzimierzu nad Klaźmą) – rosyjski szachista, w latach 1993–1997 reprezentant Izraela, w 1998 – Rosji, od 1999 – Niemiec, arcymistrz od 1992 roku.
Kariera szachowa.
Pierwsze sukcesy zaczął odnosić pod koniec lat 80. (na liście rankingowej FIDE w dniu 1 stycznia 1989 r. notowany był z rezultatem 2415 pkt). Wkrótce odniósł kilka znaczących wyników na arenie międzynarodowej, m.in. w Budapeszcie (1991, dz. I m. z Michaiłem Szereszewskim), Paryżu (1991, dz. I m. z Kevinem Spraggettem i Andriejem Charłowem), Sztokholmie ("Rilton Cup" 1991/92, dz. I m. z Margeirem Peturssonem i Danem Cramlingiem), Heraklionie (1992, I m.) i Tel Awiwie (1992, dz. I m. z Ilią Smirinem). W kolejnych latach wielokrotnie zwyciężał bądź dzielił I miejsca w turniejach międzynarodowych, m.in.:
W 1997 r. zdobył w barwach klubu „Stilon” Gorzów Wielkopolski tytuł drużynowego mistrza Polski, uzyskując najlepszy indywidualny wynik na II szachownicy (9 pkt w 11 partiach). W 2001 r. wziął udział w pucharowym turnieju o mistrzostwo świata, w I rundzie pokonując Karena Asriana, ale w II przegrywając z Rustamem Kasimdżanowem. W 2010 r. zdobył w Bad Liebenzell srebrny medal mistrzostw Niemiec, natomiast w 2011 r. zdobył w Bonn tytuł mistrza kraju.
Wielokrotnie reprezentował Niemcy w turniejach drużynowych, m.in.:
Najwyższy ranking w dotychczasowej karierze osiągnął 1 maja 2012 r., z wynikiem 2670 punktów zajmował wówczas 84. miejsce na światowej liście FIDE, jednocześnie zajmując 2. miejsce (za Arkadijem Naiditschem) wśród niemieckich szachistów.

</doc>
<doc id="1396448" url="https://pl.wikipedia.org/wiki?curid=1396448" title="Juan Valera Espín">
Juan Valera Espín

Juan Valera Espín (ur. 21 grudnia 1984 w Murcji) – hiszpański piłkarz grający na pozycji pomocnika. Piłkarz klubu Getafe CF.
Wcześniej grał w Atlético Madryt, dokąd przybył z Realu Murcia w 2005 roku.

</doc>
<doc id="1396449" url="https://pl.wikipedia.org/wiki?curid=1396449" title="Korytnica (dopływ Utraty)">
Korytnica (dopływ Utraty)

Korytnica – struga prawy dopływ Utraty o długości 9,7 km i powierzchni zlewni 26,17 km². 
Struga płynie przez województwo mazowieckie na Równinie Łowicko-Błońskiej. Źródła Korytnicy znajdują się na wschód od miejscowości Stare Faszczyce. Przepływa przez Witanów i Bramki, a do Utraty uchodzi w Nowym Łuszczewku.

</doc>
<doc id="1396451" url="https://pl.wikipedia.org/wiki?curid=1396451" title="Żmija xanthina">
Żmija xanthina



</doc>
<doc id="1396454" url="https://pl.wikipedia.org/wiki?curid=1396454" title="Vipera raddei">
Vipera raddei



</doc>
<doc id="1396456" url="https://pl.wikipedia.org/wiki?curid=1396456" title="Vipera latifii">
Vipera latifii



</doc>
<doc id="1396458" url="https://pl.wikipedia.org/wiki?curid=1396458" title="Sudostroitiel Nikołajew">
Sudostroitiel Nikołajew



</doc>
<doc id="1396461" url="https://pl.wikipedia.org/wiki?curid=1396461" title="Torpedo Łuck">
Torpedo Łuck



</doc>
<doc id="1396462" url="https://pl.wikipedia.org/wiki?curid=1396462" title="Imamat Kaukaski">
Imamat Kaukaski

Imamat Kaukaski – państwo utworzone przez imamów Dagestanu podczas pierwszej połowy dziewiętnastego wieku na obszarze wschodniego Kaukazu, w celu walki z Rosją.
Imamat został założony w 1828 roku przez Mohammeda Ghazi, którego cztery lata później zastąpił Gazmat-bek. On z kolei w 1834 roku zamordowany został przez bandę, której przewodził Hadżi Murad, zaś władzę przejął imam Szamil. Pod jego przywództwem Imamat osiągnął szczyt potęgi. Obejmował tereny Dagestanu, Czeczenii i część Inguszetii. Szamil rządził imamatem aż do jego upadku w 1859 roku.
Po rewolucji bolszewickiej doszło do próby odtworzenia imamatu. Podjął się tego Najm ad-Din, syn imama Szamila. Rebelia została stłumiona przez bolszewików.

</doc>
<doc id="1396464" url="https://pl.wikipedia.org/wiki?curid=1396464" title="Dublin Area Rapid Transit">
Dublin Area Rapid Transit

Dublin Area Rapid Transit (DART) – część kolejowej komunikacji podmiejskiej w Dublinie w Irlandii, przebiegająca w większości wzdłuż wybrzeża Zatoki Dublińskiej.
Jej trasa biegnie z położonego na południu Greystones w Hrabstwie Wicklow, przez Dublin do Howth oraz Malahide - północnych dzielnic Dublina w Hrabstwie Fingal.
Pociągi są zasilane prądem o napięciu 1500 V. System zarządzany jest odgórnie przez koleje irlandzkie Iarnród Éireann. Od początku, od roku 1984, operatorem kolejki DART jest Coras Iompair Éireann (CIÉ) który jest zależny od IE. Część trasy kolejki, zawarta pomiędzy Dublinem a Dún Laoghaire, jest na wskroś historyczna, gdyż jest to pierwszy powstały odcinek kolei w Irlandii otwarty 17 grudnia 1834.
Rozbudowa DART.
Pierwotnie, od roku 1984, pociągi DART kursowały z Howth położonego na północy Dublina, przez centralną stację w mieście Connolly, dalej Tara Street, i Pearse, a potem na południe do Bray w Hrabstwie Wicklow. Taka trasa pozostała bez zmian na około 15 lat, kiedy to przedłużono ją o jedną stację na południe do miasta Greystones, oraz na północ od Howth Junction o dwa przystanki w kierunku Belfastu, czyli Portmarnock i Malahide. Obecna trasa jest pokazana na mapie linią przerywaną.
Zgodnie z założeniami irlandzkiego rządu, sieć kolei DART ma być w najbliższych latach rozwijana. Odbędzie się to poprzez wybudowanie tunelu pod centralną częścią miasta oraz włączenie do sieci DART infrastruktury kolejowej istniejącej na zachód od Dublina. Pociągi od stacji Heuston pojada przez (planowaną) St. Stephen's Green do dublińskich doków i dalej po starej trasie przez Howth Junction ale z przedłużeniem aż do Balbriggan. Południowa część linii DART zostanie skierowana wtedy przez Drumcondrę do Maynooth. Obie linie będą miały wspólny przystanek na stacji Pearse.

</doc>
<doc id="1396468" url="https://pl.wikipedia.org/wiki?curid=1396468" title="Hanna Węgrzynek">
Hanna Węgrzynek

Hanna Węgrzynek (ur. 5 lipca 1959 w Warszawie) – polska historyk, Zajmująca się historią Żydów oraz stosunkami chrześcijańsko-żydowskimi w XV-XVIII wieku.
Jest absolwentką studiów historycznych na Wydziale Historycznym Uniwersytetu Warszawskiego (1984). W 1995 roku w Instytucie Historii im. Tadeusza Manteuffla Polskiej Akademii Nauk uzyskała stopień doktora nauk humanistycznych w zakresie historii za rozprawę "Procesy sądowe przeciwko Żydom na tle wyznaniowym w dawnej Polsce do połowy XVII wieku". Promotorem pracy był prof. Janusz Tazbir. Pracowała w Żydowskim Instytucie Historycznym, obecnie jest wicedyrektorem Muzeum Getta Warszawskiego.

</doc>
<doc id="1396471" url="https://pl.wikipedia.org/wiki?curid=1396471" title="Dolna Kartlia">
Dolna Kartlia

Dolna Kartlia (, Kwemo Kartli) – region południowo-wschodniej Gruzji, ze stolicą w Rustawi. Region ten od zachodu graniczy z Samcche-Dżawachetią, od północy z Wewnętrzną Kartlią oraz Mcchetą-Mtianetią, od wschodu z Kachetią, południowa granica regionu jednocześnie jest granicą państwa z Azerbejdżanem i Armenią.
Geografia.
Dolna Kartlia podzielona jest na 7 dystryktów (prowincji), wraz z liczbą mieszkańców (2016 r.):
Zabytki.
W Bolnisi znajduje się katedra Sioni – jeden z najstarszych kościołów chrześcijańskich Gruzji, datowany na IV wiek, zawierający jeszcze elementy pogańskie.
W okolicach Dmanisi znaleziono najstarsze w Eurazji, datowane na 1,7–1,8 mln lat, szczątki człowiekowatych.
20 km na południe od Tbilisi znajduje się średniowieczna forteca Kodżori (znana również jako forteca Agarani lub Azeuli). Najwcześniejsze jej zabudowania pochodzą z XI wieku, natomiast większość konstrukcji pochodzi z XVI–XVIII wieku.
Monaster Betania jest średniowiecznym gruzińskim klasztorem prawosławnym, oddalonym 16 km na południowy zachód od Tbilisi. Powstał w czasach „Złotego Wieku” Królestwa Gruzji, zbudowany w XII i XIII wieku, słynie z obrazów ściennych przedstawiających ówczesnych gruzińskich monarchów.

</doc>
<doc id="1396472" url="https://pl.wikipedia.org/wiki?curid=1396472" title="Kanał Gniewoszowsko-Kozienicki">
Kanał Gniewoszowsko-Kozienicki

Kanał Gniewoszowsko-Kozienicki – sztucznie utworzony ciek wodny w województwie mazowieckim, w powiecie kozienickim, prawy dopływ Zagożdżonki.
Początek w Gniewoszowie, ujście znajduje się w Cudowie. Kanał uchodzi do Zagożdzonki i jest największym dopływem tej rzeki. Wody okresowo zanieczyszczane przez nawozy sztuczne. W wodę zasilany jest również przez wody odwadniające podmokłe tereny przed wałami przeciwpowodziowymi Wisły na długości 32 km.

</doc>
<doc id="1396473" url="https://pl.wikipedia.org/wiki?curid=1396473" title="Suffocates My Words To You">
Suffocates My Words To You



</doc>
<doc id="1396475" url="https://pl.wikipedia.org/wiki?curid=1396475" title="Welamen">
Welamen

Welamen (łac. "velamen" = "okrycie, suknia") – gąbczasta warstwa obumarłych komórek skórki na korzeniach powietrznych epifitów z rodziny storczykowatych i obrazkowatych. Służy do gromadzenia i wychwytywania wody z atmosfery oraz przytwierdzania roślin do nierówności pni. Gruba warstwa pustych komórek ma barwę srebrzystą w stanie suchym. Korzenie z welamenem nasączone wodą stają się zielone. U niektórych gatunków warstwa komórek welamenu jest postrzępiona w formie filcowato zbitych włosków (np. storczykowate z rodzaju pafiopedilum).

</doc>
<doc id="1396476" url="https://pl.wikipedia.org/wiki?curid=1396476" title="Praga V3S">
Praga V3S

Praga V3S − model czechosłowackiej ciężarówki wielozadaniowej produkcji zakładów Auto-Praga Hostivař.
Historia.
Samochód powstał jako wersja rozwojowa projektu V3T zakładów Škoda. Pojazd miał służyć jako wielozadaniowa ciężarówka do zastosowań wojskowych i cywilnych. Produkcję tego prototypu planowano ulokować w Koprzywnicy kosztem skreślenia z programu firmy samochodów osobowych (w tym uskutecznionej przeprowadzki montażu Tatraplanu do Mladá Boleslav), dokonanego przeniesienia produkcji kolejowych wagonów do pobliskiej Studénki, a nawet zamierzonego wstrzymania budowy ciężarowej Tatry 111. Prototyp V3T (powstały w Škodzie) przekazany do testów Tatrze traktowany był w Koprzywnicy z niechęcią, wnikliwymi badaniami i drobnymi atakami sabotażu. W związku z tym w Koprzywnicy na własną rękę rozpoczęto budowę własnego prototypu wykorzystującego możliwie dużą część podzespołów z Tatry 111. Po 72 dniach prac powstała próbna dwuosiowa Tatra 128, która w testach porównawczych rozgramiała zarówno prototyp Škody V3T, jak i ZIS-a 110.
Do roku 1953 trwały prace nad ostatecznym produktem, jakim była ciężarówka Praga V3S. Wersja Praga S5T (S - "silniční" (drogowa), 5T - masa użytkowa 5 ton) powstała trzy lata później. Samochód produkowano do lat 80. XX wieku.
Zalety i wady.
Zalety:
Wady:
W polskich muzeach.
Muzeum Techniki Militarnej w Tarnowskich Górach

</doc>
<doc id="1396477" url="https://pl.wikipedia.org/wiki?curid=1396477" title="Ośrodek Rehabilitacyjno-Edukacyjno-Wychowawczy w Katowicach-Giszowcu">
Ośrodek Rehabilitacyjno-Edukacyjno-Wychowawczy w Katowicach-Giszowcu

Ośrodek Rehabilitacyjno-Edukacyjno-Wychowawczy im. Marii Trzcińskiej-Fajfrowskiej – ośrodek wielospecjalistyczny dla niepełnosprawnych dzieci i młodzieży położony w Katowicach przy ulicy Gościnnej 8, na terenie jednostki pomocniczej Giszowiec. Został on oddany do użytku w 1986 roku z inicjatywy dr Marii Trzcińskiej-Fajfrowskiej i ówczesnego dyrektora kopalni węgla kamiennego "Staszic" – Zdzisława Sendera. Była to pierwsza tego typu placówka na terenie Polski i przynależy do Polskiego Stowarzyszenia Na Rzecz Osób z Niepełnosprawnością Intelektualną.
Historia.
Z inicjatywy pediatry i neurologa dziecięcego, a zarazem mieszkanki Giszowca – Marii Trzcińskiej-Fajfrowskiej, wraz z pomocą Ludwika Lubowieckiego i Zdzisława Sendera powstał pierwszy w Polsce Dzienny Dom Opieki dla Dzieci Specjalnej Troski. W 1984 roku doszło do wmurowania aktu erekcyjnego. Na uroczystości zgromadziły się władze miejskie i wojewódzkie, dyrektorzy kopalń "Staszic" i "Wieczorek", orkiestra górnicza i młodzież szkolna. 1 września 1986 roku nastąpiło uroczyste otwarcie placówki przez ministra górnictwa. Dyrektorem została Maria Trzcińska-Fajfrowska.
Placówka dziennego pobytu jako pierwsza w Polsce zapewniała niepełnosprawnym dzieciom i młodzieży kompletne leczenie, rehabilitację i naukę w jednym miejscu. Początkowo ośrodek miał charakter osiedlowy, z czasem rozszerzył zasięg i obecnie obejmuje także inne dzielnice Katowic i sąsiednie miasta. W 1994 roku Maria Trzcińska-Fajfrowska, dyrektorka domu specjalnej troski zginęła w wypadku samochodowym na trasie z Krakowa do Zakopanego. Jej następcą została Zyta Jagosz i pełniła funkcję dyrektora do 1999 roku – wówczas stanowisko to objęła Justyna Szymiec.
Na cześć zmarłej tragicznie twórczyni 25 marca 1995 roku placówce nadano nazwę: "Ośrodek Rehabilitacyjno-Edukacyjno-Wychowawczy im. dr Marii Trzcińskiej-Fajfrowskiej". Wewnątrz ośrodka odsłonięto tablicę pamiątkową poświęconą Jej pamięci.
Organizacja placówki.
Ośrodek zapewnia stałą opiekę nad dziećmi i młodzieżą z uszkodzeniami układu nerwowego i upośledzeniem umysłowym. W ramach swojej działalności prowadzi ona następujące punkty:
Ponadto w ośrodku prowadzona jest edukacja na poziomie przedszkolnym i podstawowym w podziale na trzy etapy. Placówka dysponuje Salą Doświadczania Świata, muzyczną oraz placem zabaw.

</doc>
<doc id="1396479" url="https://pl.wikipedia.org/wiki?curid=1396479" title="Celebracja">
Celebracja

Celebracja (z łac. "celebrare" – uczęszczać, praktykować, powtarzać, sławić) – w religii katolickiej, a także prawosławiu sprawowanie kultu względem Boga ceremonialnie, uroczyście, z namaszczeniem. Stąd duchowny odprawiający nabożeństwo lub prowadzący procesję zwany jest celebransem. Poza kościołem czasownik "celebrować" oznacza "obchodzić coś uroczyście, pompatycznie".
Z tego terminu ukute zostało w XVIII wieku francuskie słowo "célébrité" oraz angielskie "celebrity" w odniesieniu do gwiazdy, idola, osoby powszechnie znanej. W XX wieku pojawił się ich polski odpowiednik, określenie celebryta.

</doc>
<doc id="1396480" url="https://pl.wikipedia.org/wiki?curid=1396480" title="Osłona hydrodynamiczna">
Osłona hydrodynamiczna

Osłona hydrodynamiczna – osłona w kształcie błotnika, ale całkowicie szczelna nad górną częścią gąsienicy pływającego pojazdu gąsienicowego. Jej krawędź dolna znajduje się poniżej linii zanurzenia podczas pływania pojazdu.
W jej wnętrzu górna część gąsienicy porusza się w powietrzu (utrzymującym się wewnątrz osłony),zaś dolna część gąsienicy porusza się w wodzie, która stawia większy opór i umożliwia napęd i sterowanie pojazdem.

</doc>
<doc id="1396482" url="https://pl.wikipedia.org/wiki?curid=1396482" title="Puchar Świata w biathlonie 2004/2005">
Puchar Świata w biathlonie 2004/2005

Puchar Świata w biathlonie 2004/2005 to 28. sezon w historii tej dyscypliny sportu. Pierwsze zawody odbyły się 2 grudnia 2004 w norweskim Beitostølen, zaś zakończenie nastąpiło w rosyjskim Chanty-Mansyjsku 19 marca. Główną imprezą sezony były mistrzostwa świata w Hochfilzen.
Klasyfikację generalną panów wygrał Norweg Ole Einar Bjørndalen wyprzedzając o 11 punktów Niemca Svena Fischera oraz o 54 Francuza Raphaëla Poirée. Francuz zdobył „małą kryształową kulę” w biegu masowym, a pozostałe klasyfikacje wygrali Niemiec Michael Greis (bieg indywidualny), Ole Einar Bjørndalen (sprint) oraz Sven Fischer (bieg pościgowy). Klasyfikacje sztafet oraz pucharu narodów wygrali Norwegowie.
Wśród pań najlepsza była Francuzka Sandrine Bailly, która zgromadziła 847 punktów i o 14 wyprzedziła Kati Wilhelm z Niemiec oraz o 17 Rosjankę Olgę Pylową. Bailly wygrała również klasyfikację biegu pościgowego. „Małą kryształową kulę” za zwycięstwo w klasyfikacji biegu indywidualnego oraz biegu masowego zdobyły Rosjanki, odpowiednio Olga Pylowa oraz Olga Zajcewa. W sprincie najlepsza okazała się Kati Wilhelm. Puchar narodów oraz klasyfikację sztafet zdominowały Rosjanki.
Wyniki Polaków.
Indywidualnie.
"(do uzupełnienia)"
Drużynowo.
"(do uzupełnienia)"

</doc>
<doc id="1396483" url="https://pl.wikipedia.org/wiki?curid=1396483" title="Zofia Borzymińska">
Zofia Borzymińska

Zofia Borzymińska (ur. 1953) – polska historyczka i filolożka, absolwentka Uniwersytetu Warszawskiego (Wydział Neofilologii, 1977), wieloletni pracownik naukowy Żydowskiego Instytutu Historycznego; zajmuje się dziejami Żydów warszawskich w XVIII i XIX wieku oraz szeroko pojętą kulturą żydowską.
W 1989 w Instytucie Historii im. Tadeusza Manteuffla Polskiej Akademii Nauk uzyskała stopień doktora nauk humanistycznych w zakresie historii za rozprawę "Szkolnictwo żydowskie w Warszawie w latach 1831–1870", napisaną pod kierunkiem Artura Eisenbacha.
W pierwszej połowie lat 90. w ŻIH pełniła obowiązki przewodniczącej Rady Naukowej, była koordynatorem do spraw edukacyjnych i wydawniczych; kierowała Zespołem Wydawniczym ŻIH oraz Zakładem Badań nad Ewolucją Tożsamości Żydów w Polsce; uruchomiła Serię Prac Naukowych ŻIH oraz Serię Edukacyjną ŻIH; organizowała kursy dla nauczycieli poświęcone historii i kulturze Żydów polskich; później była stypendystką Żydowskiego Instytutu Naukowego (YIVO) w Nowym Jorku.
Kierowała grantem „Polski słownik judaistyczny” (t.1 i 2, wyd. Warszawa 2003). W latach 2009–2018 kierowała Zakładem Varsavianistycznym w ŻIH (przemianowanym w 2013 na Pracownię Varsavianistyczną); uruchomiła Serię Prac Zakładu Varsavianistycznego w Żydowskim Instytucie Historycznym im. Emanuela Ringelbluma (subserie: Na bezdrożach modernizacji; Studia źródłoznawcze; Monografie; Studia i materiały).
Laureatka nagrody Instytutu Jad Waszem za osiągnięcia i całokształt pracy (1993) oraz Konkursu im. Hanny Szwankowskiej - Varsaviana roku 2019-2020 (2022). 
Publikacje.
Zofia Borzymińska jest redaktorem naukowym i merytorycznym oraz autorką i współautorką wielu publikacji, w tym książek:
2022: K. Gawlikowski, "Chińskie metamorfozy. Cywilizacja konfucjańska a cywilizacja zachodnia", red. Z. Borzymińska

</doc>
<doc id="1396484" url="https://pl.wikipedia.org/wiki?curid=1396484" title="Temp Szepetówka">
Temp Szepetówka

Temp Szepetówka (ukr. Футбольний клуб «Темп» Шепетівка, "Futbolnyj Kłub „Temp” Szepetiwka") – ukraiński klub piłkarski z siedzibą w Szepetówce. W 1995 roku klub został rozformowany.
Historia.
Chronologia nazw:
Drużyna piłkarska Temp została założona w mieście Szepetówka w obwodzie chmielnickim w 1990 roku przez miejscowego przedsiębiorcę Dżumbera Nesznianidze.
W 1991 zespół debiutował w Drugiej Niższej Lidze Mistrzostw ZSRR, w której zajął 9 miejsce. Również w tym roku zespół zdobył Puchar Ukrainy spośród drużyn amatorskich, co umożliwiło startować w rozrywkach Wyższej Lihi w 1992 roku. Po sezonie 1994/1995 klub spadł do Pierwszej Lihi. 
W sierpniu 1995 roku nastąpiła fuzja z klubem Adwis Chmielnicki w wyniku czego powstał klub Temp-Adwis. Pierwszy zespół reprezentował Chmielnicki, zajmując miejsce drużyny z Szepetówki, i występował w Pierwszej lidze (D2), a miejsce drużyny z Chmielnickiego zajął drugi zespół Temp-Adwis-2, który rozgrywał swoje mecze domowe Drugiej ligi w Szepetówce.
Jednak klub z przyczyn finansowych w Pierwszej lidze rozegrał tylko rundę jesienną - najpierw w Chmielnickim, a rozegrał (w tym swój ostatni mecz 6 listopada) w Krasiłowie. W rundzie wiosennej sezonu 1995/96 Temp-Adwis przekazał swoje miejsce w lidze dla klubu Ratusza Kamieniec Podolski.
W 2005 w Szepetowce w mistrzostwach obwodu chmielnickiego występowała drużyna pod nazwą FK Szepetówka. W 2010 klub debiutował w Wyższej Lidze mistrzostw obwodu chmielnickiego z historyczną nazwą Temp.

</doc>
<doc id="1396486" url="https://pl.wikipedia.org/wiki?curid=1396486" title="Łódka (liturgia)">
Łódka (liturgia)

Łódka (łac. "navicula" "łódka") – naczynie, w którym przechowuje się kadzidło, używane do spalania podczas okadzeń.
Nazwa naczynia pochodzi od jego kształtu, przypominającego łódkę. W okresie baroku występowała też w kształcie okrętu lub muszli. Naczynie wsparte na owalnej lub wielobocznej stopie było zamknięte wieczkiem zamocowanym na zawiasie. Do nabierania kadzidła i sypania go na rozżarzone węgle w kadzielnicy służy łyżeczka.
W judaizmie naczynie do przechowywania wonnych ziół nazywa się Balsaminka.

</doc>
<doc id="1396489" url="https://pl.wikipedia.org/wiki?curid=1396489" title="Ulrich von Behr-Negendank">
Ulrich von Behr-Negendank

Ulrich Karl August Wilhelm Hermann Axel Graf von Behr-Negendank (ur. 9 maja 1826 w Semlow, zm. 8 września 1902 tamże) – pruski polityk.
Z wykształcenia był prawnikiem. Ukończył prawo w Heidelbergu.
W 1867 został radnym powiatu Franzburg, a w 1868 – członkiem Izby Panów parlamentu pruskiego. Od 1869 roku sprawował funkcję prezydenta rejencji w Stralsundzie (rejencja stralsundzka), w latach 1883–1891 – nadprezydenta prowincji Pomorze.
W roku 1890 otrzymał honorowe obywatelstwo Stralsundu, a rok później – Szczecina.

</doc>
<doc id="1396493" url="https://pl.wikipedia.org/wiki?curid=1396493" title="Willis Carrier">
Willis Carrier

Willis Haviland Carrier (ur. 26 listopada 1876 w Angola w stanie Nowy Jork, zm. 7 października 1950 w Nowym Jorku) – amerykański inżynier i wynalazca (autor ok. 80 patentów), autor podręczników i formuł obliczeniowych, nazywany ojcem współczesnej klimatyzacji.
Życiorys.
Willis Carrier urodził się w 1876 roku. W latach 1890-1894 uczył się w Angola Academy, następnie do 1896 roku pracował w charakterze nauczyciela w szkołach podstawowych, po czym do 1901 roku studiował na Cornell University, uzyskując stopień inżyniera mechanika o specjalności elektrycznej.
Po ukończeniu studiów rozpoczął pracę w biurze konstrukcyjnym Buffalo Forge Company, pracował tu nad projektami kotłowni i suszarni, a w ramach własnych zainteresowań studiował metody obliczeniowe, którymi posługiwali się projektanci przy doborze wentylatorów nadmuchowych do kotłów. Wyniki jego prac były szeroko komentowane i wzbudzały zainteresowanie nie tylko pracowników firmy, ale i jej kierownictwa, które postanowiło zlecić Willisowi Carrierowi prowadzenie tego rodzaju badań w ramach zatrudnienia. Pierwsze zlecenie dotyczyło nagrzewnic parowych. W wyniku badań zespołu Carriera powstały dokładne tablice określające właściwości fizyczne pary wodnej oraz formuły pozwalające dokładniej dobierać urządzenia w inżynierii.
Już rok później (1902), w wyniku prowadzonych badań nad nagrzewnicami parowymi i znacznymi zyskami przedsiębiorstwa z tytułu zmniejszenia reklamacji, w Buffalo Forge Company powstał pod kierownictwem Willisa Carriera Dział Badań. Zespół prowadził badania nad możliwością kontrolowania wilgotności powietrza w układach wentylacyjnych. Efektem obliczeń i przeprowadzonych doświadczeń była, uznawana za pierwszą na świecie (uruchomiona oficjalnie 17 lipca 1902) instalacja klimatyzacji w drukarni, gwarantująca kontrolę wilgotności powietrza w pomieszczeniu.
W 1904 roku Carrier wystąpił o przyznanie patentu na „urządzenie do obróbki powietrza” (dzisiejsza komora zraszania), który dostał w 1906 roku, a w 1905 roku rozpoczął pracę nad stworzeniem katalogu wyrobów przedsiębiorstwa Buffalo Forge wraz z poradnikiem dla inżynierów zawierającym m.in. wyniki jego badań, informacje z podstaw psychrometrii i wykres psychrometryczny (zwany dziś "wykresem Carriera"). W 1911 roku Carrier opublikował wyniki swoich badań w opracowaniu „Rational Psychrometric Formulae”. Dokument ten, tłumaczony na wiele języków, stał się podstawą do badań z zakresu klimatyzacji na całym świecie. Trzy lata później ukazał się pierwszy podręcznik dla inżynierów klimatyzacji autorstwa Willisa Carriera. Oprócz informacji na temat przemian psychrometrycznych powietrza, podręcznik zawierał pełny opis zaproponowanej przez Carriera metody obliczania strat ciśnienia liniowego i miejscowego w przewodach wentylacyjnych. Metodę tę stosuje się do dzisiaj. Początek wojny w 1914 roku przyczynił się jednak do zmiany profilu produkcyjnego wielu przedsiębiorstw, w tym też Buffalo Forge Company, która zamknęła dział klimatyzacji.
W 1907 roku z przedsiębiorstwa Buffalo Forge wydzielono samodzielny dział zajmujący się tylko klimatyzacją. Nowe przedsiębiorstwo przyjęło firmę Carrier Air Conditioning Company, ale w całości pozostało własnością Buffalo Forge Company. 26 czerwca 1915 roku w Nowym Jorku powstała nowe przedsiębiorstwo Carrier Engineering Corporation, którego właścicielami oprócz Willisa Carriera zostali: J. Irvine Lyle, Edward T. Murphy, L. Logan Lewis, Ernest T. Lyle, Alfred E. Stacey Jr., Edmund P. Hacked.
W 1915 roku Carrier prowadził badania nad indukcją powietrza, która pozwala zmniejszyć ilość powietrza nawiewanego do pomieszczenia, a tym samym zmniejszyć koszty inwestycyjne i eksploatacyjne instalacji klimatyzacji, w tym samym roku rozpoczął trwające do 1920 roku doświadczenia nad wytwornicami wody lodowej. W wyniku badań stwierdzono, że stosowane wtedy urządzenia wymagały specjalistycznej obsługi i były zacofane technologicznie. W innych gałęziach przemysłu zaczęto już odchodzić od stosowania agregatów tłokowych. Ich rolę przejęły turbiny i pompy odśrodkowe. Dodatkowym problemem był amoniak stosowany jako czynnik chłodniczy, który jest toksyczny i niebezpieczny w użyciu. W 1920 roku podjęto decyzję o konstrukcji nowego urządzenia chłodniczego opartego na nowym czynniku chłodniczym i z kompresorem odśrodkowym z napędem bezpośrednim. Jedynym czynnikiem chłodniczym spełniającym założenia konstrukcyjne – nietoksyczność, wysoką temperaturę wrzenia itd. – był dielene C2H2Cl2 produkowany jedynie w Niemczech. Pomysł konstrukcji nowego typu urządzeń chłodniczych napotkał na dodatkowy problem, którym było finansowanie produkcji urządzeń. Ze względu na zawyżone koszty zakupu nowego agregatu, w styczniu 1921 roku na corocznym zjeździe, postanowiono rozpocząć własną produkcję. Do tej pory przedsiębiorstwo Carrier Engineering Corporation zajmowała się jedynie projektowaniem i wykonawstwem (montażem) instalacji – z wykorzystaniem urządzeń innych przedsiębiorstw. W związku z podjętymi decyzjami w marcu 1921 r. Carrier Engineering Corporation przeniosła swoją siedzibę do Newark w stanie New Jersey, gdzie miała zajmować się produkcją urządzeń. Wkrótce potem złożono wnioski patentowe na rozwiązanie stosowane w nowym agregacie chłodniczym. Sprężarkę odśrodkową dla nowego czynnika w 1922 roku dostarczyło niemieckie przedsiębiorstwo C.H. Jaeger &amp; Company z Lipska. W tym samym czasie Willis Carrier otworzył przedstawicielstwo swojego przedsiębiorstwa w Anglii. 22 maja 1922 r. odbyła się prezentacja nowego urządzenia chłodniczego ze sprężarką odśrodkową. W następnym roku zamontowano pierwszą instalację chłodniczą opartą na nowym typie urządzeń.
W 1925 roku przedsiębiorstwo wykonało instalację klimatyzacji w Rivoli Theatre w Nowym Jorku. Był to pierwszy klimatyzowany obiekt użyteczności publicznej w Nowym Jorku. Jego otwarcie było szeroko reklamowane, a sukces przedsięwzięcia zaowocował gwałtownym zapotrzebowaniem na instalacje klimatyzacji w kinach, które do tej pory były zamykane w okresie letnich upałów. Instalacje w kinach oparte zostały na nowych systemach rozdziału powietrza – z jednej strony w przypadku większych sal nawiew powietrza był od góry, a wywiew dołem, z drugiej strony w przypadku mniejszych sal stosowano nawiewniki w kształcie dyszy montowane pod sufitem (patent w 1927 roku). W tym samym 1925 roku oddano do użytku instalację do mrożenia tafli lodowej w hali hokejowej w Madison Square Garden w Nowym Jorku. Instalacja oparta była również na agregacie z kompresorem odśrodkowym.
Rok później Carrier opatentował nowy czynnik chłodniczy "Carrier I", który pozwalał na dwukrotne zwiększenie wydajności przy tej samej wielkości agregatu, a kolejne dwa lata później został utworzony nowy oddział przedsiębiorstwa zajmujący się wyłącznie produkcją urządzeń standardowych (tzn. nie na zamówienie, jak to było do tej pory), tańszych, przeznaczonych dla małych obiektów (np. mieszkań). Ten dział był jednym z głównych marzeń i dążeń Carriera o klimatyzacji dostępnej dla każdego. W 1930 roku Carrier Engineering Corporation wykonała pierwszą klimatyzację na statku pasażerskim i w wagonie kolejowym.
W 1930 roku nastąpiło połączenie Carrier Engineering Corporation z przedsiębiorstwami Brunswick-Kroeschell Company i z Vork Heating &amp; Ventilation Corporation. Nowe przedsiębiorstwo otrzymało firmę Carrier Corporation i przeniosło się do Syracuse w stanie Nowy Jork. Korporacja otworzyła również swój oddział w Japonii. W latach 1930. Willis Carrier zajął się – obok klimatyzacji pojazdów – także problemem klimatyzacji budynków biurowych wielokondygnacyjnych. Efektem jego badań była instalacja (1939) oparta na urządzeniach podokiennych z nagrzewnicami i chłodnicami. System – nazwany "Conduit Weathermaster" – został opatentowany w 1944 roku.
W czasie II wojny światowej przedsiębiorstwo Carriera pracowało na potrzeby przemysłu zbrojeniowego (m.in. system "Redgehog" do zrzucania bomb głębinowych) oraz wykonało instalację chłodniczą dla tunelu aerodynamicznego do badań prototypów samolotów. W tamtym czasie była to największa wówczas instalacja klimatyzacji na świecie, pole powierzchni przekroju poprzecznego tunelu wynosiło 180 m², a powietrze (o przepływie setek tysięcy m³/h) musiało być schłodzone do –50 °C (warunki zbliżone do lotów na dużych wysokościach). Instalację projektowano i konstruowano przez 4 lata. 24 kwietnia 1944 system oddano do użytku. Był to ostatni projekt autorski Willisa Carriera, który po zakończeniu wojny przeszedł na emeryturę.
Przedsiębiorstwo założone przez Carriera istnieje do dziś i ma przedstawicielstwa w ok. 170 krajach świata (w Polsce od 1997 roku).
Willis Haviland Carrier zmarł 7 października 1950 roku w Nowym Jorku. Został pochowany na cmentarzu "Forest Lawn Cemetery" (76/15) w Buffalo w stanie Nowy Jork.
Życie prywatne.
Był trzykrotnie żonaty (dwa razy owdowiał), adoptował dwójkę dzieci. Był prezbiterianinem i republikaninem.

</doc>
<doc id="1396495" url="https://pl.wikipedia.org/wiki?curid=1396495" title="Paweł Fijałkowski">
Paweł Fijałkowski

Paweł Fijałkowski (ur. 1963) – polski historyk i archeolog, pracownik naukowy Żydowskiego Instytutu Historycznego, zajmujący się dziejami Żydów w Polsce X-XVIII wieku, historią protestantyzmu na ziemiach polskich do 1945, pradziejami Mazowsza oraz homoerotyzmem w starożytnej Grecji i Rzymie.
W 1999 roku w Instytucie Historii im. Tadeusza Manteuffla Polskiej Akademii Nauk uzyskał stopień doktora nauk humanistycznych w zakresie historii za rozprawę "Żydzi w województwach łęczyckim i rawskim w XV-XVIII wieku", której promotorem był Maurycy Horn.

</doc>
<doc id="1396496" url="https://pl.wikipedia.org/wiki?curid=1396496" title="Ampułki">
Ampułki



</doc>
<doc id="1396498" url="https://pl.wikipedia.org/wiki?curid=1396498" title="Kropidło (przyrząd liturgiczny)">
Kropidło (przyrząd liturgiczny)

Kropidło – miotełka z pęczkiem włosia lub kulka z otworkami na rączce, służąca do kropienia wodą święconą.

</doc>
<doc id="1396499" url="https://pl.wikipedia.org/wiki?curid=1396499" title="Melchizedek (liturgia)">
Melchizedek (liturgia)

Melchizedek, melchizedech, lunula − część składowa monstrancji będąca metalową oprawką najczęściej w kształcie półksiężyca, która przytrzymuje Najświętszy Sakrament wystawiony w monstrancji. Melchizedek po wystawieniu Najświętszego Sakramentu przechowuje się w kustodii w tabernakulum.

</doc>
<doc id="1396500" url="https://pl.wikipedia.org/wiki?curid=1396500" title="Lunula">
Lunula



</doc>
<doc id="1396502" url="https://pl.wikipedia.org/wiki?curid=1396502" title="Wydział Historii Uniwersytetu im. Adama Mickiewicza w Poznaniu">
Wydział Historii Uniwersytetu im. Adama Mickiewicza w Poznaniu

Wydział Historii Uniwersytetu im. Adama Mickiewicza w Poznaniu ("WHis UAM") – jednostka organizacyjna Uniwersytetu im. Adama Mickiewicza w Poznaniu, jeden z 6 wydziałów dziedzinowych, tworzących Szkołę Nauk Humanistycznych UAM. Dzieli się na 13 zakładów i 6 pracowni naukowych oraz dwie techniczne. Posiada uprawnienia do nadawania stopni naukowych doktora i doktora habilitowanego oraz wnioskowania o nadanie tytułu naukowego profesora. Prowadzi działalność dydaktyczną i badawczą związaną z historią polityczną, społeczną i gospodarczą w jej poszczególnych epokach i aspektach. Wydział, oprócz „klasycznej” historii, oferuje także studia z archiwistyki, kultury politycznej, socjoekonomiki, historii wojskowości, mediewistyki oraz studia w ramach specjalności nauczycielskiej. Aktualnie w trybie stacjonarnym i niestacjonarnym podejmuje je ponad 1300 studentów. Wydział wydaje czasopisma oraz posiada własne wydawnictwo naukowe. Dysponuje też samodzielną biblioteką instytutową z ok. 134 tys. woluminów wydawnictw zwartych i 40 tys. woluminów czasopism. Przy Wydziale Historii działają dwie ekspedycje archeologiczne (EA Łekno i EA Novae). Siedzibą Wydziału jest gmach "Collegium Historicum" przy ul. Uniwersytetu Poznańskiego 7.
Instytut powstał w 1956 r., kontynuując działalność dawnych katedr historycznych przy Uniwersytecie im. Adama Mickiewicza w Poznaniu (przedtem Uniwersytecie Poznańskim). Związanych z nim było wielu uznanych badaczy, m.in. Janusz Pajewski, Henryk Łowmiański i Jerzy Topolski. Również obecnie zatrudnia naukowców o znaczącym dorobku naukowym. Pracownicy naukowi Instytutu zajmowali też często najważniejsze stanowiska w hierarchii uniwersyteckiej – rektorów: Gerard Labuda (1962–1965), Czesław Łuczak (1965–1972) i Benon Miśkiewicz (1972–1981) oraz prorektorów: Czesław Łuczak, Benon Miśkiewicz, Stanisław Sierpowski (1985–1987), Jerzy Strzelczyk (1987–1990), Przemysław Hauser (1996–2002), Zbigniew Pilarczyk (2008–2016) i Rafał Witkowski (od 2020); wielokrotnie obejmowali także funkcję dziekanów Wydziału Historycznego. Instytut początkowo afiliowany był przy Wydziale Filozoficzno-Historycznym, od reorganizacji struktur uniwersyteckich w 1976 przy Wydziale Historycznym. Od 1 października 2019 Instytut funkcjonuje jako Wydział Historii.
Władze Wydziału.
W kadencji 2020–2024:
Kierunki kształcenia.
Studia I stopnia.
Dostępne kierunki:
Studia II stopnia.
Dostępne kierunki:
Historia.
Geneza.
Okres międzywojenny (1919–1939).
Instytut Historii powstał dopiero w roku 1956, jednakże jest on kontynuatorem znacznie dłuższej tradycji studiów historycznych na UAM. Sięga ona samych początków poznańskiego uniwersytetu, czego symbolem jest wygłoszenie pierwszego w jego historii wykładu właśnie przez historyka – Kazimierza Tymienieckiego, który 7 maja 1919 r., podczas uroczystej inauguracji działalności ówczesnej Wszechnicy Piastowskiej, przemawiał na temat historii polskich uniwersytetów. Już od lutego, tj. od przybycia do Poznania, organizował on na Wydziale Filozoficznym Katedrę Historii Średniowiecznej. Jeszcze w październiku tego roku powstała Katedra Historii Nowożytnej (prof. Adam Skałkowski), a w 1920 r., na Wydziale Prawno-Ekonomicznym, Katedra Historii Gospodarczej. Zainicjowano też badania starożytnicze, jednakże pierwsza Katedra Historii Starożytnej przetrwała tylko trzy lata, gdyż w 1922 r. jej kierownik Ludwik Piotrowicz przeszedł na Uniwersytet Jagielloński. Kolejne lata przynosiły dalsze wyodrębnianie się katedr historycznych. Pod pojęciem katedry rozumiano wówczas profesora danej specjalizacji i prowadzone przez niego seminaria i wykłady. W 1925 r., w ramach reorganizacji struktur uniwersyteckich, kilka katedr historycznych przeszło z Wydziału Filozoficznego do nowo utworzonego Wydziału Humanistycznego. Cały czas istniały także i tworzone były katedry historyczne przy innych wydziałach. Te, które afiliowane były przy Wydziale Humanistycznym, tworzyły jednostkę dydaktyczną o nazwie „Seminarium Historyczne” (z siedzibą w Zamku Cesarskim). Można uznać je za protoplastę obecnego Instytutu. W latach trzydziestych Seminarium Historyczne zatrudniało 10 pracowników, w tym sześciu profesorów. Łącznie w okresie międzywojennym jego struktura przedstawiała się następująco:
Ponadto istniały dwie katedry historyczne na Wydziale Prawno-Ekonomicznym:
Okres II wojny światowej.
Rozwój poznańskiego ośrodka historycznego przerwał wybuch II wojny światowej. W warunkach konspiracji poznańscy historycy wykładali od 1940 r. w ramach tajnego Uniwersytetu Ziem Zachodnich (głównie w Warszawie, placówki także w kilku innych miastach Generalnego Gubernatorstwa), lub w ramach konspiracyjnego Uniwersytetu Warszawskiego i Jagiellońskiego. Poza podtrzymaniem działalności naukowej, starano się też rekrutować nowe kadry. W okresie okupacji niemieckiej z UZZ związali się historycy, którzy po wojnie mieli podjąć pracę na uniwersytecie w Poznaniu (m.in. Gerard Labuda, Zdzisław Grot). Było to koniecznym krokiem dla podtrzymania żywotności seminarium w obliczu starzenia się i wymierania (1942 – Kazimierz Chodynicki) jego profesury. W warunkach konspiracji zdołano nawet utworzyć nową jednostkę naukową – Instytut Morski. Nie przetrwał on jednak dłużej od Uniwersytetu Ziem Zachodnich.
Okres powojenny do 1956 r..
Odbudowa Seminarium Historycznego.
Wraz ze zbliżaniem się do końca działań wojennych, podjęto starania nad reaktywacją Uniwersytetu Poznańskiego. Seminarium Historyczne odbudowano już w lutym 1945 r., gdy Poznań opuściły wojska niemieckie. Tymczasową siedzibą uczyniono przykościelny budynek przy ul. Stolarskiej, by po dwóch latach ulokować seminarium w gmachu "Collegium Philosophicum" przy ul. Matejki. Problem stanowiła rekrutacja studentów z racji długiej przerwy w działalności dydaktycznej, a także z powodu zgłoszeń kandydatów z ukończonymi szkołami konspiracyjnymi. Uczniowie ci posiadali niekiedy wyłącznie ustne zaświadczenia o ukończeniu szkół, przez co trudno było zweryfikować, którzy z kandydatów mają faktyczne uprawnienia do studiowania. Na całym uniwersytecie tworzono też rozmaite formy „roku zerowego”. Dopiero w 1948 r. przywrócono egzamin wstępny jako podstawę do przyjęcia na studia, choć i tu oprócz wiedzy i zdolności intelektualnych brane były także pod uwagę względy społeczne i ideologiczne.
Na swoje katedry powrócili Kazimierz Tymieniecki i Adam Skałkowski, a zmarłego Kazimierza Chodynieckiego zastąpił przybyły z Wilna Henryk Łowmiański. Na krótko wrócił Józef Widajewicz, po którego odejściu na UJ Katedrę Historii Słowiańszczyzny Zachodniej objął świeżo habilitowany Gerard Labuda. Prowadzono także odnawianie zdekompletowanych zbiorów bibliotecznych, czym kierowali: woźny Stanisław Buszka i ówczesny doktor Gerard Labuda. Projektowano też plany przyszłego rozwoju – już 19 grudnia 1945 r. Rada Wydziału podjęła uchwałę o utworzeniu dwóch nowych katedr: Historii Kultury Polskiej oraz Historii Gospodarczej i Geografii Historycznej. Ich zorganizowanie wymagało jednak więcej czasu i wysiłku. Pierwsza zaczęła pracę dopiero 1 kwietnia 1947 r., gdy kierownictwo nad nią objął dyrektor Biblioteki Kórnickiej, Stanisław Bodniak. Katedra ta silnie związała się z polonistyką. Do kierowania drugą wyznaczono pierwotnie Franciszka Bujaka, ten jednak podjął w 1946 r. pracę na Uniwersytecie Jagiellońskim i z utworzenia katedry zrezygnowano. W myśl uchwały Rady Wydziału Humanistycznego UP z 27 czerwca 1946 r. w jej miejsce powołano Katedrę Historii Nowożytnej. Z inicjatywy prof. Zygmunta Wojciechowskiego zaproszono na nią dotychczasowego docenta Uniwersytetu Warszawskiego Janusza Pajewskiego. Była to decyzja niezwykle brzemienna w skutki. Rozpoczął się kilkudziesięcioletni poznański etap zawrotnej kariery naukowej historyka, który uzyskał później rangę swoistej „ikony” całego uniwersytetu.
Niedoszły przełom: epizod pierwszego „Instytutu Historycznego”.
Koncepcja zbudowania struktury podobnej do obecnego Instytutu dojrzewała wśród poznańskich historyków znacznie wcześniej. Pierwsza próba zakończyła się jednak niepowodzeniem. Za jej inicjatora uznaje się prof. Jana Rutkowskiego, który miał postulować ten ruch już w 1941 r., w czasie działalności Uniwersytetu Ziem Zachodnich. Do problemu powrócono po wojnie – już 28 lutego 1946 r. referował ją na Radzie Wydziału dziekan K. Tymieniecki – przeszkodę stanowiły jednak trudne warunki lokalowe. Przełom nastąpił, gdy katedry historyczne zamieniły tymczasową siedzibę na lepszy i większy budynek przy ul. Matejki. Wobec tego 8 maja 1947 r. Rada Wydziału zatwierdziła tymczasowy statut przyszłego Instytutu. W celu wzmocnienia jego bazy, władze uniwersyteckie zdecydowały się dodatkowo na transfer pięciu katedr z innych wydziałów.
W 1948 r. do Wydziału Humanistycznego przeniesiono wszystkie katedry historyczne z Wydziału Prawno-Ekonomicznego (cztery) i Wydziału Rolno-Leśnego (jedna). W wyniku połączenia ich z dotychczasowym Seminarium Historycznym (5 katedr) utworzono nową jednostkę organizacyjną pod nazwą „Instytut Historyczny”. Miał on swoje odrębne władze w osobach dyrektora (Jan Rutkowski, następnie Marian Jedlicki) oraz sekretarza (Gerard Labuda, potem Włodzimierz Dworzaczek). Poza umieszczeniem nowych katedr razem ze starymi w jednym budynku, stworzono również wspólny katalog księgozbiorów. Wraz z początkiem roku akademickiego 1948/1949 utworzono kolejną katedrę – Historii Żeglugi i Polityki Morskiej, której kierownictwo ofiarowano pomysłodawcy Instytutu Morskiego UZZ, Władysławowi Kowalence. Naciski polityczne sprawiły jednak, że rok później prof. Kowalenko musiał opuścić Uniwersytet i kierowana przez niego katedra została zamknięta. Nie powiodła się też podjęta uchwałą Rady Wydziału z 2 czerwca 1949 r. próba reaktywacji Katedry Historii Starożytnej, na której czele widziano Rocha Knapowskiego. Struktura Instytutu Historycznego prezentowała się więc następująco:
W tym czasie nastąpiła całkowita wymiana kadry historyków Uniwersytetu Poznańskiego. Po wymuszonym politycznie przeniesieniu na emeryturę Adama Skałkowskiego, ostatnim przedstawicielem przedwojennego Seminarium Historycznego na Wydziale Humanistycznym pozostał Kazimierz Tymieniecki.
W 1949 r., wraz z reorganizacją struktur uniwersyteckich, Instytut Historyczny został przeniesiony do nowego Wydziału Filozoficzno-Historycznego. Odbiło się to na kształcie Instytutu. W tym samym roku przerwano na dwa lata działalność Katedry Historii Gospodarczej, którą spowodowała likwidacja sekcji ekonomiczno-politycznej Wydziału Prawno-Ekonomicznego i jego przekształcenie w Wydział Prawa.
Formuła instytutu nie sprawdziła się. Jego pomysłodawca i pierwszy dyrektor Jan Rutkowski charakteryzował Instytut tuż przed początkiem jego działalności: „Jest to połączenie w jednolitą całość 13 katedr historycznych z trzech wydziałów”. Założenie to przewidywało skoordynowanie działalności naukowej i dydaktycznej wszystkich katedr historycznych, jednak przy zachowaniu ich pełnej niezależności organizacyjnej. Nie był to więc Instytut Historii w obecnym tego słowa znaczeniu. Całość stanowiła dość luźną strukturę i nie spełniała postulatów koordynacji działań (zwłaszcza naukowych), poza liczbą katedr nie różniąc się "de facto" od dawnego Seminarium Historycznego. Wkrótce idea Instytutu Historycznego straciła swojego głównego rzecznika, gdy prof. Rutkowski zmarł 21 maja 1949 r. Decydujące znaczenie odegrała jednak stopniowa stalinizacja szkolnictwa wyższego, również na tym polu zakładająca głęboki centralizm, z czym kłóciła się przyjmowana w Instytucie zasada autonomii katedr. Stąd też w 1950 r., raptem dwa lata po powołaniu, Instytut Historyczny UP zakończył swoją działalność i został zastąpiony nową jednostką organizacyjną.
Zespół Katedr Historycznych (1950–1956).
25 listopada 1950 r. decyzją Ministerstwa Szkół Wyższych i Nauki utworzono nową, bardziej scentralizowaną jednostkę uniwersytecką – Zespół Katedr Historycznych. Jej kierownikiem został Henryk Łowmiański. Zmniejszyła się liczba katedr, gdyż te przyłączone w 1948 r. do Instytutu Historycznego, powróciły do macierzystych wydziałów. Struktura zespołu w chwili powstania kształtowała się następująco:
1 października 1951 r. doszła jeszcze jedna (reaktywowana) jednostka:
Wybór prof. Szczotki wynikał z wyodrębnienia się Wydziału Rolniczo-Leśnego UP w samodzielną Wyższą Szkołę Rolniczą, podczas którego zlikwidowano jego dotychczasową katedrę (Historii i Socjologii Wsi). Jak widać, podział ten nie utrzymał się długo, gdyż w 1952 r. przeprowadzono poważną reorganizację. Utworzono nowe jednostki badawcze – zakłady. Zmieniono liczbę katedr do trzech oraz przedefiniowano samo pojęcie katedry – odtąd miała to być jednostka pomiędzy zespołem a zakładem, grupująca zakłady o podobnej specjalizacji. Przyjęta wówczas struktura utrzymała się z grubsza do 1958 r. Wyglądała ona następująco:
W latach działalności Zespołu Katedr Historycznych nastąpiło zwiększenie liczby pracowników naukowych i dydaktycznych, dzięki możliwości nadawania stanowisk zastępców profesorów (do czasu uzyskania tytułu) – dzięki temu awanse objęły m.in. Janusza Deresiewicza i Witolda Jakóbczyka – oraz tworzeniu wielu etatów aspiranckich i asystenckich. W tamtych latach z Zespołem Katedr Historycznych związali się chociażby Antoni Czubiński, Julia Zabłocka, Jadwiga Krzyżaniakowa, czy Zbigniew Wielgosz. Równocześnie był to szczytowy okres przymusowej ideologizacji marksistowskiej. Do programu studiów zaczęto wprowadzać odgórnie tzw. przedmioty ideologiczne, takie jak np. podstawy marksizmu-leninizmu oraz nauki o Polsce i świecie współczesnym. Zebrania rady Zespołu nazywano w oficjalnej nomenklaturze „naradami produkcyjnymi”. Naukowców poddawano też naciskom politycznym, przedmiotem szczególnej takiej presji był prof. Janusz Pajewski, któremu zarzucano „postawę nacjonalistyczną”. Dużą rolę odgrywały – jak w całej Polsce – PZPR i ZMP, które często opiniowały profesurę. Przykładem może być zablokowanie przez aktywistów w 1954 r. etatu asystenckiego dla Jadwigi Krzyżaniakowej oraz próba zablokowania etatu dla Benona Miśkiewicza, przy pozytywnym przeforsowaniu przez nich asystentury dla swojego kolegi Zbigniewa Szumowskiego. Na początku lat pięćdziesiątych zdarzył się też przypadek wykluczenia kilku studentów historii z ZMP za opowiadanie dowcipów antyradzieckich w akademiku, co skutkowało uniemożliwieniem im podjęcia drugiego stopnia studiów historycznych. Jednakże nadaktywność pracowników „upartyjnionych” i zetempowców była na zamkniętych zebraniach wydziałowego POP temperowana, m.in. na zebraniu z 18 listopada 1950 r. nakazywano przeprowadzanie krytyki „z dużym taktem i umiarem” oraz uprzednie konsultowanie z POP akcji przeciw profesorom, dzięki czemu, jak wyjaśniono 1 lutego 1951 r., „słuszna i konieczna” krytyka nie miała wpływać „odrażająco na postępowych profesorów”.
W tym okresie szczególnie dynamicznie rozwijała się mediewistyka, gdzie intensywne badania nad średniowieczną historią społeczno-gospodarczą prowadzili Kazimierz Tymieniecki i Henryk Łowmiański, a Gerard Labuda rozwijał studia nad państwami słowiańskimi; obok nich badania prowadziła Brygida Kürbisówna. Wokół Tadeusza Zawadzkiego rozpoczęto odbudowę ośrodka starożytniczego, Janusz Pajewski rozwijał badania nad najnowszą historią Niemiec. Zespół słynął też z rozwiniętych badań nad problematyką okupacji hitlerowskiej, zwłaszcza zastosowywania w tym zakresie metod oral history.
Pod koniec istnienia zespołu, w 1955 r. pracowało w nim 8 profesorów, 4 docentów, 2 adiunktów, 8 asystentów i 8 aspirantów.
Instytut (1956–2019).
Instytut Historyczny (1956–1969).
Począwszy od połowy lat pięćdziesiątych, wraz z liberalizacją polityczną, pojawiały się głosy na temat „odwilży” także w nauce. Planowane reformy struktur uniwersyteckich objęły też kierunek historii, stąd też w 1955 r. w Ministerstwie Szkolnictwa Wyższego pojawił się projekt likwidacji reliktu stalinizmu w postaci scentralizowanych zespołów katedr historycznych. W trakcie dyskusji nad projektem w ramach poznańskiego Zespołu Katedr Historycznych, uznano jednak za konieczne utrzymanie pewnych form koordynacji działań katedr i w związku z tym jego kierownik Henryk Łowmiański zgłosił postulat utworzenia „Instytutu Historycznego”. Spotkało się to też z aprobatą rektora Uniwersytetu Poznańskiego Jerzego Suszki i należało już tylko oczekiwać na oficjalną decyzję władz ministerialnych w Warszawie.
Powstanie obecnego Instytutu.
Na mocy rozporządzenia ministra szkolnictwa wyższego z dnia 24 listopada 1956 r. Zespół Katedr Historycznych UP został zastąpiony zupełnie nową jednostką – powstał Instytut Historyczny. Pierwszym i jak się okazało wieloletnim kierownikiem został, początkowo automatycznie jako p.o., Henryk Łowmiański. Nieco wcześniej ministerstwo przywróciło w całym kraju pięcioletnie studia historyczne (obejmujące również studentów, którzy zaliczyli pierwszy rok w cyklu czteroletnim). Jest to formalny początek obecnego Instytutu. Cezurę stanowią tutaj nowe założenia dotyczące kompetencji i działalności nowej formacji. Drobna różnica w oficjalnej nazwie w stosunku z obecną nie odgrywa tutaj większej roli. Instytut zakładał skoordynowanie działań naukowych i dydaktycznych wszystkich wchodzących w jego skład katedr i zakładów, zapewniał jednak dużo większą autonomię tych podmiotów w jego obrębie. Na jego forum załatwiano wszystkie sprawy dydaktyczne oraz ustalano projekty naukowe, które potem wspólnie przedkładano radzie wydziału. W odróżnieniu od dawnego Instytutu Historycznego (1950–1952) nie był jednostką międzywydziałową, ale w całości skupioną w ramach Wydziału Filozoficzno-Historycznego. W zakresie struktury organizacyjnej początkowo utrzymano pozostałą w „spadku” po zlikwidowanej ZKH UP. Nowością było tylko stworzenie Zakładu Historii Starożytnej, afiliowanego przy Katedrze Historii Powszechnej.
W chwili powstania Instytut Historyczny zatrudniał 7 profesorów, 5 docentów, 4 adiunktów i 10 asystentów – łącznie 26 osób, ponadto działało w nim też 7 aspirantów. Liczba etatów szybko jednak zwiększała się. Etaty otrzymali w okresie 1956–1957 m.in. Benon Miśkiewicz, Zygmunt Boras, Włodzimierz Pająkowski i Jerzy Ochmański. W 1960 r., po długich staraniach instytutowi przyznano też dwa etaty dla pracowników bibliotecznych.
Rozwój Instytutu Historycznego.
Pierwszy rok poświęcono utrwaleniu struktury organizacyjnej. Dyrektorem wybrany został Henryk Łowmiański, wicedyrektorem prof. Władysław Rusiński, zaś nowe stanowisko sekretarza naukowego objęła dr Brygida Kürbis. Wtedy też, przed rozpoczęciem roku akademickiego 1957/1958, Instytut przeniósł się do nowej siedziby – gmachu Collegium Iuridicum przy ówczesnej ul. Armii Czerwonej (obecnie Św. Marcin).
Rok 1958 przyniósł kolejną gruntowną reformę struktur. Przywrócono dawną rangę katedrom i zmieniono ich kształt. Istniejące przy katedrach zakłady pozostały, lecz straciły na realnym znaczeniu i przestały odgrywać większą rolę w życiu instytutowym. Po reformie, struktura Instytutu z kilkoma zmianami aż do 1969 r. kształtowała się następująco:
1 listopada 1961 r., jak widać w tabelce, do starych katedr dołączyły dwie nowe: Historii Starożytnej (kierownik Tadeusz Zawadzki) i Historii Niemiec (Zdzisław Grot). Pierwszy z nich skupiał się głównie na badaniach nad dziejami wschodniej części Imperium Romanum, co dało później asumpt Julii Zabłockiej do zogniskowania swoich zainteresowań na historii Mezopotamii i stworzenia w przyszłości wiodącego w Polsce ośrodka badań bliskowschodnich. Z kolei badania niemcoznawcze skupiały się głównie na XIX i XX wieku.
Również w 1961 r. otwarto w Instytucie studia zaoczne. W latach 1961–1969 można je było odbyć także w Szczecinie, w Ośrodku Konsultacyjnym UAM, które na kierunku historia realizowali pracownicy poznańskiego Instytutu.
W 1965 r. przyznano zwiększoną pulę etatów asystenckich i kierownictwa trzem zakładom: Historii Polski Średniowiecznej (1 lipca – Benon Miśkiewicz), powstałego w 1959 r. Historii Ruchu Robotniczego (1 września – Antoni Czubiński) i powstałemu 1 grudnia Historii Kultury Średniowiecznej i Źródłoznawstwa (Brygida Kürbis). Rok później powstał bardzo ważny Zakład Metodologii Historii pod kierownictwem prof. Jerzego Topolskiego. Tylko te zakłady odgrywały większą rolę w życiu instytutowym, generalnie w pozostałych przypadkach skupiało się ono wokół katedr.
Instytut prowadził w tym czasie dynamiczną działalność badawczą na wielu polach. Do ważniejszych pozycji, jakie napisali wówczas pracownicy Instytutu, zaliczyć należy m.in.: „Polska w średniowieczu” (1961) i „Historia chłopów polskich : t. 1–3” (1965–1969) Kazimierza Tymienieckiego, „Źródła, sagi i legendy do najdawniejszych dziejów Polski” (1960) Gerarda Labudy, „Zagadnienie roli Normanów w genezie państw słowiańskich” (1957) Henryka Łowmiańskiego, „Narodziny kapitalizmu w Europie XIV – XVII w.” (1965) i „Metodologia historii” Jerzego Topolskiego, „Historię Litwy” (1967) Jerzego Ochmańskiego, „Mitteleuropa. Studia z dziejów imperializmu niemieckiego w czasie pierwszej wojny światowej” (1959) i „Historia powszechna 1871–1918” Janusza Pajewskiego, czy monumentalne „Powstanie Wielkopolskie 1918–1919” pod redakcją Zdzisława Grota.
W Instytucie rozpoczęto też wydawanie własnych czasopism: wespół z Katedrą/Instytutem Filozofii „Studiów Metodologicznych” (od 1965 r.) i „Studia Historia Oeconomicae (od 1967 r.)”. Pracownicy Instytutu zaangażowani byli również w edytowanie „Słownika starożytności słowiańskich”, który pod redakcją Gerarda Labudy tworzył Instytut Historii PAN. Z przyczyn politycznych utrudniona była współpraca z zagranicą, gdyż ministerstwo często nie aprobowało wniosków wyjazdowych poznańskich historyków lub nie wyrażało zgody na przyjazd zagranicznych naukowców.
Trzy wielkie przełomy roku 1968.
Wielkie zmiany w życiu Instytutu Historycznego przyniósł rok 1968. W marcu w wielu polskich miastach doszło do wystąpień studenckich. Nie ominęły one również Poznania. W trakcie ucieczki studentów z rozpędzonej manifestacji, ZOMO-wcy wtargnęli do siedziby Collegium Iuridicum, gdzie miał swoją siedzibę między innymi Instytut. W imię autonomii uniwersyteckiej wejście milicjantów do budynku próbował zablokować historyk Witold Jakóbczyk, za co według popularnej (choć nieweryfikowalnej) wówczas plotki został nawet uderzony milicyjną pałką. Po głośnych wystąpieniach, 14 marca 1968 r. w sali kolumnowej Collegium Iuridicum zorganizowano zebranie studentów historii, na którym przyjęto głośną „Rezolucję słuchaczy studium historii”. Była ona wiernopoddańcza wobec komunistycznych władz, choć obok potępienia wypadków, znajdowały się w niej też ukryte tendencje do zelżenia cenzury i szerszego dostępu do informacji. Warto w tym celu przytoczyć jego fragmenty:
Trudno stwierdzić, jak wielka była skala „oddolności” niniejszego apelu i jego popularności wśród studentów historii, poza tym, że była z pewnością znacznie niższa, niż to oficjalnie ogłoszono. Według ustaleń Tomasza Schramma była to autentyczna i spontaniczna inicjatywa grupy studentów, następnie nagłośniona i zmanipulowana przez oficjalną propagandę, która opublikowała zniekształcony tekst rezolucji na ulotkach i w środkach masowego przekazu.
Niedługo później, latem 1968 r. nastąpiła przeprowadzka Instytutu Historycznego do nowej siedziby w gmachu "Collegium Novum" przy ul. Marchlewskiego (obecnie Alei Niepodległości). Z początkiem roku akademickiego 1968/1969 na emeryturę przeszedł wieloletni dyrektor i „żywa legenda” instytutu prof. Henryk Łowmiański. Wobec przygotowań do wielkich zmian, jakie podejmowano na UAM-ie w konsekwencji Marca'68 wstrzymano się do ich realizacji z wyborem jego następcy i stanowisko dyrektora IH UAM przez rok wakowało.
Instytut Historii.
W konsekwencji „wypadków marcowych”, władze państwowe podjęły decyzję o odgórnej zmianie struktur organizacyjnych wyższych uczelni, w których zlikwidowane miały być katedry. Miały być one stopniowo – w zależności od statusu – przekształcane w instytuty lub zakłady tychże. Nie ominęło to oczywiście Instytutu Historycznego, który odtąd dzielić się miał bezpośrednio na zakłady. Przy okazji wielkiej reformy, zmieniono też nieco nazwę Instytutu – odtąd oficjalnie jest to „Instytut Historii”. Wybrano również wreszcie nowego dyrektora – z dniem 1 września 1969 r. został nim prof. Czesław Łuczak, pełniący równolegle drugą kadencję jako rektor UAM. Jak się miało okazać, władzę dyrektorską prof. Łuczak sprawował aż do 1981 r.
Kształtowanie „nowego” Instytutu.
Na Uniwersytecie Adama Mickiewicza zmiany weszły w życie wraz z początkiem roku akademickiego 1969–1970. Odgórne reformy w niektórych jednostkach UAM-u – np. na Wydziale Prawa i Administracji były zupełnie niepraktyczne i w późniejszym okresie anulowano je. W Instytucie Historii nowe założenia sprawdziły się i zostały utrzymane do dnia dzisiejszego. Zmiany przebiegały zwykle automatycznie – dawne katedry uzyskiwały nazwę i status zakładu, przy zachowaniu dotychczasowego kierownictwa. Nie było to jednak regułą, np. kierownik Katedry Historii Niemiec Zdzisław Grot nie utrzymał swojej pozycji w Zakładzie Historii Niemiec. Zakład Historii Starożytnej musiał szukać nowego kierownika z powodu emigracji Tadeusza Zawadzkiego – został nim w 1970 r. prof. Stefan Parnicki-Pudełko, „przybysz” z definitywnie zlikwidowanej rok wcześniej Katedry Archeologii Śródziemnomorskiej UAM. Przekształcenia przyniosły jeszcze jedną korzyść – utworzono kilka nowych, postulowanych od dłuższego czasu zakładów. Łączna ich liczba wyniosła jedenaście, wkrótce jednak wzrosła. W nieco późniejszym okresie utworzono bowiem: Zakład Historii Polski Ludowej (1 lutego 1972), Zakład Archiwistyki (22 listopada 1972), Zakład Historii Kultury (1 stycznia 1973) i dzieło wieloletniej pracy organizacyjnej i naukowej prof. Jerzego Topolskiego, Zakład Metodologii Historii (1 grudnia 1973). Struktura „nowego” Instytutu wyglądała odtąd następująco:
Środkami pacyfikacji środowisk akademickich przez władze państwowe były: instytucja tzw. docentów marcowych oraz polityka „jednoetatowości”. Pierwszej Instytut zdołał raczej uniknąć – stanowiska docenckie rzadko przyznawano osobom bez habilitacji, a i te przyznane rzadko miały podłoże polityczne. Bardziej uderzyło w Instytut wdrażanie „jednoetatowości”, która miała za zadanie usunąć z uczelni „niewygodnych” naukowców, pod pretekstem ich równoległej pracy w innych instytucjach. Decyzją specjalnej komisji wiceministra Mistewicza odmówiono dalszej pracy w instytucie prof. Gerardowi Labudzie, któremu od 1 września 1970 r. pozwolono pracować wyłącznie w Instytucie Historii PAN (ostatecznie zdołał uzyskać od ministra Henryka Jabłońskiego bezterminowy urlop bezpłatny, dzięki czemu zachował formalnie profesurę UAM i mógł w Instytucie kierować swoim zakładem oraz prowadzić wykłady). Decyzja ta miała związek z udziałem synów profesora – studentów UAM – w wydarzeniach marcowych.
Instytut zatrudniał w 1969 r. 41 pracowników naukowych. W 1974 zaczął realizować nowy, jak zwykle ówcześnie odgórnie narzucony program studiów historycznych. Zakładał on znów skrócenie studiów do czterech lat i wyszczególnienie dwóch specjalności – archiwistycznej i nauczycielskiej. Ów program, na wniosek pracującej w Instytucie Julii Zabłockiej, zakładał achronologiczny kurs (średniowiecze przed starożytnością) oraz nowość – dodatkowy przedmiot wybierany osobno przez każdy ośrodek (w Instytucie Historii UAM była to historia Niemiec). Również w roku akademickim 1969–1970 po raz pierwszy uruchomiono w Instytucie regularne studium doktoranckie, po tej próbie pomysłu jednak zaniechano i kolejnych naborów nie przeprowadzano.
Instytut rozwijał się też dynamicznie na polu naukowym – w 1970 r. zaangażował się w samodzielną ekspedycję archeologiczną UAM w Novae, a w 1973 r. zaczął wydawać kolejne czasopismo naukowe – „Studia Historica Slavio-Germanica”. Jego pracownicy wydali wówczas wiele ważnych studiów, m.in. "Polska granica zachodnia. Tysiąc lat dziejów politycznych" Gerarda Labudy (1970), czy praca zbiorowa "Dzieje Wielkopolski" w dwóch tomach (1969–1973) i kolejne tomy "Początków Polski" Henryka Łowmiańskiego. W 1972 r. Zdzisław Grot zredagował syntezę dziejów całego uniwersytetu w jego pięćdziesięciolecie – do dziś podstawowe opracowanie z zakresu historii UAM. W 1973 r. Jerzy Topolski opublikował tłumaczoną na wiele języków "Metodologię historii." W 1975 r. wydano "Dzieje Polski" – pierwszą po II wojnie światowej jednotomową syntezę polskiej historii – trzech spośród sześciu autorów pracy zbiorowej było pracownikami Instytutu Historii UAM, w tym jeden – Jerzy Topolski – redaktorem publikacji. Na krótko zmniejszył swoje zaangażowanie w prace instytutu prof. Antoni Czubiński, który w 1971 r. przeprowadził się do Warszawy i podjął pracę w placówkach naukowych PZPR, skąd jednak zwolniono go po opublikowaniu w 1973 r. książki częściowo krytycznej względem historii ZSRR.
W nowym wydziale i w nowym kształcie.
Na mocy decyzji rektora UAM z 1976 r., począwszy od 1976 r. Instytut Historii afiliowany został przy nowo powstałym Wydziale Historycznym. Rok 1975 przyniósł kolejny ważny przełom – Instytut uzyskał prawo do nadawania stopni naukowych doktora i doktora habilitowanego historii i występowania o tytuły naukowe. Tym samym w znacznej mierze uniezależnił się od władz wydziałowych i jako jedyny instytut wydziału nadawał stopnie naukowe bezpośrednio.
Niedługo później, w 1977 r. Instytutowi Historii oficjalnie przyporządkowano prowadzenie Archiwum UAM (co przedtem miało miejsce "de facto", poprzez obsadzanie jego kierownictwa pracownikami Instytutu). Pod koniec lat siedemdziesiątych dokonano drobnych zmian w strukturze Instytutu, m.in. z powodu odejścia na emeryturę części kierowników zakładów, np. prof. Janusza Pajewskiego zastąpił Antoni Czubiński (łącząc tym samym dwa kierowane przez siebie odtąd zakłady w jeden duży). W przypadku prof. Pajewskiego warto zaznaczyć, że było to przejście na emeryturę formalne, gdyż nadal niemal do końca długiego życia kontynuował pracę zawodową w Instytucie. Zgodnie z zaleceniami władz uniwersyteckich, likwidowano też małe zakłady, z których tworzono pracownie. Z początkiem roku akademickiego 1978–1979 struktura nazw i kierownictw zakładów wyglądała następująco:
W latach 1976–1980 w Instytucie realizowano „problem resortowy” "Zagadnienia historii Niemiec oraz stosunków germańsko-słowiańskich i niemiecko-polskich", będący jednym z głównych elementów polsko-niemieckiej debaty historyków na temat problemów węzłowych w relacjach historycznych obu państw. Dzięki liberalizacji politycznej poszerzyła się też możliwość nawiązywania kontaktów zagranicznych. W 1978 r. z inicjatywy Instytutu Historii podpisano umowę o współpracy naukowej pomiędzy UAM a uniwersytetem humanistycznym (w języku polskim bardziej pasowałoby słowo „akademia”) w Strasburgu, czego owocem są trwające do dziś doroczne dwustronne sesje naukowe. Przyjazdy zagranicznych naukowców organizował zwłaszcza Jerzy Topolski, czyniąc z IH UAM silny ośrodek metodologiczny. W 1978 r. spod pióra Janusza Pajewskiego wyszła przełomowa rozprawa "Odbudowa państwa polskiego", stojąca w opozycji do oficjalnie lansowanych teorii na temat przyczyn odzyskania przez Polskę niepodległości w 1918 r. Rosła też kadra – w 1980 r. Instytut zatrudniał już 72 pracowników naukowych. Warto przy tym zwrócić uwagę, jak wielu z nich należało wówczas do PZPR – dotyczyło to ok. 40% pomocniczych pracowników nauki i 19 spośród 25 profesorów. Bardzo wysoki stopień upartyjnienia profesury Instytutu (nawet jak na ówczesne normy – PZPR notowała wówczas szczytową liczebność, a w środowiskach akademickich profesorowie byli wszędzie nadreprezentowani w tym zakresie) miał wpłynąć na przebieg wydarzeń roku 1980 w IH UAM.
Przełomy lat 1980–1981.
Instytut Historii wobec „Solidarności”.
Wybuch ogólnopolskich strajków i powstanie „Solidarności” nie ominęło Instytutu Historii UAM. W stosunku do innych jednostek UAM, zaangażowanie naukowców IH w ruch „Solidarności” było jednak niższe, dotyczyło też – jak wszędzie – głównie pracowników na niższych stanowiskach. Odwrotnie rzecz miała się ze studentami historii, którzy należeli do najaktywniejszych politycznie studentów UAM w tym okresie. 22 września 1980 r. odbyło się spotkanie założycielskie instytutowego koła Uniwersyteckiego Niezależnego i Samorządnego Związku Zawodowego (UNiSZZ – nazwa doraźna, później NSZZ) „Solidarność”. Przewodniczącym koła został dr Tomasz Jasiński, w działalność instytutowej „Solidarności” mocno zaangażowała się też prof. Brygida Kürbis. Otwarcie krytykowano m.in. czteroletni program studiów, utrudnienia cenzuralne, czy problemy z wydawaniem prac doktorskich i habilitacyjnych. Na podstawie listy postulatów w trzech kategoriach: naukowej, dydaktycznej i socjalnej, zorganizowano protokołowane zebranie wszystkich pracowników Instytutu, które odbyło się w dniu 17 listopada 1980 r. Osiągnięto na nim konsensus w kilku dziedzinach, między innymi w sprawie wywierania presji na ministerstwo na zmiany w zakresie przedmiotów tzw. bloku ideologicznego (nauki polityczne, ekonomia polityczna i filozofia). Postulowano też m.in. założenie pracowni fotograficznej i uzyskanie przydziału na kserograf. W tym okresie część pracowników należących do PZPR (np. Jan Jurkiewicz i Zbysław Wojtkowiak) zrezygnowała z członkostwa w partii.
Kryzys gabinetowy.
Na okres wielkich zmian przypadły wybory nowych władz instytutowych, które rozpisano na maj 1981 roku. Polegające dotąd na przedłużeniu kadencji poprzednich władz „gładkie” zebrania, tym razem miały przebiec z dużymi komplikacjami.
Posiedzenie wyborcze w dniu 21 maja 1981 początkowo miało oczekiwany przebieg. Głosowanie wygrał dotychczasowy dyrektor prof. Czesław Łuczak (uprzednio samemu zgłaszając kontrkandydata w osobie doc. Jerzego Strzelczyka), oświadczając po ogłoszeniu wyników, iż traktuje swoje stanowisko jako „służbę dla dobra Instytutu i młodzieży akademickiej”. Wkrótce zaczęły się jednak spory regulaminowe wokół sposobów wybierania kierowników zakładów. Prawdziwym wstrząsem okazały się jednak wyniki głosowania na wicedyrektorów (ds. nauki) Instytutu. Wybór kandydata Łuczaka – Jerzego Topolskiego okazał się bowiem nieważny, gdyż elektorzy studenccy (wśród nich m.in. Marek Jurek) – argumentując to nieznajomością profesora – zbojkotowali głosowanie i nie osiągnięto kworum. Wobec tego prof. Czesław Łuczak uznał niewybranie Jerzego Topolskiego za wotum nieufności wobec własnej osoby i złożył rezygnację ze stanowiska dyrektora.
Poranną sesję trzeba było przerwać i zorganizować nowe zebranie w godzinach popołudniowych. Następnie trwały namowy do „rezygnacji z rezygnacji” z funkcji dyrektora, argumentowane trudną sytuacją powyborczą i pozytywnymi rezultatami dotychczasowych rządów. Profesor Czesław Łuczak jednak wszystkie te prośby odrzucał. Fiaskiem kończyło się też wskazywanie kandydatów na wakujące stanowisko wicedyrektora, wszyscy bowiem wskazywani odmawiali kandydowania. Wielogodzinne dyskusje wypełniały również spory pomiędzy przedstawicielami frakcji solidarnościowej (Brygida Kürbis) i partyjnej (Antoni Czubiński). Ostatecznie po długich sporach zdecydowano się przeprowadzić nowe wybory na dyrektora, ze zgłoszonych kandydatów zgodził się jednak kandydować tylko prof. Jerzy Topolski. W wyniku głosowania J. Topolski wygrał jednym głosem i przyjął oferowane stanowisko, jednakże tylko „aby przełamać impas” i „by powstrzymać grupy, dążące do zabójstwa tak dobrze działającego dotąd Instytutu”.
Do dalszych sporów doszło już wkrótce, gdy Jerzy Topolski zaproponował nowych kandydatów na oba stanowiska wicedyrektorskie. Zaprotestowali studenci, którzy uznali, iż głosowanie na wicedyrektora ds. dydaktyki już się odbyło w sesji rannej i wygrał je popierany przez nich Zbigniew Wielgosz (J. Topolski zaproponował Zygmunta Borasa). Spór prawny wynikał z tego, że z jednej strony ważne wybory wicedyrektora już się odbyły, a z drugiej dyrektorowi przysługiwało prawo do wskazania własnych kandydatów na zastępców. Wobec uporu studentów i groźby kolejnego nieważnego głosowania oraz niemożliwości ze względów statutowych wydłużenia kadencji starych władz o kilka miesięcy (propozycja Stanisława Sierpowskiego), prof. Jerzy Topolski ogłosił rezygnację. Przedstawiciel studentów Marek Jurek ogłosił, że zachowanie profesorów Czesława Łuczaka i Jerzego Topolskiego jest szantażem wobec nich. Ostatecznie po długich negocjacjach elektorzy studenccy zgodzili się na ponowne przeprowadzenie głosowania na wicedyrektora ds. dydaktyki, podczas którego po raz drugi wygrał ich kandydat Zbigniew Wielgosz. Wicedyrektorem ds. nauki – wokół którego to stanowiska rozpoczął się cały konflikt – z dużą przewagą głosów „za” został jedyny kandydat, Jerzy Strzelczyk. Wówczas prof. Jerzy Topolski zgodził się cofnąć swoją rezygnację i już ostatecznie objął stanowisko dyrektora Instytutu Historii UAM. Na zakończenie dyskusji zaproszony jako gość sesji popołudniowej emerytowany profesor Janusz Pajewski podsumował, iż „chcąc zachować demokrację, należy jej się uczyć”.
W stronę stanu wojennego.
Okres 1980–1981 charakteryzował się znacznym zelżeniem cenzury i wypełnieniem „białych plam”, co stwarzało znacznie poszerzone możliwości nauczania – zwłaszcza w zakresie historii najnowszej. Ośrodkom historycznym udało się przeforsować wycofanie się władz państwowych z czteroletniego programu studiów z 1974 r. Założenia nowego, pięcioletniego programu zakładały jego ustalanie w znacznej części oddolnie, a nie całkowicie na szczeblu ministerstwa. Tym samym Instytut Historii mógł po raz pierwszy w swojej historii realizować autorski projekt studiów. Przyjęty w Poznaniu projekt autorstwa Bohdana Lapisa realizowany był począwszy od roku akademickiego 1981–1982 i zakładał on dwustopniowość: pierwsze trzy lata przeznaczone były do przyswojenia całego kursu historii, natomiast pozostałe dwa na realizację trzech bloków zagadnień (historii społeczno-gospodarczej, historii instytucji polityczno-prawnych, historii kultury), podzielonych na cztery okresy (do V w., w V – XV w., w XVI – XVIII w., w XIX – XX w.). Wobec zarzutów części studentów i pracowników Instytutu program ten po kilku latach zawieszono. Jak się okazało, jego założenia miały powrócić po kilkunastu latach w ramach dostosowywania polskich studiów wyższych do „systemu bolońskiego”. W 1981 r. zainaugurowano też kontynuowaną do dziś specjalność Instytutu, czyli lektorat specjalistyczny (ćwiczenie języka obcego pod kątek pracy historyka).
Działalność dydaktyczno-naukowa Instytutu przeplatana była z intensywną działalnością społeczno-polityczną, m.in. dwukrotną okupacją jego siedziby ("Collegium Novum") przez strajkujących studentów – w dniach 8–19 lutego i 24 listopada–12 grudnia 1981. Ożywienie to przerwało dopiero wprowadzenie stanu wojennego w dniu 13 grudnia 1981 r. Wówczas na całym uniwersytecie zawieszono na parę miesięcy zajęcia. Po „reaktywacji”, Instytut działał już na innych zasadach.
Lata osiemdziesiąte.
19 stycznia 1982 r. na zebraniu pracowników naukowo-dydaktycznych UAM przedstawiono zasady, na jakich odbywać się miały zajęcia dydaktyczne. Zimową sesję egzaminacyjną przeniesiono na marzec (równolegle miały trwać zajęcia), a obecność na wszystkich rodzajach zajęć – z wykładami włącznie – miała być obowiązkowa i weryfikowana przez listę obecności. Na tych zasadach w Instytucie – jak i w całym Uniwersytecie – zajęcia ruszyły z dniem 8 lutego 1982 r. Dyscyplinowano też pracowników, którzy wykazali w poprzednim okresie postawę opozycyjną, np. na wniosek kierownika Zakładu Historii ZSRR Jerzego Ochmańskiego doktorzy Jan Jurkiewicz i Zbysław Wojtkowiak – którzy „swoją postawą moralno-polityczną wykazali, że nie są w stanie zapewnić właściwego kierunku ideowo-politycznego w pracy dydaktyczno-wychowawczej z młodzieżą studencką w ramach zajęć programowych z historii ZSRR” – zostali przeniesieni do innych zakładów. Było to karą za ich wystąpienie z PZPR „w krytycznym dla Polski i Partii okresie”, czym „ugodzili oni (...) w dobrą opinię Zakładu Historii ZSRR UAM”, któremu nie wolno „grupować” wykładowców „nastawionych antypartyjnie, a więc zarazem i antyradziecko”.
Działalność Instytutu do końca lat osiemdziesiątych miała być utrudniona wewnętrznym podziałem między osoby czynnie związane z władzą komunistyczną a popierających ruch opozycyjny. Zaburzenia polityczne ostatnich lat sprawiły też, że aż do końca 1983 r. z powodu braku podstaw prawnych nie można było w pełni określić składu Rady Instytutu. Niejasny był status pomocniczych pracowników nauki, pracowników nienaukowych i studentów. Nie udała się wnioskowana od paru lat koncepcja przywrócenia katedr jako jednostek nadrzędnych względem Instytutu (głównie z powodu prowadzenia przez rektora Zbigniewa Radwańskiego polityki ujednolicania struktur uniwersyteckich), zdołano za to przywrócić w 1982 r. zlikwidowane przed paru laty zakłady Metodologii Historii i Historii Polski Ludowej. Zgodnie „z duchem czasu”, utworzono też wówczas dwie pracownie techniczne – fotograficzną i graficzną.
W 1984 r. odbyły się wybory władz instytutowych i choć reelekcja prof. Jerzego Topolskiego nie sprawiła problemów, zarzewiem kryzysu stało się jednak „utrącenie” jego kandydatów na wicedyrektorów. Ostatecznie dyrektor zaakceptował zgłoszonych z sali doc. Zbigniewa Wielgosza (ds. nauki) i dra Tomasza Schramma (ds. dydaktycznych), którzy z kolei wygrali głosowanie i tym samym kryzysu z poprzednich wyborów udało się uniknąć. Rok później weszła w życie ustawa o szkolnictwie wyższym, zakładająca ustalanie składu władz instytutowych przez władze uniwersyteckie, w związku z czym wraz z wygaśnięciem trwającej kadencji należało oczekiwać sporych zmian. W 1985 Instytut postanowił wycofać się z nowatorskiego programu studiów autorstwa Bohdana Lapisa i na kolejne dwie dekady ustanowił jednolity cykl pięcioletni.
Od 1985 r. – tak jak na całym Uniwersytecie – osłabła polaryzacja środowiska ze względu na postawę społeczno-polityczną, zmniejszyło się też zaangażowanie osób o postawie opozycyjnej. Po 1985 r. w ramach polityki nowego rektora Jacka Fisiaka usuwania z uczelni adiunktów długo zwlekających z habilitacją, pracę straciło pięciu adiunktów z Instytutu Historii (ze względów merytorycznych, których pomijanie zarzucali oponenci rektorowi w niektórych innych przypadkach), z przyczyn politycznych (pogłoski o „antyradzieckiej” postawie na zajęciach). Zaangażowani członkowie PZPR uniemożliwili z kolei podjęcie pracy w Instytucie Marianowi Kozielskiemu po uzyskaniu przez niego doktoratu. Podobne działania pracowników partyjnych zauważane i nieraz krytykowane były nawet na szczeblu Komitetu Wojewódzkiego PZPR (zwłaszcza, gdy ich przedmiotem byli inni – nominalni – członkowie PZPR). Kontrowersje wywołało też obsadzenie w 1987 r. etatu asystenckiego w Zakładzie Archiwistyki przez Dariusza Matelskiego, co miało zostać narzucone przez władze rektorskie wbrew stanowisku Rady Wydziału. Decyzja ta nabrała innego światła wiele lat później, gdy ujawniono rejestrację D. Matelskiego jako tajnego współpracownika SB o pseudonimie „Leński”, którego wiele donosów zachowało się (m.in. „meldunek” o „oblaniu” egzaminu komisyjnego przez studenta, co egzaminator uzgodnił – w myśl raportu – z „Leńskim”). Zdarzały się też i odwrotne przejawy, np. gdy w tym samym roku 1987 prof. Jerzy Topolski zdołał przyjąć na asystenturę aresztowanego tuż przedtem za kolportaż nielegalnych ulotek Gwidona Zalejko.
Lata osiemdziesiąte to także rozwój naukowy Instytutu. W 1982 r. rozpoczęły się interdyscyplinarne prace wykopaliskowe w Łeknie, realizowane przez kolejnych 25 lat przez afiliowaną przy instytucie ekspedycję pod kierownictwem Andrzeja M. Wyrwy. W tym samym roku Julia Zabłocka wydała pierwszą w polskiej historiografii syntezę dziejów starożytnego Bliskiego Wschodu. Podjęto współpracę naukową oraz wymianę studentów i wykładowców z niemieckimi uniwersytetami w Hanowerze (1983) i Kilonii (1984). W latach 1982–1985 kontynuowane były kolejne prace z zakresu „problemu resortowego” („Dzieje społeczeństw i państw niemieckich oraz stosunków germańsko-słowiańskich i polsko-niemieckich”), a w latach 1986–1990 szeroko zakrojone badania z programu „Polacy-Niemcy. Tradycje i dążenia”. Instytut zaczął wydawać kolejne czasopisma naukowe: „Balcanica Posnaniensia” (1984) i „Lituano-Slavica Posnaniensia” (1985). Nie zabrakło też wydarzeń smutnych, jak tragiczna śmierć w wypadku drogowym prof. Henryka Łowmiańskiego w 1984 r. Wkrótce po jego śmierci został opublikowany ostatni tom "Początków Polski", a następnie jego uczniowie zaczęli wydawanie niedostępnych dotąd prac profesora: "Studiów nad dziejami Słowiańszczyzny" (1986) i "Prusy-Litwa-Krzyżacy" (1989). Do ważnych publikacji tego okresu należą także: "Illirowie: siedziba i historie, próba rekonstrukcji" Włodzimierza Pająkowskiego (1986) i "The fall of Assyria and the Median-Babylonian Relations in the Light of the Nabopolassar’s Chronicle" Stefana Zawadzkiego (1988). Opracowania na temat Gotów i Iroszkotów wydawał mediewista Jerzy Strzelczyk, natomiast Maciej Serwański udostępnił w 1986 r. studium na temat stosunku Francji do Polski w czasie wojny trzydziestoletniej. Szczególnie aktywni byli niemcoznawcy, co zaowocowało szeregiem syntez Witolda Jakóbczyka ("Niemcy 1815–1919", 1983), Jerzego Strzelczyka i Antoniego Czubińskiego ("Zarys dziejów Niemiec i państw niemieckich powstałych po drugiej wojnie światowej", 1986) i Czesława Łuczaka ("Polityka ekonomiczna III Rzeszy w latach drugiej wojny światowej" – 1982, "Od Bismarcka do Hitlera: polsko-niemieckie stosunki gospodarcze" – 1988). W 1988 r. rozpoczęło się też trwające kolejne 10 lat wydawanie "Dziejów Poznania" pod redakcją Jerzego Topolskiego i Lecha Trzeciakowskiego.
W 1987 r. wygasła kadencja władz instytutowych pod przewodnictwem Jerzego Topolskiego. Zgodnie z ustawą z 1985 r., stanowiska dyrektorskie obsadzano odtąd na mocy nominacji rektora. W ten sposób na fotel dyrektora powrócił prof. Czesław Łuczak, któremu pomagali w kolejnej kadencji Julia Zabłocka (wicedyrektor ds. naukowych) i Zbigniew Wielgosz (ds. dydaktycznych). Wicedyrektorem ds. administracyjnych niezmiennie od 1972 r. była mgr Barbara Szulc-Czubińska, jednakże po jej odejściu na emeryturę w 1989 r. stanowisko to zostało zlikwidowane. W tym składzie Instytut dotrwał do transformacji ustrojowej, która zakończyła bardzo ważny etap w jego życiu i wprowadziła zupełnie nową rzeczywistość. Struktura Instytutu nie podlegała większym zmianom, nie licząc kosmetycznych, np. połączenia w 1987 r. kierowanych przez prof. Jerzego Topolskiego zakładów Metodologii Historii oraz Historii Nowożytnej do XVIII w., a w 1988 r. powstała Pracownia Bałkanistyczna. Ostatnim akordem starej i równocześnie pierwszym nowej na polu naukowym było zorganizowanie w Poznaniu przez IH UAM (Julia Zabłocka) czwartej i ostatniej edycji międzynarodowej konferencji z cyklu Šulmu.
Instytut Historii w latach 1989–2019.
Zmiany polityczne roku 1989 i lat następnych ukształtowały obecny Instytut. W 1990 r. wprowadził się on do nowej siedziby „Collegium Historicum” – dawnego gmachu KW PZPR, po jego zajęciu z żądaniem oddania na rzecz Uniwersytetu przez studentów na czele ze studentem historii, szefem Niezależnego Zrzeszenia Studentów na UAM-ie Filipem Kaczmarkiem. Na mocy nowej ustawy o szkolnictwie wyższym, kierowników jednostek uniwersyteckich w miejsce nominacji rektorskich na powrót zaczęły powoływać wewnętrzne kolegia elektorskie. W tych warunkach nowym kierownikiem Instytutu Historii został Jerzy Strzelczyk, a jego zastępcami Jerzy Hauser (ds. naukowych) i Bohdan Lapis (ds. dydaktycznych). Wkrótce zmienił się też skład Rady Instytutu, na znacznie bardziej egalitarny. Stopniowo przekształcała się także struktura zawodowa – najpierw z powodu likwidacji stanowiska docenta i zunifikowania tytułu profesorskiego, a następnie przyjęcia w 1999 r. „deklaracji bolońskiej” i tym samym ograniczania do minimum etatów asystenckich.
W 1990 r. powstała Pracownia Historii Kultury, którą dwa lata później razem z Pracownią Bałkanistyczną podniesiono do rangi zakładów. W 1993 r. powstała kierowana przez Wojciecha Nowackiego pracownia komputerowa. W 1996 r. zakład starożytniczy podzielił się na antyczny i bliskowschodni, w 1998 r. ponownie rozdzielono zakłady: nowożytniczy i metodologiczny (po śmierci Jerzego Topolskiego). W 2003 r. utworzono Pracownię Kultury i Myśli Politycznej (od 2008 zakład; kierownik: Waldemar Łazuga), a w 2005 r. Pracownię Bizantynistyki (kierownik: Kazimierz Ilski) i Pracownię Bohemistyczną (kierownik: Józef Dobosz). W 1993 r. liczba zakładów naukowych (od 1979 r. zredukowana do 11) wynosiła czternaście i dwie pracownie. Zatrudniały one wówczas 9 profesorów zwyczajnych, 17 profesorów nadzwyczajnych, 4 docentów, 31 adiunktów, 2 starszych wykładowców i 27 wykładowców (stan na 31 grudnia 1992 r.). W roku akademickim 2006–2007 w Instytucie Historii na stanowiskach profesorskich pracowało 36 naukowców (w tym 21 z tytułem naukowym profesora), 71 adiunktów (w tym 9 ze stopniem doktora habilitowanego), ponadto 7 starszych wykładowców, 2 wykładowców i 1 asystent – łącznie 117 osób. Obecnie Instytut składa się z 16 zakładów i 3 pracowni naukowych. Otwarte możliwości kontaktów międzynarodowych oraz liczne podpisane umowy z placówkami zagranicznymi, pozwalały na okresowe zatrudnianie na wykłady cenionych fachowców z zagranicy, np. słynnego amerykańskiego metodologa historii Haydena White’a w roku 1997. Z racji ogromnej samodzielności Instytutu, dającej mu "de facto" status wydziału, podejmowano inicjatywy wyodrębnienia się w samodzielny wydział, jednakże powstrzymano się od tego wobec kłopotów lokalowych oraz rezerwy władz UAM.
Zmienił się również proces dydaktyczny. Po wprowadzeniu nowego programu studiów, pojawiła się możliwość swobodnego wyboru przez studentów wykładów i proseminariów. Aby mimo wszystko koordynować proces dydaktyczny, zdecydowano się wraz z początkiem roku akademickiego 1991–1992 wprowadzić zespoły dydaktyczne – międzyzakładowe kolegia, zrzeszające wykładających konkretny przedmiot. Pracownicy Instytutu zaczęli wspierać też dydaktykę w zamiejscowych ośrodkach UAM, jak Collegium Europaeum w Gnieźnie, Wydział Artystyczno-Pedagogiczny w Kaliszu, a także Collegium Polonicum Uniwersytetu Viadrina we Frankfurcie nad Odrą. Studenci zaczęli też licznie uczestniczyć w rozwijających się wymianach międzynarodowych (program Tempus, a następnie Erasmus-Socrates) oraz krajowych (Most). Wszystkie programy studiów w Instytucie Historii zostały dopasowane do punktacji ECTS (European Credit Transfer System). Rozwijała się też oferta dydaktyczna Instytutu, który umożliwił studia również z zakresu kultury politycznej i socjoekonomiki. Od 2004 r. mają one status specjalności na prawach kierunku, co oznacza, że nabór na nie odbywa się poprzez odrębne postępowanie rekrutacyjne. 31 maja 2001 Instytut, jako jeden z pierwszych w Polsce, otrzymał certyfikat Uniwersyteckiej Komisji Akredytacyjnej, poświadczający wysoką jakość kształcenia. W związku z przyjęciem systemu bolońskiego, od 2007 r. ostatecznie przestawiono tryb studiów z jednolitych pięcioletnich magisterskich na dwustopniowe, ze stopniem licencjata po trzech latach.
W zakresie działalności naukowej pracownicy Instytutu wyróżnili się publikacjami na temat zakonu cystersów (Andrzej Marek Wyrwa, Józef Dobosz, Jerzy Strzelczyk, Krzysztof Kaczmarek), starożytnego Bliskiego Wschodu (Stefan Zawadzki, np. "Garments of Gods. Studies on the Textile Industry and the Pantheon of Sippur", 2006). W zakresie XIX w. szczególnie ważną rolę odegrało studium Krzysztofa Makowskiego na temat obrazu wielkopolskich Żydów tego okresu w historiografii (2004), a w zakresie XX wieku liczne syntezy, przede wszystkim „Pierwsza wojna światowa” (1991) i „Budowa Drugiej Rzeczypospolitej” (1995) Janusza Pajewskiego oraz „Europa w XX wieku” (1997) i „Historia powszechna XX wieku” (2003) Antoniego Czubińskiego. W przypadku tego drugiego autora godne podkreślenia są też publikacje odnośnie do PRL-u, w których zachował on, nietypowy w środowisku historycznym, generalnie pozytywny obraz tej epoki. Pracownicy Instytutu pisali również na temat historii Litwy (Grzegorz Błaszczyk), Wietnamu, Chin i Australii (Wiesław Olszewski), opublikowano też serię pozycji na temat Poznańskiego Czerwca (Edmund Makowski i następni). Obok działających ekspedycji w Łeknie (do 2007 r.) i Novae, Instytut zaangażował się w następną na Krymie. Wydawano też nieznane dzieła nieżyjących historyków Instytutu, np. Kazimierza Tymienieckiego ("Kształtowanie się społeczeństwa średniowiecznego (Polska na tle Słowian zachodnich)", 1996), czy Henryka Łowmiańskiego ("Polityka Jagiellonów", 1999). Z inicjatywy poznańskich historyków pod przewodnictwem Macieja Serwańskiego wyszło też 5 tomików syntezy historii powszechnej w formie spopularyzowanej w ramach serii „Zrozumieć dzieje” (1999–2001).
Po sześcioletnich rządach Jerzego Strzelczyka, w 1996 r. władzę w Instytucie objął dotychczasowy wicedyrektor Bohdan Lapis, któremu od początku pomagał Tomasz Schramm, a od 2005 r. również Rafał Witkowski. Profesor Bohdan Lapis piastował funkcję dyrektora przez kolejne trzyletnie kadencje. W 2008 r. zastąpił go Kazimierz Ilski, który swoje zwycięstwo zawdzięczał w znaczniej mierze elektorom studenckim. Kadencja ta (wicedyrektorzy: dr Rafał Witkowski, dr hab. Violetta Julkowska) zakończyła się w 2012 (uprzednio wydłużono kadencje na UAM do czterech lat). Obecnie funkcję dyrektora sprawuje prof. dr hab. Józef Dobosz, a wicedyrektorami są dr hab. Danuta Konieczka-Śliwińska (ds. dydaktycznych) i dr hab. Przemysław Matusik (ds. naukowych).
1 września 2009 r. Zakład Historii Europy Wschodniej zarządzeniem rektora przeniesiono do Instytutu Wschodniego UAM. Od 2013 w Instytucie działa Pracownia Historii Wizualnej. Od 1 października 2019 roku, zarządzeniem Rektora UAM, Instytut funkcjonuje jako Wydział Historii Uniwersytetu im. Adama Mickiewicza w Poznaniu.
Siedziby.
Pierwsze przedwojenne katedry historyczne mieściły się w poznańskim Zamku Cesarskim, którego część jako "Collegium Maius" przeznaczono na potrzeby Uniwersytetu. Po wojnie zlokalizowano je początkowo tymczasowo w zwanym „wikarówką” budynku przy kościele św. Michała przy ul. Stolarskiej 7, a od 1947 r. w gmachu "Collegium Philosophicum" przy ul. Jana Matejki 48/49. Po utworzeniu Instytutu Historii, nowa jednostka uniwersytecka ulokowała się w 1957 r. w "Collegium Iuridicum" przy ul. Święty Marcin (wówczas Armii Czerwonej), który Uniwersytet zdołał odzyskać od UB. W 1968 Instytut przeniósł się do nowo wybudowanego "Collegium Novum" przy Alei Niepodległości (wówczas Juliana Marchlewskiego), który – mimo wad architektonicznych – znacznie lepiej spełniał zapotrzebowanie Instytutu. W latach 1990–2015 siedzibą Instytutu Historii był gmach "Collegium Historicum" przy ul. Święty Marcin – dawna siedziba KW PZPR, który dzielił z Instytutem Prahistorii i Instytutem Etnologii i Antropologii Kulturowej. Od roku akademickiego 2015/2016 siedziba Wydziału Historycznego umieszczona jest na kampusie uniwersyteckim na Morasku.
Struktura.
Zakład Archiwistyki.
Zakład powstał 22 listopada 1972 r. Miało to związek z otwarciem w 1972 r. w ramach studiów historycznych specjalności archiwistycznej. Fundamentem działalności dydaktyczno-naukowej zakładu od początku jest ścisła współpraca z archiwami państwowymi, przede wszystkim z Archiwum Państwowym w Poznaniu. Pierwszym kierownikiem zakładu był Franciszek Paprocki. Później z zakładem związani byli prof. Stanisław Nawrocki i prof. Stanisław Sierpowski. Zakład prowadzi specjalność archiwistyka i zarządzanie dokumentacją.
Zakład Dydaktyki Historii.
Zakład prowadzi specjalność nauczycielską.
Zakład Historii Gospodarczej.
Twórcą i organizatorem Katedry/zakładu był w 1919 r. prof. Jan Rutkowski. W 2005 r. zakład na kierunku studiów Historia otworzył specjalność – socjoekonomikę, a w 2018 r. własny kierunek studiów – Gospodarka i ekonomia w dziejach.
Zakład Myśli i Kultury Politycznej.
Zakład prowadzi badania interdyscyplinarne, z pogranicza historii politycznej, politologii i socjologii. Dwaj jego pracownicy są politologami, a jeden europeistą. Zakład prowadzi specjalność myśl i kultura polityczna.
Pracownia Historii Kultury.
Twórcą i organizatorem zakładu był prof. Bohdan Lapis.
Pracownia Historii Starożytnego Bliskiego Wschodu.
Geneza zakładu to reaktywacja jednostki starożytniczej, która pod kierownictwem Tadeusza Zawadzkiego koncentrowała się głównie na badaniach wschodniej części cesarstwa rzymskiego. Następnym krokiem było skupienie się przez Julię Zabłocką po uzyskaniu doktoratu na dziejach Mezopotamii. Od tego czasu Zabłocka stopniowo budowała poznański ośrodek bliskowschodni, poprzez budowanie bazy naukowej i nowej wyspecjalizowanej kadry, doprowadzając go do wiodącej roli w całym kraju. Dowodem na to jest chociażby autorstwo Zabłockiej pierwszej w polskiej historiografii syntezy starożytnych dziejów bliskowschodnich. Apogeum tego procesu nastąpiło w latach 1984–1991, gdy Zabłocka objęła kierownictwo nad Zakładem Historii Starożytnej. W 1989 UAM stał się gospodarzem czwartej edycji międzynarodowej konferencji historyków starożytnego Bliskiego Wschodu „Šulmu”. Przez cały czas działalność znawców Bliskiego Wschodu odbywała się jednak w ramach Katedry, a później Zakładu Historii Starożytnej. Wydzielenie się odrębnego Zakładu Historii Starożytnego Wschodu nastąpiło w roku 1996. Jego kierownikiem w latach 1996 – 2016 był Stefan Zawadzki (przedtem odmawiał przyjęcia stanowiska kierowniczego w ZHS). Obecnym kierownikiem zakładu jest Witold Tyborowski. Dziś Zakład Historii Starożytnego Wschodu jest kolejną tego typu placówką uniwersytecką w Polsce, a UAM jako jedyna uczelnia w Polsce poza Uniwersytetem Szczecińskim (gdzie za starożytność również odpowiadał prof. Zawadzki) realizuje w ramach studiów historycznych odrębny, całosemestralny kurs historii starożytnego Wschodu (a nie, jak ma to miejsce w innych uczelniach, jako część historii starożytności).
Od 1 stycznia 2020, Zakład funkcjonuje jako Pracownia Historii Starożytnego Bliskiego Wschodu.
Pracownia Historii Starożytnej Grecji i Rzymu.
ZHSA kontynuuje długą tradycję badań nad starożytnością, które prowadzone są na poznańskim uniwersytecie prawie od samego początku. Już bowiem w 1919 powstała na Seminarium Historycznym Katedra Historii Starożytnej. Trzy lata później jej kierownik Ludwik Piotrowski przeniósł się jednak na Uniwersytet Jagielloński i katedra upadła na całe przedwojnie. Nie powiodła się też podjęta uchwałą Rady Wydziału z 2 czerwca 1949 r. próba reaktywacji Katedry Historii Starożytnej, na której czele planowano postawić Rocha Knapowskiego. Odbudowę ośrodka starożytniczego znamionowała dopiero osoba Tadeusza Zawadzkiego, który w 1954 r. przybył do Poznania. W 1956 utworzono Zakład Historii Starożytnej afiliowany przy Katedrze Historii Powszechnej, a w 1958 starożytników podłączono do katedry mediewistycznej, stąd też przez krótki okres działali oni w ramach Katedry Historii Starożytnej i Średniowiecznej. Wreszcie w 1961 utworzono samodzielną Katedrę Historii Starożytnej. Jej badania skupiały się przede wszystkim na wschodniej części cesarstwa rzymskiego. Poznańscy starożytnicy aktywnie uczestniczyli w badaniach w Chersonezie Taurydzkim i Novae. Niestety pod koniec lat sześćdziesiątych jej kierownik Tadeusz Zawadzki wybrał emigrację. Na skutek reorganizacji Instytutu w 1969 r. i likwidacji katedr, jednostka zmienia nazwę na Zakład Historii Starożytnej i pod tą nazwą funkcjonuje aż do lat dziewięćdziesiątych. Wraz z reorganizacją, zakład wsparło dwóch pracowników zlikwidowanej Katedry Archeologii Śródziemnomorskiej, w tym nowy kierownik, prof. Stefan Parnicki-Pudełko. Z racji dużego rozrzutu badawczego pomiędzy asyriologami a resztą zespołu, specjalizującą się w dziejach starożytnej Grecji i Rzymu oraz rozrostu liczebnego kadry naukowej, doszło do podziału w obrębie Zakładu Historii Starożytnej. Po wyodrębnieniu się zakładu bliskowschodniego, w 1996 r. Zakład Historii Starożytnej przyjął nazwę Zakład Historii Społeczeństw Antycznych. Ma ona podkreślać, że historia antyczna to nie tylko dzieje Grecji i Rzymu, ale także wszystkich pozostałych „barbarzyńskich” kultur, funkcjonujących równolegle i wzajemnie przenikających się z kulturą hellenistyczną i rzymską. Kierownikiem zakładu jest od 1997 r. Leszek Mrozewicz. Zakład wydaje własnym sumptem okolicznościowe publikacje, np. z cyklu Xenia Posnaniensia. Organizuje też konferencje naukowe – m.in. wielka konferencja „Idy Marcowe – 2050 lat później” w rocznicę zamordowania Juliusza Cezara w 2007 roku, omawiającą życie, działalność, okoliczności śmierci oraz udział w historiografii, kulturze i sztuce Cezara. Zakład posiadał również własną stronę internetową. Od 1 stycznia 2020, Zakład funkcjonuje jako Pracownia Historii Starożytnej Grecji i Rzymu.
Pracownia Komputerowa.
Pracownia powstała w 1993 r.
Pracownia Fotograficzno-Graficzna.
Pracownia jest połączeniem założonych w latach osiemdziesiątych dwóch pracowni: Fotograficznej i Graficznej. Zajmuje się m.in. techniczną stroną wydawania publikacji w ramach wydawnictwa Instytutu.
Doktoraty "honoris causa" UAM z inicjatywy instytutu.
Instytut Historii UAM piętnastokrotnie był inicjatorem przyznania godności doktora "honoris causa" uczelni:
Organizacje afiliowane przy Instytucie.
Fundacja Historyczna im. prof. Henryka Łowmiańskiego.
Fundacja powstała z inicjatywy uczniów Henryka Łowmiańskiego. Zarejestrowana została z dniem 30 maja 1989 r. Jej pierwszym prezesem był Jerzy Ochmański.
Zarząd fundacji:
Wydawnictwo Instytutu Historii UAM.
Instytut posiada własne wydawnictwo, nastawione przede wszystkim na publikację rozpraw swoich pracowników oraz materiałów z konferencji i zapisów gościnnych wykładów. Znaczniejsze wydane publikacje zwarte:

</doc>
<doc id="1396506" url="https://pl.wikipedia.org/wiki?curid=1396506" title="Listy powszechne">
Listy powszechne

Listy powszechne albo Listy katolickie – obok Ewangelii, Dziejów Apostolskich, Listów Pawła i Apokalipsy jedna z sekcji Nowego Testamentu. Większość greckich rękopisów umieszczała Listy powszechne po Dziejach, a przed Listami Pawła. Kościoły wschodnie po dziś dzień stosują taki porządek ksiąg nowotestamentowych. 
Jednak rękopisy Wulgaty, a później textus receptus, umieszczały je po Listach św. Pawła a przed Apokalipsą. Tę kolejność ksiąg stosuje kanon kościoła katolickiego jak i kościołów protestanckich. 
Za kanoniczne zostały uznane nieco później niż Ewangelie, Dzieje Apostolskie i Listy Pawła. Najpierw, to jest w II wieku, uznano tylko Jk, 1 Pt i 1 J, natomiast cztery pozostałe listy, nazywane też krótkimi listami powszechnymi, zyskały powszechną aprobatę w kościele wschodnim, jak i zachodnim dopiero w IV wieku. Kościoły przedchalcedońskie dłużej nad tą sprawą się zastanawiały, kościół syryjski za kanoniczne uznał wszystkie siedem z Listów powszechnych dopiero w XI wieku. 

</doc>
<doc id="1396511" url="https://pl.wikipedia.org/wiki?curid=1396511" title="Carrier">
Carrier



</doc>
<doc id="1396512" url="https://pl.wikipedia.org/wiki?curid=1396512" title="Rafał Żebrowski">
Rafał Żebrowski

Rafał Maria Żebrowski (ur. 1954) – polski historyk, doktor habilitowany nauk historycznych, publicysta, pisarz i poeta, emerytowany wieloletni pracownik Żydowskiego Instytutu Historycznego.
Życiorys.
W 1987 na Katolickim Uniwersytecie Lubelskim otrzymał stopień doktorski na podstawie pracy pt. "Obraz kosmosu w kazaniach pierwszego pokolenia jezuitów polskich", promotorem pracy był profesor Wiesław Müller, a recenzentem prof. Janusz Tazbir. Habilitował się w 2014 na Wydziale Historyczno-Socjologicznym Uniwersytetu w Białymstoku na podstawie oceny dorobku naukowego i rozprawy pt. "Żydowska gmina wyznaniowa w Warszawie 1918–1939. W kręgu polityki". Pracował jako adiunkt w Pracowni Varsavianistycznej Żydowskiego Instytutu Historycznego im. Emanuela Ringelbluma w Warszawie, specjalizuje się w historii Żydów XIX wieku i historii okresu międzywojennego.
Życie prywatne.
Jest jednym z bliskich krewnych Zbigniewa Herberta, jego matka to siostra poety, Halina Herbert-Żebrowska (1923−2017). Rafał Żebrowski zajmuje się także biografią i analizą twórczości swego wuja, jest członkiem Rady Patronackiej &gt;Klubu Herbertowskich Szkół.
Jest mężem Zofii Borzymińskiej, mieszka w Warszawie.
Publikacje.
O Zbigniewie Herbercie:
Jest autorem wielu tekstów; wśród nich najważniejsze publikacje książkowe o Żydach:

</doc>
<doc id="1396513" url="https://pl.wikipedia.org/wiki?curid=1396513" title="Sunday Adelaja">
Sunday Adelaja

Sunday Adelaja (ur. 28 maja 1967 roku w Idomila Ijebu-Ode w stanie Ogun) – pochodzący z Nigerii założyciel i pastor największego w Europie, charyzmnatycznego zboru Ambasada Boża w Kijowie na Ukrainie. Ożenił się z Nigeryjką studiującą – podobnie jak on – w ZSRR, mają troje dzieci.
Wczesne życie i edukacja.
Sunday Sunkanmi Adelaja urodził się w 1967 roku w wiosce Idomila Ijebu-Ode w Nigerii. Chrześcijaninem został w marcu 1986 roku. Studiował dziennikarstwo na Białoruskim Uniwersytecie Państwowym w Mińsku, w czasach Białoruskiej SRR, które ukończył w 1993 roku. Podczas studiów fascynował go ruch charyzmatyczny, zwłaszcza pastor z Rygi i charyzmatyczny lider Aleksiej Lediajew, do którego zboru często jeździł. Próbował w tym czasie założyć zbór w Mińsku, lecz bezskutecznie.
Działalność w Kijowie.
W 1994 roku przeniósł się do Kijowa na Ukrainie i założył tam zbór, który wtedy nosił nazwę „Słowo Wiary”. Już po siedmiu latach swego istnienia, zbór osiągnął 15 tysięcy wyznawców i stał się trzecim wielkim ewangelikalnym zborem w Europie (mega-zbór). Dzisiaj liczy ok. 30 tysięcy i jest największym zborem w Europie.
Ambasada Boża i Adelaja zaznawali wiele przeszkód ze strony władzy w czasach, gdy prezydentem był Łeonid Kuczma. Sunday Adelaja zaangażował się w pomarańczową rewolucję, popierał Juszczenkę, w wyborach roku 2010 poparł jednak Janukowycza.
W maju 2009 został „twarzą Kijowa roku 2009”. W październiku 2010, dziennik Kyiv Post uznał Sunday Adelaja za jednego z najbardziej wpływowych obcokrajowców na Ukrainie w roku 2010 i umieścił go na pozycji 16-tej ("The Most Influential Expats 2010").
Procesy, zaangażowanie w politykę oraz afera finansowa King’s Capital spowodowały odejście ze zboru większości wyznawców.
Misja zewnętrzna.
Obecnie zbory Sundaya Adelai działają nie tylko na Ukrainie, ale i w różnych krajach świata (w USA działa 13 zborów). Zbory te zakładane są często przez absolwentów założonej przez niego i działającej przy zborze szkoły „Iisus Nawin”. Kilkakrotnie gościł w Polsce. Zbór w Amsterdamie liczy 18 tysięcy wyznawców. Jego związek religijny posiada też 700 filii zborów w 45 krajach.
W 2006 roku zabroniono mu wjazdu do Rosji, co sam Adelaja wyjaśnił swoim zaangażowaniem w pomarańczową rewolucję. 23 kwietnia 2007 roku Sunday Adelaja otworzył modlitwą posiedzenie Senatu USA. 23 sierpnia 2007 jako pierwszy pastor przemawiał w głównej sali ONZ oraz spotkał się z sekretarzem generalnym ONZ.
Procesy.
Członkowie zboru oraz Sunday inwestowali pieniądze w firmie King’s Capital, prowadzonej przez członków zboru. Sunday zachęcał wszystkich do inwestowania w firmę: „Jeśli chcesz być bogatym, inwestuj pieniądze... w King’s Capital”. W listopadzie 2008 firma zaczęła przynosić straty, a kiedy ludzie zaczęli domagać się zwrotu zainwestowanych pieniędzy, okazało się, że zostały one zdefraudowane. Policja aresztowała Aleksandra Bandurczenko, jednego z szefów firmy.
5 lutego 2009 Sunday został oskarżony o współudział w defraudacji. 12 października 2009 roku prowadzący śledztwo zakwestionowali współudział Sundaya w defraudacji; tym niemniej 14 października 2009 minister od spraw wewnętrznych Jurij Łucenko podczas konferencji prasowej oświadczył, że w okresie od października 2006 do maja 2008 roku Sunday oraz inni sprzeniewierzyli 1,5 miliona UAH, większa część tej sumy miała pochodzić od członków zboru. Inne źródła mówią nawet o 100 milionach hrywien.
Jest to już 23. postępowanie sądowe przeciwko niemu od chwili założenia zboru, wciąż nierozstrzygnięte; 22 poprzednie sprawy zakończyły się dla Sundaya Adelai wyrokiem uniewinniającym. Sunday oświadczył, że oskarżenie go o współudział miało polityczne podłoże, a niepowodzenia firmy są wynikiem raczej kryzysu finansowego, jaki miał miejsce na Ukrainie w latach 2008-2009, oraz nieudolnego zarządzania firmą, niż sprzeniewierzenia pieniędzy. W maju 2011 Sunday jako jedyny z oskarżonych oświadczył, że nie chce zapoznawać się z materiałami toczonego śledztwa.
Krytyka.
Środowiska ewangelikalne (baptyści, zielonoświątkowcy) od samego początku były krytycznie usposobione do Sundaya. Zielonoświątkowe pismo „Błahowistnik” co jaki czas zamieszcza artykuły krytycznie oceniający jego działalność. Zarzuca się Sundayowi niezgodność jego nauczania ze wskazaniami Pisma Świętego, wprowadzenie kultu własnej osoby, miłość pieniędzy, a także rozbudzanie nacjonalizmu ukraińskiego (jego zdaniem tylko nacjonalizm może uratować Ukrainę, która w przeciwnym razie zostanie rozebrana pomiędzy Rosję i Polskę). W jego posłudze raz po raz pojawiają się akcenty antyrosyjskie. 16 grudnia 2008 odbyła się konferencja z udziałem przedstawicieli ewangelikalnych kościołów, na którą osobiście zaproszono Sundaya w celu wyjaśnienia wszelkich niejasności. Zarzucono Sundayowi autoreklamę, kult swojej jednostki, rzucanie klątw na tych, którzy mają odmienne zdanie, i zażądano pokuty. Sunday przyznał się do popełniania błędów, co nie wystarczyło, bowiem uznano, że samo przyznanie się do błędów nie wystarcza na pokutę. Zażądano odeń by zostawił swoją służbę.
Również środowiska charyzmatyczne dystansują się od niego. Jedynie dwa mega-zbory, założone przez misje zagraniczne - „Pobieda” oraz „Hilsong Church”, prowadzone przez Henry’ego Madavę oraz Eugeniusza Kasewicza - w dalszym ciągu utrzymują z nim kontakt.
Dmitrij Rozet z rosyjskiego Centrum Badań Apologetycznych zarzucił mu, że w swoich naukach tylko pozornie opiera się na Biblii.
Niezależnie od tego, Sunday w dalszym ciągu cieszy się wielką popularnością i powodzeniem zarówno na Ukrainie jak i poza jej granicami. 23 lutego 2009 roku tygodnik "Time" opublikował artykuł „How the World Heals”, w którym omawia m.in. nabożeństwa uzdrowieniowe zboru Sundaya.
Pozytywne aspekty nauczania Sundaya podkreślił również baptystyczny biskup Witalij Wozniuk.
Były członek zboru Sundaya, Władimir Żukotanskij, nazwał jego organizację finansową piramidą.

</doc>
<doc id="1396515" url="https://pl.wikipedia.org/wiki?curid=1396515" title="Alojzy Brzozowski">
Alojzy Brzozowski

Alojzy Brzozowski (ur. 26 kwietnia 1900 na Zgodzie, zm. 17 października 1974 w Świętochłowicach) – powstaniec śląski, działacz społeczny.
Życiorys.
Urodził się w rodzinie robotniczej. Miał siedmioro rodzeństwa. Pierwszą pracą jaką podjął była praca ślusarza w kopalni Wirek. W 1918 r. wcielony do niemieckiego wojska, z którego szybko zdezerterował. Został do niego ponownie doprowadzony, lecz prowadził w nim agitację narodową i rewolucyjną. Po powrocie do domu wstąpił do POW i „Sokoła”. Brał udział we wszystkich trzech powstaniach śląskich. W 1920 r. wrócił na Górny Śląsk i został członkiem Policji Plebiscytowej w Opolu, Koźlu i Krapkowicach, jednak został z niej wydalony za polską działalność propagandową. 
Po powstaniach śląskich wrócił ponownie na Zgodę i zatrudnił się w hucie „Falva”. Został członkiem PPS-Lewica. W 1939 r. wziął udział w przygotowaniach obronnych miejscowego Związku Powstańców. Wraz z wkroczeniem Niemców do miasta, dokonał jako pierwszy sabotażu niszcząc urządzenia w hucie „Falva”. Wraz z grupką innych powstańców dotarł do Lwowa i wstąpił do ZWZ. W latach 1940–1946 przebywa w ZSRR w Isil-Kulu, jako pracownik zakładów maszynowych.
Po powrocie do Polski ponownie podjął pracę w hucie Florian. Wstąpił do PZPR i ZBoWiDu.
Alojzy Brzozowski zmarł 17 października 1974 roku. Został pochowany na Nowym Cmentarzu przy ul. Szpitalnej w Świętochłowicach.

</doc>
<doc id="1396516" url="https://pl.wikipedia.org/wiki?curid=1396516" title="Ketmia szczawiowa">
Ketmia szczawiowa

Ketmia szczawiowa ("Hibiscus sabdariffa") – gatunek rośliny z rodziny ślazowatych. Pochodzi prawdopodobnie z tropikalnej Afryki, obecnie jednak nigdzie nie rośnie dziko, występuje wyłącznie w uprawie. Roślina jest popularna zwłaszcza w krajach arabskich i Indiach.
Zastosowanie.
Inna zastosowania.
Suszone kielichy służą do sporządzania orzeźwiającego napoju o czerwonej barwie – popularnie zwanego Hibiscusem – spożywanego zarówno na gorąco, jak i na zimno. Jako przyprawa są też stosowane do nadawanie korzennego aromatu różnym potrawom, do sporządzania syropów.
Uprawa.
Ma duże wymagania cieplne i wodne, wymaga nawadniania w klimacie suchym. Zbiór kielichów odbywa się już po 4-6 miesiącach od siewu nasion do gruntu lub wysadzenia rozsady. Kielichy zbiera się około 2 tygodnie po przekwitnięciu kwiatów.

</doc>
<doc id="1396517" url="https://pl.wikipedia.org/wiki?curid=1396517" title="Andrij Zaporożec">
Andrij Zaporożec

Andrij Zaporożec (), znany także pod pseudonimem Sun (; ur. 5 września 1979 w Charkowie) – ukraiński piosenkarz, z zawodu lekarz pediatra.

</doc>
<doc id="1396519" url="https://pl.wikipedia.org/wiki?curid=1396519" title="Hibiscus sabdariffa">
Hibiscus sabdariffa



</doc>
<doc id="1396521" url="https://pl.wikipedia.org/wiki?curid=1396521" title="Szafarz">
Szafarz

Osoby o nazwisku Szafarz:
a także:

</doc>
<doc id="1396523" url="https://pl.wikipedia.org/wiki?curid=1396523" title="Teodor Cressy Skeat">
Teodor Cressy Skeat

Teodor Cressy Skeat, ang. Theodore Cressy Skeat (ur. 15 lutego 1907, zm. 25 czerwca 2003) – bibliotekarz w British Library, gdzie pracował jako asystent kustosza (od 1931), zastępca kustosza (od 1948) i kustosz manuskryptów oraz bibliotekarz Egerton (od 1961 do 1972), po studiach w Cambridge i British School of Archaeology w Atenach. Jego praca zbiegła się z pozyskaniem dwóch ważnych rękopisów przez instytucję, w której pracował, mianowicie Kodeksu Synajskiego i apokryficznej ewangelii "Egerton 2 Papirus" ("Ewangelia Egerton"). Stał się znany dzięki znacznemu wkładowi do paleografii, papirologii i kodykologii, zwłaszcza – choć nie tylko – w nawiązaniu do dwóch wymienionych rękopisów. Był wnukiem znanego filologa Waltera Williama Skeata.

</doc>
<doc id="1396524" url="https://pl.wikipedia.org/wiki?curid=1396524" title="Mick Harvey">
Mick Harvey

Michael John Harvey (ur. 29 września 1958 w Rochester) – australijski muzyk, szerzej znanym ze współpracy z Nickiem Cave’em. Jest multiinstrumentalistą (gra na gitarze, gitarze basowej, keyboardzie i perkusji) oraz wokalistą.

</doc>
<doc id="1396526" url="https://pl.wikipedia.org/wiki?curid=1396526" title="Frederick Henry Ambrose Scrivener">
Frederick Henry Ambrose Scrivener

Frederick Henry Ambrose Scrivener (ur. 29 września 1813, w Bermondsey w Surrey, zm. 30 października 1891 roku, w Hendon w Middlesex) – brytyjski biblista, krytyk tekstu i teolog. Odegrał ważną rolę w krytyce tekstu Nowego Testamentu, był członkiem zespołu "English New Testament Revision Committee", który wydał zrewidowaną wersję Revised Version Biblii.
Dokonania.
Studiował w Trinity College na Uniwersytecie Cambridge. Przez 15 lat (1861–1876) był rektorem szkoły w Gerrans, Kornwalia. 
Stał się znany dzięki wydaniu Kodeksu Bezy i skolacjonowaniu Kodeksu Synajskiego. Był zwolennikiem tekstu bizantyjskiego. Porównał Textus receptus w wydaniach Stefanusa (1550), Teodora Bezy (1565), Elzevierów (1624), wyliczając różnice pomiędzy nimi. Ponadto porównał Textus receptus z wydaniem tekstu NT Lachmanna, Tregellesa i Tischendorfa. Zastanawiał się nad autentycznością tekstów Łk 22,43-44 (krwawy pot Jezusa); J 5,3.4b (zstępujący anioł); J 7,53-8,11 (Pericope adultera). J 5,3.4 oraz J 7,53-8,11 jego zdaniem zostały dodane przez autora Ewangelii w drugiej redakcji. 
W swoim najważniejszym dziele "A Plain Introduction" skatalogował ponad trzy tysiące greckich rękopisów Nowego Testamentu.
Ze względu na swe zasługi dla krytyki tekstu i rozumieniu rękopisów biblijnych w 1872 roku został wciągnięty na Civil List.
Był członkiem "English New Testament Revision Committee" powołanego dla zrewidowania tekstu Nowego Testamentu. Owocem prac komitetu był Revised Version. Jako jedyny członek tego komitetu sprzeciwiał się odejściom od tekstu większości.

</doc>
<doc id="1396529" url="https://pl.wikipedia.org/wiki?curid=1396529" title="Wydział Archeologii Uniwersytetu im. Adama Mickiewicza w Poznaniu">
Wydział Archeologii Uniwersytetu im. Adama Mickiewicza w Poznaniu

Wydział Archeologii Uniwersytetu im. Adama Mickiewicza w Poznaniu ("WArch UAM") - jednostka organizacyjna Uniwersytetu im. Adama Mickiewicza w Poznaniu, jeden z 6 wydziałów tworzących szkołę dziedzinową Nauk Humanistycznych UAM.
Historia i badania Wydziału.
Wydział Archeologii, początkowo jako instytut, został powołany 30 stycznia 1919 roku a jego pierwszym dyrektorem był współzałożyciel Uniwersytetu, prof. dr hab. Józef Kostrzewski. Po kilkakrotnej zmianie nazwy, 1 grudnia 1982 roku, wprowadzono nazwę "Instytut Prahistorii Uniwersytetu im. Adama Mickiewicza". Nazwa ta została zmieniona 3 października 2016 roku i do 1 października 2019 instytut funkcjonował jako "Instytut Archeologii Uniwersytetu im. Adama Mickiewicza w Poznaniu". Wydział prowadzi badania w zakresie archeologii pradziejowej i średniowiecznej a od 1999 roku w zakresie archeologii śródziemnomorskiej, (od 2004 roku jako archeologia orientalna i antyczna). Wydział Archeologii wydaje własne czasopismo "Folia Praehistorica Posnaniensia" oraz kilka tytułów serii wydawniczych.
Wydział początkowo prowadził badania wykopaliskowe na terenie Wielkopolski i Kujaw oraz na Pomorzu Wschodnim. Do najważniejszych prac tego okresu były badaniach grodu kultury łużyckiej w Biskupinie. W latach 60. rozpoczęto badania na Pomorzu Zachodnim i Środkowym.
Do największych odkryć dokonanych przez studentów i pracowników Wydziału należy odkrycie Palatium Mieszka I na poznańskim Ostrowie Tumskim oraz kilka bezcennych artefaktów m.in. bulle - ołowiana pieczęć Bolesława Śmiałego albo Bolesława Krzywoustego z okresu między połową XI wieku, a latami trzydziestymi XII wieku. Innym odkryciem było odkrycie i prowadzenie do dzisiaj badań archeologicznych osady obronnej z wczesnej epoki brązu w Bruszczewie
Obecnie wydział zaangażowany jest w kilkanaście prac badawczych m.in.:
Od 1 października 2019 roku, zarządzeniem Rektora UAM, Instytut funkcjonuje jako Wydział Archeologii Uniwersytetu im. Adama Mickiewicza w Poznaniu.
Biblioteka.
Wydział Archeologii posiada własną bibliotekę tematyczną, w której zbiorach znajduje się około 40 000 woluminów, 380 tytułów czasopism zagranicznych oraz 170 tytułów czasopism polskich.
Publikacje Wydziału.
Wydział Archeologii wydaje publikacje naukowe nakładem Wydawnictwa Naukowego UAM. Publikacje stanowią odzwierciedleniem badań i prac archeologicznych przeprowadzanych przez Instytut w ramach studiów archeologicznych. Do wybranych prac należą m.in.
Władze Wydziału.
W kadencji 2020–2024:
Struktura organizacyjna.
Wydział dzielił się na 5 zakładów oraz jedną pracownię. Od 1 stycznia 2020, Wydział nie posiada wewnętrznej struktury organizacyjnej i nie jest podzielony na zakłady. Prowadzi działalność naukowo-dydaktyczną z zakresu prahistorii. Instytut Archeologii organizuje studia archeologiczne. Siedzibą instytutu od 1990 do 2015 roku był gmach "Collegium Historicum" (obecnie "Collegium Martineum") przy ul. Święty Marcin 78. Obecna siedziba znajduje się w gmachu "Collegium Historicum" przy ul. Uniwersytetu Poznańskiego 7.

</doc>
<doc id="1396531" url="https://pl.wikipedia.org/wiki?curid=1396531" title="Czechy (Trąbki)">
Czechy (Trąbki)

Czechy - część wsi Trąbki w Polsce, położona w województwie mazowieckim, w powiecie garwolińskim, w gminie Pilawa.
W latach 1975–1998 Czechy położone były w województwie siedleckim.
Przez miejscowość przebiega droga wojewódzka nr 805 Dziecinów - Wilchta.
W osadzie znajduje się huta szkła "Czechy" S.A.
Mieści się tu m.in. rzymskokatolicka parafia św. Józefa, Szkoła Podstawowa imienia Juliana Tuwima i Gimnazjum imienia Adama Mickiewicza, ośrodek zdrowia, oraz biblioteka publiczna. 
W miejscowości funkcjonuje klub sportowy Hutnik Huta Czechy założony w 1946. W sezonie 2019/2020 klub znajduje się w lidze okręgowej w grupie siedleckiej.

</doc>
<doc id="1396532" url="https://pl.wikipedia.org/wiki?curid=1396532" title="Kurt Aland">
Kurt Aland

Kurt Aland (ur. 28 marca 1915 w Berlin-Steglitz, zm. 13 kwietnia 1994 w Münster, Westfalia) – niemiecki teolog i profesor Badań Nowego Testamentu i Historii Kościoła. Kierował Instytutem Badań Tekstu Nowego Testamentu (Institut für neutestamentliche Textforschung) i był głównym wydawcą Nestle-Aland "Novum Testamentum Graece" (greckiego Nowego Testamentu). 
Życiorys.
Kurt Aland od 1933 studiował teologię na Uniwersytecie Humboldta w Berlinie. Egzaminy teologiczne zdawał przed Bruderrat w Kościele Wyznającym ("Bekennende Kirche"), w dniu 23 marca 1938 roku. Już podczas studiów pracował w czasopiśmie Wyznającego Kościoła, »Junge Kirche«. W ideologicznej broszurze »Wer fälscht?« (napisana przeciwko Mathilde Ludendorff) utożsamia się z Wyznającym Kościołem. W 1939 roku uzyskał licencjat u Hansa Lietzmanna. W 1940 został uznany za niezdolnego do służby wojskowej, w 1941 roku po śmierci swego nauczyciela Hansa Lietzmanna przejął redagowanie teologicznego czasopisma. W 1941 uzyskał habilitację, w 1944 roku został ordynowany na proboszcza w Berlinie-Steglitz. 
Po wojnie wykładał na Wydziale Teologicznym na Uniwersytecie Humboldtów w Berlinie, w 1947 roku został mianowany profesorem zwyczajnym w Halle.
Aland był krytycznie nastawiony wobec marksistowskiego reżimu NRD, co doprowadziło do prześladowań. W 1953 oskarżono go o przemycanie zegarków do Berlina Zachodniego i trzy miesiące spędził w areszcie. Aland kilkakrotnie wypowiedział się publicznie przeciwko uciskowi kościołów i akademickiej wolności w NRD. W lipcu 1958 został zwolniony z pracy na uniwersytecie. We wrześniu 1958 roku Aland uciekł do Berlina Zachodniego. 
W 1959 został profesorem na Westfalskim Uniwersytecie Wilhelma w Münster. Tutaj założył "Institut für Neutestamentliche Textforschung", którym kierował do 1983 roku.
Jego żoną była Barbara Aland

</doc>
<doc id="1396534" url="https://pl.wikipedia.org/wiki?curid=1396534" title="Postumus (ujednoznacznienie)">
Postumus (ujednoznacznienie)



</doc>
<doc id="1396535" url="https://pl.wikipedia.org/wiki?curid=1396535" title="Kurt Aust">
Kurt Aust

Kurt Aust (pseudonim pisarski Kurta Østergaarda, ur. 6 grudnia 1955 w Ikast, Dania) – norweski pisarz, tłumacz i publicysta.
Życiorys.
Aust urodził się i wychował w Danii, lecz od 1982 r. mieszka i pracuje w Norwegii (w miejscowości Horten). Zadebiutował jako pisarz w 1999 r. Wcześniej napisał scenariusz do historycznego komiksu na temat statku niewolników "Fredensborg".
Kurt Aust jest autorem kilku historycznych powieści kryminalnych osadzonych w realiach osiemnastowiecznej Danii i Norwegii. Głównymi bohaterami tych powieści są profesor Thomas af Boueberg z Uniwersytetu Kopenhaskiego oraz Norweg Petter Hortten.
W 2006 r. Aust wydał są pierwszą powieść współczesną, thriller "De usynlige brødre".

</doc>
<doc id="1396536" url="https://pl.wikipedia.org/wiki?curid=1396536" title="Antonov Airlines">
Antonov Airlines

Antonov Airlines (ukr. Авіалінії Антонова) – ukraińskie linie lotnicze specjalizujące się w transporcie cargo (towarowym). Główną bazą jest port lotniczy Kijów-Hostomel, a siedzibą – stolica Ukrainy, Kijów. Antonov Airlines oferuje swoje usługi na rynku międzynarodowym, głównie w oparciu o ciężkie samoloty transportowe An-124 Rusłan, dobrze sprawdzające się w transporcie ładunków ponadgabarytowych i niestandardowych. Dzięki posiadanej flocie Rusłanów oraz do 2022 jedynemu na świecie egzemplarzowi samolotu An-225 Mrija, firma zajmowała liczącą się pozycję pośród przewoźników tego segmentu rynku cargo.
Na początku 2018 roku przedsiębiorstwo zapewniało około 35% światowej objętości rynku transportu lotniczego dużych i bardzo ciężkich ładunków.
W 2022 roku w obliczu trwającej rosyjskiej inwazji na Ukrainę spółka tymczasowa przebazowała swoje operacje do lotniska Lipsk/Halle w Saksonii, udało się ocalić pięć samolotów An-124 Rusłan, jednak podczas ataku na Kijów bardzo poważnie uszkodzony został nieewakuowany na czas z Hostomela najcenniejszy An-225 Mrija. Inne samoloty które pozostawały na podkijowskich lotniskach również uległy poważnym uszkodzeniom.
Historia.
Antonov Airlines założono w 1989 roku, m.in. z zamiarem współpracy z liniami lotniczymi Air Foyle HeavyLift, które miały wspierać je (także marketingowo) na rynkach międzynarodowych. Współpraca zakończyła się w roku 2006.
W 2006 roku Antonov Airlines oraz Volga-Dnepr Airlines powołały spółkę joint venture Ruslan International. Spółka funkcjonowała do 31 grudnia 2016 roku.
Transportowane ładunki.
W kwietniu 1986 roku z Charkowa do Taszkentu przetransportowano samolotem An-124 koło turbiny wodnej o średnicy 6 metrów i wadze około 80 ton.
We wrześniu 1993 roku z Frankfurtu do New Delhi przetransportowano samolotem An-124-100 stojan generatora SIEMENS ważący 124 tony. Operacja ta była kolejnym ustanowionym rekordem Guinnessa w transporcie drogą powietrzną najcięższego pojedynczego elementu.
W czerwcu 1994 roku z London do Dublina przetransportowano samolotem An-124-100 lokomotywę General Motors ważącą 109 ton (z wyposażeniem – 146 ton). Lot stał się rekordowy, gdy lokomotywa o mocy 3200 KM przeleciała drogą powietrzną przez Atlantyk. Lot trwał 12 godzin z przystankami technicznymi w Montrealu, Gander i Reykjavíku w celu uzupełnienia paliwa. Podczas operacji Antonov Airlines ustanowiły kolejny rekord Guinnessa w przewozie najcięższego ładunku.
We wrześniu 2001 roku An-225 przetransportował pięć czołgów T-72 o łącznej masie 253,8 ton. Podczas lotu dowódca Ołeksandr Halunenko wraz z załogą ustanowili 214 rekordów krajowych i 124 rekordów świata.
W sierpniu 2009 roku An-225 przetransportował generator ALSTOM z Frankfurtu do Erywania o wadze 174 ton. Mając łączną ładowność 187,6 ton (łącznie ze specjalną ramą, w której na czas transportu został umieszczony generator), generator stał się najcięższym jednoczęściowym ładunkiem, jaki kiedykolwiek był transportowany drogą powietrzną. Do dziś pozostaje aktualnym rekordem świata.
W czerwcu 2010 roku An-225 przetransportował dwie testowe łopaty turbiny wiatrowej o długości 42,1 metra z Shijiazhuang w Chinach na lotnisko Skrydstrup w Danii. Do ustalenia możliwego ułożenia łopatek w przedziale ładunkowym o długości 43,3 metra wykorzystano modelowanie 3D.
We wrześniu 2012 roku An-225 ustanowił kolejny rekord Guinnessa. Była to najwyżej położona wystawa sztuki, jaką kiedykolwiek zorganizowano na pokładzie samolotu, który osiągnął wysokość 10150 metrów (33300 stóp) nad poziomem morza. Antonov Airlines ustanowiły rekord razem z Niezależnym Centrum Produkcyjnym Bojko, głównym organizatorem wystawy sztuki w An-225. Najwyższa wystawa sztuki na świecie obejmowała 500 dzieł sztuki stworzonych przez 120 artystów.
W listopadzie 2016 roku An-225 przetransportował transformator ABB z São Paulo do Santiago. Przy całkowitej masie 182 ton (łącznie ze specjalną ramą, w której na czas transportu został umieszczony transformator), transformator stał się drugim najcięższym jednoczęściowym ładunkiem kiedykolwiek przewożonym drogą powietrzną i najcięższym w obu Amerykach.
Latem 2018 roku An-225 pomyślnie zrealizował serię 12 lotów z elementami generatorów pary z Iquique do Chimoré stając się największym projektem pod względem liczby lotów i całkowitej ładowności, jakie kiedykolwiek przeprowadzono w komercyjnej historii „Mriji”. Łączna waga przetransportowanych elementów wyniosła 1920 ton.
Stałe połączenia lotnicze.
Linie lotnicze Antonov Airlines posiadały pięć stałych połączeń lotniczych z następującymi miastami:

</doc>
<doc id="1396537" url="https://pl.wikipedia.org/wiki?curid=1396537" title="Samuel Prideaux Tregelles">
Samuel Prideaux Tregelles

 
Samuel Prideaux Tregelles (ur. 30 stycznia 1813, zm. 24 kwietnia 1875 roku) – brytyjski biblista, krytyk tekstu i teolog.
Życiorys.
Urodził się w Wodehouse Place, Falmouth, jego rodzice byli kwakrami, ale on sam przez wiele lat należał do wspólnoty braci plymuckich, pod koniec zaś życia został prezbiterianinem (a może i anglikaninem). Kształcił się w Falmouth w latach 1825-1828.
W kwietniu 1839 Tregelles ożenił się z Sarah Anna Prideaux (ur. 22 września 1807). Nie mieli dzieci. Tregelles uzyskał doktorat na St Andrews w 1850 roku i otrzymał pensję w wysokości 200 £ w 1862. Zmarł w Plymouth.
Przez pewien czas pracował w hucie żelaza, Neath Abbey, Glamorgan, swój wolny czas poświęcał wtedy nauce języków greckiego, hebrajskiego, aramejskiego i walijskiego. Jego zainteresowanie walijskim, szło w parze z pragnieniem szerzenia poselstwa chrześcijańskiej ewangelii w Walii, w rywalizacji z rosnącymi wpływami ateizmu, Kościoła katolickiego i mormonów. Tregelles został prywatnym tutorem w Falmouth, a w końcu poświęcił się pracy naukowej dopóki nie został owładnięty paraliżem w 1870 roku.
Po dojściu do przekonania, że textus receptus nie ma starożytnego pochodzenia, Tregelles zdecydował się wydać nową wersję tekstu Nowego Testamentu, w oparciu o starożytne rękopisy i cytaty wczesnych Ojców Kościoła. Pracował nad tym przez wiele lat, nie mając przy tym świadomości, że tę samą pracę wykonuje niemiecki filolog i krytyk tekstu, Karl Lachmann. Trwałym wkładem Tregellesa w historii krytyki tekstu jest przekonanie, że nie wiek rękopisu stanowi o jego wartości, lecz wiek przekazywanego przezeń tekstu.
Dorobek.
Tregelles stał się znany dzięki swemu dziełu "Book of Revelation in Greek Edited from Ancient Authorities" (1844), które zawiera jego oświadczenie, że ma zamiar przygotować grecki Nowy Testament. W 1845 roku przybył do Rzymu z zamiarem skolacjonowania Kodeksu Watykańskiego. Nie pozwolono mu na skopiowanie rękopisu, sporządził jednak wykaz ważnych jego lekcji. Z Rzymu udał się do Florencji, Modeny, Wenecji, Monachium i Bazylei, wszędzie czytając i kolacjonując rękopisy. Do Anglii wrócił w listopadzie 1846 roku, kontynuując kolacjonowanie rękopisów w British Museum. Tregelles odwiedził też Paryż, Hamburg, Berlin (gdzie spotkał Lachmanna) i Lipsk (gdzie współpracował z Tischendorfem), Drezno, Wolfenbüttel i Utrecht. W 1861 roku odczytał dolny tekst Kodeksu Zakynthios (palimpsest).
Większość jego licznych publikacji dotyczy przede wszystkim krytyki tekstu Nowego Testamentu i przypada na lata 1857-1872. Zawierają one "Account of the Printed Text of the Greek New Testament" (1854), nowe wydanie T. H. Horne’a "Introduction to the Critical Study of the New Testament" (1860) i Kanon Muratoriego: "Earliest Catalogue of Books of the New Testament" (1868). Tregelles był członkiem angielskiego komitetu przygotowującego przekład Biblii znany jako Revised Version (albo English Revised Version) którego Nowy Testament został opublikowany w 1881 roku, sześć lat po jego śmierci. 
Tregelles napisał też "Heads of Hebrew Grammar" (1852), przekład Geseniusa "Hebrew Lexicon" (1846, 1857) z łaciny, jest autorem niewielkiego dzieła o jansenizmie (1851) i różnych dzieł poświęconych eschatologii (np. "Remarks on the Prophetic Visions of Daniel", 1852, new ed., 1864). Podobnie jak jego kuzyn, Benjamin Wills Newton, który odegrał ważną rolę w nawróceniu Tregellesa i który wspierał finansowo publikacje jego dzieł, Tregelles był zwolennikiem nadejścia Paruzji Chrystusowej po tzw. "wielkim ucisku"”. 
Będąc człowiekiem o wielkiej erudycji, Tregelles był także chrześcijaninem o gorącym sercu, który napisał wiele hymnów, dzisiaj w większości zapomnianych, najwcześniejsze z nich były publikowane przez braci plymuckich "Hymns for the Poor of the Flock" (1838).

</doc>
<doc id="1396538" url="https://pl.wikipedia.org/wiki?curid=1396538" title="Kodeks Zografski">
Kodeks Zografski

 
Kodeks Zografski (łac. "Codex Zographensis") — rękopis, składający się z 304 pergaminowych kart i zawierający tekst czterech Ewangelii, synaksarion i menologium. Ze względu na archaiczne cechy językowe zaliczany do najważniejszych zabytków języka staro-cerkiewno-słowiańskiego.
Kodeks zawiera 288 pisanych głagolicą kart, przekazujących tekst ewangelii, oraz 16 kart, zawierających synaksarion. Większość tekstu, pisana tzw. okrągłą głagolicą, datowana jest na koniec X lub początek XI w. Fragment ten, odzwierciedlający zachodniobułgarskie (macedońskie) cechy dialektalne, zaliczany jest do tzw. kanonu języka s-c-s. Tekst pierwotny nie jest pełny, brakuje w nim ogółem 17 kart. Zostały one uzupełnione w późniejszym okresie, przez innego kopistę, na co wskazuje m.in. forma pisma (tzw. kanciasta głagolica), odnoszona do końca XI bądź początku XII w. Do tekstu dołączony został synaksarion, zapisany cyrylicą. Cyrylicą pisane są również drobne notki i uwagi późniejszych użytkowników kodeksu, naniesione na tekst głagolicki.
Rękopis znaleziony został w 1843 przez Antuna Mihanovicia w klasztorze Zografu na Athosiе. W 1844 zapoznał się z nim Wiktor Grigorowicz, a w 1875 roku został sfotografowany przez Piotra Sewastianowa. W 1860 klasztor podarował rękopis carowi Aleksandrowi II, który przekazał go dla Publicznej Biblioteki w Petersburgu (dzisiaj Rosyjska Biblioteka Narodowa), gdzie od tej pory jest przechowywany (pod numerem katalogowym Глаг. 1).
W 1856 rosyjski slawista Izmaił Sriezniewski opublikował fragmenty kodeksu, przepisane i podesłane mu przez Bułgara o nazwisku Petkowicz. Pełne wydanie naukowe (przetranskrybowane na cyrylicę) zostało dokonane przez Vatroslava Jagicia: "Quattuor evangeliorum codex glagoliticus olim Zographensis nunc Petropolitanus", Berolini, 1879. Poprawki do oryginalnego wydania Jagicia opublikował Leszek Moszyński w opracowaniu "Ze studiów nad rękopisem Kodeksu Zografskiego", Wrocław–Warszawa–Kraków 1961. Do tej pory nie ukazało się krytyczne wydanie kodeksu, zawierająca faksymile poszczególnych kart wraz z komentarzem, jakkolwiek niektóre fragmenty kodeksu często są reprodukowane w opracowaniach paleograficznych, podręcznikach języka staro-cerkiewno-słowiańskiego itp.
Język kodeksu dokumentuje stan języka s-c-s z przełomu X i XI w., z charakterystycznymi dla tego okresu zmianami fonetycznymi: zanikiem jerów (co na piśmie jest wyrażane sporadycznym opuszczeniem liter ъ i ь, w miejscach, gdzie zgodnie z etymologią wyrazu powinny one być), mieszaniem jerów oraz ich wokalizacją (w tekście zamiast znaków pierwotnych ъ i ь pojawiają się litery о, е).
Przykłady:
W rękopisie występują greckie słowa, nie przetłumaczone na język słowiański (тектонъ — cieśla, алавастръ — naczynie z alabastru, архисинагогъ — przełożony synagogi, архитриклинъ — gospodarz wesela, игемонъ — zarządca, геена — miejsce wiecznych mąk i inne).
Język kodeksu stosuje archaiczne słowiańskie formy gramatyczne (np. aoryst prosty, tzw. asygmatyczny). Cecha ta zbliża Kodeks Zografski do Mszału kijowskiego i innych pisanych głagolicą rękopisów.

</doc>
<doc id="1396541" url="https://pl.wikipedia.org/wiki?curid=1396541" title="Kodeks Nowogrodzki">
Kodeks Nowogrodzki

Kodeks Nowogrodzki – najstarszy zabytek rękopiśmiennictwa ruskiego. Odkryty 13 lipca 2000 roku w Nowogrodzie Wielkim podczas wykopalisk archeologicznych. Kodeks sporządzony został w języku staro-cerkiewno-słowiańskim. Składa się z drewnianych, lipowych tablic powleczonych warstwą wosku pszczelego, wielkości 15×11,5 cm. Tekst rękopisu po raz pierwszy został opublikowany w czasopiśmie „Wiestnik Rossijskoj akadiemii nauk” (pol. Zwiastun Rosyjskiej Akademii Nauk) w 2001 roku.
Rękopis datowany jest na koniec X wieku, lub na początek XI wieku. Jest o około 32–60 lat starszy niż "Ewangeliarz Ostromira" (datowany na lata 1056 lub 1057), przedtem uchodzącego za najstarszy zachowany zabytek piśmiennictwa ruskiego i również napisanego w języku staro-cerkiewno-słowiańskim. Kodeks Nowogrodzki jest palimpsestem. Ma kilka warstw tekstu, górna warstwa zawiera Psalmy 75–76 i niewielki fragment Psalmu 67, natomiast dolna jego warstwa zawiera tekst Apokalipsy.

</doc>
<doc id="1396542" url="https://pl.wikipedia.org/wiki?curid=1396542" title="Instytut Historii Sztuki Uniwersytetu im. Adama Mickiewicza w Poznaniu">
Instytut Historii Sztuki Uniwersytetu im. Adama Mickiewicza w Poznaniu

Instytut Historii Sztuki Uniwersytetu im. Adama Mickiewicza w Poznaniu "(IHS UAM)" – jednostka organizacyjna Uniwersytetu im. Adama Mickiewicza w Poznaniu, jeden z 2 instytutów tworzących Wydział Nauk o Sztuce UAM. Instytut mieści się w gmachu Collegium Novum przy al. Niepodległości 4. Założony w 1919 roku. Ramowa i wewnętrzna struktura organizacyjna kilkakrotnie ulegała zmianom (kolejno: seminarium, zakład, katedra i od 1974 instytut). W latach 1976–2001 w jego skład wchodził Zakład Muzykologii. Prowadzone są trzyletnie specjalistyczne studia licencjackie europejska turystyka kulturowa w Kolegium Europejskim w Gnieźnie oraz płatne studia podyplomowe „Wiedza o sztuce”. Od 1 października 2019 roku, zarządzeniem Rektora UAM, Instytut Historii Sztuki, razem z Instytutem Muzykologii, współtworzy Wydział Nauk o Sztuce Uniwersytetu im. Adama Mickiewicza w Poznaniu.
Poczet kierowników i dyrektorów.
Katedra Historii Sztuki
Instytut Historii Sztuki

</doc>
<doc id="1396543" url="https://pl.wikipedia.org/wiki?curid=1396543" title="Okręty podwodne typu Golf">
Okręty podwodne typu Golf



</doc>
<doc id="1396545" url="https://pl.wikipedia.org/wiki?curid=1396545" title="Instytut Historii Sztuki UAM">
Instytut Historii Sztuki UAM



</doc>
<doc id="1396548" url="https://pl.wikipedia.org/wiki?curid=1396548" title="Kyriale">
Kyriale

Kyriał lub Kyriale (łac. "kyriale") – zbiór melodii neumowych stałych części mszy świętej w rycie rzymskim:
Kyrie eleison,
Gloria,
Sanctus,
Agnus Dei,
Ite missa est/ Benedicamus Domino.
Według tradycyjnego zbioru mamy 18 osobnych Mszy, na różne okazje (czas wielkanocny, święta maryjne, czas zwykły). W obecnych czasach najbardziej znana jest Msza 8 – De Angelis – Msza aniołów, najczęściej używana w liturgii papieskiej na Watykanie.
W Kyriale są też melodie samodzielne poszczególnych części stałych, których można używać komponując własne zestawy.
W Kyriale są także melodie śpiewów na aspersję – „Asperges” oraz „Vidi aquam”, śpiewane w czasie wielkanocnym. Znajdują się tu także melodie Credo – na Watykanie najczęściej używana jest melodia 3.
W wyniku reformy liturgicznej po Soborze Watykańskim II, w zreformowanej liturgii, oprócz łaciny używa się języków ojczystych. Użycie Kyriale stało się więc opcjonalne, a jego wydanie dostosowane do nowych obrzędów mszalnych zostało zawarte w Graduale Romanum wydanym w roku 1974. Trudno też przetłumaczyć na języki ojczyste melodie zawarte w Kyriale, z racji mnogości melizmatów (kilku bądź kilkunastu dźwięków przypadających na jedną sylabę), a także innej liczbie sylab po przetłumaczeniu słów części stałych. Próby takie jednak zostały podjęte w języku angielskim.

</doc>
<doc id="1396549" url="https://pl.wikipedia.org/wiki?curid=1396549" title="Pasjonał">
Pasjonał

Pasjonał "Passionales" – w hagiografii zbiór (również nieuporządkowany) tekstów hagiograficznych (pasji, żywotów i innych); księga liturgiczna, zawierająca teksty ewangelicznych opisów Męki Pańskiej, które odczytuje się w miejsce ewangelii w Niedzielę Palmową Męki Pańskiej oraz w liturgii Wielkiego Piątku. Teksty te zawarte są także w lekcjonarzu i ewangeliarzu.
W Niedzielę Palmową Męki Pańskiej odczytuje się jedną z trzech Ewangelii synoptycznych (św. Mateusza, św. Marka, św. Łukasza), w zależności od danego roku (cykl jest trzyletni, liczony od roku narodzenia Chrystusa). W Wielki Piątek odczytuje się Ewangelię Jana. W tekście zaznaczony jest podział na role poszczególnych osób: + - słowa Chrystusa, E - słowa Ewangelisty, I - słowa innych osób pojedynczych, T - słowa tłumu. Słowa Chrystusa Pana zasadniczo odczytuje kapłan, zaś pozostałe role można powierzyć świeckim (lektorom, ministrantom Słowa Bożego, chórzystom).
Określenie „Pasjonał” używane jest jako tytuł zbiorów np. Złota legenda, a na skutek ewolucji gatunku jest współcześnie synonimem legendarza.

</doc>
<doc id="1396550" url="https://pl.wikipedia.org/wiki?curid=1396550" title="Sakramentarz">
Sakramentarz

Sakramentarz – księga liturgiczna używana przed powstaniem mszału. Zawierała modlitwy i ceremonie liturgiczne Mszy oraz szafowania sakramentów.
Sakramentarz sprawował jednocześnie rolę pontyfikału, Rytuału Rzymskiego i mszału, chociaż nie zawierał modlitw na wejście, graduałów, epistoły, Ewangelii, offertorium, ani modlitw na komunię. Zawierał za to części:
Grecy nazywali tę księgę "Etnologia". 
Rozwój sakramentarza:
Żaden z papieży nie był jednak uważany za autora liturgii, ale wszyscy trzej pragnęli zachować i przekazać tradycję apostołów.

</doc>
<doc id="1396552" url="https://pl.wikipedia.org/wiki?curid=1396552" title="Hachikō">
Hachikō

 – pies rasy akita, który czekał nieprzerwanie w tym samym miejscu prawie 10 lat na przybycie swojego pana przy tokijskiej stacji w dzielnicy Shibuya. Doceniając wierność, lojalność i oddanie psa, mieszkańcy Tokio wybudowali obok dworca jego pomnik. W Japonii znany jest jako "chūken Hachikō" (忠犬 ハチ公, czyli "wierny pies Hachikō").
Historia Hachikō.
W 1924 Hachikō został przywieziony do Tokio przez swojego właściciela, , profesora na wydziale rolnictwa Uniwersytetu Tokijskiego. Hachikō codziennie odprowadzał swojego pana, gdy ten wychodził do pracy i czekał na niego wieczorami na pobliskiej stacji. W maju 1925 Ueno zmarł nagle w miejscu pracy. Hachikō nadal codziennie czekał na niego na stacji, pojawiając się tam przed przyjazdem wieczornego pociągu przez następne 10 lat. Dzięki oddaniu, jakie Hachikō okazywał swojemu zmarłemu panu, nadano mu przydomek „wiernego psa”. 
W tym samym roku jeden z wcześniejszych studentów Ueno (zajmujący się rasą akita) zauważył psa na stacji. Idąc za nim, trafił do domu w Kobayashi, gdzie poznał historię Hachikō. Krótko po tym spotkaniu opublikował spis psów akita w Japonii. Podczas swoich badań odnalazł jedynie 30 psów tej rasy, wliczając w to Hachikō ze stacji Shibuya.
Były student profesora Ueno często odwiedzał psa i opublikował kilka artykułów opisujących niezwykłą lojalność Hachikō. W 1932 jeden z tych artykułów, opublikowany w dzienniku „Asahi Shimbun”, spowodował ogólnokrajowe zainteresowanie psem. Hachikō stał się sensacją narodową. Jego wierność pamięci pana wywarła wielkie wrażenie na Japończykach jako przykład wzorowej lojalności w stosunku do rodziny. Nauczyciele i rodzice używali czuwania Hachikō jako wzoru do naśladowania przez dzieci. Znany japoński artysta stworzył rzeźbę przedstawiającą psa, a w całym kraju odradzało się zainteresowanie rasą akita.
Hachikō zmarł 8 marca 1935 z powodu robaczycy serca i płuc. Jego spreparowane szczątki są przechowywane w Narodowym Muzeum Przyrody i Nauki w Ueno w Tokio.
Pomniki.
W kwietniu 1934, w obecności samego Hachikō, na stacji "Shibuya" została odsłonięta brązowa figura przedstawiająca tego psa. Podczas II wojny światowej pomnik został przetopiony w ramach gospodarki wojennej. Po wojnie nie zapomniano o Hachikō. W 1948 Stowarzyszenie dla Odtworzenia Pomnika Hachikō zamówiło drugą figurę u Takeshi Ando, syna nieżyjącego już twórcy pierwotnego pomnika. Nowa figura, odsłonięta w sierpniu 1948, znajduje się w miejscu będącym popularnym punktem spotkań. Jedno z pięciu wyjść ze stacji "Shibuya", znajdujące się w pobliżu pomnika, zostało nazwane „Hachikō-guchi” („wyjście im. Hachikō”).
Podobny pomnik znajduje się w miejscu urodzenia Hachikō, przed stacją "Odate". W 2004 przed Muzeum Psów Akita w Odate została wzniesiona nowa figura przedstawiająca Hachikō, wykorzystująca oryginalną kamienną podstawę figury z Shibuya. 
Japan Times zażartował z czytelników donosząc o kradzieży pomnika z brązu o 2 w nocy 1 kwietnia 2007, „prawdopodobnie przez złodziei metalu”. Fałszywy reportaż opisywał ze szczegółami kradzież figury przez ludzi ubranych w robocze stroje koloru khaki, którzy zabezpieczyli obszar pomarańczowymi pachołkami i ukryli kradzież za pomocą plastikowych płacht. „Przestępstwo” miało być zarejestrowane przez kamery przemysłowe.
Hachikō w mediach.
Życie Hachikō stało się podstawą filmu z 1987 pod tytułem "Hachikō Monogatari". Film opowiada historię życia Hachikō i duchowego połączenia z jego panem, profesorem Ueno. 
W 1994 Culture Broadcasting Network (CBN) w Japonii udało się odzyskać dźwięk szczekającego Hachikō z fragmentów starego nagrania, które uległo zniszczeniu. Po wielkiej kampanii reklamowej zostało ono wyemitowane w sobotę 28 maja 1994, 59 lat po śmierci psa. Miliony radiosłuchaczy zgromadziło się przy odbiornikach, żeby usłyszeć szczekającego Hachikō. To wydarzenie było dowodem nieustannej popularności „wiernego psa”.
W 2004 wydano książkę dla dzieci "Hachikō: prawdziwa historia lojalnego psa" autorstwa Pameli S. Turner, ilustrowaną przez Yana Nascimbene. W tym samym roku Henry Holt &amp; Co. wydał kolejną książkę dla dzieci, krótką powieść przeznaczoną dla czytelników w każdym wieku zatytułowaną "Hachiko czeka", napisaną przez Lesléa Newman i zilustrowaną przez Machiyo Kodaira.
W 2009 na ekrany kin wszedł amerykański "remake" filmu "Hachikō Monogatari" pt.: "Mój przyjaciel Hachiko (ang. Hachiko: A Dog's Story)". Film wyreżyserował Lasse Hallström, a w roli profesora wystąpił Richard Gere. Muzykę do filmu skomponował Jan Kaczmarek, a wykonała ją Polska Orkiestra Radiowa.
Linki zewnętrzne.
http://fuennooka.pl/hachiko_monogatari.html

</doc>
<doc id="1396553" url="https://pl.wikipedia.org/wiki?curid=1396553" title="Ges">
Ges



</doc>
<doc id="1396555" url="https://pl.wikipedia.org/wiki?curid=1396555" title="Instytut Wschodni Uniwersytetu im. Adama Mickiewicza w Poznaniu">
Instytut Wschodni Uniwersytetu im. Adama Mickiewicza w Poznaniu

Instytut Wschodni Uniwersytetu im. Adama Mickiewicza w Poznaniu "(IW UAM)" – historyczna jednostka organizacyjna Uniwersytetu im. Adama Mickiewicza, jeden z 6 instytutów tworzących Wydział Historyczny UAM. Instytut powstał w 1991. Prowadził działalność naukowo-dydaktyczną i organizuje studia z dziedziny wschodoznawstwa. Instytut wydawał publikacje naukowe, w tym czasopismo Sprawy Wschodnie. Od 1 października 2019 roku, zarządzeniem Rektora UAM, Instytut Wschodni był jedną z jednostek organizacyjnych Wydziału Historii Uniwersytetu im. Adama Mickiewicza w Poznaniu. 1 stycznia 2020, zarządzeniem Rektora UAM, Instytut został przekształcony w Katedrę Studiów Wschodnich na skutek zmian organizacyjnych na Wydziale Historii.
Studia.
Instytut prowadził studia I i II stopnia w dziedzinie wschodoznawstwa, w zakresie:
Dyrektorzy instytutu.
Siedziba.
Siedzibą Instytutu był gmach Wydziału Historycznego UAM przy ul. Uniwersytetu Poznańskiego 7 w Poznaniu.

</doc>
<doc id="1396559" url="https://pl.wikipedia.org/wiki?curid=1396559" title="Federico Barocci">
Federico Barocci

Federico Barocci (Baroccio), właśc. Federico Fiori (ur. ok. 1535 w Urbino, zm. 30 września 1612 tamże) – włoski malarz, rysownik i sztycharz późnego renesansu i baroku.
Życie.
Był synem zegarmistrza parającego się także wyrobem gemm Ambrogia Barocciego i siostrzeńcem architekta Bartolomea Gengi (1518-1558). Uczył się u manierysty Giovanniego Battisty Franco (ok. 1510-1561). Pracował m.in. dla cesarza Rudolfa II i króla Filipa II Hiszpańskiego. Poza dwoma wyjazdami do Rzymu u progu kariery, całe życie spędził w rodzinnym Urbino. Był bardzo przywiązany do swego rodzinnego miasta; często umieszczał jego widoki w tle swoich kompozycji. Malował głównie obrazy religijne do kościołów w Urbino, Arezzo, Rawennie, Pesaro, Mediolanie, Perugi, Rzymie i Genui. W latach 1561–1563 brał udział w wykonaniu dekoracji (freski na sklepieniu) willi papieża Piusa IV w Ogrodach Watykańskich. Opuścił Rzym z powodów zdrowotnych. Po powrocie do Urbino poważnie chorował i przez wiele lat nie tworzył. Zajmował się też rysunkiem (jako jeden z pierwszych stosował kolorową kredkę) oraz grafiką (był autorem kilku akwafort).
Twórczość.
Pierwsze prace tworzył pod wpływem dzieł Rafaela, które studiował podczas pierwszego pobytu w Rzymie. Wpływ Correggia na jego twórczość przejawiał się w stosowaniu żywych barw o pastelowych odcieniach, kompozycji oraz efektach sztucznego światła. W swoich pracach przestrzegał zaleceń Soboru Trydenckiego odnośnie do sztuki religijnej. Jego styl idealnie odpowiadał postulatom kontrreformacji.
Jego obrazy pozbawione są motywów symbolicznych i ukrytych znaczeń. Obfitują w szczegóły zaczerpnięte z życia codziennego, czego przykładem są "Narodzenie" (1597) oraz "Ucieczka Eneasza z Troi" (1598). Oprócz dzieł religijnych o złożonej kompozycji ("Złożenie do grobu, Madonna del Popolo, Męczeństwo św. Witalisa") malował również portrety ("Quintilia Fischieri, Portret młodej kobiety, Franciszek II della Rovere"). Jego późniejsza twórczość pozbawiona jest cech manieryzmu i zapowiadała już styl barokowy ("Błogosławiona Michalina z Pesaro", "Święty Hieronim").
Szczególną wagę przywiązywał do koloru, używając palety żywych, rozświetlonych barw. Lekkie i delikatne oświetlenie pozwalało mu uzyskiwać efekty zanikania i rozpraszania harmonijnie połączonych kolorów. Mawiał: „Jak melodia głosów cieszy słuch, tak wzrok rozwesela współbrzmienie barw przy akompaniamencie harmonijnych linii”.
Jak podaje włoski biograf Gian Pietro Bellori w "Żywotach nowoczesnych malarzy, rzeźbiarzy i architektów" (Rzym 1672), był niezwykle szybki w kolorowaniu i często zacierał kontury wielkim palcem dłoni zamiast pędzlem.
Oddziałał na styl malarzy sieneńskich (Francesco Vanni, Ventura Salimbeni) i bolońskich. Jego dzieła podziwiali i badawczo studiowali artyści XVII wieku, od Reniego po Rubensa. Inspirowali się nim również artyści Oświecenia, m.in. Giuseppe Maria Crespi oraz francuscy malarze rokokowi. Wielu artystów XVII i XVIII wieku fascynowała jego umiejętność łagodnych przejść między harmonijnymi odcieniami delikatnych kolorów.

</doc>
<doc id="1396560" url="https://pl.wikipedia.org/wiki?curid=1396560" title="Asas (ujednoznacznienie)">
Asas (ujednoznacznienie)



</doc>
<doc id="1396563" url="https://pl.wikipedia.org/wiki?curid=1396563" title="Instytut Antropologii i Etnologii Uniwersytetu im. Adama Mickiewicza w Poznaniu">
Instytut Antropologii i Etnologii Uniwersytetu im. Adama Mickiewicza w Poznaniu

Instytut Antropologii i Etnologii Uniwersytetu im. Adama Mickiewicza w Poznaniu (IAiE UAM) – jednostka organizacyjna Uniwersytetu im. Adama Mickiewicza w Poznaniu, jeden z 3 instytutów i katedr tworzących Wydział Antropologii i Kulturoznawstwa Uniwersytetu im. Adama Mickiewicza. Siedzibą instytutu był w latach 1990 - 2015 gmach Collegium Historicum (obecnie Collegium Martineum) przy ul. Święty Marcin 78. Obecnie instytut znajduje się w gmachu Collegium Historicum przy ul. Uniwersytetu Poznańskiego 7.
Historia.
Instytut Etnologii powstał w 1919 roku z chwilą powstania UAM i jako taki jest najstarszym ośrodkiem badań etnologicznych na terenie Polski. Pierwotnie istniał jako Instytut Etnologiczny, którego pierwszym dyrektorem był prof. dr Jan Stanisław Bystroń, piastujący katedrę etnologii i folkloru. W 1926 roku funkcję dyrektora objął prof. dr. Eugeniusz Frankowski, którą piastował przez wiele kadencji, także po II wojnie światowej, kiedy Instytut wznowił działalność naukową i dydaktyczną. Od roku 1950 Instytut funkcjonował jako Katedra i Zakład Etnografii, którą przemianowano w 1957 roku na Katedrę Etnografii. W tym samym roku kierownictwo objął prof. dr hab. Józef Burszta, który doprowadził do wydania 3 tomowego dzieła "Kultura ludowa Wielkopolski" będącego zbiorem prac przeprowadzonych przez pracowników i studentów Instytutu. Etnografowie poznańscy wywodzący się z Instytutu, od roku 1961 uczestniczyli w pracach nad wydaniem "Dzieł wszystkich" Oskara Kolberga. W 1976 roku zorganizowano wyprawy do Afryki i Azji, rozwijając tzw. studia pozaeuropejskie. W 1979 roku kierownikiem Katedry został prof. dr hab. Zbigniew Jasiewicz. W 1980 roku powołano Pracownię Słownika Etnologicznego, który został wydany drukiem w 1987 roku pod redakcją Zofii Staszczak. W roku 1981 zorganizowano wyprawą do Ameryki Południowej. W 1982 roku Katedrę przekształcono na powrót w Instytut Etnologii, a w roku 1992 rozszerzono nazwę placówki do Instytutu Etnologii i Antropologii Kulturowej. W latach 1993-2008 funkcję dyrektora pełnił prof. dr hab. Aleksander Posern-Zieliński, które zastąpił w tej funkcji prof. dr hab. Michał Buchowski.
Dokumentacja z badan terenowych przechowywana jest w Archiwum. 
Poza obszarem Polski zainteresowania Instytutu koncentrują się na Europie Środkowej, Afryce, Ameryce Łacińskiej oraz Azji.
Przez wszystkie lata istnienia Instytutu, studia ukończyło ponad 1000 absolwentów, wypromowano 118 doktorów i przeprowadzono 28 przewodów habilitacyjnych.
Od 1 października 2019 roku, zarządzeniem Rektora UAM, Instytut Antropologii i Etnologii Kulturowej jest jedną z jednostek organizacyjnych Wydział Antropologii i Kulturoznawstwa Uniwersytetu im. Adama Mickiewicza w Poznaniu.
Od 1 stycznia 2020 roku, zarządzeniem Rektora UAM, Instytut funkcjonuje pod nową nazwą Instytut Antropologii i Etnologii Uniwersytetu im. Adama Mickiewicza w Poznaniu.
Władze Instytutu.
W kadencji 2020–2024:
Struktura organizacyjna.
W ramach Instytutu funkcjonują następujące zakłady: 
Zakład Antropologii Kulturowej.
Samodzielni pracownicy naukowi:
Zakład Antropologii Społecznej.
Samodzielni pracownicy naukowi:
Zakład Etnologii.
Samodzielni pracownicy naukowi:
Zakład Teorii i Metodologii Antropologii.
Samodzielni pracownicy naukowi:

</doc>
<doc id="1396565" url="https://pl.wikipedia.org/wiki?curid=1396565" title="Instytut Muzykologii Uniwersytetu im. Adama Mickiewicza w Poznaniu">
Instytut Muzykologii Uniwersytetu im. Adama Mickiewicza w Poznaniu

Instytut Muzykologii Uniwersytetu im. Adama Mickiewicza w Poznaniu "(IM UAM)" – jednostka organizacyjna Uniwersytetu im. Adama Mickiewicza w Poznaniu, jeden z 2 instytutów tworzących Wydział Nauk o Sztuce UAM. Należy – obok muzykologii na Uniwersytecie Jagiellońskim w Krakowie (rok założenia: 1911) oraz muzykologii na lwowskim Uniwersytecie Jana Kazimierza (1912) – do najstarszych w Polsce placówek uniwersyteckich o takim profilu naukowym. Jako samodzielna katedra jednostka powstała dopiero w 2001 r., jest jednak kontynuatorką powstałego w 1922 r. Zakładu Muzykologii. 
Historia.
Katedra Muzykologii Uniwersytetu im. Adama Mickiewicza powstała z inicjatywy księdza dr Wacława Gieburowskiego, dyrygenta zespołów chóralnych i teoretyka muzyki, w 1922 roku. Była obok muzykologii na Uniwersytecie Jagiellońskim w Krakowie oraz muzykologii na lwowskim Uniwersytecie Jana Kazimierza, najstarszą w Polsce placówką uniwersytecką o takim profilu naukowym. Pierwotnie istniała pod nazwą Zakładu Muzykologii. Pierwszym jego kierownikiem został prof. dr Łucjan Kamieński (1885–1964) – absolwent muzykologii berlińskiej. Po wojnie osoba, która zajęła się wskrzeszeniem Instytutu był prof. dr. hab. Adolfowi Chybińskiemu, twórca przedwojennej „muzykologii lwowskiej” oraz prekursor muzykologii jako dyscypliny uniwersyteckiej w Polsce. Pod jego okiem rozprawy habilitacyjne w Instytucie obroniło wielu wybitnych muzykologów przedwojennych m.in. ksiądz dr Hieronim Feicht, dr Józef Michał Chomiński, dr Zofia Lissa oraz dr Stefania Łobaczewska oraz wielu nowych studentów muzykologii m.in. Ludwik Bielawski (etnomuzykolog), Anna Czekanowska (etnomuzykolog), Helena Harajda (akustyk muzyki), Włodzimierz Kamiński (1930–1993) (twórca polskiej instrumentologii), Bogusław Linette (badacz folkloru polskiego), Kornel Michałowski (bibliograf muzyczny), Bohdan Muchenberg, Mirosław Perz (badacz najdawniejszych dziejów muzyki polskiej), Jan Stęszewski, Tadeusz Strumiłło, Zygmunt M. Szweykowski, Krystyna Winowicz, Andrzej Koszewski, Stefan Stuligrosz Jerzy Kurczewski oraz Jan Weber.
Na mocy zarządzenia Rektora UAM z roku 2001 dotychczasowy Zakład Muzykologii, od 1974 r. wchodzący w skład Instytutu Historii Sztuki, uzyskał status niezależnej Katedry. We wrześniu 2005 roku jej kierownikiem został dr hab. Ryszard Wieczorek. Siedzibą Katedry był dawny dom akademicki przy ul. Słowackiego 20 (do 2015 roku). Obecnie Katedra znajduje się w gmachu "Collegium Historicum Novum" przy ul. Umultowskiej 89 D.
Katedra prowadzi badania historyczne (źródłoznawcze, interpretacyjne) nad polską muzyką dawną oraz XIX i XX wieku, w dziedzinie problematyki etnomuzykologicznej, operologicznej, psychoakustycznej i kognitywistycznej oraz zajmuje się zagadnieniami związanymi z estetyką i filozofią muzyki. W katedrze gościnnie występują ze swoimi wykładami najwybitniejsi reprezentanci muzykologii światowej (m.in. prof. prof. Karol Berger, Kurt von Fischer, Martin Staehelin, Reinhard Strohm, Eero Tarasti), oraz krajowej (m.in. profesorowie: Michał Bristiger, Anna Czekanowska, Maciej Gołąb, Alicja Jarzębska, Mirosław Perz, Irena Poniatowska). 
Katedra Muzykologii UAM prowadzi unikatowy profil naukowy w skali całego kraju – Specjalizację Operową, kształcącą przyszłych historyków i teoretyków opery. Jednym z wykładowców był dr hab. Jarosław Mianowski. Z katedrą współpracują wybitni teatrolodzy (prof. dr hab. Dobrochna Ratajczak, kompozytorzy (Krzysztof Meyer, Paweł Mykietyn).
Od 1 września 2016, zarządzeniem Rektora UAM, Katedra funkcjonuje jako Instytut Muzykologii Uniwersytetu im. Adama Mickiewicza w Poznaniu ("IM UAM").
Od 1 października 2019 roku, zarządzeniem Rektora UAM, Instytut Muzykologii jest częścią Wydziału Nauk o Sztuce UAM.
Struktura organizacyjna.
Do 31 grudnia 2019 Instytut składał się z dwóch zakładów i dwóch pracowni. Od 1 stycznia 2020 Instytut nie posiada wewnętrznej struktury organizacyjnej.

</doc>
<doc id="1396568" url="https://pl.wikipedia.org/wiki?curid=1396568" title="Izba Panów">
Izba Panów

Nazwę Izba Panów (niem. "Herrenhaus") nosiły izby wyższe dawnych parlamentów:

</doc>
<doc id="1396569" url="https://pl.wikipedia.org/wiki?curid=1396569" title="Before and After Science">
Before and After Science



</doc>
<doc id="1396572" url="https://pl.wikipedia.org/wiki?curid=1396572" title="Des">
Des



</doc>
<doc id="1396577" url="https://pl.wikipedia.org/wiki?curid=1396577" title="Zespół Elektrowni Wodnych Solina - Myczkowce">
Zespół Elektrowni Wodnych Solina - Myczkowce



</doc>
<doc id="1396578" url="https://pl.wikipedia.org/wiki?curid=1396578" title="Bute">
Bute

Bute (ang. "Isle of Bute", gael. "Eilean Bhòid") – wyspa w zachodniej Szkocji, położona w zatoce Firth of Clyde (Ocean Atlantycki), o długości 24 km i szerokości 8 km oraz powierzchni 122,17 km². Wyspę zamieszkuje około 6,5 tys. mieszkańców. Głównym miastem wyspy jest Rothesay. Pod względem administracyjnym wyspa stanowi część jednostki Argyll and Bute, a historycznie – hrabstwa Buteshire.
W Polsce oraz w londyńskich środowiskach polskiej emigracji wojennej znana bardziej jako „Wyspa Węży” (inna odmiana, spotykana w literaturze polonijnej, to Wyspa Wężów).

</doc>
<doc id="1396579" url="https://pl.wikipedia.org/wiki?curid=1396579" title="Jeziorsko (zbiornik retencyjny)">
Jeziorsko (zbiornik retencyjny)



</doc>
<doc id="1396581" url="https://pl.wikipedia.org/wiki?curid=1396581" title="Zalew Szałe">
Zalew Szałe



</doc>
<doc id="1396586" url="https://pl.wikipedia.org/wiki?curid=1396586" title="Biblioteka narodowa">
Biblioteka narodowa

Biblioteka narodowa – biblioteka, której celem jest gromadzenie i przechowywanie i opracowywanie wszystkich publikacji wydanych na terenie danego kraju i na jego temat opublikowanych poza granicami. Często zawierają one cenne albo znaczące dzieła. Większość bibliotek narodowych posiada prawo do egzemplarza obowiązkowego. 
Klasyfikacja.
Podczas XVI sesji w Paryżu Konferencji Generalnej Organizacji Narodów Zjednoczonych do Spraw Oświaty Nauki i Kultury, która odbyła się w dniach 12 października–14 listopada 1970 roku jako pomoc w klasyfikacji opracowano definicję biblioteki narodowej. Zgodnie z nią są to „"biblioteki, które, niezależnie od swojej nazwy, są odpowiedzialne za gromadzenie i przechowywanie wszystkich publikacji wydanych w kraju i otrzymujące z tego tytułu egzemplarz obowiązkowy, na podstawie ustawy lub innych porozumień. Mogą one również sprawować niektóre z następujących funkcji: opracowywać bieżącą bibliografię narodową; gromadzić i uaktualniać stale szeroki i reprezentatywny zbiór piśmiennictwa zagranicznego, w tym wydawnictwa o danym kraju; działać jako centralny ogólnokrajowy ośrodek informacji bibliograficznej, sporządzać katalogi centralne; publikować bibliografię retrospektywną"". Twórcy definicji zalecają, aby przy klasyfikowaniu nie kierować się nazwą. Jeśli biblioteką nie pełni funkcji podanych w definicji nie powinna być uważana za narodową. 
Historia.
Pierwsze biblioteki narodowe zaczęły powstawać w XVIII wieku. Początkowo termin „biblioteka narodowa” rozumiano raczej jako bibliotekę, która udostępnia zbiory wszystkim obywatelom, a nie jako instytucję, która gromadzi i przechowuje dziedzictwo narodowe. Polscy badacze za pierwszą bibliotekę narodową na świecie uważają Bibliotekę Załuskich, która powstała w 1747 roku. Za drugą uznano działającą od 1753 roku bibliotekę Muzeum Brytyjskiego, której zbiory w 1973 roku weszły w skład Biblioteki Brytyjskiej. Nazwa biblioteka narodowa pojawił się po raz pierwszy we Francji. Podczas rewolucji francuskiej w 1792 roku nadano nazwę "Bibliothèque nationale de France" dawnej bibliotece królewskiej podkreślając w ten sposób fakt, że jest ona własnością narodu. Biblioteki powstające w XIX wieku w Zjednoczonych Włoszech, Szwajcarii czy Niemczech mają charakter nie tylko bibliotek narodowych, ale również państwowych. 
W Stanach Zjednoczonych nie powstała biblioteka narodowa, a jej funkcję pełni założona w 1800 roku Biblioteka Kongresu. Gdy po I wojnie światowej powstają nowe państwa utworzenie biblioteki narodowej stało się wyrazem suwerenności i odrębności. Zmienia się też rola państwa, które staje się jej założycielem i ją utrzymuje. 
Do lat 50. XX wieku uważano, że głównym celem bibliotek narodowych jest gromadzenie „narodowej spuścizny”. W 1964 roku podczas sesji IFLA w Rzymie K. W. Humphreys wyróżnił trzy funkcje bibliotek narodowych: podstawowe (gromadzenie piśmiennictwa, tworzenie i publikowanie bibliografii oraz pełnienie funkcji centralnego ośrodka informacji), pożądane (koordynowanie wypożyczeń międzybibliotecznych, prowadzenie badań bibliologicznych i nadzór nad najcenniejszymi dokumentami) oraz dodatkowe (wymiana wydawnictw, opieka nad siecią biblioteczną i bibliotekarzami). 
Biblioteki narodowe Europy współtworzą cyfrową Bibliotekę Europejską, która w 2008 roku stała się podstawą do utworzenia Europeany.
Egzemplarz obowiązkowy.
Biblioteki narodowe zazwyczaj maja prawo do otrzymywania egzemplarza obowiązkowego wszystkich druków wydawanych na terenie kraju. Jako pierwszy na świecie ten przywilej nadał Franciszek I w 1537 roku Bibliotece Królewskiej w Paryżu. W kolejnych latach wprowadzały go inne kraje: Anglia w 1610 roku, Szwecja w 1661 roku, Rosja w 1683 roku, a Dania w 1697 roku. W Polsce z inicjatywy KEN przywilej „otrzymywania każdej drukowanej publikacji z ówczesnego terenu Rzeczpospolitej” otrzymała Biblioteka Załuskich w 1780 roku, a pierwsza ustawa o egzemplarzu obowiązkowym została uchwalona 18 marca 1932 roku.
Są jednak kraje w których nie ma ustawy o egzemplarzu obowiązkowym. Przykładem może tu być Szwajcaria w której gromadzenie zbiorów opiera się na dobrowolnych umowach pomiędzy wydawcami a Biblioteką Narodową. 

</doc>
<doc id="1396587" url="https://pl.wikipedia.org/wiki?curid=1396587" title="Transylvania">
Transylvania

Transylvania była krótko istniejącą kolonią brytyjską na obszarze dzisiejszego amerykańskiego stanu Kentucky. Kolonia została utworzona w roku 1775 przez sędziego Richarda Hendersona z Karoliny Północnej, który odkupił ziemie od Czirokezów. Najsłynniejszym „obywatelem” Transylvanii był myśliwy i traper Daniel Boone, który został wynajęty przez Hendersona do wytyczenia Dzikiej Drogi przez Przełęcz Cumberland do środkowego Kentucky, gdzie założył warowną osadę Boonesborough, wówczas jedyne zamieszkane przez białych miejsce, a zarazem stolica Transylvanii. Transylvania przestała istnieć z chwilą, gdy Wirginia unieważniła zakup Hendersona w roku 1776.
Podłoże.
Zgodnie z postanowieniami pokoju w Forcie Stanwix z roku 1768, Irokezi, którzy uważali się za właścicieli dzisiejszego Kentucky, scedowali swe prawa na rzecz Korony Brytyjskiej. Jednakże Szaunisi z północy i Czirokezi z południa, używający Kentucky jako terenów łownych, nie byli stroną traktatu ze Stanwix. Gdy osadnicy napływali do Kentucky, Indianie zaczęli przeciwdziałać zbrojnie, co doprowadziło do tzw. wojny Dunmore’a w roku 1774, toczonej głównie pomiędzy Szaunisami i milicjami brytyjskiej Wirginii. Szaunisi przegrali krótkotrwałą wojnę i byli zmuszeni do zrzeczenia się praw do Kentucky.
Transylvania Company.
27 sierpnia 1774 Richard Henderson, sędzia z Karoliny, utworzył firmę obrotu ziemią, do której wciągnął bardziej prominentnych mieszkańców kolonii. Firma początkowo nazywała się „Richard Henderson and Company”, następnie „Louisa Company”, aż wreszcie „Transylvania Company”. Udziałowcy mieli zamiar odkupić Kentucky od Czirokezów, którzy rościli prawa do regionu, by założyć brytyjską kolonię własnościową.
Traktat nad Jaworowymi Płyciznami.
W marcu 1775 roku Henderson spotkał się z ponad 1200 Czirokezami nad Jaworowymi Płyciznami (obecnie Elizabethton w północno-wschodnim Tennessee), w tym z takimi wodzami jak Attakullakulla, Oconostota i Dragging Canoe. Zgodnie z postanowieniami traktatu, znanego również jako "traktat Watauga", podpisanego 14 marca 1775, Henderson wszedł w posiadanie wszystkich terenów pomiędzy rzeką Cumberland, górami o tej samej nazwie i rzeką Kentucky, na południe od Ohio. Teren obejmował 81 000 km² powierzchni, czyli ponad połowę dzisiejszego stanu. Transakcja Hendersona była nielegalna w świetle praw obowiązujących w Karolinie Północnej i Wirginii, a ponadto była przeciwna Królewskiej Proklamacji z roku 1763 zakazującej prywatnych zakupów indiańskich ziem.
Osadnictwo.
Jeszcze przed zawarciem traktatu z Indianami Henderson wynajął Boone’a, doświadczonego trapera, który znał już Kentucky, by powiadomił Czirokezów o ewentualnym spotkaniu i negocjacjach, a następnie by wyrąbał trakt, znany jako Dzika Droga do serca Kentucky. Na czele grupy około trzydziestu drwali Boone wyznaczył szlak aż do rzeki Kentucky, gdzie założył osadę Boonesborough, która miała być stolicą Transylvanii. Równolegle powstały inne osady, jak np. Harrodsburg. Wielu osadników szło do Kentucky na własną rękę, nic nie wiedząc o istnieniu kolonii o nazwie Transylvania. 
Gdy Henderson przybył do Boonesborough, Transylvania stała się faktem. Nowa kolonia wybrała swoje władze z prezydentem, legislaturą i sądownictwem. Gdy wybuchła wojna o niepodległość Stanów Zjednoczonych w 1775, Transylvania nie zyskała uznania kongresu kontynentalnego jako czternasta kolonia. Kongres odmówił uznania kolonii bowiem zarówno Wirginia, jak i Karolina Północna rościły pretensje do tych ziem. W grudniu 1776, Zgromadzenie Ogólne Wirginii zdecydowało utworzyć hrabstwo Kentucky, a w 1778 odrzuciło roszczenia Hendersona. Jako rekompensatę Henderson i jego partnerzy otrzymali 31 km² nad rzeką Ohio poniżej ujścia rzeki Green.

</doc>
<doc id="1396588" url="https://pl.wikipedia.org/wiki?curid=1396588" title="(58424) Jamesdunlop">
(58424) Jamesdunlop

(58424) Jamesdunlop – planetoida z pasa głównego asteroid okrążająca Słońce w ciągu 4 lat i 11 dni w średniej odległości 2,53 j.a. Została odkryta 22 lutego 1996 roku w "Kleť Observatory" w pobliżu Czeskich Budziejowic przez Miloša Tichego i Zdenka Moravca. Nazwa planetoidy pochodzi od "Jamesa Dunlopa" (1793-1848), australijskiego astronoma, autora "Katalogu Mgławic i Obłoków Gwiazd na półkuli południowej obserwowanych z Nowej Południowej Walii" oraz odkrywcy komety "C/1833 S1" ("Dunlop"). Przed nadaniem nazwy planetoida nosiła oznaczenie tymczasowe (58424) 1996 DL1.

</doc>
<doc id="1396589" url="https://pl.wikipedia.org/wiki?curid=1396589" title="Uniwersytet w Utrechcie">
Uniwersytet w Utrechcie

Uniwersytet w Utrechcie, Uniwersytet Utrechcki () – holenderski uniwersytet publiczny znajdujący się w Utrechcie (ośrodku administracyjnym prowincji Utrecht), założony 26 marca 1636.
Według Akademickiego Rankingu Uniwersytetów Świata zajmuje siódme miejsce na liście najlepszych uniwersytetów europejskich.
W 2004 liczba studentów wynosiła 26 787. Uniwersytet zatrudniał 8224 pracowników kadry naukowej i administracji, w tym 570 profesorów. Nadano 358 doktoratów i opublikowano 7010 artykułów. Budżet uczelni wyniósł 653 milionów euro.

</doc>
<doc id="1396590" url="https://pl.wikipedia.org/wiki?curid=1396590" title="Kolegium Trójcy Świętej w Cambridge">
Kolegium Trójcy Świętej w Cambridge

Kolegium Trójcy Świętej w Cambridge, Kolegium Świętej Trójcy w Cambridge () – jedno z kolegiów brytyjskiego Uniwersytetu w Cambridge.
Oficjalna (w praktyce nieużywana) nazwa to "College of the Holy and Undivided Trinity within the Town and University of Cambridge, of King Henry the Eighth's Foundation" (Kolegium Świętej i Niepodzielnej Trójcy w Mieście i na Uniwersytecie Cambridge, Fundacji Króla Henryka VIII). Potocznie jest nazywane "Trinity".
Jest to najbogatsze spośród wszystkich kolegiów w Cambridge – jego kapitał żelazny ("endowment") 30 czerwca 2018 wyniósł 1464 miliony funtów. Pod względem liczby studentów ustępuje tylko Kolegium Homerton.
Historia.
Utworzenie.
Kolegium Trójcy Świętej zostało ufundowane przez króla Anglii Henryka VIII. Akt powołania tej instytucji nosi datę 19 grudnia 1546.
Przejęcie przez Koronę majątków klasztornych w 1539 roku podkopało podstawy finansowe uniwersytetów w Cambridge i Oksfordzie. Utrudniło też ich funkcjonowanie, gdyż wielu studentów niebędących członkami kolegiów zamieszkiwało w klasztorach i domach prowadzonych przez zakony. Akt Parlamentu z 1544 umożliwiał królowi rozwiązanie każdej instytucji i przejęcie jej majątku. Część dworzan zaczęła wówczas doradzać Henrykowi sięgnięcie po majątek obydwu uniwersytetów. Spowodowało to kontrakcję zaniepokojonych szefów kolegiów w Cambridge, którzy poprzez związanych z uniwersytetem członków dworu starali się przekonać króla do zaniechania planów jego rozwiązania. Do ostatecznego sukcesu obrońców Cambridge przyczyniła się bardzo królowa Katarzyna Parr, która doradziła Henrykowi zachowanie uniwersytetów jako miejsca kształcenia kleru dla utworzonego przez niego Kościoła Anglii. Podsunęła mu też myśl stworzenia kolegium potężniejszego od wszystkich dotychczasowych, będącego znakiem nowych czasów.
Kolegium powstało z połączenia dwóch starszych kolegiów (King’s Hall oraz Michaelhouse) oraz siedmiu hosteli (Catherine’s, Garratt, Gregory’s, Ovyng’s, Physwick, St Margaret’s i Tyler’s). Kolegium King’s Hall zostało ufundowane w roku 1317 przez króla Edwarda II, a formalny akt jego utworzenia wydał jego syn, Edward III, w roku 1337. O tego czasu King’s Hall stało się najpotężniejszym i najsilniej związanym z dworem królewskim kolegium w Cambridge. Cechy te odziedziczyło po nim Trinity. Kolegium Michaelhouse (formalnie: Kolegium Trójcy Świętej, Maryi Dziewicy, Świętego Michała i Wszystkich Świętych) ufundował 27 września 1324 Hervey de Stanton, kanclerz skarbu Edwarda II. Ostatni dyrektor ("Warden") King’s Hall – John Redman – został pierwszym dziekanem ("Master") Kolegium Trójcy Świętej. Wykładowcy rekrutowali się nie tylko z połączonych kolegiów, ale też z pozostałych instytucji w Cambridge, zwłaszcza z St John’s College (jego wychowankami było pierwszych czterech dziekanów "Trinity").
Jako cele działalności uczelni w dokumencie założycielskim wymieniono: wzmacnianie i utrwalanie prawdziwej Religii Chrześcijańskiej; wykorzenianie błędów i fałszywych poglądów; wzrost pobożności i dobrego wykształcenia; naukę języków; kształcenie w młodzieży pobożności, cnót, dobrych manier i wiedzy; pomoc biednym i potrzebującym. Od pozostałych kolegiów Cambridge Trinity miał odróżniać powiewający nad nim królewski sztandar oraz powoływanie jego dziekana bezpośrednio przez Koronę.
Król zapewnił kolegium utrzymanie, przyznając mu dotację w wysokości 1600 funtów rocznie i obdarowując je gruntami. W pierwszym roku działalności przychody finansowe Trinity wyniosły 2048 funtów (co odpowiada ok. 35 000 000 funtów z roku 2015).
Pierwsze lata działalności.
Tworząc Kolegium Trójcy Świętej, Henryk VIII powołał do niego łącznie 60 wykładowców i studentów. Liczba członków stopniowo rosła. Statut Elżbiety I nakazywał przyjęcie w poczet członków kolegium już 60 wykładowców ("fellows") i 60 studentów ("scholars"). 8 listopada 1552 roku kolegium otrzymało swój pierwszy statut z rąk Edwarda VI. Kolejny statut powstał za panowania królowej Marii (1554), jednak nie został opieczętowany przed jej śmiercią. Stał się za to podstawą do opracowania za panowania Elżbiety I kolejnego statutu – z 29 marca 1560 – który pozostał niezmieniony aż do czasów królowej Wiktorii. Aż do tej zmiany (24 lutego 1882) ciało zarządzające kolegium tworzył dziekan wraz z ośmioma najstarszymi wiekiem wykładowcami (""). Członkowie Senioratu zajmowali w nim miejsce jedynie z racji wieku, bez względu na poziom intelektualny ani zasługi dla kolegium.
W okresie, gdy powstawało Kolegium Trójcy Świętej, zmieniał się skład społeczny studentów uniwersytetu: podczas gdy wcześniej wśród pobierających nauki dominowali synowie biedniejszych rodzin aspirujący do wejścia do stanu duchownego, od czasów Henryka VIII przybywało potomków średniej wielkości posiadaczy ziemskich oraz rodzin prawniczych. Oprócz członków kolegium nauki pobierali w nim także studenci niestowarzyszeni. Dzielili się oni na kilka kategorii: "pensioners" studiowali za ustaloną roczną opłatą; "fellow-commoners" płacili podwójnie, ale zyskiwali pewne przywileje (np. prawo jadania przy jednym stole z wykładowcami); "sizars" byli zwolnieni z części opłat w zamian za wykonywanie określonych prac na rzecz kolegium i innych studentów; wreszcie "subsizars" w zamian za pracę zwolnieni byli w ogóle z opłat. Niezależnie od statusu materialnego i idącej z nim w parze przynależności do którejś z wymienionych grup, wszyscy studenci podlegali takim samym wymogom i dyscyplinie. Wszyscy też mieli równe szanse na ukończenie studiów. Przykładem z późniejszego okresu może być Isaac Newton, który rozpoczynał studia jako "subsizar", aby zostać jednym z najsłynniejszych absolwentów i wykładowców. Kolegium Trójcy Świętej różniło się od innych kolegiów mniej rygorystyczną segregacją "sizars" od pozostałych studentów: nie musieli oni nosić odmiennych tog i mieli możliwość dzielenia pokoju z "pensioners".
Wykładowcy ("fellows") zobowiązani byli w ciągu siedmiu lat od ukończenia studiów przyjąć święcenia duchowne i utrzymywać celibat. Zasada ta dotyczyła również dziekana, jednak zwyczajowo król udzielał mu zgody na małżeństwo, aby żona mogła czynić honory gospodyni w jego apartamentach ("Master's Lodge"). Wszyscy nauczyciele akademiccy (z wyjątkiem dwóch wykładowców prawa i dwóch medycyny) zobowiązani byli studiować teologię. Według statutu z 1554 roku wykładowców dzielono na większych ("major fellows", posiadających stopień Master of Arts) i mniejszych ("minor fellows", ze stopniem bakałarza).
Tutorzy ("tutors") pełnili w tym czasie funkcję dużo ważniejszą niż obecnie – można porównać ją z zadaniami współczesnych "supervisors" i "directors of studies". Byli to zwykli wykładowcy mający pod swoją opieką dwóch lub trzech studentów, których przydzielał im dziekan lub z którymi (lub ich rodzicami) umawiali się osobiście. Każdy student, który nie osiągnął jeszcze stopnia Master of Arts, musiał mieć swojego tutora niezależnie od stanu materialnego i statusu członkostwa kolegium. Rolą tutorów było czuwanie nad postępami w nauce i zachowaniem studenta, udzielanie mu lekcji oraz pomoc w wyborze kierunków studiów. Studenci zwykle mieszkali razem ze swymi tutorami i łączyły ich bliskie, nieraz wręcz osobiste stosunki. Ponieważ wielu rozpoczynających studia miało po 13-14 lat, tutorzy zastępowali im rodziców w procesie wychowawczym.
Za czasów urzędowania dziekana Whitgifta (1567–1577) liczba przyjęć nowych studentów do Trinity College osiągnęła poziom odwiecznego rywala, St. John’s College (ponownie udało się zrównać ze St John’s dopiero w połowie XVIII wieku).
Przetaczające się w XVI wieku przez Anglię konflikty religijne nie ominęły Trinity. W 1547 roku usunięto ze starej kaplicy King’s Hall „wszelkie ślady papizmu”. Według statutu z 1552 roku dziekan i wykładowcy musieli przysięgać pozostanie wiernymi wierze protestanckiej. Drugi dziekan kolegium, William Bill, został odwołany z urzędu przez królową Marię za brak akceptacji dla restauracji katolicyzmu. Powrócił wkrótce po objęciu tronu przez Elżbietę I, która z kolei odwołała jego katolickiego następcę, Johna Christophersona. W roku 1565 należący do kolegium purytanie wybili wszystkie szyby w oknach kaplicy. Z kolei wpływowy wykładowca, Cartwright, przywódca stronnictwa prezbiteriańskiego, doprowadził do buntu wśród studentów, którzy pod wpływem jego kazań zrzucili noszone obowiązkowo komże jako „odrażający relikt czasu przesądów”.
Okres Nevile’a.
Do czasu objęcia przez Nevile’a urzędu dziekana w lutym 1593 roku Trinity College było bezładnym zlepkiem budynków, powstałym przede wszystkim z połączenia zabudowań King’s Hall i Michaelhouse. Przebudowa dokonana za jego urzędowania stworzyła zręby kolegium w jego dzisiejszym kształcie. W okresie Nevile’a Trinity zaczęło stopniowo zyskiwać przewagę pod względem wielkości i znaczenia nad swoim rywalem – St John’s College.
Pierwszy etap prac zarządzonych przez Nevile’a polegał na stworzeniu Wielkiego Dziedzińca ("Great Court"). By pozyskać odpowiednio dużą przestrzeń, trzeba było wyburzyć zajmujące jego dzisiejszą północną część budynki, wzniesione w większości jeszcze w czasach King’s Hall. Pozostawiono jedynie wieżę zegarową, którą jednak przesunięto na północny zachód (z miejsca, gdzie dziś znajduje się zegar słoneczny). Od strony zachodniej Dziedziniec został zamknięty przez refektarz (Hall), dobudowany do apartamentów dziekana, oraz połączoną z nim kuchnię. Przestrzeń na południową część Dziedzińca uzyskano wyburzając szereg budynków stojących wzdłuż przebiegającej tam ulicy. Na środku Dziedzińca wybudowana została fontanna. W celu sfinansowania prac zaciągnięto pożyczkę na olbrzymią w tamtych czasach sumę 3000 funtów.
W kolejnym etapie rozbudowy powstał mniejszy dziedziniec, nazywany dziś Dziedzińcem Nevile’a ("Nevile's Court"). Prace dziekan sfinansował z własnej kieszeni.
W czasach Nevile’a jedną z ulubionych rozrywek członków Kolegium było pisanie i granie sztuk teatralnych. Rolę teatru pełnił wzniesiony już wcześniej budynek znajdujący się na tyłach "Master's Lodge", od strony rzeki – "Comedy Room". Został on rozebrany w XIX wieku. Jego pozostałością jest mur dzisiejszego ogrodu dziekana, który niegdyś był południową ścianą teatru.
Od czasów urzędowania Nevile’a datuje się zwyczaj, że brytyjscy monarchowie odwiedzający Cambridge zatrzymują się w apartamentach dziekana. Podobne zwyczajowe prawo mieli także od tego czasu królewscy sędziowie dokonujący objazdów ("judges on assize").
Na początku XVII wieku w Trinity studiowało wielu przyszłych wybitnych literatów, zwłaszcza poetów metafizycznych: między innymi George Herbert (wstąpił do Kolegium w 1609), John Suckling (1623), Andrew Marvell (1633), Abraham Cowley (1637) oraz John Dryden (1650).
Kryzys lat 1642-62.
Wydarzenia angielskiej wojny domowej wpłynęły negatywnie na działalność Uniwersytetu i Kolegium. Ponieważ większość studentów i wykładowców była stronnikami króla, podczas gdy władze miasta i jego mieszkańcy opowiedzieli się za Parlamentem, tlący się od wieków konflikt między obydwiema stronami (; ) przybrał znacznie na sile. O przewadze miasta decydowała obecność żołnierzy Cromwella (skądinąd absolwenta Uniwersytetu). Nie wykluczano starcia zbrojnego – spodziewający się go Uniwersytet zamówił w Londynie pewną ilość broni, której większość przechwyciły władze Cambridge, ale część zdołało przejąć Trinity. Ostatecznie jednak zaniechano planów oporu i Cambridge, w odróżnieniu od Oxfordu, uniknęło walk, choć skoszarowano w nim część wojsk Cromwella.
Straty materialne poniesione przez Trinity podczas wojny nie były wielkie: zburzono most nad rzeką Cam, a w kaplicy usunięto zmiany przeprowadzone w poprzednich latach w duchu anglikańskiego episkopalizmu i zniszczono cztery wizerunki cherubinów. Ważniejsze były straty osobowe: najpierw w 1643 usunięto z kolegium 40 wykładowców, którzy odmówili poparcia dla porozumienia "Solemn League and Covenant", zawartego między parlamentem a szkockimi kowenancjonistami. W 1645 usunięto z tego samego powodu dziekana, Thomasa Combera. Łącznie spośród 73 wykładowców, którzy byli członkami kolegium w 1542, usunięto około 50. Mimo tych perturbacji średnia liczba przyjmowanych co roku studentów wyniosła w latach 1640-49 49, a w latach 1650-59 – 45, a więc więcej niż ich przyjmowano w pod koniec XVII i w XVIII wieku
Pozytywnym wydarzeniem tego okresu było zainicjowanie przez wykładowcę Trinity, Johna Raya, intelektualnego ruchu „filozofów przyrody”. Ruch ten odgrywał dużą rolę w dalszej historii Uniwersytetu, a jego najwybitniejsi przedstawiciele wywodzili się z Trinity. Innym intelektualnym nurtem owego czasu wywodzącym się z Uniwersytetu w Cambridge, w którym znaczącą rolę odegrali członkowie Kolegium, był teologiczny ruch platonistów.
Okres restauracji i rewolucji.
Odzyskanie tronu przez Karola II wiązało się z kolejnymi czystkami wśród wykładowców. Nie były one jednak tak głębokie, jak wcześniejsze, a wielu spośród zwolnionych stronników Parlamentu i purytan po pewnym czasie ponownie przyjęto do Kolegium.
W roku 1661 naukę w Trinity rozpoczął jego najsłynniejszy absolwent – Isaac Newton. W roku 1667 został on wykładowcą Kolegium, a już w roku 1669, w wieku 26 lat otrzymał stanowisko "", którego zrzekł się na jego rzecz Isaac Barrow – inny absolwent, wykładowca i przyszły dziekan Trinity. Newton wykładał w Trinity do 1696. W tym okresie (1687) opublikował swoje "Philosophiae naturalis principia mathematica".
Inną, poza docenieniem Newtona, zasługą Isaaca Barrowa było doprowadzenie do budowy Biblioteki Wrena. Barrow zwrócił się do słynnego architekta osobiście z prośbą o zaprojektowanie biblioteki, a ten podjął się tego zadania, nie pobierając za to wynagrodzenia. Ostateczny projekt gotowy był w 1676, a budowę ukończono w 1695.
Po śmierci Barrowa (1677) Kolegium zaczęło podupadać – zmniejszyła się liczba przyjęć nowych studentów i obniżyła się ich dyscyplina. Był to skutek obniżenia jakości wykładowców związany z mianowaniem na tę funkcję przez króla dworskich faworytów. Chociaż kres temu procederowi położyła Rewolucja (1688), musiała minąć jeszcze dekada, zanim udało się podnieść poziom jakości kształcenia i dyscypliny.
Rządy Richarda Bentleya.
Okres, gdy dziekanem był wybitny filolog klasyczny Richard Bentley, wyróżnia się w historii kolegium zarówno ze względu na jego długość, jak i na związane z nim burzliwe wydarzenia oraz mające dalekosiężne skutki rozszerzenie pola działalności naukowej Trinity.
Od pierwszych miesięcy urzędowania znany z kłótliwości, porywczości, rozrzutności oraz żądzy władzy i pieniędzy Bentley wszedł w konflikt z Senioratem, a następnie z większością wykładowców. Swoją nowoczesną, jak na owe czasy, ideę rozszerzenia przedmiotów badań i wykładów, w tym zwłaszcza o nauki przyrodnicze, starał się Bentley wprowadzić w życie nie licząc się z żadnymi sprzeciwami ani z obowiązującym statutem Kolegium: część przepisów ignorował, a inne, od dawna martwe, przywracał do życia, by niszczyć nimi przeciwników; w walce z oponentami pomagało mu wsparcie ze strony dworu. Z biegiem czasu doszło do głębokiego poddziału wśród wykładowców i studentów na jego zwolenników i przeciwników, co bardzo negatywnie wpływało nie tylko na atmosferę panującą w Trinity, ale także na poziom nauczania. Utrącanie karier akademickich wychowanków swoich oponentów przez Bentleya spowodowało zmniejszenie zainteresowania studiami w Trinity: w ostatniej dekadzie jego urzędowania liczba przyjęć nowych studentów była mniejsza niż w pierwszej. W latach 1710-14 oraz 1728-34 Bentley stawał przed sądem biskupa Ely, oskarżany przez grupy wykładowców o takie występki, jak malwersacje finansowe czy nadużywanie władzy. Za każdym razem opinia biskupa była dla Bentleya niekorzystna i zawsze unikał jej niekorzystnych skutków w postaci decyzji o odwołaniu z urzędu: za pierwszym razem z powodu śmierci biskupa przed formalnym wydaniem wyroku, za drugim razem – na skutek odmowy przez wicekanclerza jego wykonania. Jednak ze względu na ten drugi wyrok, na nagrobku Bentleya w kaplicy nie ma wzmianki o jego stanowisku dziekana.
Zasługami Bentleya dla Trinity były, obok wprowadzenia studiów przyrodniczych i orientalistycznych, budowa obserwatorium astrononomicznego i zorganizowanie laboratorium chemicznego. Obok Newtona, z którym zresztą się przyjaźnił, to właśnie Bentleyowi przypisuje się wyniesienie Trinity na najwyższy poziom w dziedzinie nauk przyrodniczych. Choć za jego rządów nie wzniesiono żadnych nowych budynków, zadbał on o stan budowli już istniejących: przebudowano i zmieniono wystrój apartamentów dziekana, odnowiono refektarz i urządzono na nowo wnętrze kaplicy (z tego czasu pochodzą jej współczesne organy). Rozbudowa klatki schodowej "Master's Lodge" przeszła do historii kolegium z powodu kosztów, jakie pochłonęła, oraz awantury, jaką wywołała.
Druga połowa XVII wieku.
Ostatnie 60 lat XVII w. było w historii Trinity okresem względnego zastoju, podobnie jak w pozostałych kolegiach Cambridge i Oxfordu. Poziom wykładowców był niski, a wielu z nich nie zajmowało się ani kształceniem, ani prowadzeniem badań. Znacznie zmalała rola tutorów (co po części wynikało ze starszego niż wcześniej wieku rozpoczynających studia) – w roku 1755 było ich tylko dwóch w całym Kolegium. Niemal cały wysiłek kształcenia studentów spadł na barki owych dwóch tutorów oraz na prywatnych nauczycieli spoza Kolegium, gdyż profesorowie i starsi wykładowcy zaprzestali wykładania swych przedmiotów. W latach 1786-87 doszło do przesilenia, gdy grupa dziesięciu młodszych wykładowców wystąpiła przeciwko dziekanowi i Senioratowi – powodem był fakt głosowania nad przyjęciem nowych wykładowców bez ich wcześniejszego przeegzaminowania. Buntownicy uzyskali wsparcie Korony, która wymogła na Senioracie postępowanie w zgodzie ze statutem, co wpłynęło pozytywnie na poziom kadry Kolegium – od tej pory nie zdarzało się już zatrudnianie wykładowców jedynie dzięki protekcji. Kryzys ten zapoczątkował zmiany na lepsze zarówno w Trinity, jak i w całym Uniwersytecie.
W latach 60. Kolegium zatrudniło francuskiego rzeźbiarza Louis-François Roubiliaca, który wykonał marmurowe popiersia dla biblioteki oraz posąg Newtona z przedsionka Kaplicy.
Około 1775 roku po raz pierwszy odnotowano w Trinity istotną obecność studentów zagranicznych: stanowili oni 7-8% wszystkich uczących się. Od końca XVIII wieku daje się zauważyć podnoszenie się poziomu standardów akademickich: w roku 1789 nowy dziekan, Thomas Postlethwaite, wprowadził egzaminy dla starających się o stanowisko wykładowcy, a rok później obowiązkowe egzaminy objęły studentów drugiego roku.
Wiek XIX.
W latach 1823-25 miała miejsce ostatnia rozbudowa głównego kompleksu budynków Kolegium: w jego południowej części wybudowano Nowy Dziedziniec (). Zapoczątkowała ona falę podobnych przedsięwzięć innych kolegiów, m.in. St John’s.
Statut z roku 1860 znosił obowiązek przyjmowania święceń przez wykładowców i ułatwiał im uzyskanie zgody na zawarcie małżeństwa. Celibat wykładowców zniesiono ostatecznie w roku 1882. Nowy statut z tegoż roku likwidował Seniorat i ograniczał władzę dziekana na rzecz Rady ("Council"), której część członków pochodziła z wyborów.
W drugiej połowie XIX wieku zwiększyła się w Trinity liczba kierunków studiów: w roku 1858 przyznano stypendium dla studiujących astronomię, a w 1867 zaczęto przyjmować jako członków Kolegium studentów języków orientalnych, prawa międzynarodowego i nauk przyrodniczych. W tym okresie Trinity zyskało zdecydowany prymat wśród pozostałych kolegiów. Utraci go dopiero w wieku następnym, ale nie na skutek obniżenia poziomu nauczania, a w efekcie jego wzrostu w całym Uniwersytecie oraz procesu stopniowej utraty znaczenia kolegiów na rzecz Uniwersytetu jako całości.
Wiek XX i początek XXI.
Podczas I wojny światowej w krużgankach Dziedzińca Nevile’a urządzono szpital polowy, a pokoje Nowego Dziedzińca zajęli kadeci szkoły wojskowej.
W 1926 Kolegium otrzymało kolejny statut. Zgodnie z nim funkcja dziekana przestała być dożywotnia, podobnie jak stanowiska wykładowców. Wykłady przestały odbywać się w kolegium, ale zaczęły być prowadzone przez poszczególne wydziały dla wszystkich studentów uniwersytetu.
W 1975 zmieniono statut kolegium, by umożliwić przyjmowanie kobiet w poczet jego członków. W roku 1976 przyjęto pierwsze studentki studiów magisterskich, a w 1978 – studiów licencjackich. W roku 1977 po raz pierwszy wybrano kobietę jako wykładowcę Trinity.
W 2013 po raz pierwszy dziekan Kolegium został wyłoniony w wyborach i jedynie nominalnie mianowany przez Koronę.
Współczesność.
Działalność edukacyjna.
W roku akademickim 2016/17 w Trinity College studiowało 972 studentów: 731 na studiach licencjackich ('), 55 na studiach magisterskich (') oraz 186 na studiach doktoranckich. Ich kształceniem zajmowało się ponad 180 wykładowców. Około 20% studentów (2013) wywodzi się spoza Wielkiej Brytanii. Kolegium przyjmuje studentów wszystkich kierunków dostępnych na Uniwersytecie.
Według rankingu ' szeregującego kolegia Uniwersytetu w Cambridge według wyników uzyskiwanych od roku 1997 na egzaminach przez ich członków będących studentami studiów licencjackich, Trinity zajęło w 2017 roku 1. miejsce – 41,5% jego studentów uzyskało najwyższe noty ('). Pozycję tę Kolegium zachowuje nieprzerwanie od roku 2011 (a w latach 1997-2017, zajmowało 1. miejsce 11 razy). Średnia zajmowana pozycja to 2,0.
Działalność naukowa.
33 członków Trinity College otrzymało Nagrodę Nobla.
Sytuacja finansowa.
Trinity jest najbogatszym kolegium Uniwersytetu w Cambridge. W roku 2014 wartość jego aktywów wyniosła ok. 1,02 mld funtów. Ok 60% tego majątku stanowiły nieruchomości, a 40% – papiery wartościowe. 3/4 dochodów Kolegium pochodzi z inwestycji i dzierżaw. W roku finansowym 2014-15 około 11% absolwentów wsparło Trinity swoimi darowiznami.
Trinity było w 2015 roku właścicielem terenów o łącznej powierzchni 5396 ha . Na 1376 ha terenu należącego do Kolegium wybudowano największy brytyjski port kontenerowy w Felixstowe. W 1970 roku Trinity College stworzyło pierwsze w Wielkiej Brytanii centrum naukowo-biznesowe – ". Centrum to powstało na terenach podarowanych Kolegium jeszcze przez Henryka VIII. W 2009 Trinity nabyło za 24 mln £ londyńską salę koncertową O2 Arena. W roku 2012 kolegium stało się właścicielem 50% akcji sieci handlowej Tesco.
Wydatki Kolegium wyniosły w roku 2014 ponad 43 mln £. W przeliczeniu na jednego studenta Trinity wydaje ok. 12 tys. £ (przy publicznym finansowaniu na poziomie 4,5 tys. £ na studenta). Nagrody i stypendia (") wynoszą łącznie ok. 4 mln £ rocznie. Koszt utrzymania i odnawiania budynków należących do Kolegium pochłania ok. 20% przychodów Trinity. Kolejne 20% przeznacza Kolegium na wsparcie innych kolegiów oraz całego Uniwersytetu.
Działalność dobroczynna.
W roku 1988 władze Trinity utworzyły ", którego zadaniem jest wspieranie kształcenia i badań naukowych na Uniwersytecie. Fundacja wspierana jest coroczną dotacją Kolegium oraz czerpie dochód z posiadanych aktywów – w roku 2014 łączny przychód wyniósł ok. 8,59 mln £, a wydatki ok. 7,89 mln £, na finansowanie działalności naukowej wydano ok. 3,02 mln £, a na stypendia 5,37 mln £.
Od roku 1885 Trinity wspiera mieszkańców z obszaru byłej parafii pw. św. Jerzego w dzielnicy Londynu Camberwell – początkowo w formie misji, a od roku 1979 poprzez fundację '. Teren ten należał i nadal należy do najuboższych w kraju. Członkowie i absolwenci Kolegium prowadzą tam centrum komunalne (') otwarte w roku 1982 i prowadzące działalność edukacyjną i kulturalną na rzecz wszystkich grup wiekowych. Na terenie parafii studenci Trinity mogą odbywać swoje praktyki wakacyjne.
Architektura i ważniejsze obiekty.
Najstarszy budynek, w którym później miało siedzibę Trinity, nie zachował się do dzisiaj. Był to piętrowy, drewniany, kryty słomą dom należący do Roberta de Croylanda. Został on wynajęty przez króla Edwarda II na potrzeby ufundowanego przez siebie kolegium King’s Hall. W roku 1337 budynek został zakupiony przez króla Edwarda III. Zajmował on północną część dzisiejszego Wielkiego Dziedzińca. Główny kompleks budynków obecnego Trinity College znajduje się pomiędzy rzeką Cam na zachodzie, a ulicą Trinity Street na wschodzie. Od północy Kolegium graniczy z zabudowaniami St John’s College, a od południa z Trinity Hall i Gonville and Caius College. Po obydwu stronach Cam na wysokości Kolegium znajdują się należące do niego rozległe tereny zielone (', ', ").
Poza główną siedzibą Trinity posiada jeszcze kilka mniejszych kompleksów budynków: po drugiej stronie ulicy Trinity Street (' i '), pomiędzy ulicą a główną siedzibą (') oraz po drugiej stronie Cam (').
Wielki Dziedziniec został zaprojektowany na początku XVII wieku przez ówczesnego dziekana, Thomasa Nevile’a. Powstał w latach 1595-1605 i jest największym dziedzińcem spośród wszystkich brytyjskich kolegiów. Dziedziniec ma kształt zbliżony do prostokąta, a jego wymiary to 87,5 m (płd.), 105 m (zach.), 78 m (płn.) i 99 m (wsch.). Pokryty jest trawnikiem rozciętym przez trzy chodniki (dwa biegnące z zachodu na wschód i jeden z północy na południe) na sześć połaci. Na środku Dziedzińca umieszczono oktagonalną fontannę. Rurociąg dostarczający wodę do fontanny ułożony został w 1325 i pierwotnie zaopatrywał pobliski klasztor franciszkański.
Dziedziniec otaczają najbardziej znane budowle Trinity: refektarz i apartamenty dziekana od strony zachodniej, wieża zegarowa i kaplica od północy oraz Wielka Brama od wschodu. Północno-zachodni i południowo-wschodni narożniki Dziedzińca ozdobione zostały wieżyczkami. Dostęp do Dziedzińca z zewnątrz umożliwiają dwie bramy: Wielka Brama od strony wschodniej oraz Brama Królowej ( – nazwa pochodzi od umieszczonej nad nią figury królowej Elżbiety I) od południa.
Co roku w październiku odbywa się bieg wokół Wielkiego Dziedzińca. Zadaniem uczestników jest jego obiegnięcie w czasie, jaki zajmuje zegarowi wybicie godziny dwunastej (24 uderzenia w czasie od 43 do 44½ s – w zależności od czasu, jaki upłynął od jego nakręcenia). Wydarzenie to jest tematem jednej z najważniejszych scen filmu "Rydwany ognia".
(Dziedziniec Nevila).
Dziedziniec ten, którego nazwa upamiętnia fundatora i projektanta – Thomasa Nevile’a – powstał w latach 1605-1612. Ma kształt prostokąta o długości boków ok. 70 m (w kierunku północ-południe) i 45 m (wschód-zachód). Pokryty murawą dziedziniec otaczają z trzech stron krużganki z kolumnadami, przy czym na piętrze zachodniego krużganka mieści się Biblioteka Wrena (zbudowana później niż reszta Dziedzińca, co wiązało się z koniecznością wydłużenia krużganków – w latach 1676 i 1681 – oraz przeniesienia w nowe miejsce istniejącej tam wcześniej bramy), a na piętrach pozostałych dwóch – mieszkania studentów. Rolą krużganków było zapewnienie członkom Kolegium miejsca na spacery w deszczowe dni, a później także wygodnego dojścia do biblioteki. Balustrady na dachach krużganków wybudowane zostały w roku 1756 zastępując wcześniejsze szczyty. Wschodnie ograniczenie Dziedzińca Nevile’a stanowi Refektarz; wzdłuż jego ściany wybudowano w 1682 taras z balustradą i schodami, nawiązanie do klasycznego Rostrum. Istnieją domniemania, że architektem, który je zaprojektował mógł być Christopher Wren.
Północny krużganek cechuje głośne echo. Wykorzystał to Isaac Newton prowadząc badania nad szybkością rozchodzenia się dźwięku. W roku 1892 na tyłach północnego krużganka dobudowano pomieszczenia dla biblioteki Kolegium.
(Nowy Dziedziniec).
Nowy Dziedziniec, najmniejszy z trzech dziedzińców głównego kompleksu Kolegium (49 m na 46 m), został ufundowany w roku 1823 przez króla Jerzego IV, dlatego nazywany był również "King’s Court". Architektem był William Wilkins, a budowa utrzymanego w stylu neogotyckim kompleksu trwała 3 lata. Pełni on przede wszystkim funkcję mieszkalną. Cechami wyróżniającymi Nowy Dziedziniec są zajmujący jego środek rozłożysty kasztanowiec oraz okrągły kształt trawnika.
Z dwóch bram Dziedzińca wschodnia prowadzi do miasta (przez ulicę '), zachodnia zaś na most nad rzeką Cam. Krótki odcinek ' przebiega przez teren Kolegium, oddzielony od dalszej części ulicy Bramą Nevile’a. Wzniesiono przy nim w 1669 roku wolnostojący, piętrowy budynek mieszkalny – "".
(Wielka Brama).
Budowę Wielkiej Bramy rozpoczęto w roku 1490, a przez wiele następnych lat dobudowywano kolejne jej piętra i dodawano zdobienia. Prowadziła ona początkowo do kompleksu "King’s Hall," a nie, jak dzisiaj, na Wielki Dziedziniec, od którego jest starsza.
Poniżej posągu króla Henryka VIII znajduje się tarcza herbowa trzymana przez dwa lwy, a pod nią łaciński napis „Eduardus Tertius Fundator Aule Regis. MCCCXXXVII” (). Może to być mylące: herb nie należy do Henryka VIII, ale do Edwarda III, o którym mówi napis. Sam napis przypisuje z kolei błędnie Edwardowi III utworzenie kolegium King’s Hall () – w rzeczywistości założycielem był w roku 1317 jego ojciec, Edward II, i to jego w średniowiecznym Uniwersytecie uważano za założyciela. Edward III w 1337 roku wydał jedynie formalny akt utworzenia Kolegium i znacznie je wspomógł finansowo. Po przeciwnej, zwróconej w stronę Wielkiego Dziedzińca, stronie Bramy umieszczono w roku 1615 figury króla Jakuba I, jego żony Anny Duńskiej oraz syna Karola. Upamiętniają one wizytę królewskiej rodziny w Kolegium, od czasu której przyjął się zwyczaj nocowania królów odwiedzających Cambridge w sypialni ".
Przez pewien czas na szczycie Bramy mieściło się obserwatorium astronomiczne stworzone przez Bentleya dla Rogera Cotesa po uzyskaniu przez niego stanowiska ". Było to w tym czasie jedyne obserwatorium w Cambridge. Zostało ono zlikwidowane w roku 1797.
W XIX wieku trzymane przez posąg Henryka VIII w prawym ręku berło (lub miecz) zostało podmienione przez studentów-żartownisiów na nogę od stołu. Władze Kolegium nie przywróciły stanu uprzedniego, ale nie akceptują też kolejnych zmian autorstwa dowcipnisiów wkładających różne przedmioty w rękę króla (np. pompkę rowerową).
Na trawniku po prawej stronie Bramy, gdzie w drugiej połowie XVII wieku swój ogród miał Isaac Newton, zasadzono w roku 1954 jabłoń z nasienia pochodzącego od jabłoni rosnącej przy jego domu rodzinnym.
(Kaplica).
Kaplicę kolegium wzniesiono na miejscu wcześniejszej kaplicy King’s Hall w stylu gotyku tudoriańskiego. Budowę rozpoczęto za panowania Marii I (1553-58), a ukończono na początku rządów jej następczyni – Elżbiety I. Kaplica mierzy ok. 62 m długości, ponad 10 m szerokości i ponad 13 m wysokości.
Wystrój kaplicy: drewniane wykończenia, organy, stalle, panele ścienne i baldachim nad ołtarzem, pochodzi z czasów Bentleya (1700-1742). Witraże okienne wykonano za panowania królowej Wiktorii (1837-1901). Przedsionek oddziela od głównej nawy ściana z zamontowanymi na niej organami. Nad ołtarzem zawieszony jest obraz Benjamina Westa z roku 1768 przedstawiający walkę św. Michała ze smokiem.
W przedsionku kaplicy znajduje się 6 posągów słynnych postaci związanych z Trinity College: Isaaca Newtona, lorda Macaulaya, Alfreda Tennysona, Williama Whewella, Francisa Bacona i Issaca Barrowa.
Na wschodnim krańcu kaplicy, po obydwu stronach ołtarza, umieszczono na panelach z drewna dębowego nazwiska 619 członków kolegium poległych podczas I wojny światowej. Poświęcona jest im dedykacja będąca łacińskim cytatem z Listu do Hebrajczyków: (). Na zachodniej ścianie przedsionka kaplicy wyryto nazwiska 384 studentów, absolwentów i wykładowców Trinity, którzy polegli w czasie II wojny światowej. Ponad nimi umieszczono łaciński cytat z 1. Księgi Samuela (1 Sm 25, 16): "" ().
(Biblioteka Wrena).
Zaprojektowana przez Christophera Wrena biblioteka ukończona została w roku 1795. Budynek biblioteki umieszczono na kolumnadzie zamykającej od zachodu Dziedziniec Nevile’a. Chociaż może się wydawać, że wysokość biblioteki odpowiada wysokości kolumnady, w istocie jej podłoga leży znacznie poniżej optycznej linii podziału pięter, dzięki czemu uzyskano bardzo przestronne wnętrze. Na balustradzie wieńczącej wschodnią ścianę budynku umieszczono 4 posągi autorstwa Caiusa Gabriela Cibbera personifikujące Teologię, Prawo, Medycynę i Matematykę.
Wren zaprojektował nie tylko sam budynek, ale i jego wnętrze oraz wyposażenie – łącznie z półkami na książki. Wnętrze biblioteki stanowi jedno ogromne pomieszczenie. Wykonane z drewna i ustawione prostopadle do ścian regały na książki ozdobione zostały przez rzeźbiarza Grinlinga Gibbonsa ornamentami i herbami najhojniejszych darczyńców Biblioteki – wielkość darowizn sięgnęła niemal 12 000 funtów (porównując siłę nabywczą, odpowiada to ok. 1 600 000 dzisiejszych funtów). Przy regałach ustawiono marmurowe popiersia słynnych pisarzy. W sali biblioteki znajduje się też naturalnej wielkości posąg lorda Byrona autorstwa Bertela Thorvaldsena.
Biblioteka Wrena zgromadziła wiele cennych rękopisów i starodruków. Posiada około 1250 średniowiecznych rękopisów europejskich (m.in. Psałterz Eadwina i Aleksandreidę z XIII w. oraz rękopis Widzenia o Piotrze Oraczu z XIV w.), ponad 750 inkunabułów, rękopisy dzieł autorów nowożytnych (m.in. Johna Miltona, Bertranda Russella, Ludwiga Wittgensteina, a także rękopis "Kubusia Puchatka" A.A.Milne’a). W Bibliotece znajdują się też pierwodruki dzieł Williama Szekspira oraz notatnik Isaaca Newtona.
(Refektarz).
Refektarz wybudowany został w roku 1604 jako element zaprojektowanego przez Thomasa Nevile’a Wielkiego Dziedzińca, który zamykał od strony zachodniej. Stał się on też jednocześnie wschodnią granicą wybudowanego później Dziedzińca Nevile’a. Refektarz mierzy 30,5 m długości, 12 m szerokości i 15 m wysokości . Po obu stronach północnej części budynku znajdują się poligonalne wykusze. Na dachu umieszczono latarnię doświetlającą wnętrze. Od strony Wielkiego Dziedzińca do Refektarza prowadzą schody. Od południa do budynku przylega kuchnia zajmująca miejsce dawnego budynku kolegium Michaelhouse. Od północy refektarz sąsiaduje z '.
Charakterystyczną cechą wnętrza budynku są umieszczone pod jego stropem drewniane krokwie zdobione ażurowymi, piętrowymi łukami. Ściany refektarza wyłożono drewnianymi panelami; zawieszono na nich portrety dziekanów i wybitnych postaci z historii kolegium. W północnej części pomieszczenia znajduje się podwyższenie, na którym ustawione są stoły dla wykładowców ("High Table"). Na północnej ścianie, nad "High Table", zawieszono portret Henryka VIII. Od strony południowej, nad wejściem do sali Refektarza, znajduje się galeria dla muzyków i chóru. Okna Refektarza zdobią witraże przedstawiające wizerunki i herby osób zasłużonych dla Kolegium.
(Wieża zegarowa).
Wieża zegarowa, nazywana też Bramą Edwarda III ("Edward III Gateway") ze względu na zdobiący ją posąg tego króla, została wybudowana w roku 1437. Wzniesiono ją w miejscu, gdzie dziś znajduje się zegar słoneczny, jednak w roku 1600 została rozebrana i przesunięta o około 30 metrów do swojej obecnej lokalizacji.
Zegar wybija każdą godzinę dwukrotnie: najpierw tonami wyższymi, następnie niższymi. Na najstarszym z trzech dzwonów zegara umieszczono łacińską inskrypcję: „Trinitas in unitate resonat. 1610. Ricardus Hold Feld me fecit” (Trójca rozbrzmiewa w jedności. 1610. Wykonał mnie Richard Holdfield). Zegar na wieży był dwukrotnie wymieniany: po raz pierwszy w roku 1726 (oryginalny mechanizm zegarowy znajduje się dziś na wieży kościoła pw. św. Andrzeja w Orwell) i po raz drugi w roku 1910. Mechanizm obecnego zegara zaprojektowany został przez lorda Grimthorpe, twórcę Big Bena, i jest bardzo podobny do słynnego pierwowzoru. W celu odstraszania gołębi zanieczyszczających zegar, raz w tygodniu Wielki Dziedziniec oblatywany jest przez jastrzębia.
Pod zegarem w niszy znajduje się posąg króla Edwarda III z umieszczoną poniżej łacińską dewizą: „Pugna pro Patria” () i datą 1337 – rokiem wydania aktu utworzenia King’s Hall.
Trinity College w literaturze.
Niektóre ze wzmianek o Trinity College w literaturze:

</doc>
<doc id="1396591" url="https://pl.wikipedia.org/wiki?curid=1396591" title="Indeks Herfindahla-Hirschmana">
Indeks Herfindahla-Hirschmana



</doc>
<doc id="1396593" url="https://pl.wikipedia.org/wiki?curid=1396593" title="Wskaźnik Herfindahla">
Wskaźnik Herfindahla



</doc>
<doc id="1396594" url="https://pl.wikipedia.org/wiki?curid=1396594" title="Indeks Herfindahla">
Indeks Herfindahla



</doc>
<doc id="1396595" url="https://pl.wikipedia.org/wiki?curid=1396595" title="HHI">
HHI



</doc>
<doc id="1396596" url="https://pl.wikipedia.org/wiki?curid=1396596" title="Stanisław Edward Nahlik">
Stanisław Edward Nahlik



</doc>
<doc id="1396597" url="https://pl.wikipedia.org/wiki?curid=1396597" title="Wąwóz Kurtaliotiko">
Wąwóz Kurtaliotiko

Wąwóz Kurtaliotiko (gr. "Κουρταλιώτικο Φαράγγι, Kurtaliotiko Farangi"), zwany też Wąwozem Asomatos – wąwóz położony w południowo-wschodniej części Krety, utworzony przez rzekę Megalopotamos, przeciskającą się pomiędzy górami Kurupa i Ksiron.
Wąwóz rozpoczyna się we wsi Koksare, a kończy w Plakias. Wąwóz jest ważnym miejscem lęgowym sępa płowego.

</doc>
<doc id="1396598" url="https://pl.wikipedia.org/wiki?curid=1396598" title="Uniwersytet Hamburski">
Uniwersytet Hamburski

Uniwersytet Hamburski (niem. "Universität Hamburg") – niemiecki uniwersytet publiczny z siedzibą w Hamburgu.
Historia.
Uczelnia została otwarta 10 maja 1919 roku. Jej utworzenie nie jest udokumentowane w suwerennym akcie fundacji, ale w „Dzienniku Ustaw” Wolnego i Hanzeatyckiego Miasta Hamburg z dnia 1 kwietnia 1919 roku.
Na uniwersytecie kształci się obecnie 40 tys. studentów, a zatrudnionych jest 850 pracowników naukowych. W 1919 roku, roku założenia uniwersytetu, liczba studentów wynosiła 1729.
Na uniwersytecie wykładane są: prawo, ekonomia, medycyna, psychologia, nauki humanistyczne, matematyka, informatyka.

</doc>
<doc id="1396599" url="https://pl.wikipedia.org/wiki?curid=1396599" title="Albert Stefan Kotowski">
Albert Stefan Kotowski

Albert Stefan Kotowski (ur. 1949 w Bydgoszczy) – polski historyk XX wieku.
Życiorys.
W 1975 ukończył studia magisterskie na Uniwersytecie Mikołaja Kopernika w Toruniu. W 1981 uzyskał doktorat na Uniwersytecie im. Adama Mickiewicza w Poznaniu. Był stypendystą Fundacji Alexandra von Humboldta na Uniwersytecie w Bonn. Od 1988 przebywał w Republice Federalnej Niemiec. W 1996 uzyskał habilitację na Uniwersytecie Albrechta i Ludwika we Fryburgu, a w 2012 tytuł profesora. 
Pracuje na stanowisku profesora w Seminarium Europy Wschodniej Reńskiego Uniwersytetu Fryderyka Wilhelma w Bonn oraz w Katedrze Dydaktyki Historii i Badań Regionalistycznych Uniwersytetu Kazimierza Wielkiego w Bydgoszczy.
Publikacje.
Autor licznych prac z historii Polski nowożytnej i najnowszej, dziejów stosunków polsko-niemieckich, historii Kościoła i historii Ukrainy; w tym autor książek:

</doc>
<doc id="1396604" url="https://pl.wikipedia.org/wiki?curid=1396604" title="Grecka Biblioteka Narodowa">
Grecka Biblioteka Narodowa

Grecka Biblioteka Narodowa (gr. "Εθνική Βιβλιοθήκη της Ελλάδος") – biblioteka narodowa Grecji, znajdująca się w centrum Aten.
Opis.
Została zaprojektowana przez duńskiego architekta Theofila Freiherr von Hansen, jako część jego słynnej "Trylogii" w stylu neo-klasycystycznym budynków, w których skład wchodzą Akademia Ateńska i oryginalny gmach Uniwersytetu Ateńskiego.
Biblioteka założona została w 1824 roku, w 1830 jej zbiory liczyły 1018 woluminów, a w 1842 około 15 000 woluminów.
Dzisiaj biblioteka przechowuje około 4500 starogreckich rękopisów i jest to jedna z największych kolekcji greckich rękopisów na świecie. Wśród zbiorów znajduje się kodeks uncjalny 050 zawierający Ewangelię Jana, kodeks 2603 zawierający Ewangelię Mateusza, "Flora Graeca Sibthorpiana", "The Large Etymological Dictionary", pierwsze wydanie Homera.
W roku 2010 zaplanowano przeniesienie najistotniejszych zbiorów do Faleronu. Budowa nowoczesnego kompleksu na brzegu zatoki miała zostać ukończona w 2015 roku.

</doc>
<doc id="1396605" url="https://pl.wikipedia.org/wiki?curid=1396605" title="Zespół Shprintzena-Goldberg">
Zespół Shprintzena-Goldberg

Zespół Shprintzena-Goldberg (ang. Shprintzen-Goldberg craniosynostosis syndrome) – uwarunkowany genetycznie zespół wad wrodzonych. Na obraz zespołu składają się marfanoidalny wygląd, kraniosynostoza, opóźnienie umysłowe, niekiedy poszerzenie łuku aorty i wypadanie płatka zastawki mitralnej. Przynajmniej w części przypadków spowodowany jest mutacjami w genie kodującym fibrylinę, należy więc do grupy fibrylinopatii i jest schorzeniem allelicznym dla zespołu Marfana. Pierwszy przypadek zespołu został opisany w 1982 roku przez Roberta F. Shprintzena i Rosalie B. Goldberg.

</doc>
<doc id="1396606" url="https://pl.wikipedia.org/wiki?curid=1396606" title="Robert Estienne">
Robert Estienne

Robert Estienne, znany także jako "Robert Stefanus" () (ur. 1503 w Paryżu; zm. 7 września 1559 w Genewie) – XVI-wieczny drukarz paryski, od 1552 r. działający w Genewie. Początkowo był katolikiem, później został protestantem. Jako pierwszy wydrukował Biblię z tekstem podzielonym na rozdziały i wersety.
Już od najwcześniejszych lat miał kontakt ze starożytnymi językami, drukarzem został dzięki Simonowi de Colines, który poślubił jego matkę po śmierci ojca.
Miał trzech synów, Henri, Roberta i François. Wszyscy zajmowali się drukarstwem.

</doc>
<doc id="1396610" url="https://pl.wikipedia.org/wiki?curid=1396610" title="Heinrich Unverricht">
Heinrich Unverricht

Heinrich Unverricht (ur. 18 września 1853 we Wrocławiu, zm. 22 kwietnia 1912 w Magdeburgu) – niemiecki lekarz.
Życiorys.
Heinrich Unverricht studiował we Wrocławiu i w 1877 otrzymał dyplom lekarza. Za swoją dysertację doktorską "Studien über die Lungenentzündung" otrzymał wyróżnienie wydziału lekarskiego. Pod wpływem Michaela Antona Biermera (1827–1892) zdecydował się poświęcić internie. W 1883 za swoją pracę o padaczce otrzymał w Berlinie tytuł docenta. 
W 1886 został profesorem nadzwyczajnym i dyrektorem polikliniki w Jenie, a w 1888 jako profesor zwyczajny objął klinikę i katedrę w Dorpacie. W 1892 zrezygnował z katedry z powodów politycznych i przeniósł się do Magdeburga, gdzie został dyrektorem szpitala Krankenanstalt Magdeburg-Sudenburg.
W 1887 przedstawił pierwszy opis zapalenia skórno-mięśniowego. Upamiętniony nazwą choroby, którą opisał. 

</doc>
<doc id="1396613" url="https://pl.wikipedia.org/wiki?curid=1396613" title="Indeks Hirschmana-Herfindahla">
Indeks Hirschmana-Herfindahla



</doc>
<doc id="1396615" url="https://pl.wikipedia.org/wiki?curid=1396615" title="Tony Heurtebis">
Tony Heurtebis

Tony Heurtebis (ur. 15 stycznia 1975 w Saint-Nazaire) – francuski piłkarz, grający na pozycji bramkarza.
Kariera.
Swoją karierę rozpoczął w 1995 roku w Stade Rennais. Grał tam do 1999 roku, w tym czasie występując w 57 spotkaniach. Następnie przeniósł się do innego klubu z Francji – Troyes AC. W jego barwach zagrał 119 razy. W 2004 roku odszedł do Stade Brestois 29. W sezonie 2004/2005 zagrał 26 razy, a po jego zakończeniu po raz kolejny zmienił klub. W latach 2005–2010 grał w FC Nantes, gdzie rozegrał 53 mecze.
W Ligue 1 rozegrał 193 spotkania.
Grał również w reprezentacji Francji do lat 21.

</doc>
<doc id="1396618" url="https://pl.wikipedia.org/wiki?curid=1396618" title="Voyager (album Mike’a Oldfielda)">
Voyager (album Mike’a Oldfielda)

Voyager – album studyjny Mike’a Oldfielda, wydany w 1996, jedyny w jego dorobku zawierający w większości kompozycje innych autorów. Pomysł, by wykorzystać klasyczne melodie ludowe Irlandii i Szkocji, narodził się w wytwórni Warner, z którą wówczas związany był kompozytor.
Muzyka i autorzy.
Pomimo informacji na okładce o tradycyjnym, ludowym (czyli anonimowym) autorstwie niektórych kompozycji, ich autorzy są znani. "The Song of the Sun" napisał Bieito Romero, członek zespołu Luar na Lubre, pochodzącego z hiszpańskiej Galicji. "The Hero" to kompozycja szkockiego autora Jamesa Scotta Skinnera z 1903 roku pod oryginalnym tytułem "Hector the Hero". Kompozytorem "Women of Ireland" jest Irlandczyk Seán Ó Riada. "Dark Island" to dzieło szkockiego kompozytora Iaina MacLachlana z 1958 roku, wykorzystane w brytyjskim miniserialu telewizyjnym "pod tym samym tytułem". "She Moved Through the Fair" to tradycyjna pieśń irlandzka, natomiast "Flowers of the Forest" to ludowy utwór szkocki. Autorem pozostałych utworów oraz aranżerem, producentem i wykonawcą muzyki na całej płycie jest Mike Oldfield.
Pozycja na listach.
"Voyager" osiągnął 30. pozycję na norweskiej liście przebojowych albumów, 12. w Wielkiej Brytanii oraz pierwsze na Węgrzech. Na liiście New Age Top Albums magazynu "Billboard" album zajął 10 miejsce.
W Polsce album uzyskał status złotej płyty.
Single.
Nagranie utworu "Women of Ireland" zostało wydane jako singel w 1997. Promocyjny singel "The Voyager" wydano także w Niemczech jeszcze poprzedniego roku.
Interpretacje.
Utwór "Celtic Rain" uzyskał w 2008 interpretację hip-hopową w wykonaniu Snoop Dogga, jako część utworu „Why Did You Leave Me” tego artysty, w albumie "Ego Trippin"'. Interpretację tę wyprodukował producent muzyczny Polow Da Don.

</doc>
<doc id="1396620" url="https://pl.wikipedia.org/wiki?curid=1396620" title="Christophe Revault">
Christophe Revault

Christophe Revault (ur. 22 marca 1972 w Paryżu, zm. 6 maja 2021 w Hawrze) – francuski piłkarz występujący na pozycji bramkarza. Ostatnim jego klubem w karierze był Le Havre AC, w którym grał w latach 2007-2010. Po zakończeniu kariery piłkarskiej pozostał w Le Havre AC pracując jako dyrektor sportowy, rekruter lub szkoleniowiec.
Życiorys.
Rozpoczął swoją karierę piłkarską w wieku 20 lat, kiedy to podpisał kontrakt z Le Havre AC. Grał tam 4 lata, po czym w 1997 roku zmienił barwy klubowe na Paris Saint-Germain, gdzie miał zastąpić Bernarda Lamę, który odszedł do West Ham United. W 1998 roku przeniósł się do Stade Rennais, gdzie grał 2 lata. W 2000 roku podpisał kontrakt z klubem Toulouse FC, dla którego przez 6 lat rozegrał 201 ligowych pojedynków. Następnie powrócił do Rennes, lecz grał tam tylko w trakcie sezonu 2006/2007. Od 2007 roku grał ponownie w Le Havre AC, którego był podstawowym bramkarzem.
Został znaleziony martwy w swoim domu rodzinnym w Hawrze we Francji 6 maja 2021 roku, miał 49 lat. Przyczyna śmierci nie została ujawniona.

</doc>
<doc id="1396621" url="https://pl.wikipedia.org/wiki?curid=1396621" title="Puchar Świata w biathlonie 2003/2004">
Puchar Świata w biathlonie 2003/2004

Puchar Świata w biathlonie 2003/2004 to 27. sezon w historii tej dyscypliny sportu. Pierwsze zawody odbyły się 4 grudnia 2003 w Kontiolahti w Finlandii, a ostatnie rozegrano 13 marca 2004 w norweskim Oslo/Holmenkollen. Najważniejszą imprezą sezonu były mistrzostwa świata w Oberhofie, rozgrywane w dniach 7–15 lutego.
Klasyfikację generalną pań wygrała Norweżka Liv Grete Poirée, zdobywając 955 punktów. Drugie miejsce zajęła reprezentantka Rosji Olga Pylowa ze stratą 95 punktów do Norweżki. Trzecie miejsce w klasyfikacji generalnej zajęła Francuzka Sandrine Bailly, gromadząc 788 punktów. Najlepsza z Polek – Magdalena Gwizdoń zdobyła 252 punkty, co dało jej 23 pozycję. Poirée triumfowała również w klasyfikacji sprintu, biegu masowego, biegu pościgowego oraz wspólnie z koleżankami z drużyny w klasyfikacji sztafet. „Małą kryształową kulę” w klasyfikacji biegu indywidualnego zdobyła Olga Pylowa. Klasyfikację pucharu narodów wygrały reprezentantki Rosji.
Wśród mężczyzn najlepszy był mąż Liv Grete Poirée, Francuz Raphaël Poirée. Zdobył „kryształową kulę” za zwycięstwo w klasyfikacji generalnej oraz wszystkie cztery „małe kryształowe kule” za wygranie klasyfikacji sprintu, biegu masowego, biegu pościgowego oraz biegu indywidualnego. Drugie miejsce w klasyfikacji generalnej wywalczył Norweg Ole Einar Bjørndalen, tracąc 109 punktów do Francuza, a trzeci był Ricco Groß z Niemiec, ze stratą 241 punktów do zwycięzcy. Najlepszy z Polaków – Tomasz Sikora zdobył 516 punktów, co dało mu siódmą pozycję w klasyfikacji generalnej. Ponadto Polak był między innymi trzeci w klasyfikacji biegu indywidualnego, za Poirée i Großem.
Wyniki Polaków.
Indywidualnie.
"(do uzupełnienia)"
Drużynowo.
"(do uzupełnienia)"

</doc>
<doc id="1396627" url="https://pl.wikipedia.org/wiki?curid=1396627" title="Iosif Dżugaszwili">
Iosif Dżugaszwili



</doc>
<doc id="1396629" url="https://pl.wikipedia.org/wiki?curid=1396629" title="Austriacka Biblioteka Narodowa">
Austriacka Biblioteka Narodowa

Austriacka Biblioteka Narodowa (niem. "Österreichische Nationalbibliothek", dawniej "Hofbibliothek", ÖNB lub OeNB) – austriacka biblioteka narodowa, będąca jednocześnie główną biblioteką akademicką w kraju. 
Siedzibą biblioteki jest cesarski pałac Hofburg w Wiedniu. Od 2005 roku część zbiorów znajduje się także w Palais Mollard-Clary. Kompleks biblioteczny składa się z czterech muzeów i biblioteki, obejmując także zbiory specjalne i archiwa. Początek Austriackiej Bibliotece Narodowej dał późnośredniowieczny księgozbiór zgromadzony przez Habsburgów. Zbiory biblioteczne, określane w późniejszych czasach jako Biblioteka Trybunału (niem. "Hofbibliothek"), obecną nazwę uzyskały w roku 1920.
Austriacka Biblioteka Narodowa otrzymuje egzemplarz obowiązkowy wszystkich druków wydawanych w Austrii. Przechowuje również wszystkie zatwierdzone przez austriackie uczelnie dysertacje. Od lipca 2000 roku obowiązek dostarczania egzemplarza obowiązkowego został także nałożony na dokumenty elektroniczne. Biblioteka prowadzi akcje digitalizowania historycznych czasopism, które są dostępne online w Internecie w serwisie Anno: "Austriacka prasa online".
Historia.
Średniowiecze.
Historia Austriackiej Biblioteki Narodowej ma swój początek w powstałym w średniowieczu księgozbiorze Habsburgów. Austriacki książę Albrecht III Habsburg przeniósł księgi z wiedeńskich archiwów do biblioteki. Zainicjował on również tłumaczenie ważniejszych dzieł z łaciny na język niemiecki. Zbiory księcia Albrechta III były wówczas przechowywane w zakrystii kaplicy, znajdującej się w południowej wieży pałacu Hofburg. Książę był znawcą sztuki, wspierał Uniwersytet Wiedeński, a także założył warsztat iluminatorski. Jego własnością była najstarsza książka odnotowana w katalogu bibliotecznym – "Ewangeliarz" Jana z Opawy ("Johannes Von Troppau") z 1368 roku. 
Fryderyk III Habsburg wziął sobie za cel połączenie swoich skarbów i dzieł sztuki. Udało mu się zgromadzić wiele cennych pozycji do swojej kolekcji, jak na przykład Biblię Wacława ("Wenzelsbibel") czy też Złotą Bullę.
Nowożytność.
Maksymilian, syn Fryderyka III, poprzez małżeństwo z Marią Burgundzką znalazł się w posiadaniu ważnych książek z Burgundii i północnej Francji i przyniósł je do Wiener Neustadt. Wśród nich były "Czarne Godzinki Karola Śmiałego" i "Godzinki Marii Burgundzkiej". Według ówczesnej szacunkowej wartości 100 000 guldenów, książki te stanowiły jedną ósmą posagu Marii. Również druga żona Maksymiliana, Bianca Maria Sforza, wniosła w posagu między innymi książki od jednego z włoskich nakładców. 
Książki w dawnej Bibliotece Cesarskiej znajdowały się częściowo w Wiener Neustadt, częściowo w Wiedniu, a częściowo na zamku w Innsbrucku. Po śmierci Maksymiliana wszystkie książki przybyły do Innsbrucku.
W XVI wieku w "Bibliotheca Regia" w Wiedniu przechowywano klejnoty oraz sklasyfikowane prace naukowe. Oprócz książek, biblioteka ta zawierała także globusy i atlasy. Księgozbiór biblioteki został również rozbudowany poprzez darowizny pochodzące z prywatnych bibliotek uczonych.
Hugo Blotius, pierwszy główny bibliotekarz instytucji wyznaczony w 1575 przez cesarza Maksymiliana II, sporządził spis zbiorów biblioteki. Wykazał w nim, że biblioteka zawiera około 9000 woluminów. Odtąd wszelkie nowe dzieła w księgozbiorze były systematycznie dołączane przez następnych bibliotekarzy do katalogu. 
26 sierpnia 1624 Ferdynand II wydał ustawę o egzemplarzu obowiązkowym. Zbiory biblioteczne powiększały się w dalszym ciągu dzięki zakupom. Jednym z większych nabytków była biblioteka Filipa Eduarda Fuggera w połowie XVII wieku.
W latach 1723-1735 zbiory Biblioteki Narodowej zostały umieszczone w Hofburgu, w bibliotece sądowej Habsburgów.
Działalność.
Austriacka Biblioteka Narodowa jest instytucją naukową. Jej działalność reguluje Ustawa o Muzeach Krajowych z 2002 roku (niem. "Bundesmuseen-Gesetz"). W tym dokumencie bibliotece nadana jest odpowiedzialność za austriacką 
tożsamość narodową oraz o zachowanie światowego dziedzictwa kulturowego.
Do zadań Austriackiej Biblioteki Narodowej należy m.in. gromadzenie i przechowywanie wszystkich publikacji, które kiedykolwiek pojawiły się lub zostały wydane w Austrii, w tym także dokumentów elektronicznych. Egzemplarz obowiązkowy obejmuje 4 kopie wszystkich drukowanych czasopism i 2 kopie pozostałych dokumentów drukowanych. Biblioteka gromadzi również "Austriana" - dokumenty dotyczące narodu austriackiego, austriackiej kultury oraz zagranicznych publikacji autorów pochodzenia austriackiego. 
Biblioteka gromadzi również publikacje zagraniczne. Szczególnie uwzględnia dokumenty z dziedziny humanistyki, zwłaszcza z zakresu bibliologii, bibliotekoznawstwa i usług informacyjnych.
Zbiory.
31 grudnia 2012 zbiory biblioteki liczyły 10 229 611 jednostek bibliotecznych, w tym 3,6 miliona dokumentów drukowanych, co stanowiło największy zbiór biblioteczny w Austrii. 
Zbiory zawierają: papirusy, rękopisy, inkunabuły, starożytne i rzadkie księgi, mapy, globusy, dokumenty muzyczne, portrety, fotografie, autografy.
Zbiory starożytne.
W drugiej połowie XIX wieku założono kolekcję papirusów, która stała się odtąd ważną częścią biblioteki. Kolekcja pochodzi z prywatnego zbioru arcyksięcia Rajnera, który 18 sierpnia 1899 podarował ją dla cesarza Franciszka Józefa I. Kolekcja papirusów zawiera około 180 000 jednostek pochodzących od XV wieku p.n.e. do XVI wieku n.e. Częścią kolekcji są tabliczka zapisane pismem klinowym, tablice kamienne, teksty pisane na skórze, płótnie, kościach, złocie, srebrze i brązie. 
Zbiory na Liście Pamięci Świata.
W bibliotece znajduje się największa na świecie kolekcja papirusów. Została ona wpisana w 2001 roku do Pamięci Świata UNESCO. Na liście tej znajdują się następujące obiekty ze zbiorów Austriackiej Biblioteki Narodowej:
Zbiory kartograficzne.
Kolekcja zbiorów kartograficznych została założona w 1905. Najstarsze mapy w kolekcji pochodzą z XVI wieku. W kolekcji map znajduje się XVII-wieczny 50-tomowy atlas autorstwa Blaeu-Van der Hem, zawierający ponad 2400 map i ilustracji. W 2003 wpisany został przez UNESCO na listę Pamięci Świata. Częścią zbiorów jest Muzeum Globusów, zawierające 380 globusów, z których najstarsze pochodzą z XVI wieku. Zostało ono założone w 1956 roku. Najważniejsza część muzeum gromadzi globusy sprzed roku 1950.

</doc>
<doc id="1396632" url="https://pl.wikipedia.org/wiki?curid=1396632" title="Fernando Cáceres">
Fernando Cáceres

Fernando Gabriel Cáceres (ur. 7 lutego 1969 w San Isidro, Buenos Aires) – argentyński piłkarz, grający na pozycji środkowego obrońcy.
Posiada również obywatelstwo hiszpańskie.
Początkowo grał w młodzieżowej drużynie Argentinos Juniors, po czym w 1986 roku "awansował" do podstawowego składu tego klubu. Rozegrał tam 113 meczów i strzelił 5 bramek. W 1991 roku zmienił klub na Club Atlético River Plate. Grał tam przez 2 lata, wystąpił 71 razy i strzelił 11 goli. W 1993 roku podpisał kontrakt z hiszpańskim klubem piłkarskim - Realem Saragossa. Po trzech latach gry po raz kolejny zmienił klub, tym razem na Boca Juniors. W latach 1996-1998 Caceres powrócił do Hiszpanii i grał dla Valencii CF. Od 1998 roku do 2004 grał z Celcie Vigo, dla której rozegrał 218 meczów i strzelił 5 bramek. Później grał jeszcze w Córdoba CF, CA Independiente oraz Argentinos Juniors, gdzie w 2007 roku zakończył karierę piłkarską.
W latach 1992-1997 grał w reprezentacji Argentyny, dla której rozegrał 24 spotkania i strzelił jedną bramkę. Zwyciężył z nią w 1993 roku Copa América, wystąpił na Mundialu 1994.

</doc>
<doc id="1396633" url="https://pl.wikipedia.org/wiki?curid=1396633" title="Agnieszka Cyl">
Agnieszka Cyl

Agnieszka Cyl z domu Grzybek (ur. 28 lutego 1984 w Jeleniej Górze) – polska biathlonistka. Olimpijka z Vancouver. Od 2023 roku Dyrektor Sportowy Polskiego Związku Biathlonu.
Kariera.
Reprezentantka MKS Karkonosze Jelenia Góra. W sezonie 2007/2008 zajęła 64. miejsce w klasyfikacji generalnej Pucharu Świata, zdobywszy 13 punktów w koreańskim Pjongczangu. Na mistrzostwach świata w Östersund wywalczyła razem z koleżankami siódme miejsce w sztafecie. W 2005 zdobyła srebrny medal mistrzostw Europy juniorów w sztafecie. Jest wielokrotną złotą medalistką mistrzostw Polski.
W lutym 2013 poinformowała o zakończeniu kariery sportowej.
W sezonie 2021/2022 była asystentką trenera reprezentacji Polski w biathlonie, Adama Kołodziejczyka. W 2022 roku Wiceprezes ds. sportowych Polskiego Związku Biathlonu.
Życie prywatne.
Ukończyła Zespół Szkół Ogólnokształcących i Mistrzostwa Sportowego w Szklarskiej Porębie. Obecnie jest trenerką w UKS Biathlon Chorzów.
Biathlon uprawiała także jej siostra, Joanna Grzybek.

</doc>
<doc id="1396634" url="https://pl.wikipedia.org/wiki?curid=1396634" title="Kathleen Woodiwiss">
Kathleen Woodiwiss



</doc>
<doc id="1396636" url="https://pl.wikipedia.org/wiki?curid=1396636" title="Iwan Sieczenow">
Iwan Sieczenow

Iwan Michajłowicz Sieczenow (ros. Иван Михайлович Сеченов; ur. 1 (13) sierpnia 1829 w Tiepłyj Stan (ob. Sieczenowo), zm. 2 (15) listopada 1905 w Moskwie) – rosyjski fizjolog. Przez Iwana Pawłowa określany jako „ojciec rosyjskiej fizjologii”.
Życiorys.
Sieczenow od 1843 do 1848 studiował w Wojskowej Szkole Inżynierii w Sankt Petersburgu. Od 1848 do 1850 był wojskowym inżynierem w Kijowie. Między 1850 a 1856 studiował medycynę na Uniwersytecie Moskiewskim. Następnie, od 1856 do 1862, uczył się u Johannesa Müllera, Emila Du Bois-Reymonda, Helmholtza (w Berlinie), Felixa Hoppe-Seylera (w Lipsku), Carla Ludwiga (w Wiedniu) i Claude'a Bernarda (w Paryżu). W 1860 został profesorem w Akademii Medyczno-Chirurgicznej w St. Petersburgu. W 1870 zrezygnował z posady w proteście przeciwko zwolnieniu Ilji Miecznikowa. Następnie prowadził badania w laboratorium Mendelejewa. W 1871 otrzymał katedrę na Uniwersytecie w Nowosybirsku. W 1876 został ponownie profesorem w St. Petersburgu, a w 1891 w Moskwie.
Dorobek naukowy.
W 1863 roku Sieczenow opublikował pracę "Odruchy mózgu" (w formie książkowej pojawiła się w 1866 roku), która wywołała liczne kontrowersje. Twierdził w niej, że wszystkie ruchy, w tym ruchy uważane za świadome (wolicjonalne) są jedynie automatycznymi odruchami; mózg wykazuje znacznie więcej odruchów niż rdzeń kręgowy, ale ich natura jest taka sama. Wszystkie świadome i nieświadome działania są jedynie odruchami, rozpoczynającymi się od zmysłowej stymulacji, wywołującymi w mózgu reakcje i kończącymi się działaniami (ruchami). Przy ustalonych bodźcach i stanie wewnętrznym proces ten przebiega w deterministyczny, jednoznacznie określony sposób. Życie psychiczne jest więc pochodną stymulacji zmysłów.
Takie twierdzenia przyciągnęły uwagę Komitetu Cenzorów St. Petersburga, który oskarżył Sieczenowa o propagowanie materializmu i podkopywanie moralności chrześcijańskiej, zaprzeczanie wolnej woli, a więc osobistej odpowiedzialności. Komitet wystosował pismo do Prokuratora Generalnego Petersburga domagając się zniszczenia książki i ukarania autora. Decyzja wydana została dopiero po roku: Prokurator Generalny uznał, że książka nie kwestionuje nieśmiertelności duszy ani nie nawołuje do niemoralnych zachowań, powinna być dyskutowana w kręgach naukowych a nadawanie rozgłosu całej sprawie spowoduje jedynie tyle, że specjalistyczna książka stanie się powszechnie znana. Sieczenow powiedział podobno, że gdyby go wezwano do sądu, pokazał by rezultaty swoich eksperymentów na żabach i poprosił by alternatywne wyjaśnienie.

</doc>
<doc id="1396637" url="https://pl.wikipedia.org/wiki?curid=1396637" title="Yves Cochet">
Yves Cochet

Yves Cochet (ur. 15 lutego 1946 w Rennes) – francuski polityk, matematyk, parlamentarzysta krajowy i europejski, były minister ds. zagospodarowania terytorium i ochrony środowiska.
Życiorys.
Z wykształcenia doktor matematyki, absolwent "Institut national des sciences appliquées" w Rennes. W 1973 został członkiem międzynarodowej organizacji ekologicznej "Amis de la Terre". W 1984 znalazł się wśród założycieli Partii Zielonych.
Od 1989 do 1995 był radnym miasta Rennes. W latach 1989–1991 sprawował mandat posła do Parlamentu Europejskiego. Zasiadał w Grupie Zielonych w PE, pracował w Komisji Budżetowej i Komisji ds. Kontroli Budżetu. W 1997 uzyskał mandat posła do Zgromadzenia Narodowego w departamencie Val-d'Oise. Od lipca 2001 do maja 2002 sprawował urząd ministra ds. zagospodarowania terytorium i ochrony środowiska w rządzie Lionela Jospina. W kolejnych wyborach parlamentarnych w 2002 i w 2007 ponownie był wybierany do izby niższej parlamentu w jednym z okręgów Paryża. 7 grudnia 2011 ponownie zasiadł w Parlamencie Europejskim jako przedstawiciel frakcji parlamentarnej lewicowych demokratów i republikanów (z rekomendacji ekologów objął jeden z dwóch dodatkowych mandatów, które przypadły Francji po wejściu w życie traktatu lizbońskiego). W PE zasiadał do końca kadencji w 2014.
Yves Cochet jest teoretykiem tzw. spadku gospodarczego ("décroissance économique", "economic degrowth"), postawy sprzeciwiającej się bezkrytycznemu wzrostowi gospodarczemu, który według niego stanowi przyczynę kryzysu ekologicznego i demokratycznego.

</doc>
<doc id="1396641" url="https://pl.wikipedia.org/wiki?curid=1396641" title="Wilhelm Apter">
Wilhelm Apter

Wilhelm Apter (ur. 13 września 1855 w Krakowie, zm. 24 września 1916 tamże) – polski architekt żydowskiego pochodzenia, działający w Krakowie. 
Życiorys.
Koncesję na wykonywanie zawodu budowniczego-architekta w Krakowie posiadał od 1887. Współpracował z Nachmanem Kopaldem. Pochowany na nowym cmentarzu żydowskim przy ulicy Miodowej.

</doc>
<doc id="1396642" url="https://pl.wikipedia.org/wiki?curid=1396642" title="Jorge Borelli">
Jorge Borelli

Jorge Horacio Borelli (ur. 2 listopada 1964 w Buenos Aires) – argentyński piłkarz, grający na pozycji obrońcy lub pomocnika. Jego synem jest Eder Borelli, piłkarz legitymujący się paszportami meksykańskim i argentyńskim.
Borelli rozpoczął karierę w 1980 roku w CA Platense. Rozegrał tam 58 spotkań i strzelił jedną bramkę. Trzy lata później został piłkarzem Club Atlético River Plate, gdzie przez cztery lata zdobył 2 bramki w 107 meczach. Jego następnym klubem był Racing Club. Rozegrał tam 111 meczów i strzelił 7 bramek. W sezonie 1991/1992 grał dla Tigres UANL, a w latach 1992-1996 w San Lorenzo, gdzie po rozegraniu 9 meczów zakończył karierę.
W latach 1992-1994 grał dla reprezentacji Argentyny, dla której rozegrał 13 spotkań. Zwyciężył z nią Copa América 1993 oraz wystąpił na Mundialu 1994.

</doc>
<doc id="1396645" url="https://pl.wikipedia.org/wiki?curid=1396645" title="Zaczerniowate">
Zaczerniowate

Zaczerniowate ("Melastomataceae" Juss.) – rodzina roślin należąca do rzędu mirtowców. Należy do niej 188 rodzajów z blisko 5 tysiącami gatunków (najbardziej zróżnicowana gatunkowo rodzina rzędu). Rośliny te występują głównie w tropikach na całym świecie, najczęściej w wilgotnych lasach równikowych, ale też w formacjach lasów suchych, przedleśnych, a w górach w strefie alpejskiej. Centrum zróżnicowania rodziny jest strefa tropikalna Ameryki Środkowej i Południowej, gdzie występuje 3/4 gatunków. Najdalej na północ, po strefę klimatu umiarkowanego (wschodnia część Ameryki Północnej) sięga rodzaj "Rhexia". Poza tym przedstawiciele tej rodziny sięgają strefy umiarkowanej w południowej Brazylii i we wschodniej Azji (Chiny i Japonia). Mimo wielkiego zróżnicowania i rozpowszechnienia tej rodziny stosunkowo niewielu jej przedstawicieli ma znaczenie ekonomiczne. Jadalnych owoców dostarczają takie gatunki jak: "Melastoma malabathricum", różne gatunki z rodzajów "Bellucia", "Blakea", "Miconia", "Heterotrichum", "Mouriri" i in. Gospodarczo wykorzystywana jest "Rhexia virginica" z bulwami korzeniowymi. Szereg gatunków drzewiastych dostarcza wartościowego drewna. Dość liczne gatunki uprawiane są jako ozdobne, w klimacie umiarkowanym uprawiane w oranżeriach i domach (np. medinilla wspaniała, "Tibouchina", "Bertolonia"). Niektóre gatunki dziczejące z upraw stały się problematycznymi gatunkami inwazyjnymi, zwłaszcza na wyspach Oceanu Indyjskiego i Spokojnego. Rośliny z tej rodziny odgrywają istotną rolę w identyfikacji siedlisk i typologii lasów w Amazonii.
Systematyka.
Rodzina siostrzana wobec kladu obejmującego "Crypteroniaceae", "Alzateaceae" i "Penaeaceae" w obrębie rzędu mirtowców "Myrtales".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Myrtanae" Takht., rząd mirtowce ("Myrtales" Rchb.), podrząd "Myrtinae" Burnett., rodzina zaczerniowate ("Melastomataceae" Juss.).
Podrodzina Olisbeoideae Burnett – obejmuje 6 rodzajów z 435 gatunkami, najliczniejsze w gatunki są rodzaje "Memecylon" i "Mouriri".
Podrodzina Melastomatoideae Seringe – obejmuje 182 rodzaje z 4475 gatunkami.

</doc>
<doc id="1396648" url="https://pl.wikipedia.org/wiki?curid=1396648" title="Złota Bulla z Chebu">
Złota Bulla z Chebu

Złota Bulla z Chebu – przywilej dla Kościoła katolickiego wydany 12 lipca 1213 w Chebie przez króla niemieckiego Fryderyka II, późniejszego cesarza Świętego Cesarstwa Rzymskiego (od 1220).
Historia.
4 października 1209 Otto IV został koronowany przez papieża Innocentego III w Rzymie na cesarza Świętego Cesarstwa Rzymskiego. Wkrótce jednak drogi papieża i władcy Niemiec się rozeszły. Otto IV chciał podporządkować sobie Królestwo Sycylii będące lennem papieskim, którym rządził uległy wówczas Rzymowi Fryderyk II. Wojska Ottona IV zajęły Kalabrię i przygotowywały się do desantu na Sycylię. Papież Innocenty III ekskomunikował cesarza 18 listopada 1210. Wkrótce zawarł też sojusz przeciwko Ottonowi IV z królem Francji Filipem II Augustem. 
Z inicjatywy papiestwa we wrześniu 1211 książęta niemieccy zebrali się w Norymberdze i wybrali Fryderyka II "in absentia" na króla niemieckiego. Informacja o tej decyzji zmusiła Ottona IV do wycofania się z południa Włoch. W połowie marca 1212 do Niemiec wyruszył także Fryderyk II. W Rzymie złożył przysięgę lenną i otrzymał znaczną kwotę pieniędzy od papieża na dalszą podróż do Niemiec. Ludzie Ottona IV kilkakrotnie bezskutecznie próbowali go schwytać. 5 grudnia 1212 Fryderyk II został ponownie wybrany na króla niemieckiego we Frankfurcie nad Menem, a cztery dni później koronowany w Moguncji.
12 lipca 1213 Fryderyk II zabiegając o dalszą pomoc papieską, wydał w Chebie złotą bullę. Uznał w niej terytorialne roszczenia Kościoła w środkowej części Półwyspu Apenińskiego, zrzekł się wpływu na wybór biskupów i opatów oraz zrezygnował na ich rzecz z "ius spolii" oraz regaliów. Ponadto powtórzył przyrzeczenie, że nie będzie łączył władzy w Królestwie Sycylii i Rzeszy Niemieckiej. Tego ostatniego zapewnienia nie miał zamiaru dotrzymać.

</doc>
<doc id="1396649" url="https://pl.wikipedia.org/wiki?curid=1396649" title="Melastomataceae">
Melastomataceae



</doc>
<doc id="1396650" url="https://pl.wikipedia.org/wiki?curid=1396650" title="Glejak struniakowy trzeciej komory">
Glejak struniakowy trzeciej komory

Glejak struniakowy trzeciej komory (ang. chordoid glioma of the third ventricle) – rzadki guz mózgu. Występuje u osób dorosłych i lokalizuje się w komorze trzeciej mózgowia. Charakteryzuje się powolnym wzrostem i histologicznie typowym utkaniem. Ultrastrukturalnie wykazano podobieństwo komórek guza do komórek narządu podspoidłowego, jednak dokładna etiologia pozostaje nieznana. Pierwsze opisy przedstawili Brat i wsp. w 1998 oraz Wanschitz i wsp. w 1995.

</doc>
<doc id="1396653" url="https://pl.wikipedia.org/wiki?curid=1396653" title="Glejak struniakowaty splotu naczyniówkowego komory trzeciej">
Glejak struniakowaty splotu naczyniówkowego komory trzeciej



</doc>
<doc id="1396655" url="https://pl.wikipedia.org/wiki?curid=1396655" title="Mistrzostwa Świata w Biathlonie 2004">
Mistrzostwa Świata w Biathlonie 2004

39. Mistrzostwa Świata w Biathlonie zostały rozegrane w dniach 7 - 12 lutego 2004 w Oberhofie w Niemczech. Podczas mistrzostw rozegranych zostało dziesięć konkurencji, pięć u pań oraz pięć u mężczyzn.
Mężczyźni.
Sprint 10 km.
Data: 7 lutego 2004
Bieg na dochodzenie 12,5 km.
Data: 8 lutego 2004
Bieg masowy 15 km.
Data: 15 lutego 2004
Bieg indywidualny 20 km.
Data: 12 lutego 2004
Sztafeta 4 × 7,5 km.
Data: 13 lutego 2004
Kobiety.
Sprint 7,5 km.
Data: 7 lutego 2004
Bieg na dochodzenie 10 km.
Data: 8 lutego 2004
Bieg masowy 12,5 km.
Data: 14 lutego 2004
Bieg indywidualny 15 km.
Data: 10 lutego 2004
Sztafeta 4 × 6 km.
Data: 12 lutego 2004

</doc>
<doc id="1396658" url="https://pl.wikipedia.org/wiki?curid=1396658" title="Beniamin Torbe">
Beniamin Torbe

Beniamin Torbe (ur. 6 listopada 1858 w Krakowie, zm. 10 lutego 1931 tamże) – polski architekt żydowskiego pochodzenia, działający w Krakowie. Zaprojektował ponad 100 krakowskich kamienic.

</doc>
<doc id="1396660" url="https://pl.wikipedia.org/wiki?curid=1396660" title="Trichrom Gomoriego">
Trichrom Gomoriego

Trichrom Gomoriego – metoda barwienia tkanki łącznej, znajdująca zastosowanie m.in. w ocenie patologii mięśni. W metodzie tej stosuje się hematoksylinę i roztwór zawierający chromotrop 2R i jasnozielony barwnik lub błękit anilinowy.
W metodzie tej włókna mięśniowe barwią się na czerwono, kolagen na zielono lub niebiesko, jeśli użyto błękitu anilinowego, a jądra komórkowe są czarne lub niebieskie.
Metodę opisał George Gömöri.

</doc>
<doc id="1396661" url="https://pl.wikipedia.org/wiki?curid=1396661" title="Mistrzostwa Świata w Biathlonie Sztafet Mieszanych 2005">
Mistrzostwa Świata w Biathlonie Sztafet Mieszanych 2005

1. Mistrzostwa Świata w Biathlonie Sztafet Mieszanych odbyły się podczas finałowych zawodów Pucharu Świata 2004/2005 w rosyjskim Chanty-Mansyjsku 20 marca 2005.
Każdy z zawodników musiał przebiec 6 km podczas których dwa razy miał zameldować się na strzelnicy. Pięć najlepszych narodów w klasyfikacji Pucharu Narodów mogło wystawić po dwie drużyny, zaś pozostali po jednej. Do startu zgłoszono 23 reprezentacje, z których 22 ukończyły rywalizację. 

</doc>
<doc id="1396663" url="https://pl.wikipedia.org/wiki?curid=1396663" title="Łazarz Rock">
Łazarz Rock

Łazarz Rock (ur. 28 lutego 1872 w Krakowie, zm. 24 czerwca 1930 tamże) – polski architekt żydowskiego pochodzenia, działający w Krakowie. Jego żoną była działaczka społeczna Róża Rock.
Zasiadał w krakowskiej Radzie Miejskiej, a także we władzach Izby Handlowej i Przemysłowej. Należał do Stowarzyszenia Rękodzielników Żydowskich „Szomer Umonim”.
Dzieła.
Na podstawie źródła:

</doc>
<doc id="1396664" url="https://pl.wikipedia.org/wiki?curid=1396664" title="Wólka Ratowiecka (przystanek kolejowy)">
Wólka Ratowiecka (przystanek kolejowy)

Wólka Ratowiecka – przystanek kolejowy w Wólce Ratowieckiej, w województwie podlaskim. Znajduje się tu 1 peron.
Przystanek został oddany do użytku w 1984 roku. W roku 2017 przystanek obsługiwał 0–9 pasażerów na dobę.

</doc>
<doc id="1396665" url="https://pl.wikipedia.org/wiki?curid=1396665" title="Dekanat Bielsko-Biała I – Centrum">
Dekanat Bielsko-Biała I – Centrum

Dekanat Bielsko-Biała I – Centrum – jeden z 23 dekanatów katolickich wchodzących w skład diecezji bielsko-żywieckiej, w którego skład wchodzi 8 parafii.
Historia.
Dekanat w Bielsku został wydzielony z dekanatu Cieszyn w 1654, wraz z utworzeniem cieszyńskiego komisariatu biskupów wrocławskich. W 1925 wraz z dekanatami Cieszyn, Skoczów i Strumień został włączony do nowej diecezji katowickiej. W ramach tej diecezji nastąpiło wydzielenie dekanatu Czechowice-Dziedzice, oraz podzielenie bielskiego na Bielsko-Biała centrum i Bielsko-Biała zachód, które w 1992 weszły w skład nowo utworzonej diecezji bielsko-żywieckiej.

</doc>
<doc id="1396667" url="https://pl.wikipedia.org/wiki?curid=1396667" title="Mistrzostwa Świata w Biathlonie 1988">
Mistrzostwa Świata w Biathlonie 1988

5. Mistrzostwa świata w biathlonie kobiet odbyły się w 1988 w Chamonix we Francji. Zostały one rozegrane, ponieważ biathlon kobiecy nie znalazł się w programie Zimowych Igrzysk Olimpijskich 1988. Podczas mistrzostw reprezentantki RFN zdobyły swój pierwszy złoty medal.

</doc>
<doc id="1396668" url="https://pl.wikipedia.org/wiki?curid=1396668" title="Choroba Kufsa">
Choroba Kufsa

Choroba Kufsa (ceroidolipofuscynoza neuronalna typu 4, CLN4, ang. Kufs' disease) – rzadka lizosomalna choroba spichrzeniowa z grupy ceroidolipofuscynoz neuronalnych. Nie określono dotąd genu, którego mutacje związane są z tą chorobą. Dziedziczona jest w sposób autosomalny recesywny; wariant CLN4 dziedziczony autosomalnie dominująco określa się jako chorobę Parry'ego. Materiał spichrzany w lizosomach zawiera podjednostkę c mitochondrialnej ATPazy, sapozyny A i D oraz pochodne dolicholowe. Choroba Kufsa jest rzadką jednostką chorobową, opisano około 40 przypadków. Początek choroby przypada średnio na 4. dekadę życia (między 41. a 50. rokiem życia). W zależności od objawów, wyróżnia się fenotypy A i B choroby:
Pierwsze przypadki choroby opisał między 1925 a 1931 rokiem niemiecki patolog Hugo Kufs. Inne wczesne opisy choroby pozostawili Frederick Batten i Julius Hallervorden.

</doc>
<doc id="1396669" url="https://pl.wikipedia.org/wiki?curid=1396669" title="Henryk Ritterman">
Henryk Ritterman

Henryk Ritterman (ur. 13 marca 1885 w Krakowie, zm. 9 lipca 1940 tamże) – polski architekt żydowskiego pochodzenia, działający w Krakowie.

</doc>
<doc id="1396674" url="https://pl.wikipedia.org/wiki?curid=1396674" title="Port lotniczy Krasnojarsk">
Port lotniczy Krasnojarsk

Port lotniczy Krasnojarsk (IATA: KJA, ICAO: UNKL) – duży port lotniczy położony 37 km na północny zachód od centrum Krasnojarska, w Kraju Krasnojarskim, w Rosji. Potrafi obsłużyć w pełni załadowane największe samoloty świata takie jak Airbus A380 lub An-225 Mrija.
Historia.
Budowa lotniska Jiemieljanowo rozpoczęła się w 1970 roku po decyzji, że istniejące lotnisko „Krasnojarsk” (później znany jako „Krasnojarsk-Północ”), położony w granicach miasta nie można już rozbudowywać.
W 1975 roku w Krasnojarsku, powstał instytut „Sibaeroprojekt”.
Lotnisko zostało oddane do użytku w 1980 r., następnie kontynuowano do ukończenia budowy. Jest jednym z dwóch lotnisk w Krasnojarsku.
W 2005 r. został otwarty nowy terminal międzynarodowy lotniska (Terminal 2).
Od 2001 do 2006 w ciepłej porze roku, przeprowadzono remont drogi startowej i wymiany z powłoki asfaltowej na zbrojony polimer.
W 2008 roku lotnisko zamontowało system w wysokiej intensywności światła na pasie startowym – światła osiowe i światła strefy przyziemienia. Pas lotniska Jiemieljanowo – pierwszy z trzech w Rosji za Uralem, kategorię II ICAO (drugi – w Nowosybirsku-Tołmaczowo, trzeci – w Chabarowsk).
Linie lotnicze Lufthansa Cargo wykorzystuje port lotniczy jako kraj tranzytowy dla towarów z Europy do Japonii (i innych państw w Azji Południowo-Wschodniej), prowadzone przez przedsiębiorstwo lotnicze, posiadające podstawowy węzeł wymiany z Astaną (Kazachstan) w Krasnojarsku. Obecnie działa 100 lotów na miesiąc. Samoloty włoskich linii Cargoitalia wykorzystują lotnisko na tankowanie i konserwacją podczas lotów do Szanghaju.

</doc>
<doc id="1396678" url="https://pl.wikipedia.org/wiki?curid=1396678" title="Dream Within a Dream Tour">
Dream Within a Dream Tour

Dream Within a Dream Tour – czwarta trasa koncertowa Britney Spears promująca album Britney.
Trasa przyniosła artystce 53 mln USD zysku. Rozpoczęła się 1 listopada do 21 grudnia 2001 i od 24 maja do 28 lipca 2002.
Materiały specjalne.
Britney nagrała trzy specjalne koncerty. Pierwszy z 2001 roku (wydany w 2002 na DVD) to "Live From Las Vegas" filmowany na koncercie w Las Vegas i puszczony przez telewizję HBO. W niemieckiej telewizji został wyemitowany koncert w Alabamie. Ostatni był emitowany w Japonii. Brit w czasie trasy miała 20 lat.

</doc>
<doc id="1396679" url="https://pl.wikipedia.org/wiki?curid=1396679" title="George Augustus Moore">
George Augustus Moore

George Augustus Moore (ur. 24 lutego 1852, zm. 21 stycznia 1933) – irlandzki pisarz, poeta, krytyk, dramaturg, twórca pamiętników.
Moore pochodził z katolickiej rodziny, urodził się w Moore Hall w hrabstwie Mayo. Początkowo pragnął zostać malarzem, co zaowocowało studiami artystycznymi w Paryżu w latach 70. XIX wieku. Przebywając we Francji, poznał wielu czołowych francuskich twórców tego okresu.
Był pierwszym anglojęzycznym pisarzem epoki naturalizmu, który działał pod wpływem Émile Zoli. Zgodnie z teorią krytyka Richarda Ellmanna, jego dzieła stanowiły jedną z inspiracji dla Jamesa Joyce’a i chociaż może się wydawać, że prace Moore’a nie wpisują się w główny nurt panujący zarówno w irlandzkiej, jak i brytyjskiej literaturze, często uznaje się go za pierwszego wielkiego współczesnego irlandzkiego pisarza.
Jako jeden ze współtwórców "Irish Literary Theatre" w znaczący sposób przyczynił się do powstania Abbey Theatre.
Twórczość.
George Moore uznany jest za mistrza angielskiego romansu naturalistycznego (od 1894), odznaczał się wysokim krytycyzmem w stosunku do literatury angielskiej, w swoich utworach autobiograficznych nie oszczędzał ani przyjaciół, ani wrogów. Z ostatnich jego powieści należy nadto wymienić: „Heloise and Abelard” (1921).
Najpierw pod wpływem naturalizmu francuskiego, napisał autobiograficzne „Confessions of a Young Man” (1888) i powieść o niezamężnej matce „Esther Waters” (1894), największe powodzenie zdobył powieściami „Evelyn Innes” (1898) i „Sister Teresa” (1901), w których opisał zwrot pewnych kół angielskich do katolicyzmu oraz (jak i w „Celibates” 1895) dał analizę muzyki wagnerowskiej. W „Memoirs of my Dead Life” sportretował Verlaine’a, Rimbauda, Maneta i Moneta, których poznał w Paryżu. Po współudziale w irlandzkim ruchu narodowym (tom nowel „The Untilled Field”, 1903), wydał autobiografię „Hail und Fairwell” w 3 częściach („Ave” 1911 „Salve” 1912, „Vale” 1914) oraz rodzaj rekonstrukcji życia Chrystusa: „The Brook Kerith” (1916) i i.
Prace.
Wszystkie podane tytuły są tytułami oryginalnymi.
Listy

</doc>
<doc id="1396680" url="https://pl.wikipedia.org/wiki?curid=1396680" title="Herb powiatu hrubieszowskiego">
Herb powiatu hrubieszowskiego

Herb powiatu hrubieszowskiego przedstawia w zielonym polu tarczy herbowej, czerwony odwrócony szpic, na
którym, na wprost, srebrna głowa jelenia z porożem, obłożony po obu stronach po jednym złotym kłosie zboża.
Na pełny symbol wizualny powiatu składają się tarcza herbowa oraz umieszczony ponad nią czarny napis POWIAT HRUBIESZOWSKI.
Historia i symbolika.
Herb powiatu hrubieszowskiego został ustanowiony uchwałą nr IX/41/99 Rady Powiatu. Autorem projektu plastycznego jest hrubieszowski plastyk, Waldemar Ziń.

</doc>
<doc id="1396682" url="https://pl.wikipedia.org/wiki?curid=1396682" title="Cícero Dias">
Cícero Dias

Cícero Dias (ur. 5 marca 1907 w Escada, zm. 28 stycznia 2003 w Paryżu) – brazylijski malarz modernistyczny.
Początkowo tworzył w duchu surrealizmu. Najsłynniejsza praca z tamtego okresu to akwarelowy fryz "Widziałem świat, zaczynał się w Recife" (1929). W 1937 zamieszkał w Paryżu. W latach powojennych jego styl zmienił się na abstrakcję geometryczną. W 1948 w czasie pobytu w Brazylii, tworzył abstrakcyjne malowidła ścienne, a w latach 60. powrócił do malarstwa figuratywnego.
Zmarł wieku 95 lat w swoim domu w Paryżu. Pochowany został na cmentarzu w dzielnicy Montparnasse.

</doc>
<doc id="1396683" url="https://pl.wikipedia.org/wiki?curid=1396683" title="Radio CB">
Radio CB



</doc>
<doc id="1396684" url="https://pl.wikipedia.org/wiki?curid=1396684" title="Metrojet">
Metrojet

Metrojet (dawniej pod nazwą Kogalymavia, ros. "Когалымавиа" oraz Kolavia, ros. "Колавиа") – była rosyjska linia lotnicza z siedzibą w Kogałymiu, głównym portem lotniczym był port lotniczy Kogałym.
Flota.
Flota linii Metrojet w dniu 31 października 2015 roku:
W przeszłości linie wykorzystywały m.in. samoloty typu Tu-154B-2, Tu-154M, Tu-134A-3 i Airbus A320.

</doc>
<doc id="1396685" url="https://pl.wikipedia.org/wiki?curid=1396685" title="Choroba Jansky’ego-Bielschowsky’ego">
Choroba Jansky’ego-Bielschowsky’ego

Choroba Jansky’ego-Bielschowsky’ego (ceroidolipofuscynoza neuronalna typu 2, CLN2, ang. Jansky-Bielschowsky disease) – rzadka lizosomalna choroba spichrzeniowa z grupy ceroidolipofuscynoz neuronalnych. Spowodowana jest mutacjami w genie "CLN2" kodującym tripeptydylo-peptydazę I. Opisano ponad 50 różnych mutacji w tym genie, z których najczęstsze są Arg208STOP i IVS5-1G&gt;C.
Choroba ujawnia się w późnym niemowlęctwie. Na obraz kliniczny składają się nieidące na leczenie napady padaczkowe, hipotonia mięśniowa, ataksja móżdżkowa, upośledzenie umysłowe i postępujące zaburzenia widzenia, prowadzące do ślepoty.
Jeden z pierwszych opisów choroby pozostawił Jan Janský w 1910 roku. Max Bielschowsky w 1914 i 1921 roku opisał szczegółowo neuropatologię schorzenia.

</doc>
<doc id="1396687" url="https://pl.wikipedia.org/wiki?curid=1396687" title="Paul Okon">
Paul Okon

Paul Okon (ur. 5 kwietnia 1972 w Sydney) – australijski piłkarz, grający na pozycji obrońcy lub pomocnika, reprezentant tego kraju. Kapitan reprezentacji Australii na Letnich Igrzyskach Olimpijskich w Barcelonie (1992). Trener piłkarski.
Kariera.
Karierę Okon rozpoczynał w swojej rodzimej National Soccer League, w klubie Marconi Stallions. Następnie grał w ligach europejskich: Serie A (S.S. Lazio, ACF Fiorentina), Serie B (Vicenza), Premier League (Middlesbrough, Leeds United), First Division (Watford), Eerste Klasse (Club Brugge, Oostende) czy Division A. Karierę zakończył w klubie z australijskiej A-League, Newcastle Jets. Przyczyną była obawa o kontuzję. Powrócił jednak w 2008 roku do gry w futbol, w drużynie West Ryde Rovers.

</doc>
<doc id="1396689" url="https://pl.wikipedia.org/wiki?curid=1396689" title="Żmija górska">
Żmija górska



</doc>
<doc id="1396690" url="https://pl.wikipedia.org/wiki?curid=1396690" title="Wejście w kraj">
Wejście w kraj

Wejście w kraj. Wybór reportaży z lat 1944-1964 – dwutomowa antologia wybranych reportaży polskich z lat 1944-1964, wydana przez redakcję literatury reportażowej Państwowego Wydawnictwa "Iskry" w 1966 r. (wydanie 2. w 1967 r.), w serii wydawniczej "Biblioteka Powszechna". Przekrojowy zbiór tekstów "polskiej szkoły reportażu", publikowanych po II wojnie światowej w książkach reporterskich, lub na łamach prasy. Kontynuacją antologii była wydana w 1976 r. publikacja pt. "Klucze do zdarzeń. Wybór reportaży z Polski i o Polsce" (Państwowe Wydawnictwo "Iskry" 1976).
Wybór, opracowanie i wstęp: Zbigniew Stolarek, redakcja Krystyna Goldbergowa.

</doc>
<doc id="1396691" url="https://pl.wikipedia.org/wiki?curid=1396691" title="DHC-5 Buffalo">
DHC-5 Buffalo



</doc>
<doc id="1396693" url="https://pl.wikipedia.org/wiki?curid=1396693" title="De Havilland Canada DHC-5">
De Havilland Canada DHC-5



</doc>
<doc id="1396694" url="https://pl.wikipedia.org/wiki?curid=1396694" title="Rząd Tymczasowy Królestwa Polskiego (1831–1832)">
Rząd Tymczasowy Królestwa Polskiego (1831–1832)

Rząd Tymczasowy Królestwa Polskiego (1831–1832), "tzw. rząd Fiodora Engla" – organ rosyjskiej administracji powołany w Królestwie Polskim po upadku powstania listopadowego. Powołany manifestem cesarza Mikołaja I z dnia 16 września 1831, istniał do 27 marca 1832. Został zlikwidowany w myśl postanowień Statutu Organicznego i zastąpiony reaktywowaną Radą Administracyjną.
Kompetencje.
Posiadał takie same atrybucje jak Rada Administracyjna, ograniczone jednak zakresem władzy naczelnie komenderującego czynną armią generał-gubernatora Królestwa Polskiego feldmarszałka Iwana Paskiewicza (później mianowanego Namiestnikiem Królestwa Polskiego). Rząd zajmował się likwidacją administracji powstańczej i kasacją aktów normatywnych przyjętych przez polskie władze powstańcze.

</doc>
<doc id="1396695" url="https://pl.wikipedia.org/wiki?curid=1396695" title="Jozue Oberleder">
Jozue Oberleder

Jozue Oberleder (ur. 30 czerwca 1883 w Krakowie, zm. 1962 w Warszawie) – polski architekt żydowskiego pochodzenia, działający w Krakowie.

</doc>
<doc id="1396696" url="https://pl.wikipedia.org/wiki?curid=1396696" title="Choroba Spielmeyera-Vogta-Sjögrena">
Choroba Spielmeyera-Vogta-Sjögrena

Choroba Spielmeyera-Vogta-Sjögrena (choroba Battena, choroba Vogta-Spielmeyera, choroba Spielmeyera-Sjögrena, ceroidolipofuscynoza neuronalna typu 3, CLN3, ang. Spielmayer-Vogt-Sjögren disease, Batten disease) – rzadka lizosomalna choroba spichrzeniowa z grupy ceroidolipofuscynoz neuronalnych. Spowodowana jest mutacjami w genie "CLN3" w locus 16p12.1 kodującym błonowe białko przedziału endosomalno-lizosomalnego.
Choroba ujawnia się w wieku młodzieńczym. Pierwszymi objawami, pojawiającymi się między 4. a 10. rokiem życia, są zanik nerwu wzrokowego i zwyrodnienie barwnikowe siatkówki, prowadzące do ślepoty. Między 6. a 18. rokiem życia pojawiają się napady padaczkowe. W drugiej dekadzie życia dołączają się zespół parkinsonowski i mioklonie.
Prawdopodobnie pierwszy opis choroby pozostawił brytyjski pediatra Frederick Batten w 1903 roku. Kolejne opisy przedstawili Marmaduke Stephen Mayou w 1904, Heinrich Vogt w 1905, Walther Spielmeyer w 1908. Torsten Sjögren w 1931 roku w swojej pracy przedstawił 115 przypadków choroby.

</doc>
<doc id="1396697" url="https://pl.wikipedia.org/wiki?curid=1396697" title="Choroba Battena">
Choroba Battena



</doc>
<doc id="1396698" url="https://pl.wikipedia.org/wiki?curid=1396698" title="Simonetta Jung">
Simonetta Jung

Simonetta Jung (ur. 1917, zm. 2005) – belgijska malarka pochodzenia włoskiego.
Urodziła się we Włoszech, w Palermo. Wraz z rodzicami od wczesnej młodości wiele podróżowała po Europie (Niemcy, Francja, Holandia), aż w końcu cała rodzina Jungów przed wojną osiadła na stałe w Belgii (jej rodzice zajmowali się kupiectwem). Z belgijskiego okresu twórczości pochodzi najdojrzalsze malarstwo artystki.
Twórczość.
Jung była samoukiem. Zdaniem belgijskich krytyków, dzięki temu potrafiła znaleźć własny idiom oparty na indywidualizmie i konfiguratywnym podejściu do kultury. Stąd u Jung generowana drapieżna kolorystyka, abstrakcyjny model kreowanej rzeczywistości i feminizujące próby dialogu między bohaterami prac artystki. Ludzie z obrazów Jung są uczestnikami świata maszyn, zatracającymi swoją tożsamość i przynależność do natury, sacrum. Warsztat malarski Jung podlega osobnym regułom konceptualnym stworzonym przez artystkę na potrzeby syntez i uniformizacji, tak zarówno w sferze struktur, jak i barw. Spośród najlepszych konceptualnie prac należy wymienić serię „Homo Novus” z 1970 oraz cykle „Elountha” i „Anthroposcopies” malowane sukcesywnie od 1982. To właśnie w nich artystka zawarła swoje twórcze credo, dzięki czemu zyskała uznanie krytyki.
Na temat twórczości malarki powstała m.in. ważna praca belgijskiego historyka sztuki Serge Goyens de Heusch „Simonetta Jung” (Brussels, Fondation Pour L’Art Contemporain, 1981)

</doc>
<doc id="1396701" url="https://pl.wikipedia.org/wiki?curid=1396701" title="Serge Goyens de Heusch">
Serge Goyens de Heusch

Serge Goyens de Heusch – (ur. 1939 w Brukseli) belgijski historyk sztuki, wykładowca, założyciel Fondation pour l'Art Belge Contemporain oraz działającej w niej galerii współczesnego malarstwa.
Jest absolwentem belgijskiego Instytutu Historii Sztuki i Archeologii (l'institut Supérieur d'Histoire de l'Art et d'Archéologie de Bruxelles) na Uniwersytecie w Louvain-la-Neuve, na którym obecnie wykłada sztukę nowoczesną. Ukończył również paryską Sorbonę robiąc doktorat z fowizmu.
W latach 1970–1984 prowadził Galerię Armorial à Bruxelles, organizując ponad 200 wystaw – głównie belgijskich malarzy współczesnych. Obecnie jest dyrektorem Galerii l'Art Belge Contemporain, która do tej pory zgromadziła prace ponad 150 belgijskich malarzy.

</doc>
<doc id="1396704" url="https://pl.wikipedia.org/wiki?curid=1396704" title="De Havilland Canada DHC-4 Caribou">
De Havilland Canada DHC-4 Caribou

de Havilland Canada DHC-4 Caribou (znany też jako CV-2 i C-7 Caribou) – kanadyjski samolot transportowy krótkiego startu i lądowania. 
Samolot zaprezentowano w 1961 roku. Samolot był wykorzystywany m.in. przez United States Air Force oraz Royal Canadian Air Force, gdzie został zastąpiony samolotami DHC-5 Buffalo. Obecnie nieliczne egzemplarze są wykorzystywane do celów cywilnych.

</doc>
<doc id="1396705" url="https://pl.wikipedia.org/wiki?curid=1396705" title="Amadora Este">
Amadora Este

Amadora Este – stacja metra w Lizbonie, na linii Azul. Została otwarta w dniu 15 maja 2004 roku w połączeniu ze stacją Alfornelos wraz z rozbudową tej linii do strefy Falagueira w Amadora.
Stacja ta znajduje się na "Praça São Silvestre", przy zbiegu "Estrada dos Salgados" z "Rua Manuel Ribeiro Paiva" i "Rua Elias Garcia". Projekt architektoniczny stacji jest autorstwa Leopoldo de Almeida Rosa i malarza Graça Morais. Podobnie jak najnowsze stacje metra w Lizbonie, jest przystosowana do obsługi pasażerów niepełnosprawnych.
Początkowo planowano nazwać stację Falagueira.

</doc>
<doc id="1396706" url="https://pl.wikipedia.org/wiki?curid=1396706" title="Galeria l'Art Belge Contemporain">
Galeria l'Art Belge Contemporain

Galeria l'Art Belge Contemporain – jedna z największych galerii współczesnego malarstwa belgijskiego.
Galeria powstała w 1981 przy Fondation pour l'Art Belge Contemporain w Brukseli i działa na mocy królewskiego dekretu. Jej założycielem jest Serge Goyens de Heusch.
Galeria popularyzuje belgijskich artystów XX wieku, organizuje wystawy, opracowuje monografie malarzy i tworzy jedną z ważniejszych kolekcji współczesnej sztuki na terenie Belgii. Corocznie organizuje sześć lub siedem wystaw w swojej siedzibie w Saint-Gilles (Bruksela). Wśród ponad 150 malarzy w zbiorach galerii znaleźli się najważniejsi dwudziestowieczni twórcy m.in.: Marcel Baugniet, Simonetta Jung, Gaston Bertrand, Andrew Blank, Bram Bogart, Anne Bonnet, Jean Brusselmans, Jan Burssens, Zéphir Busine, Gustave Camus, Georges Collignon, Felix De Boeck, Francis De Bolle, Gilbert Decock, Jo Delahaut, Paul Delvaux, Pierre-Willy De Muylder, Roger De Wint, Christian Dotremont, Charles Drybergh, Berthe Dubail, Edmond Dubrunfaut, Roger Dudant, Frédéric Dufoor, Francis Dusépulchre, Marc Eemans, Pierre-Louis Flouquet, Jean-Jacques Gailliard, Bernard Ghobert, Roger Greisch, Arthur Grosemans, René Guiette, Willy Helleweegen, Floris Jespers, Eric Kengen, Jacques Lacomblez, Pierre Lahaut, Walter Leblanc, Kurt Lewy, Lismonde, Claude Lyr, Jorg Madlener, Marcase, Gustave Marchoul, Lode Matthijs, Marc Mendelson, Jean Milo, Luc Mondry, Antoine Mortier, Jacques Muller, Willem Paerels, Claude Panier, Luc Peire, Léopold Plomteux, Mig Quinet, Jean Rets, Yves Rhayé, Christian Rolet, Ferdinand Schirren, Paul Schrobiltgen, Boris Semenoff, Roger Somville, Louis Thévenet, Suzanne Thienpont, Englebert Van Anderlecht, Serge Vandercam, Gisèle Van Lange, Louis Van Lint, Dan Van Severen, Médard Verburgh, Lionel Vinche, Marcel Warrand, André Willequet, Maurice Wyckaert.
Zbiory specjalne Galerii l'Art Belge Contemporain dostępne są również naukowcom i studentom, którym pracownicy galerii służą wszelką pomocą przy opracowywaniu monografii i prowadzeniu badań. Od 2001 najcenniejsze zbiory prezentowane są w Muzeum Louvain-la-Neuve.

</doc>
<doc id="1396709" url="https://pl.wikipedia.org/wiki?curid=1396709" title="Regionalna Dyrekcja Lasów Państwowych w Katowicach">
Regionalna Dyrekcja Lasów Państwowych w Katowicach

Regionalna Dyrekcja Lasów Państwowych w Katowicach (RDLP) – jedna z 17 Regionalnych Dyrekcji Lasów Państwowych w Polsce.
Charakterystyka.
W skład RDLP wchodzi 38 nadleśnictw (Andrychów, Bielsko-Biała, Brynek, Brzeg, Chrzanów, Gidle, Herby, Jeleśnia, Katowice, Kluczbork, Kobiór, Koniecpol, Koszęcin, Kup, Kłobuck, Kędzierzyn-Koźle, Lubliniec, Namysłów, Olesno, Olkusz, Opole, Prudnik, Prószków, Rudy Raciborskie, Rudziniec, Rybnik, Siewierz, Strzelce Opolskie, Sucha Beskidzka, Świerklaniec, Turawa, Tułowice, Ujsoły, Ustroń, Wisła, Węgierska Górka, Zawadzkie, Złoty Potok) oraz Zakład Transportu i Spedycji Lasów Państwowych w Świerklańcu, Gospodarstwo Rybackie w Krogulnej, Gospodarstwo Rybackie w Niemodlinie i Gospodarstwo Rybackie w Żorach.
Zasięg terytorialny RDLP wynosi 25 049 km². Na terenie RDLP znajdują się 3 obiekty szkoleniowo-wypoczynkowe i wypoczynkowe w Ustroniu-Jaszowcu, Brennej i Jastarni.
Głównym gatunkiem lasotwórczym jest sosna zwyczajna i modrzew (66%).
Przeciętny wiek drzewostanów wynosi 56 lat, przeciętna zasobność 205 m³ grubizny/ha, przeciętny przyrost drewna 3,7 m3/ha/rok.

</doc>
<doc id="1396710" url="https://pl.wikipedia.org/wiki?curid=1396710" title="Chlorek europu(III)">
Chlorek europu(III)

Chlorek europu(III) – nieorganiczny związek chemiczny, sól europu na III stopniu utlenienia i kwasu solnego. Występuje w postaci bezwodnej oraz jako heksahydrat.
Właściwości.
Chlorek europu jest żółtym ciałem stałym, rozpuszczalnym w wodzie i etanolu. W temperaturze topnienia następuje rozkład odmiany bezwodnej z wydzieleniem chlorku europu(II) i chloru:
Ma właściwości higroskopijne. Bezwodny chlorek przyłącza wodę z powietrza, przechodząc w heksahydrat o wzorze sumarycznym .
Otrzymywanie.
Ogrzewanie hydratu chlorku europu(III) powoduje (w niewielkim stopniu) hydrolizę tego związku do postaci bezwodnej. Reakcja zachodzi przez ogrzewanie heksahydratu z chlorkiem tionylu przez około 15 godzin.
Zastosowanie.
Związek jest stosowany do otrzymywania chlorku europu(II) z reakcji z cynkiem lub przez redukcję wodorem, podgrzewając powoli do temperatury 700 °C. Ponadto jest używany do otrzymywania związków metaloorganicznych europu, na przykład związki kompleksowe bis(pentametylocyklopentadienylo)europu(II), a także do otrzymywania innych soli europu.

</doc>
<doc id="1396711" url="https://pl.wikipedia.org/wiki?curid=1396711" title="Dekanat Bielsko-Biała II – Stare Bielsko">
Dekanat Bielsko-Biała II – Stare Bielsko

Dekanat Bielsko-Biała II – Stare Bielsko – dekanat katolicki wchodzący w skład diecezji bielsko-żywieckiej, w którego skład wchodzi 9 parafii.
Historia.
Dekanat powstał w 1992 w wyniku reorganizacji dekanalnej nowej diecezji bielsko-żywieckiej. 1 stycznia 2015 do dekanatu przeniesiono parafię w Wapienicy ze zlikwidowanego dekanatu Bielsko-Biała IV.

</doc>
<doc id="1396713" url="https://pl.wikipedia.org/wiki?curid=1396713" title="Roman Frydman">
Roman Frydman

Roman Frydman (ur. 1948) – amerykański ekonomista polskiego pochodzenia, profesor na Uniwersytecie Nowojorskim. Bliski współpracownik (i były student) laureata Nagrody Nobla, Edmunda Phelpsa.
Uzyskał licencjat z matematyki i fizyki od uczelni Cooper Union (1971), tytuł magistra matematyki i informatyki na Uniwersytecie Nowojorskim (1973), magistra ekonomii na Columbia University (1976), a w 1978 roku obronił doktorat z ekonomii (z wyróżnieniem) na tej samej uczelni. Współautor wydanej w 1983 książki "Individual Expectations and Aggregate Outcomes: "Rational Expectations" Examined", w której zakwestionował tzw. hipotezę racjonalnych oczekiwań. Wraz z Michaelem Goldbergiem opracował nową metodę tworzenia prognoz ekonomicznych – IKE (imperfect knowledge economics, ekonomia niedoskonałej wiedzy).

</doc>
<doc id="1396716" url="https://pl.wikipedia.org/wiki?curid=1396716" title="Friedrich Pelizaeus">
Friedrich Pelizaeus

Friedrich Christoph Pelizaeus (ur. 3 kwietnia 1851 w Rietbergu, zm. 11 sierpnia 1942 w Kassel) – niemiecki lekarz balneolog i neurolog, radca sanitarny. W 1885 roku opisał chorobę znaną dziś jako choroba Pelizaeusa-Merzbachera.
Życiorys.
Studiował medycynę na Uniwersytecie Juliusza i Maksymiliana w Würzburgu, studia ukończył 19 grudnia 1874 roku. Tytuł doktora medycyny otrzymał w 1880 roku. Był asystentem Ferdinanda Rungego w uzdrowisku w Nassau an der Lahn. Od 1881 do 1884 był dyrektorem uzdrowiska w Elgersburgu w Turyngii. Od 1884 do 1885 kierował uzdrowiskiem Augustusbad w Radebergu. W 1885 roku przeprowadził się do Kreischy (koło Drezna); w latach 1890–1901 mieszkał w Gernrode im Harz. W 1896 roku otrzymał tytuł radcy sanitarnego ("Sanitätsrat"). W 1901 roku przeniósł się razem z rodziną do Kassel. W sezonie letnim (od maja do października) wyjeżdżał do uzdrowiska w Bad Oeynhausen, po raz ostatni w 1913 roku. Należał do Verein für Naturkunde zu Kassel.
Był katolikiem. Miał trzy córki. Jego krewnym czwartego stopnia był Friedrich Wilhelm Pelizaeus (1851–1930), założyciel Pelizaeus-Museum w Hildesheim. Zmarł 11 sierpnia 1942 roku w Kassel.
Dorobek naukowy.
Pelizaeus był przede wszystkim lekarzem uzdrowiskowym, poczynił jednak szereg istotnych spostrzeżeń na polu neurologii i opublikował kilkanaście artykułów naukowych. Badał odruch kolanowy, pisał o neurastenii, chorobie Thomsena, migrenie, paraliżu postępującym. W pracy z 1885 roku przedstawił jeden z pierwszych opisów nowej dla nauki choroby neurologicznej, obecnie nazywanej chorobą Pelizaeusa-Merzbachera. Praca ta została dostrzeżona i była cytowana przez drugiego z odkrywców choroby, Ludwiga Merzbachera, w jego pracy z 1910 roku. Pacjenci Merzbachera należeli zresztą do tej samej rodziny, którą badał Pelizaeus, co okazało się dopiero po pewnym czasie.

</doc>
<doc id="1396717" url="https://pl.wikipedia.org/wiki?curid=1396717" title="Reprezentacja Kuby w piłce siatkowej kobiet">
Reprezentacja Kuby w piłce siatkowej kobiet

Reprezentacja Kuby w piłce siatkowej kobiet to narodowa reprezentacja tego kraju, reprezentująca go na arenie międzynarodowej. Obecnie zajmuje 13. miejsce w rankingu FIVB.
Osiągnięcia.
Igrzyska Olimpijskie.
 1. miejsce – 1992, 1996, 2000
 3. miejsce – 2004
Igrzyska Panamerykańskie.
 1. miejsce – 1971, 1975, 1979, 1983, 1987, 1991, 1995, 2007
 2. miejsce – 1999, 2003
 3. miejsce – 1967
Mistrzostwa Świata.
 1. miejsce – 1978, 1994, 1998
 2. miejsce – 1986
Mistrzostwa Ameryki Północnej.
 1. miejsce – 1973, 1975, 1977, 1979, 1985, 1987, 1989, 1991, 1993, 1995, 1997, 1999, 2007
 2. miejsce – 1969, 1971, 1981, 1983, 2001, 2003, 2005
World Grand Prix.
 1. miejsce – 1993, 2000
 2. miejsce – 1994, 1996, 1997, 2008
 3. miejsce – 1995, 1998
Puchar Świata.
 1. miejsce – 1989, 1991, 1995, 1999
 2. miejsce – 1977, 1985
Puchar Wielkich Mistrzyń.
 1. miejsce – 1993
 2. miejsce – 1997

</doc>
<doc id="1396719" url="https://pl.wikipedia.org/wiki?curid=1396719" title="Alfornelos (stacja metra)">
Alfornelos (stacja metra)

Alfornelos – stacja metra w Lizbonie, na linii Azul. Została otwarta w dniu 15 maja 2004 roku wraz ze stacją Amadora Este, w ramach rozbudowy tej linii do strefy Falagueira w Amadora.
Stacja ta znajduje się na "Praça Teófilo Braga". Projekt architektoniczny jest autorstwa Alberto Barradas i malarki Any Vidigal. Podobnie jak najnowsze stacje metra w Lizbonie, jest przystosowana do obsługi pasażerów niepełnosprawnych.

</doc>
<doc id="1396720" url="https://pl.wikipedia.org/wiki?curid=1396720" title="Eusebio Lillo Robles">
Eusebio Lillo Robles

Eusebio Lillo Robles (ur. 14 sierpnia 1826 - zm. 8 lipca 1910) - chilijski poeta i polityk, autor słów obecnego hymnu państwowego Chile.
Urodził się w Santiago jako syn Agustína Lillo i Dolores Robles. Uczył się jako ekstern w Instytucie Narodowym w Santiago, musiał jednak przerwać naukę z powodu problemów rodzinnych.
W wieku osiemnastu lat napisał swój pierwszy wiersz - "Na śmierć José Miguela Infante".
Pracował w Ministerstwie Spraw Wewnętrznych będąc jednocześnie stołecznym korespondentem czasopisma "El Mercurio de Valparaiso". W 1847 roku napisał - na polecenie swoich przełożonych - nowy tekst hymnu narodowego. Został on opublikowany po raz pierwszy 17 września 1847 roku w czasopiśmie "El Araucano".
W marcu 1850 roku był jednym z założycieli i pierwszym prezesem "Stowarzyszenia równości". Współpracował też z prasą przeciwną rządom prezydenta Manuela Bulnesa. W związku z rewolucją w 1851 roku musiał opuścić Chile udając się na wygnanie - najpierw do Peru, a następnie Boliwii.
Do Chile wrócił w 1875 roku i został wybrany na burmistrza Santiago. W czasie wojny o Pacyfik był ministrem pełnomocnym w Boliwii. W 1886 roku prezydent José Manuel Balmaceda mianował go ministrem Spraw Wewnętrznych, po miesiącu musiał jednak opuścić stanowisko z powodu sporu z prezydentem. W latach 1882 - 1888 był też senatorem i wiceprzewodniczącym senatu. W 1896 roku został wybrany przewodniczącym Alianza Liberal.

</doc>
<doc id="1396722" url="https://pl.wikipedia.org/wiki?curid=1396722" title="DHC-4 Caribou">
DHC-4 Caribou



</doc>
<doc id="1396724" url="https://pl.wikipedia.org/wiki?curid=1396724" title="Jyothika">
Jyothika

Jyothika Sadanah Saravanan (ur. 18 listopada 1978 w Bombaju) – aktorka hinduska filmów Tollywood i Kollywood. Jej mężem jest Surya Sivakumar - również aktor. Mają razem córkę Diyę. Sławę przyniósł jej zwłaszcza film "Chandramukhi" z 2005 r.

</doc>
<doc id="1396725" url="https://pl.wikipedia.org/wiki?curid=1396725" title="De Havilland Canada DHC-4">
De Havilland Canada DHC-4



</doc>
<doc id="1396726" url="https://pl.wikipedia.org/wiki?curid=1396726" title="James Gleason">
James Gleason

James Austin Gleason (ur. 23 maja 1882 w Nowym Jorku, zm. 12 kwietnia 1959 w Los Angeles) − amerykański aktor i scenarzysta, nominowany do Oscara za rolę drugoplanową w filmie "Awantura w zaświatach".

</doc>
<doc id="1396727" url="https://pl.wikipedia.org/wiki?curid=1396727" title="Wydma biała">
Wydma biała

Wydma biała – rodzaj wydmy nadmorskiej, ruchoma, w pierwszych stadiach stabilizowania pokryta ubogą roślinnością, bez wyraźnych procesów glebotwórczych. Ze względu na stabilizującą rolę systemów kłączowo-korzeniowych zasiedlających ją roślin, części zewnętrzne są wolniej przesypywane przez wiatr niż część centralna, więc powstaje forma wydmy parabolicznej.
W układzie przestrzennym oraz ciągu sukcesyjnym wydmy białe zajmują miejsce pomiędzy wydmami pierwotnymi lub strefą działania fal a częściowo utrwalonymi wydmami szarymi. Wydmy białe nazwę biorą od dużej zawartości piasku kwarcowego pozbawionego substancji próchniczych. Częściowo pokryte są ubogimi i słabo zwartymi zbiorowiskami roślinnymi z klasy "Ammophiletea" (w Polsce jest to zbiorowisko "Elymo-Ammophiletum arenariae"). Brak drzew i krzewów (z wyjątkiem sztucznych nasadzeń) oraz warstwy porostowo-mszystej. Zasiedlające wydmę białą gatunki mają właściwości psammofityczne (piętrowy wzrost pędów, zdolność przetrwania zasypywania i odwiewania), a odległość od morza jest na tyle duża, że zasolenie podłoża jest stosunkowo niskie. Głównymi gatunkami zasiedlającymi wydmę białą są piaskownica zwyczajna ("Ammophila arenaria") oraz (nieco rzadziej) wydmuchrzyca piaskowa ("Elymus arenarius"). W miejscach o słabszej działalności wiatru mogą utrzymać się inne gatunki, np. kostrzewa czerwona piaskowa ("Festuca rubra" ssp. "arenaria"), groszek nadmorski ("Lathyrus japonicus" ssp. "maritimus"), lnica wonna ("Linaria odora"), szczotlicha siwa ("Corynephorus canescens"), turzyca piaskowa ("Carex arenaria"), bylica polna nadmorska ("Artemisia campestris" var. "sericea"), jastrzębiec baldaszkowaty wydmowy ("Hieracium umbellatum "var." linariifolium"), a także gatunki związane ze zbiorowiskami kidzinowymi – mikołajek nadmorski ("Eryngium maritimum") i rukwiel nadmorska ("Cakile maritima").
W sukcesji związanej z osłabieniem procesów eolicznych wydma biała może przekształcić się w wydmę szarą, unieruchamiając się, porastając bardziej zwartą roślinnością i ulegając procesom glebotwórczym.
Zagrożenia i ochrona.
Ze względu na ochronę wybrzeża przed procesami abrazyjnymi i eolicznymi wydmy szare są często stabilizowane przez nasadzenia drzew i krzewów, często obcych (kosodrzewina, róża pomarszczona, wierzba wawrzynkowa, sosna czarna, sosna wejmutka) oraz utrwalanie faszyną, co zmienia nie tylko skład gatunkowy, ale także warunki edaficzne i zaburza ciąg sukcesyjny.
Zespół na potrzeby inwentaryzacji obszarów Natura 2000 oznaczony jako siedlisko przyrodnicze nr 2120 (nadmorskie wydmy białe z zespołem "Elymo-Ammophiletum arenariae" – piaskownicy zwyczajnej i wydmuchrzycy piaskowej).

</doc>
<doc id="1396728" url="https://pl.wikipedia.org/wiki?curid=1396728" title="Słownik artystów na Śląsku Cieszyńskim">
Słownik artystów na Śląsku Cieszyńskim

Słownik artystów na Śląsku Cieszyńskim – słownik biograficzny autorstwa Witolda Iwanka. Został wydany przez Muzeum Górnośląskie w Bytomiu. Nakład wynosił 550 egzemplarzy.
Słownik według autora "stanowi przyczynek do poznania architektury, plastyki i rzemiosła artystycznego na Śląsku Cieszyńskim".
Książka zawiera 1442 notki biograficzne.

</doc>
<doc id="1396729" url="https://pl.wikipedia.org/wiki?curid=1396729" title="Państwowe Zbiory Sztuki na Wawelu">
Państwowe Zbiory Sztuki na Wawelu



</doc>
<doc id="1396730" url="https://pl.wikipedia.org/wiki?curid=1396730" title="Karl Otto Jung">
Karl Otto Jung

Karl Otto Jung (ur. w 1938) – niemiecki malarz i grafik, historyk sztuki, filozof, anglista, profesor na Uniwersytecie w Saarbrücken, na którym wykłada sztuki plastyczne. 
Życiorys.
Studiował na Akademiach Sztuk Pięknych w Monachium, Düsseldorfie i Londynie (Central School of Arts and Crafts). Ukończył również anglistykę na Uniwersytecie w Monachium i Kolonii. Od 1976 profesor sztuk plastycznych na Uniwersytecie Saarlandes, od 2004 na uczelni w Ruhestand.
Prace wystawiał w najważniejszych galeriach świata: Londyn, Hanower, Darmstadt, Monachium, Drezno, Luksemburg oraz Werona. W chwili obecnej wystawia głównie w Galeria d'Arte „Piazza Erbe”.
Twórczość Junga.
Artysta wypracował swój indywidualny język plastyczny charakterystyczny dla jego całej twórczości. Dokonuje wyraźnego podziału faktur, „niedomknięte” przestrzenie są silnie skontrastowane barwowo. To właśnie tymi przestrzeniami, dychotomią kolorów, artysta realizuje swoją własną wizję realizmu – historyczność jest tutaj tylko tłem, pierwszoplanowi są zawsze ludzie widziani w sposób ironiczny, choć nie prześmiewczy. Jung opisuje współczesnego człowieka dokonując reinterpretacji traumy, kulturowego tropu, która jest jedną z głównych motoryk jego twórczości i filozofii. Ten zabieg możliwy jest poprzez obsesyjne dążenie do prób deskrypcji samego siebie, opowiedzenie dziejów starzejącego się ciała. Stąd u artysty autobiografizm, nieustannie retuszowany portret, jak choćby w obrazie „Die schlechte Regirung” z 1999, na którym nagi mężczyzna z przestrzeloną czaszką i mieczem (szekspirowskie atrybuty władzy) siedzi na pozłacanym tronie.
Kolejną artystyczną fascynacją Junga są problemy komunikacji współczesnych ludzi, dzięki którym mogły powstać takie dzieła jak „In der Galerie...” czy „Kommunikation”. W tej pierwszej główni bohaterowie boją się samotności, uciekają od niej, tworzą wirtualne światy na jawie: wrażliwość podpatrzona wśród zwiedzających galerię jest pozorna – wszyscy posiadają słuchawki na uszach i zamknięte lub na wpół przymknięte oczy. Ich dotyk nie jest przejawem werbalnej akceptacji lecz seksualnej intuicji, zamiaru. Paradoksalnie, im większa chęć ucieczki od samotności, tym większe oddalenie i niezrozumienie. Paradoksowi Junga podlegają również barwy – im jaśniejsze, cieplejsze w klasycystycznym rozumieniu koloru, tym głębszy, mocniejszy tragizm. W pracy tej jedynie centryczna twarz na postumencie, w antycznym profilu, jest łagodnie zharmonizowana czernią i bielą. Łatwo dopatrzeć się kolejnego autoportretu.
Spośród wielu przejawów ludzkiej aktywności w technokratycznym społeczeństwie, Jung nie unika również tematu intymności, wyraźnie wydzielając ją między drapieżną pornografią a subtelną erotyką. Ta druga obecna jest w niemalże każdej pracy, określa zakres twórczych poszukiwań i filiacji z przeszłością europejskiego malarstwa. Stąd u artysty nawiązania do biblijnych motywów i walki płci: półnagi Dawid kontra Bath-Seba, uwspółcześniony Herod w dygnitarskim mundurze kontra Salome, Holophernes z obciętą głową kontra Judyta, cherlawy Samson w pospolitej bluzeczce kontra Dalila oraz Adam kuszony przez Ewę. Wszystkie te kobiety w ostatecznym rachunku wygrywają. Jung dokonał ciekawego przełomu, sfeminizowania starych motywów poprzez erotykę – to nie siła mężczyzn zmienia świat, dokonują tego kobiety bezwzględnie wykorzystujące własną seksualność. 
Dokładną analizę twórczości Karla Otto Junga przedstawił w swoich książkach Volker Hoffmann „Karl Otto Jung als Radierer” (Memmingen 1987) oraz „Der Maler Karl Otto Jung. Monographie”. (Monachium 1988).

</doc>
<doc id="1396731" url="https://pl.wikipedia.org/wiki?curid=1396731" title="Ferdynand Liebling">
Ferdynand Liebling

Ferdynand Feiwel Liebling (ur. 20 maja 1877 w Krakowie, zm. 1942 w okolicach Wieliczki) – polski architekt żydowskiego pochodzenia, działający w Krakowie.

</doc>
<doc id="1396732" url="https://pl.wikipedia.org/wiki?curid=1396732" title="Altmährische Straße">
Altmährische Straße



</doc>
<doc id="1396734" url="https://pl.wikipedia.org/wiki?curid=1396734" title="Melior (kardynał)">
Melior (kardynał)

Melior (zm. 1197) – włoski kardynał. Pochodził z Pizy i był mnichem wallombrozjańskim w pizańskim klasztorze św. Pawła, jednak wykształcenie zdobył we Francji (uzyskał tytuł magistra). Był archidiakonem kolejno w Laon i Reims. W 1184 papież Lucjusz III wezwał go do Rzymu i mianował Kamerlingiem Świętego Kościoła Rzymskiego, a na konsystorzu w marcu 1185 kreował go kardynałem prezbiterem SS. Giovanni e Paolo. Uczestniczył w papieskich elekcjach w listopadzie 1185, październiku 1187 i w grudniu 1187. W latach 1188-91 przebywał w Toskanii. Sygnował bulle papieskie między 4 kwietnia 1185 a 1 lutego 1197. Za pontyfikatu Celestyna III dwukrotnie (1192-95 i 1197) służył jako legat papieski we Francji (wspólnie z kardynałem Cinzio Cenci). W trakcie pierwszej legacji mediował w konflikcie francusko-angielskim i przewodniczył kilku synodom. Druga legacja była poświęcona problemom małżeńskim króla Francji Filipa II Augusta, który oddalił swoją żonę Ingeborgę i wbrew papieskiemu zakazowi poślubił Agnieszkę z Meran. Zmarł we Francji w trakcie tej legacji.

</doc>
<doc id="1396735" url="https://pl.wikipedia.org/wiki?curid=1396735" title="Jadwiga węgierska">
Jadwiga węgierska

Jadwiga węgierska – księżniczka węgierska, margrabina austriacka z dynastii Arpadów.
Była córką Almosa, króla Slawonii, i jego żony Przedsławy, córki wielkiego księcia kijowskiego Światopełka II Michała; siostrą Beli II Ślepego i Adelajdy. W 1132 roku poślubiła Adalberta II Pobożnego, margrabiego Austrii.

</doc>
<doc id="1396736" url="https://pl.wikipedia.org/wiki?curid=1396736" title="Van Heflin">
Van Heflin

Emmett Evan Heflin Jr. (ur. 13 grudnia 1910 w Walters, zm. 23 lipca 1971 w Hollywood) − amerykański aktor filmowy i teatralny, laureat Oscara za rolę drugoplanową w filmie "Johnny Eager".
Karierę jako aktor zaczął na Broadwayu w 1930 roku. Pierwszym filmem, w którym wystąpił był "Rebels Woman" (1936). Wystąpił w 59 filmach, ostatnim był "Port lotniczy" (1970).

</doc>
<doc id="1396737" url="https://pl.wikipedia.org/wiki?curid=1396737" title="Szkoła Kreatywnej Fotografii">
Szkoła Kreatywnej Fotografii



</doc>
<doc id="1396741" url="https://pl.wikipedia.org/wiki?curid=1396741" title="DHC-4">
DHC-4



</doc>
<doc id="1396742" url="https://pl.wikipedia.org/wiki?curid=1396742" title="Elymo-Ammophiletum">
Elymo-Ammophiletum



</doc>
<doc id="1396743" url="https://pl.wikipedia.org/wiki?curid=1396743" title="DHC-5">
DHC-5



</doc>
<doc id="1396744" url="https://pl.wikipedia.org/wiki?curid=1396744" title="Zespół wydmuchrzycy i piaskownicy zwyczajnej">
Zespół wydmuchrzycy i piaskownicy zwyczajnej



</doc>
<doc id="1396746" url="https://pl.wikipedia.org/wiki?curid=1396746" title="Losy nie wymyślone">
Losy nie wymyślone

Losy nie wymyślone – antologia wybranych reportaży polskich z lat 1951–1979, wydana przez redakcję literatury reportażowej Państwowego Wydawnictwa "Iskry" w 1980 r., w nakładzie 14110 egzemplarzy (). Przekrojowy zbiór tekstów "polskiej szkoły reportażu", publikowanych po II wojnie światowej w książkach reporterskich, lub na łamach prasy. Zamieszczone w antologii teksty reporterskie są częściowo powtórzeniem zawartości wcześniejszych antologii reportażu "Iskier" (m.in. "Wejście w kraj. Antologia reportaży z lat 1944–1964", wyd. 1966).
Wybór i opracowanie: Krystyna Goldbergowa.

</doc>
<doc id="1396747" url="https://pl.wikipedia.org/wiki?curid=1396747" title="Paul Stewart Racing">
Paul Stewart Racing

Paul Stewart Racing – były brytyjski zespół wyścigowy.
Zespół powstał w 1988 roku. Jackie Stewart miał wsparcie od firmy Texaco i postanowił wykupić zespół Gary Evans Motorsport z bazą w Egham Surrey, następnie przemianowując tę nazwę na Paul Stewart Racing (PSR). Uczynił tak ze względu na swego syna, który brał udział w wyścigach. Miało to przyciągnąć sponsorów. Zespół postanowił wystartować w brytyjskiej Formule 3. Ekipa liczyła 10 członków. Głównym sponsorem została firma Camel. Zespół wystawił dwa auta. Pierwszym kierowcą został Paul Stewart, drugim – Niemiec Otto Rensing. Szefem zespołu został Jackie Stewart.
Pierwszy sezon nie był zbyt udany dla PSR, chociaż Paul wygrał wyścig na torze Snetterton. Przed sezonem 1990 zespół został rozbudowany – pracowało w nim 45 osób. Siedzibę przeniesiono do Milton Keynes, a jako że zespół postanowił spróbować sił w innych seriach wyścigowych, podzielono go na trzy oddzielne sekcje: pierwsza zajmowała się przygotowaniem aut do europejskiej Formuły 3000, druga do brytyjskiej Formuły 3, a trzecia do Formuły Vauxhall Lotus.
W roku 1990 w Formule 3 dla PSR startowali Paul Stewart oraz Derek Higgins, w Formule Vauxhall Lotus – David Coulthard i Gil de Ferran, a w Formule 3000 – Andrea Chiesa i John Jones. Sponsorem zespołu w Formule 3000 został koncern Labatt.
W Formule 3000 zespół nigdy nie odnotował większych sukcesów, pierwsze zwycięstwo osiągając dopiero w 1993 roku na Silverstone za sprawą Gila de Ferrana, a dwa kolejne a następnym roku, na Pau i Enna-Pergusa. Po sezonie 1995 zespół został wycofany z Formuły 3000, odnosząc 3 zwycięstwa, zdobywając 4 pole position i 141 punktów.
W brytyjskiej Formule 3 zespół odniósł znacznie większe sukcesy – w ciągu ośmiu sezonów zdobył sześć tytułów mistrzowskich, za sprawą takich kierowców, jak Gil de Ferran w 1992, Kelvin Burt w 1993, Jan Magnussen w 1994, Ralph Firman w 1996, Johnny Kane w 1997 i Mário Haberfeld w 1998. W Formule Vauxhall Lotus zespół Paul Stewart Racing także zdobył sześć tytułów mistrzowskich.
Po zakończeniu sezonu 1993 Paul Stewart postanowił, że będzie samodzielnie prowadził zespół PSR. Tak też się stało – został samodzielnym szefem tej ekipy. Zespół Paul Stewart Racing istniał do roku 1997. Po zakończeniu sezonu 1997 zespół wycofał się z Formuły 3 i Formuły Vauxhall Lotus, ponieważ rodzina Stewartów postanowiła spróbować założyć własny zespół w Formule 1, co też nastąpiło za sprawą ekipy Stewart Grand Prix.
Zespół Paul Stewart Racing uczestniczył w Formule 3 przez okres 9 lat, w Formule Vauxhall Lotus przez okres 8 lat i przez okres 6 lat w Formule 3000. We wszystkich tych seriach zespół wygrał łącznie 119 wyścigów, zdobył 12 tytułów mistrzowskich i wypromował takich kierowców, jak David Coulthard, Gil de Ferran czy Dario Franchitti.

</doc>
<doc id="1396750" url="https://pl.wikipedia.org/wiki?curid=1396750" title="Nachman Kopald">
Nachman Kopald

Nachman Jakub Kopald (ur. 15 kwietnia 1834 w Borzęcinie, zm. 15 listopada 1911 w Krakowie) – polski architekt żydowskiego pochodzenia, działający w Krakowie.
Życiorys.
Ukończył Wydział Budowlany Szkoły Przemysłowej we Lwowie. Był pierwszym w Krakowie renomowanym architektem narodowości żydowskiej. Od 1877 miał koncesję tylko na roboty murarskie. 5 października 1881. c.k. Namiestnictwo udzieliło mu koncesji na wykonywanie zawodu budowniczego-architekta. Pozwolenie na pracę w Krakowie jako architekt otrzymał 5 stycznia 1882. 

</doc>
<doc id="1396751" url="https://pl.wikipedia.org/wiki?curid=1396751" title="Ambrose Bebb">
Ambrose Bebb

William Ambrose Bebb (ur. 1894, zm. 1955) - walijski pisarz i polityk.
Syn pamiętnikarza Edwarda Hughesa Bebba. Współzałożyciel Plaid Cymru. Ojciec Dewiego Bebba, rugbysty.

</doc>
<doc id="1396757" url="https://pl.wikipedia.org/wiki?curid=1396757" title="Dekanat Bielsko-Biała III – Wschód">
Dekanat Bielsko-Biała III – Wschód

Dekanat Bielsko-Biała III – Wschód – jeden z 23 dekanatów katolickich wchodzących w skład diecezji bielsko-żywieckiej, w którego skład wchodzi 9 parafii.
Historia.
Dekanat bialski utworzono dekretem nadwornym z 17 grudnia 1842, liczący 12 parafii. Pierwszym dziekanem został proboszcz wilamowicki, ks. Józef Alojzy Pukalski. W 1951 roku połączono miasta Bielsko i Białą w jeden organizm miejski. Dekanat Biała 25 marca 1992 na mocy bulli papieża Jana Pawła II "Totus Tuus Poloniae populus" wszedł w skład nowo utworzonej diecezji bielsko-żywieckiej a dekanaty w mieście Bielsko-Biała uległy reorganizacji, tworząc obecnie 4: Bielsko-Biała I – Centrum, Bielsko-Biała II – Stare Bielsko, Bielsko-Biała III – Wschód, Bielsko-Biała IV – Zachód.

</doc>
<doc id="1396759" url="https://pl.wikipedia.org/wiki?curid=1396759" title="Nuova Cronica">
Nuova Cronica

Nuova Cronica () – XIV-wieczna kronika w formie annału opisująca dzieje Florencji autorstwa bankiera i polityka Giovanniego Villani (1280–1348). 
Idea pisania kronika zrodziła się u autora po obchodach jubileuszu 1300 lat chrześcijaństwa świętowanego w Rzymie. Zdał sobie wtedy sprawę, jak dokładnie są opisane niektóre wydarzenia z historii miasta, chciał więc stworzyć dzieło opisujące wydarzenia we Florencji. W swojej kronice Villani szczegółowo opisuje wiele planów budynków miejskich, statystyk demograficznych, zarządzeń, wzmianek o handlu, edukacji faktów z życia religijnego mieszkańców. Opisał także wiele kataklizmów, takich jak czasy głodu, powodzie, pożary i pandemię czarnej śmierci, która spowodowała jego śmierć w 1348. Praca nad kroniką po śmierci Villaniego była kontynuowana przez jego brata i siostrzeńca.
"Nowa Kronika" jest podzielona na 12 ksiąg. Pierwsze sześć traktuje o przeważnie legendarnej historii Florencji, od czasów Biblijnych do 1264. Następne sześć ksiąg opowiada o latach od 1264–1346. Villani szkicuje wydarzenia w swoim dziele bez podziału na wątki, a jako wydarzenia z podziałem na rok, w którym wystąpiły w formie annału. Z tego powodu jego praca była poddawana krytycyzmowi za pobieżne opisywanie tematu, niewystarczające. Kronika subiektywnie opisuje wydarzenia o których usłyszał autor. Taki sposób pisania, w oparciu o przekazy ustne, spowodował występującą czasem w dziele nieprecyzyjność, wobec dużej części wydarzeń i biografii osób spoza Florencji nawet tych dobrze znanych. Jednak ku obronie rzetelności "Nuova Cronica" jako źródła historycznego skłaniają nas opisy takich wydarzeń jak bitwa pod Crécy z 1346 zgadzające się z obecnymi ustaleniami historyków. Historycy Bartlett i Green stwierdzają, że książka prezentuje odejście od wcześniejszego stylu pisania kronik w Oryginalnym podejściu do opisu wydarzeń i statystyk, jednak z ciągle średniowiecznymi elementami ukazującymi opatrzność jako czynnik sprawczy wydarzeń.

</doc>
<doc id="1396762" url="https://pl.wikipedia.org/wiki?curid=1396762" title="Kardiostymulacja">
Kardiostymulacja



</doc>
<doc id="1396764" url="https://pl.wikipedia.org/wiki?curid=1396764" title="Friedrich Jolly">
Friedrich Jolly

Friedrich Jolly (ur. 24 listopada 1844 w Heidelbergu, zm. 4 stycznia 1904 w Berlinie) – niemiecki lekarz psychiatra i neurolog.
Życiorys.
Był synem fizyka Philippa von Jolly′ego (1809–1884) i Luise Wüstenfeld (1821–1874). Studiował medycynę na Uniwersytecie Jerzego Augusta w Getyndze u Georga Meissnera. W 1867 otrzymał dyplom lekarza na Uniwersytecie Ludwika i Maksymiliana w Monachium. W 1868 roku został asystentem Bernharda von Guddena i Huberta von Grasheya w zakładzie dla umysłowo chorych w Werneck, a w 1870 asystentem Franza von Rineckera w "Juliusspital" w Würzburgu .
Friedrich Jolly w 1873 został ordynatorem kliniki psychiatrycznej w Strassburgu, gdzie zastąpił Richarda von Kraffta-Ebinga. W 1890 został następcą Carla Westphala na stanowisku ordynatora kliniki neuropsychiatrycznej w berlińskim szpitalu Charité.
Z małżeństwa z Anną z domu Böhm miał syna Rudolfa (1875–1922) i trzy córki.
Zmarł w 1904 roku w Berlinie, pochowany jest na cmentarzu w Kreuzbergu. Wspomnienia o nim napisali Ernst Siemerling i Richard Henneberg.
Dorobek naukowy.
Jolly jest pamiętany za jego pionierskie badania nad miastenią, na której określenie wprowadził termin "myasthenia gravis pseudoparalytica". Napisał też cenioną monografię poświęconą hipochondrii, opublikowaną w podręczniku Ziemssena.

</doc>
<doc id="1396765" url="https://pl.wikipedia.org/wiki?curid=1396765" title="NYHA">
NYHA



</doc>
<doc id="1396771" url="https://pl.wikipedia.org/wiki?curid=1396771" title="Theodore Jung">
Theodore Jung

Theodore Jung (ur. 1803, zm. 1865) – francuski malarz niemieckiego pochodzenia.
Większość życia spędził w Strasburgu i Paryżu, gdzie tworzył. Od końca lat czterdziestych XIX wieku poświęcił się głównie malarstwu batalistycznemu, scenom naturalistycznym oraz apologetyce Napoleona (słynne sceny paryskiego wjazdu i wyjazdu cesarza przez Łuk Triumfalny). Spośród jego uczniów do najwybitniejszych należy paryski malarz Gaspard Gobaut (1814 –1882), który podobnie jak Jung został cenionym batalistą. Stworzył kilkaset grafik i akwarel.

</doc>
<doc id="1396772" url="https://pl.wikipedia.org/wiki?curid=1396772" title="Frank Morgan">
Frank Morgan

Francis Philip Wuppermann (ur. 1 czerwca 1890 w Nowym Jorku, zm. 18 września 1949 w Beverly Hills) − amerykański aktor, dwukrotnie nominowany do Oscara za role pierwszo i drugoplanowe w filmach "Sprawa Celliniego" i "Tortilla Flat".

</doc>
<doc id="1396774" url="https://pl.wikipedia.org/wiki?curid=1396774" title="Mikołaj z Michałowa">
Mikołaj z Michałowa

Mikołaj z Michałowa i Kurozwęk, Mikołaj Kurozwęcki, zwany „Białucha” (ok. 1370, zm. przed 13 października 1438) – kasztelan krakowski w latach 1430–1438, wojewoda sandomierski w latach 1410–1430, starosta krakowski w latach 1418–1431 i 1432–1438, starosta sieradzki w latach 1406–1418.
Syn Krzesława Kurozwęckiego, bratanek Zawiszy Kurozwęckiego. Podpisał pokój toruński 1411 roku. Był sygnatariuszem aktu unii horodelskiej 1413 roku. Był obecny przy wystawieniu przez Władysława II Jagiełłę przywileju czerwińskiego w 1422 roku. Był sygnatariuszem pokoju mełneńskiego 1422 roku. Był obecny przy wystawieniu przez Władysława II Jagiełłę przywileju jedlneńskiego w 1430 roku.
3 lipca 1431 roku, w czasie wyprawy łuckiej wysłał listy wypowiednie wielkiemu księciu litewskiemu Świdrygielle z obozu wojskowego w Bystrzycy na ziemi lubelskiej.
Jako kasztelan krakowski dowodził oddziałami polskimi, które wraz z czeskimi sierotkami Jana Čapka z Sán podczas wojny polsko-krzyżackiej w 1433 r. dokonały najazdu na należące do państwa krzyżackiego Pomorze, docierając pod Gdańskiem do Bałtyku.
31 grudnia 1435 roku podpisał akt pokoju w Brześciu Kujawskim.
Był uczestnikiem konfederacji Zbigniewa Oleśnickiego w 1438 roku.

</doc>
<doc id="1396775" url="https://pl.wikipedia.org/wiki?curid=1396775" title="Lena Gercke">
Lena Gercke

Lena Gercke (ur. 29 lutego 1988 w Marburgu) – niemiecka modelka, zwyciężczyni pierwszej edycji "Germany’s Next Topmodel".
Życiorys.
"Odkryta” latem 2004 roku, została zaangażowana do reklamy sieci fastfoodów Burger King. 29 marca 2006 roku wygrała pierwszą edycję "Germany’s Next Topmodel". W czerwcu 2006 znalazła się na okładce niemieckiego wydania "Cosmopolitan". Jej twarz zdobiła również okładki francuskiego wydanie Votre Beaute oraz holenderskiego wydania GQ. W 2007 roku podpisała międzynarodowe kontrakty z agencjami modelek w: Mediolanie, Barcelonie, Nowym Jorku, Amsterdamie, a nawet w Kapsztadzie w Południowej Afryce. W 2010 roku wzięła udział w pokazie bielizny Elle Macpherson. Lena współpracuje z takimi projektantami mody jak: Anja Gockel, Custo Barcelona, Esther Perbandt, Karen Ly, Marcel Ostertag, Pure Berlin, Suzana Peric. W 2017 roku została matką chrzestną statku wycieczkowego AIDAperla.
Życie prywatne.
Była zaręczona z Samim Khedirą, niemieckim piłkarzem pochodzenia tunezyjskiego. Para rozstała się w 2015 roku.

</doc>
<doc id="1396778" url="https://pl.wikipedia.org/wiki?curid=1396778" title="Mikołaj &quot;Białucha&quot; Kurozwęcki">
Mikołaj &quot;Białucha&quot; Kurozwęcki



</doc>
<doc id="1396779" url="https://pl.wikipedia.org/wiki?curid=1396779" title="Bernardo de Vera y Pintado">
Bernardo de Vera y Pintado

Bernardo de Vera y Pintado (ur. 1780 w Santa Fe - zm. 27 sierpnia 1827 w Santiago) - południowoamerykański adwokat i polityk, autor pierwszych słów Hymnu Narodowego Chile. Był synem José de Vera Mujica i Marii Antonii López Almonacid Pintado. Ukończył studia na uniwersytecie w Cordobie, po czym wraz z gubernatorem Joaquínem del Pino (jego wujem) wyjechał do Chile aby kontynuować naukę na Królewskim Uniwersytecie Świętego Filipa w Santiago. Ukończył je uzyskując uprawnienia adwokackie. Po ogłoszeniu przez Chile Niepodległości został reprezentantem władz Argentyny w Chile. Razem z Camillo Henriquezem założył czasopismo "La Aurora de Chile". Opuścił Chile w po jego powtórnym zajęciu przez armię hiszpańską, powrócił wraz z Armią Andów w 1817 roku. W 1819 roku napisał tekst pierwszego hymnu Chile (refren jest śpiewany do dziś). Był deputowanym do Kongresu z Linares (1823 - 1825), jego wiceprzewodniczącym (1824) i przewodniczącym (1825). W 1826 roku został profesorem prawa cywilnego i kanonicznego w Instytucie Narodowym w Santiago.

</doc>
<doc id="1396782" url="https://pl.wikipedia.org/wiki?curid=1396782" title="Mikołaj Kurozwęcki">
Mikołaj Kurozwęcki



</doc>
<doc id="1396783" url="https://pl.wikipedia.org/wiki?curid=1396783" title="Słownik geografii turystycznej Sudetów">
Słownik geografii turystycznej Sudetów

Słownik geografii turystycznej Sudetów – słownik opisujący wszystkie miejscowości i obiekty fizjograficzne położone na terenie polskich Sudetów, których nazwy ukazały się drukiem. Ukazywał się w latach 1989–2008. Redaktorem pracy był Marek Staffa. Zespół autorski tworzyli: Marek Staffa, Krzysztof R. Mazurski, Janusz Czerwiński. Przy niektórych tomach współpracowali także Julian Janczak, Grzegorz Pisarski, Czesław Zając i Jacek Potocki.
Słownik składa się z 21 tomów:

</doc>
<doc id="1396784" url="https://pl.wikipedia.org/wiki?curid=1396784" title="Zmija piaskowa">
Zmija piaskowa



</doc>
<doc id="1396785" url="https://pl.wikipedia.org/wiki?curid=1396785" title="Austrian Open 2008">
Austrian Open 2008

Austrian Open 2008 – tenisowy turniej ATP z cyklu Austrian Open rozgrywany w dniach 12–20 lipca 2008 roku w Kitzbühel na kortach ziemnych o puli nagród 571 000 euro.

</doc>
<doc id="1396789" url="https://pl.wikipedia.org/wiki?curid=1396789" title="Ludwik Gutman">
Ludwik Gutman

Ludwik Gutman (ur. 16 lipca 1874 w Krakowie, zm. 1942 w Bełżcu) – polski architekt żydowskiego pochodzenia, działający w Krakowie.

</doc>
<doc id="1396790" url="https://pl.wikipedia.org/wiki?curid=1396790" title="Charles Bickford">
Charles Bickford

Charles Ambrose Bickford (ur. 1 stycznia 1891 w Cambridge, zm. 9 listopada 1967 w Los Angeles) − amerykański aktor, trzykrotnie nominowany do Oscara za role drugoplanowe.

</doc>
<doc id="1396791" url="https://pl.wikipedia.org/wiki?curid=1396791" title="Gaspard Gobaut">
Gaspard Gobaut

 
Gaspard Gobaut (ur. 1814 w Paryżu zm. 1882 tamże) − francuski malarz.
Artysta był uczniem Fort Siméona (1793-1861) i Theodora Junga (1803-1865). W Paryżu pełnił służbę wojskową w centralnej administracji Ministerstwa Obrony. W 1836 został zaangażowany jako asystent projektanta (zajmował się szkicami, rysunkami, grafiką). W niedługim czasie zrobił szybką karierę uzyskując tytuł projektanta pierwszej klasy.
W uznaniu zasług w 1871 odznaczony Legią Honorową. 
Gobaut w swoim malarstwie poruszał głównie tematykę orientu i batalistyki, bardzo popularnych w XIX wieku we Francji. Malował sugestywne, pełne liryzmu i fascynacji pejzaże Algierii oraz Maroka. Artysta używał pięknych palet ochry, odcieni brązu, mitologizował pustynię. W latach 1840-1878 wystawiał niewiele swoich prac, tworzył głównie na zamówienie bogatych marszandów.
Obecnie jego prace znajdują się w Pałacu wersalskim a także w Chantilly w arystokratycznej kolekcji Duc d'Aumale.

</doc>
<doc id="1396792" url="https://pl.wikipedia.org/wiki?curid=1396792" title="Jarkko Ahola">
Jarkko Ahola

Jarkko Ahola (ur. 24 sierpnia 1977) – wokalista i basista fińskiego zespołu Teräsbetoni. W 2007 roku wraz z Marco Hietalą, Juha-Pekka Leppäluoto oraz Tonym Kakko powołał do życia zespół Northern Kings, który gra metalowe wersje przebojów z lat 80.
Ahola należał także do zespołu Dreamtale, z którym nagrał tylko jedną płytę – "Difference". 24 lipca 2011 roku Ahola ogłosił na swoim profilu na portalu Facebook powstanie nowego zespołu o nazwie AHOLA, w którym pełni funkcje lidera, wokalisty oraz gitarzysty rytmicznego. Pierwszy koncert zespołu odbył się 6go sierpnia 2011 w klubie On The Rocks w Helsinkach.
Był także członkiem zespołów Nicumo i Bulldozer.

</doc>
<doc id="1396793" url="https://pl.wikipedia.org/wiki?curid=1396793" title="Dekanat Jasienica">
Dekanat Jasienica

Dekanat Jasienica – jeden z 23 dekanatów katolickich wchodzących w skład diecezji bielsko-żywieckiej, w którego skład wchodzi 8 parafii.
Historia.
Dekanat Bielsko-Biała IV – Zachód powstał w 1992 w wyniku reorganizacji dekanalnej nowej diecezji bielsko-żywieckiej. Został zlikwidowany pod koniec 2014 roku i zastąpiony przez dekanat jasienicki 1 stycznia 2015.

</doc>
<doc id="1396794" url="https://pl.wikipedia.org/wiki?curid=1396794" title="Góra Oliwna w Bolesławowie">
Góra Oliwna w Bolesławowie

Góra Oliwna w Bolesławowie (dawniej niem. "Ölberg") – grupa XIX-wiecznych kamiennych rzeźb z przedstawieniami śpiących apostołów i modlącego się Chrystusa znajdująca się na wypłaszczeniu na stoku Zawady ponad wsią Bolesławowem w gminie Stronie Śląskie (województwo dolnośląskie). Grupa jest ustawiona przy tzw. Drodze Staromorawskiej, niegdyś ważnym trakcie komunikacyjnym prowadzącym na Morawy i stanowi dawne miejsce modlitewne.
Wypłaszczenie znajduje się na północnym zakończeniu grzbietu na wysokości 647 m n.p.m. i z dołu jest widoczne jako niewielkie wzniesienie. Do Góry Oliwnej prowadzi stromą drogą gruntową zniszczona krajobrazowa droga krzyżowa wyznaczona cementowymi krzyżami od kościoła św. Józefa Oblubieńca. Droga miejscami wciska się w stok kilkumetrowym jarem. Jej początek wyznacza zniszczony metalowy krzyż. Na samym końcu do wejścia prowadzą niewielkie jednobiegowe schody z kamieni. Przedstawienie rzeźbiarskie nawiązuje do sceny biblijnej modlitwy w Ogrójcu:
Autor rzeźb nie jest znany. Grupa składa się z pięciu figur prawie naturalnej wielkości, wykonanych z piaskowca w tzw. stylu naiwnym:
Dawniej figury były polichromowane. Ustawione są półkoliście na niewielkim, splantowanym terenie w formie dwupoziomowego tarasu, wzmocnionego od strony północnej niewielkimi murkami oporowym. Całość otoczona jest drewnianym płotem na betonowych słupach i grupą starych drzew: lip srebrzystych ("Tilia tomentosa" Moench) i jaworów ("Acer pseudoplatanus" L.). W pobliżu znajduje się duży kamienny krucyfiks oraz ławki dla pielgrzymów.
Pierwszego odnowienia dokonał w 1873 r. malarz z Lądka-Zdroju, niejaki Reimann. Współcześnie rzeźby poddano gruntownej konserwacji w latach 2005-2007 r. Odtworzenie brakujących detali wykonała artystka Ewa Bejer. Teren wokół uporządkowano, odnowiono ogrodzenie i ławki. Uroczyste otwarcie po renowacji wraz z poświęceniem odbyło się 7 lipca 2007 r.
Turystyka i narciarstwo.
Miejsce to jest punktem widokowym, z którego roztacza się szeroka panorama na dolinę Morawki i Białej Lądeckiej oraz otaczające je góry: Masyw Śnieżnika, Góry Bialskie, Góry Złote i Krowiarki. Na Górę Oliwną prowadzi żółty, łącznikowy szlak turystyczny z Bolesławowa do Przełęczy Staromorawskiej i dalej na Przełęcz Płoszczyna.
Na zachodnich zboczach Góry Oliwnej (opadających w kierunku Kamienicy) i jej północno-wschodnich zboczach (opadających w kierunku Bolesławowa działają 4 wyciągi Stacji Narciarskiej Kamienica.

</doc>
<doc id="1396795" url="https://pl.wikipedia.org/wiki?curid=1396795" title="Mccheta-Mtianetia">
Mccheta-Mtianetia

Mccheta-Mtianetia () – region administracyjny w północnej Gruzji, ze stolicą w Mcchecie. Przez cały ten region przebiega Gruzińska Droga Wojenna – główny szlak prowadzący z Tbilisi do Władykaukazu, przechodzący w poprzek Wielkiego Kaukazu.
Geografia.
Pod względem administracyjnym Mccheta-Mtianetia podzielona jest na 5 municypiów, wraz z liczbą mieszkańców (2016):
Region od zachodu graniczy z Wewnętrzną Kartlią, od południa z Dolną Kartlią oraz Tbilisi, od wschodu z Kachetią. Północna granica jest jednocześnie granicą państwa z Rosją.
Mccheta-Mtianetia to region głównie rolniczy. Uprawa owoców i warzyw rozwinęła się na południu regionu, natomiast hodowla zwierząt zdominowała północne górskie prowincje: Kazbegi oraz Tianeti. Główne uprawy regionu to: kukurydza (5000 ha; 12000 ton) i owoce (4000 ha; 1000 ton). Trzy tysiące hektarów ziemi przeznaczono na pastwiska.
Przemysł skoncentrowany jest głównie w Mcchecie oraz Duszeti. Główny ośrodek narciarski Gruzji mieści się w Gudauri, przy Gruzińskiej Drodze Wojennej.
Zabytki.
Gruzińska Droga Wojenna jest głównym szlakiem przechodzącym w poprzek Wielkiego Kaukazu. Biegnie z Tbilisi (w Gruzji) do Władykaukazu (w Osetii Północnej) łącząc regiony Południowego i Północnego Kaukazu. Gruzińska Droga Wojenna ma długość 208 km a w najwyższym punkcie, tj. na Przełęczy Krzyżowej wznosi się na wysokość 2379 m n.p.m. Szlak dobrze znany był już w starożytności. Od początku wykorzystywały go armie (np. rzymskie, perskie, mongolskie), kupcy a nawet całe ludy wędrujące między Azją i Europą. W czasach gruzińskiej monarchii szlak ten był mocno ufortyfikowany i najczęściej podległy bezpośrednio królom. Do największych atrakcji leżących wzdłuż tej trasy należą: twierdza Ananuri, ośrodek narciarstwa w Gudauri, kościół Cminda Sameba – Gergeti (Świętej Trójcy), góra Kazbek, Wąwóz Darialski.
Ananuri jest twierdzą leżącą nad rzeką Aragwi, około 66km na północ od Tbilisi. Pochodzi z przełomu XVI i XVII wieku. Forteca należała niegdyś do książąt Aragwi, którzy panowali na tych terenach od XIII wieku. Zamek był świadkiem kilkunastu bitew. Krajobrazowi urok dodają turkusowe wody sztucznego Jeziora Żinwalskiego, które znajduje się tuż poniżej murów twierdzy.
Na końcu Gruzińskiej Drogi Wojennej po gruzińskiej stronie znajduje się klasztor Cminda Sameba (Świętej Trójcy). Położony niedaleko wioski Gergeti, blisko granicy z Rosją, w pobliżu miasteczka Stepancminda (dawniej Kazbegi). Kościół umiejscowiony jest na wzgórzu, na wysokości 2170 m n.p.m., na lewym brzegu rzeki Terek, nad klasztorem góruje szczyt Kazbek. Klasztor został zbudowany w XIV wieku.
Mccheta jest jednym z najstarszych miast Gruzji. Była to pierwsza stolica Królestwa Gruzji, to tam, w 317 r. przyjęto Chrześcijaństwo. Katedra Sweti Cchoweli jest jednym z najważniejszych zabytków kultury, sztuki i architektury gruzińskiej. Budowę katedry rozpoczęto w XI wieku, odbywały się w niej uroczystości konsekracyjne królów i przywódców kościoła, śluby i chrzty koronowanych głów, chowani tu byli przywódcy narodu i kościoła (niektóre groby przetrwały do dziś). Sweti Cchoweli podczas najazdów służyła za schronienie mieszkańcom miasta i okolicznych wiosek.
Zlokalizowany w północnej części miasta kościół Samtawro jest jednym z najważniejszych zabytków Mcchety. Zespół architektoniczny Samtawro składa się z budynków o różnym charakterze. Powstanie pierwszej budowli w tym miejscu należy odnieść do okresu przyjęcia przez Gruzinów chrześcijaństwa, czyli lata 30. IV wieku.
Niedaleko miasta Mccheta położony jest prawosławny monastyr Dżwari z VI wieku. Jest to czteroapsydowa świątynia (tzw. tetrakonchos), bardzo popularny typ architektoniczny w całym Południowym Kaukazie. Kościół ten służył jako wzór przy budowie innych świątyń. Przez wieki budynki monastyru ulegały zniszczeniu na skutek erozji oraz niewłaściwego utrzymania i braku konserwacji. Jest on obecnie wpisany na listę stu najbardziej zagrożonych zniszczeniem zabytków świata.

</doc>
<doc id="1396796" url="https://pl.wikipedia.org/wiki?curid=1396796" title="Salomon Jonkler">
Salomon Jonkler

Salomon Jonkler (ur. 25 listopada 1891 w Krakowie, zm. 1943 w Tarnowcu) – polski architekt żydowskiego pochodzenia, działający w Krakowie.

</doc>
<doc id="1396797" url="https://pl.wikipedia.org/wiki?curid=1396797" title="Mistrzostwa Świata w Pływaniu na krótkim basenie 1993">
Mistrzostwa Świata w Pływaniu na krótkim basenie 1993

I Mistrzostwa świata w pływaniu na krótkim basenie odbyły się w dniach 2-5 grudnia 1993 roku w Palma de Mallorca w Hiszpanii.

</doc>
<doc id="1396799" url="https://pl.wikipedia.org/wiki?curid=1396799" title="Dutch Open Tennis 2008">
Dutch Open Tennis 2008

Dutch Open Tennis 2008 – tenisowy turniej ATP rangi ATP International Series z cyklu Dutch Open Tennis rozgrywany w dniach 12–20 lipca 2008 roku w Amersfoort na kortach ziemnych o puli nagród 326 000 euro.

</doc>
<doc id="1396802" url="https://pl.wikipedia.org/wiki?curid=1396802" title="Emil Zuckerkandl">
Emil Zuckerkandl

Emil Zuckerkandl (ur. 1 września 1849 w Raabie, zm. 28 maja 1910 w Wiedniu) – austriacki anatom i chirurg. Jego żoną była pisarka Berta Zuckerkandl-Szeps (1864–1945). Brat Otto Zuckerkandl (1861–1921) był chirurgiem i urologiem.
Studiował medycynę na Uniwersytecie Wiedeńskim, ukończył studia w 1874 roku. Jego nauczycielem był Josef Hyrtl. W 1875 roku został Privatdozentem anatomii na Uniwersytecie w Utrechcie, a w 1879 został asystentem na Uniwersytecie w Wiedniu, w 1882 roku został profesorem w Grazu. Od 1888 był profesorem anatomii opisowej i topograficznej na Uniwersytecie Wiedeńskim. W 1889 roku poślubił Bertę Szeps.
Jego asystentami i współpracownikami byli m.in. Heinrich Albrecht, William Stewart Halsted, Georg Lotheissen i Bernhard Aschner.
Zuckerkandl w 1901 roku opisał strukturę znaną dziś jako narząd Zuckerkandla albo ciałka przyaortalne, na jego cześć nazwano też powięź nerki (powięź Zuckerkandla) i pozostałość płata piramidowego tarczycy ("processus posterior glandulae thyroideae" albo guzek Zuckerkandla).

</doc>
<doc id="1396804" url="https://pl.wikipedia.org/wiki?curid=1396804" title="Clifton Webb">
Clifton Webb

Clifton Webb, właściwie Webb Parmalee Hollenbeck (ur. 19 listopada 1889 w Indianapolis, zm. 13 października 1966 w Beverly Hills) − amerykański aktor, tancerz i piosenkarz, trzykrotnie nominowany do Oscara za role pierwszo- i drugoplanowe.

</doc>
<doc id="1396805" url="https://pl.wikipedia.org/wiki?curid=1396805" title="Studena Croatia Open Umag 2008">
Studena Croatia Open Umag 2008

Studena Croatia Open Umag 2008 – tenisowy turniej ATP z cyklu Croatia Open Umag rozgrywany w dniach 12–20 lipca 2008 roku w Umag na kortach ziemnych o puli nagród 326 000 euro.

</doc>
<doc id="1396806" url="https://pl.wikipedia.org/wiki?curid=1396806" title="Towarzystwo Genealogiczne Ziemi Częstochowskiej">
Towarzystwo Genealogiczne Ziemi Częstochowskiej

Towarzystwo Genealogiczne Ziemi Częstochowskiej (TGZC) – stowarzyszenie zwykłe z siedzibą w Częstochowie, działające od 28 marca 2007. 
Charakterystyka.
Najważniejsze cele towarzystwa: 
Dzięki uprzejmości Dyrektora Archiwum Archidiecezjalnego towarzystwo udostępnia zainteresowanym pierwszą część inwentarza zasobów archiwum. W bazie danych towarzystwa dostępne są również opracowania biograficzne z regionu częstochowskiego i artykuły historyków. 
TGZC angażuje się również w regionalną działalność kulturalną organizując odczyty naukowe, wystawy i akcje społeczne.

</doc>
<doc id="1396807" url="https://pl.wikipedia.org/wiki?curid=1396807" title="Zygmunt Luks">
Zygmunt Luks

Zygmunt Luks (ur. 24 lutego 1844 w Chrzanowie, zm. po 1910 w Krakowie) – polski architekt żydowskiego pochodzenia, działający w Krakowie. Od 1884 posiadał uprawnienia budowniczego w Krakowie.

</doc>
<doc id="1396808" url="https://pl.wikipedia.org/wiki?curid=1396808" title="Podróż apostolska Pawła VI do Stanów Zjednoczonych">
Podróż apostolska Pawła VI do Stanów Zjednoczonych

3. podróż apostolska papieża Pawła VI odbyła się 4 października 1965 roku. Była to pierwsza w historii papieska pielgrzymka do Ameryki Północnej.
Ceremonia powitania oraz pożegnania papieża odbyła się na lotnisku J. F. Kennedy'ego w dzielnicy Queens.
Najważniejszym punktem wizyty w Stanach Zjednoczonych było wystąpienie w siedzibie Organizacji Narodów Zjednoczonych z okazji dwudziestolecia istnienia tej organizacji.
Ponadto w czasie pielgrzymki Paweł VI odwiedził katedrę św. Patryka, kościół Świętej Rodziny, stadion New York Yankees, Wystawę światową oraz Rice High School.
W Nowym Jorku kierowcą Pawła VI był naczelny szofer zakładów Forda.
Amerykańska prasa nazwała papieża "Flying Paul" – Latającym Pawłem.

</doc>
<doc id="1396810" url="https://pl.wikipedia.org/wiki?curid=1396810" title="Lista ekspedycji na Międzynarodową Stację Kosmiczną">
Lista ekspedycji na Międzynarodową Stację Kosmiczną

Jest to chronologiczna lista ekspedycji na Międzynarodową Stację Kosmiczną. Czas pobytu na ISS jednej stałej załogi wynosi około pół roku (~180 dni). Począwszy od ekspedycji 13 załoganci są dowożeni na stację za pomocą różnych statków co spowodowało, iż czas pobytu na stacji astronautów danej ekspedycji jest różny i przeważnie kosmonauci podczas jednego lotu są członkami dwóch ekspedycji.
Oznaczenia.
Członkowie ekspedycji otrzymują następujące rangi (zgodnie z oznaczeniami NASA):
Występują również inne rangi poboczne (np.: SO – pracownik naukowy), jednak nie zostały one ujęte w poniższym zestawieniu, gdyż są to dodatkowe oznaczenia dopisywane do głównych (np.: "FE-1 SO").
Przyszłe ekspedycje.
Podane w poniższym zestawieniu daty są terminami planowanymi i mogą ulec zmianie.

</doc>
<doc id="1396811" url="https://pl.wikipedia.org/wiki?curid=1396811" title="5 Batalion Rozpoznawczy (LWP)">
5 Batalion Rozpoznawczy (LWP)

5 Batalion Rozpoznawczy – samodzielny pododdział 8 Drezdeńskiej Dywizji Zmechanizowanej.
Batalion w latach 50. XX w. stacjonował w Koszalinie. Powtórnie sformowany Zarządzeniem Szefa Sztabu Generalnego WP Nr 071/Org. z 10 lipca 1970 r. na bazie 33 Kompanii Rozpoznawczej, stacjonował w Kołobrzegu, w budynku o aktualnym adresie ul. Jedności Narodowej 88B (zajmował cały ten budynek). Aktualnie te koszary nie istnieją. Numer JW 3659.
Skład organizacyjny.
dowództwo i sztab
Przeformowanie.
Na podstawie Zarządzenia Szefa Sztabu Generalnego WP Nr 084/Org z 27 października 1993 r. 5 Batalion Rozpoznawczy 8 DZ został przemianowany na 8 Batalion Rozpoznawczy 8 DOW i przedyslokowany w marcu 1994 r. z Kołobrzegu do Lęborka.

</doc>
<doc id="1396812" url="https://pl.wikipedia.org/wiki?curid=1396812" title="Indianapolis Tennis Championships 2008">
Indianapolis Tennis Championships 2008

Indianapolis Tennis Championships 2008 – tenisowy turniej ATP z cyklu Indianapolis Tennis Championships rozgrywany w dniach 12–20 lipca 2008 roku w Indianapolis na kortach twardych o puli nagród 525 000 dolarów amerykańskich.

</doc>
<doc id="1396817" url="https://pl.wikipedia.org/wiki?curid=1396817" title="Hernán Díaz">
Hernán Díaz

Hernán Edgardo Díaz (ur. 26 lutego 1965 w Barrancas) – argentyński piłkarz, na pozycji prawego obrońcy.
Rozpoczął swoją karierę w 1985 roku, kiedy to zaczął grać dla Rosario Central. Rok później Diaz grał już dla Los Andes Buenos Aires, była to jednak krótkotrwała przygoda. W latach 1986-1989 Diaz ponownie zaczął występować w Rosario Central i zagrał wtedy 110 meczów, strzelając pięć bramek. W 1989 Argentyńczyk zmienił barwy klubowe na Club Atlético River Plate. Zagrał w nim 253 meczów i strzelił 14 bramek. Po 10 latach gry w River Plate, Diaz przeszedł do CA Colón, zagrał 11 razy, powrócił do River Plate i w 2001 roku zakończył karierę.
Był on 28-krotnym reprezentantem Argentyny, dla której zdobył 3 gole. Wystąpił z nią na Copa América 1989 oraz Mundialu 1994.

</doc>
<doc id="1396821" url="https://pl.wikipedia.org/wiki?curid=1396821" title="Arvid Afzelius">
Arvid Afzelius

Arvid Afzelius (ur. 29 marca 1857, zm. 8 grudnia 1923) – szwedzki dermatolog.
Życiorys.
Afzelius dzieciństwo spędził na wsi w Upplandzie, uczęszczał do szkoły w Enköping i Uppsali. Jego kolegą z klasy był Svante Arrhenius (1859–1927). Następnie studiował na Instytucie Karolinska, gdzie jego nauczycielami był Gustaf Retzius (1842–1919), a także w Hamburgu u Paula Gersona Unny i w Wiedniu u Moritza Kaposiego (1837–1902).
Afzelius ukończył studia na Instytucie Karolinska w 1882, w 1887 uzyskał licencjat. W latach 1887–1904 pracował w uzdrowisku Hjo, następnie przez trzy lata w Södertälje.
W 1909 roku, na spotkaniu Szwedzkiego Towarzystwa Dermatologii, Afzelius przedstawił wyniki swoich badań nad rumieniem obrączkowatym, i zasugerował, że może się on wiązać z ugryzieniami kleszcza. Była to pierwsza praca wyjaśniająca etiologię choroby, znanej dziś jako borelioza.

</doc>
<doc id="1396822" url="https://pl.wikipedia.org/wiki?curid=1396822" title="Norbert Haug">
Norbert Haug

Norbert Haug (ur. 24 listopada 1952 w Grunbach) – Niemiec kontrolujący wszystkie działania firmy Mercedes-Benz w sportach motorowych, takich jak Formuła 1, Formuła 3 i DTM.
Haug dążył do zrobienia kariery w dziennikarstwie. Ścigał się też w wyścigu 24 godziny Nürburgring (w 1985 roku był drugi), zanim dołączył do Mercedesa w 1988 roku.
Pod jego kierunkiem Mercedes odnosił sukcesy we wszystkich kategoriach wyścigowych, w jakich brał udział, wygrywał wiele wyścigów i zdobywał wiele tytułów. Głównie dzięki Haugowi od 1995 roku Mercedes dostarcza silniki zespołowi Formuły 1 McLaren.

</doc>
<doc id="1396823" url="https://pl.wikipedia.org/wiki?curid=1396823" title="Szkoła Visual Merchandisingu">
Szkoła Visual Merchandisingu



</doc>
<doc id="1396824" url="https://pl.wikipedia.org/wiki?curid=1396824" title="Stała załoga ISS">
Stała załoga ISS



</doc>
<doc id="1396830" url="https://pl.wikipedia.org/wiki?curid=1396830" title="Hugo Pérez (ur. 1968)">
Hugo Pérez (ur. 1968)

Hugo Leonardo Pérez (ur. 6 października 1968 w Avellanedzie) – argentyński piłkarz, grający na pozycji pomocnika.
Perez zaczął profesjonalną karierę w 1987 roku w Racing Club, dla którego grał przez cztery lata i w 1991 roku zdecydował się na zmianę barw klubowych. Od tamtej pory grał dla Ferro Carril Oeste, w którym rozegrał 36 spotkań i zdobył dwie bramki. W 1992 roku jego klubem został CA Independiente. Tam grał przez 2 lata, zagrał 75 razy, zdobył 15 goli i w 1994 roku został piłkarzem Sportingu de Gijón. Rozegrał w nim 57 spotkań, zdobył 5 goli i w 1997 roku został piłkarzem Estudiantes La Plata, w którym rok później zakończył karierę.
Pérez wystąpił 14-krotnie w reprezentacji Argentyny, oraz zdobył dla niej 3 gole. Wystąpił z nią na Mundialu 1994 oraz na Copa América 1995

</doc>
<doc id="1396832" url="https://pl.wikipedia.org/wiki?curid=1396832" title="Ośrodek Dokumentacji Wychodźstwa Polskiego">
Ośrodek Dokumentacji Wychodźstwa Polskiego

Ośrodek Dokumentacji Wychodźstwa Polskiego (ODWP) – organizacja działająca przy Domu Polonii w Pułtusku, powołana w styczniu 1992 przez Radę Krajową Stowarzyszenia „Wspólnota Polska” i istniejąca do 2003 roku. Zadaniem Ośrodka było dokumentowanie życia codziennego, osiągnięć kulturalnych i intelektualnych Polaków na Wychodźstwie.
ODWP gromadził zbiory i archiwa organizacji polonijnych, w tym związków kulturalnych, sportowych, wyznaniowych, archiwa parafii polskich, spuścizny osób prywatnych, archiwa rodzinne, a także książki, czasopisma, fotografie, filmy, mikrofilmy, kasety video, nagrania płytowe i magnetofonowe, dyskietki komputerowe i inne archiwalia. Ośrodek udostępniał swoje archiwum do badań naukowcom, dziennikarzom jak również osobom zainteresowanym genealogią. Ośrodek zajmował się ponadto organizacją wystaw oraz spotkań z kombatantami. W 2000 roku jego działalność została dofinansowana przez Kancelarię Senatu. W związku z odkryciem przez amerykańskiego kolekcjonera Stanisława Naja, że przekazana przez niego kolekcja poloników, mająca być przechowywana w Ośrodku została częściowo rozkradziona, częściowo zaś zniszczona i opisaniem tej sprawy przez "Rzeczpospolitą", w 2009 roku Prokuratura Rejonowa w Pułtusku prowadziła postępowanie w sprawie niedopełnienia obowiązków m.in. przez pracowników Ośrodka.

</doc>
<doc id="1396837" url="https://pl.wikipedia.org/wiki?curid=1396837" title="Henrique da Rocha Lima">
Henrique da Rocha Lima

Henrique da Rocha Lima (ur. 24 listopada 1879, zm. 26 kwietnia 1956) – brazylijski lekarz i patolog. 
Pracując w Niemczech odkrył bakterię "Rickettsia prowazekii", patogen wywołujący tyfus plamisty. Nazwał go na cześć zmarłego na tyfus przyjaciela, Stanislausa von Prowazka. 
Henrique da Rocha Lima otrzymał dyplom lekarza w Szkole Medycznej w Rio de Janeiro w 1905. Był jednym z założycieli Instytutu Oswaldo Cruza, gdzie pracował z innymi brazylijskimi naukowcami, między innymi Oswaldem Cruzem, Adolfem Lutzem, Carlosem Chagasem. Rocha Lima otrzymał katedrę anatomii patologicznej na Uniwersytecie Ludwika i Maksymiliana w Monachium, a następnie w Instytucie Chorób Tropikalnych w Hamburgu. Był prezesem Brazylijskiego Towarzystwa Rozwoju Nauki. Na jego cześć nazwano w 2007 roku Gram-ujemne bakterie "Bartonella rochalimae".

</doc>
<doc id="1396838" url="https://pl.wikipedia.org/wiki?curid=1396838" title="Polityczny regulamin szkolny szkół niemieckich">
Polityczny regulamin szkolny szkół niemieckich

Polityczny regulamin szkolny szkół niemieckich (niem. "Politische Schulverfassung der deutschen Schulen in den kaiserl. königl. deutschen Erbstaaten") - zbiór przepisów i instrukcji dla wszystkich organów odpowiedzialnych za funkcjonowanie szkół w Cesarstwie Austrii. Został wprowadzony decyzją cesarza Franciszka I 11 sierpnia 1805.
"Polityczny regulamin" doczekał się dziesięciu wydań - pierwsze pochodzi z 1806, ostatnie z 1857. Został zastąpiony Ustawą Szkolną uchwaloną w 1869.

</doc>
<doc id="1396840" url="https://pl.wikipedia.org/wiki?curid=1396840" title="Ostrowskie Towarzystwo Genealogiczne">
Ostrowskie Towarzystwo Genealogiczne

Ostrowskie Towarzystwo Genealogiczne (OTG) – stowarzyszenie genealogiczne działające od 2005 z siedzibą w Ostrowie Wielkopolskim.
Do głównych celów stowarzyszenia zawartych w statucie należy działalność naukowa i wydawnicza, w szczególności publikacja poradników, wyników badań genealogicznych, bibliografii, źródeł oraz ich inwentarzy; organizowanie konferencji, odczytów oraz sesji poświęconych genealogii; prowadzenie archiwum, zawierającego dane na temat historii poszczególnych rodzin; współpraca i wzajemna pomoc członków Stowarzyszenia; doradztwo i pomoc oraz szkolenie członków i innych podmiotów zainteresowanych działalnością Stowarzyszenia; współpraca z osobami i instytucjami w zakresie zbierania informacji i wymiany doświadczeń w zakresie poszukiwań genealogicznych; utrzymywanie kontaktów z organizacjami i instytucjami o podobnym charakterze w kraju i za granicą; prowadzenie działalności integrującej członków Stowarzyszenia poprzez aktywność kulturalną, rekreacyjną i towarzyską.
Od 2006 roku OTG wydaje "Rocznik Ostrowskiego Towarzystwa Genealogicznego" (ISSN: 1897-2322). Istotnymi publikacjami, jakie ukazały się nakładem OTG, są także unikatowe w skali kraju wydanie "Akt stanu cywilnego parafii rzymskokatolickiej w Ostrowie Wielkopolskim (1808-1874)" na płycie DVD, płyta CD zawierająca "Źródła do dziejów Powstania Wielkopolskiego na Ziemi Ostrowskiej ze zbiorów Archiwum Państwowego w Poznaniu", oraz płyta DVD "II wojna światowa" w powiecie ostrowskim.
Istotnym faktem z życia OTG jest odkrycie w ostrowskim Urzędzie Stanu Cywilnego w 2009 roku przez prezesa OTG Macieja Kowalczyka akt zgonu Manfreda von Richthofena, legendarnego asa niemieckiego lotnictwa z okresu I wojny światowej.

</doc>
<doc id="1396841" url="https://pl.wikipedia.org/wiki?curid=1396841" title="Bernard Zimmermann">
Bernard Zimmermann

Bernard Zimmermann (ur. 4 czerwca 1885 w Bochni, zm. 22 września 1931 w Krakowie) – polski architekt żydowskiego pochodzenia, działający w Krakowie.

</doc>
<doc id="1396842" url="https://pl.wikipedia.org/wiki?curid=1396842" title="Alejandro Mancuso">
Alejandro Mancuso

Alejandro Victor Mancuso (ur. 4 września 1968 w Ciudadeli) – argentyński piłkarz, grający na pozycji pomocnika.
Mancuso rozpoczął swoją karierę w 1988 roku w Ferro Carril Oeste, gdzie grał przez rok. Jego następnym klubem był Vélez Sársfield. W 1993 roku Mancuso przeszedł do Boca Juniors, w którym rozegrał 65 spotkań i zdobył 3 bramki. W 1995 roku Alejandro grał w SE Palmeiras (15 meczów, 1 gol), rok później w CR Flamengo (66 meczów, 5 goli) a w 1997 roku w Santa Cruz Recife. Jeszcze w tym samym roku zmienił klub, tym razem na CA Independiente, ale tam również grał tylko przez rok. W sezonie 1998/1999 Mancuso grał w CD Badajoz, później powrócił do Santa Cruz, a w 2000 roku zakończył karierę w klubie CA Bella Vista.
Alejandro Mancuso był 10-krotnym reprezentantem Argentyny w latach 1992-1994. Grał z nią na Copa América 1993 oraz na Mundialu 1994.

</doc>
<doc id="1396843" url="https://pl.wikipedia.org/wiki?curid=1396843" title="Mohamed Mkacher">
Mohamed Mkacher

Mohamed Mkacher (arab. محمد مكشر; ur. 25 maja 1975 roku w Susie) – były tunezyjski piłkarz występujący na pozycji obrońcy.
Kariera klubowa.
Mohamed Mkacher zawodową karierę rozpoczynał w 1995 roku w Étoile Sportive du Sahel. W klubie tym występował łącznie przez siedem sezonów. W ich trakcie sięgnął po mistrzostwo i puchar kraju, Puchar Zdobywców Pucharów Afryki, Puchar CAF oraz Superpuchar Afryki. Po zakończeniu rozgrywek 2001/02 Mkacher zdecydował się zmienić klub i podpisał kontrakt z Club Africain Tunis. W debiutanckim sezonie razem z drużyną tunezyjski zawodnik dotarł do finału krajowego pucharu oraz finału Arabskiej Ligi Mistrzów. W maju 2006 roku Mkacher podjął decyzję o zakończeniu piłkarskiej kariery. W ostatnim sezonie w barwach Club Africain Tunis wystąpił w siedemnastu ligowych pojedynkach.
Kariera reprezentacyjna.
W reprezentacji Tunezji Mkacher zadebiutował w 1996 roku. Brał udział w Igrzyskach Olimpijskich w Atlancie. W 2002 roku znalazł się w 23-osobowej kadrze drużyny narodowej na mistrzostwa świata. Podopieczni Ammara Souayaha nie zdołali przebrnąć przez fazę grupową i odpadli z turnieju. Na mundialu Mkacher zagrał tylko w przegranym 2:0 spotkaniu przeciwko Rosji. Po raz ostatni w reprezentacji swojego kraju Tunezyjczyk wystąpił w 2004 roku.

</doc>
<doc id="1396845" url="https://pl.wikipedia.org/wiki?curid=1396845" title="Lipidogram">
Lipidogram

Lipidogram – badanie lipidów w osoczu krwi dostarczające informacji na temat stężenia poziomu całkowitego cholesterolu (TC), triglicerydów oraz stężenia frakcji lipoprotein wysokiej gęstości (HDL) i lniskiej gęstości (LDL). Standardowo oznaczane są trzy pierwsze parametry, natomiast stężenie LDL jest obliczane przy użyciu wzoru Friedewalda. 
Wykonanie badania.
Tradycyjnie badanie wykonuje się na czczo (12–14 godzin przerwy w jedzeniu), natomiast zgodnie z aktualnymi (2016)wytycznymi Europejskiego Towarzystwa Miażdżycowego oraz European Federation of Clinical Chemistry and Laboratory Medicine (EFLM) jest zalecane jedynie w przypadku stwierdzenia poziomu trójglicerydów powyżej 400 mg/ml (5 mmol/l) i w takim przypadku również konieczne jest oznaczenie poziomu LDL metodą bezpośrednią, gdyż wartość obliczona jest niemiarodajna. Natomiast zgodnie z wytycznymi Europejskiego Towarzystwa Kardiologicznego] (ESC) i Europejskiego Towarzystwa Miażdżycowego (EAS) badanie powinno być wykonywane na czczo u pacjentów z cukrzycą, ciężkimi hiperlipidemiami oraz hipertrójglicerydemią. 
Interpretacja wyników.
Zgodnie z aktualnymi zaleceniami (2016) Europejskiego Towarzystwa Kardiologicznego (ESC) i Europejskiego Towarzystwa Miażdżycowego (EAS) stężenie cholesterolu całkowitego (TC) służy do określenia ryzyka sercowo-naczyniowego za pomocą skali SCORE oraz do obliczania stężenia lipoprotein niskiej gęstości (LDL), natomiast podstawowym parametrem jest stężenie lipoprotein niskiej gęstości (LDL). Stężenia lipoproteiny wysokiej gęstości (HDL) powyżej 40 mg/ml (1,0 mmol/l) u mężczyzn, oraz 48 mg/ml (1,2 mmol/l) u kobiet oraz trójglicerydów poniżej 150 mg/ml (1,7 mmol/l) jest związane z niższym ryzykiem chorób układu sercowo-naczyniowego.. 
W aktualnych wytycznych wprowadzono nowy obliczany parametr lipidogramu, którym jest stężenie cholesterolu nie-HDL, uzyskiwany poprzez odjęcie stężenia lipoproteiny wysokiej gęstości od stężenia całkowitego cholesterolu (nie-HDL = TC- HDL) i został on określony jako drugorzędowy po cholesterolu LDL cel terapeutyczny. 

</doc>
<doc id="1396847" url="https://pl.wikipedia.org/wiki?curid=1396847" title="Warszawskie Towarzystwo Genealogiczne">
Warszawskie Towarzystwo Genealogiczne



</doc>
<doc id="1396848" url="https://pl.wikipedia.org/wiki?curid=1396848" title="Krakowskie Szkoły Artystyczne">
Krakowskie Szkoły Artystyczne

Krakowskie Szkoły Artystyczne (KSA), zespół szkół policealnych mieszczących się w Krakowie przy ulicy Zamoyskiego 52 i Dekerta 10, nad którymi nadzór sprawuje Minister Kultury i Dziedzictwa Narodowego. Szkoła prywatna, powstała w 1992 roku jako Szkoła Aktorska i Telewizyjna SPOT będąc pierwsza szkołą w ramach projektu Krakowskich Szkół Artystycznych.
Obecnie KSA obejmuje:
Kształcenie w szkołach odbywa się w trybie dziennym i zaocznym, program obejmuje dwa (SPOT, SKF, SWP, SVM) lub dwa i pół (SAPU) roku nauki, organizowane są także szkolenia z danej dziedziny.
SPOT – Szkoła Aktorska.
Dwuletnia szkoła policealna, nad którą nadzór sprawuje Minister Kultury i Dziedzictwa Narodowego. Posiada uprawnienia do wydawania dyplomu z tytułem aktora. Szkoła powstała w 1992 roku a wykładowcami są aktorzy z krakowskich teatrów z m.in. Narodowego Starego Teatru np. Katarzyna Nowak
Kształcenie.
Pierwszy rok nauki przygotowuje do egzaminu na AST. Przyszli aktorzy uczęszczają na zajęcia z dykcji, impostacji głosu, scen klasycznych i współczesnych czy piosenki, a także uczestniczą w organizowanych w szkole castingach do filmów i seriali telewizyjnych oraz biorą udział w spektaklach. Wykładowcami są aktywni zawodowo aktorzy oraz reżyserzy, głównie z Teatru Starego. Państwowa Komisja Egzaminacyjna Związku Artystów Scen Polskich w Warszawie zaliczyła dwa lata nauki w SPOT do stażu aktorskiego dopuszczającego do Państwowego Egzaminu Aktorskiego. Absolwenci przygotowują spektakl dyplomowy.
Szkoła Artystycznego Projektowania Ubioru (SAPU).
Szkoła kształcąca w kierunku projektowania odzieży, biżuterii i nakryć głowy.
Kształcenie.
Szkoła Artystycznego Projektowania Ubioru istnieje od 1994 roku i jest dwuipółletnią szkołą policealną, nad którą nadzór sprawuje Minister Kultury i Dziedzictwa Narodowego. Szkoła posiada uprawnienia do wydawania dyplomu z tytułem projektanta mody. Oprócz podstawowych przedmiotów (projektowanie odzieży, biżuterii i nakryć głowy) przyszli projektanci uczą się rysunku, malarstwa, kompozycji i fotografii, a także historii tkaniny i historii ubioru. Zapoznają się też z programami graficznymi. Nauka w szkole kończy się egzaminem dyplomowym oraz wykonaniem kolekcji. W SAPU organizowane są też płatne warsztaty projektowania, konstrukcji i modelowania czy wizażu.
Wydarzenia.
Najlepsze dzieła absolwentów są prezentowane podczas pokazu dyplomowego (Cracow Fashion Awards, wcześniej Igłą Malowane) W Nowohuckim Centrum Kultury. Szkoła Urządza też inne pokazy dzieł swoich studentów, jak Laboratorium Mody czy Pokaz Papierowy w ramach promowania ekologii.
Najlepsi absolwenci SAPU pracują w firmach odzieżowych (House of Colours, Reserved, Vistula, Ravel, Royal Collection, Orsay, Solar, Ola Styl Studio, Ryłko), a ich kolekcje wygrywają konkursy (Łucja Wojtala - „Srebrna Pętelka” 2005, Elwira Horosz, Łucja Wojtala – wyróżnienia w kategorii pret a porter na Międzynarodowych Targach Łódzkich 2007, Peggy Pawłowski – Złota Nitka 2008), Zemelka&amp;Pirowska, Iza Ziolkowska&amp;Piotr Czachor,Anna Kara prowadzą z powodzeniem swoje własne butiki.
Szkoła Kreatywnej Fotografii (SKF).
Szkoła dwuletnia (szkoła policealna), nad którą nadzór sprawuje Minister Kultury i Dziedzictwa Narodowego. Posiada uprawnienia do wydawania dyplomu z tytułem artysty fotografika.
Kształcenie.
Program obejmuje przedmioty teoretyczne (jak historia fotografii czy prawo autorskie), ogólnoplastyczne (kompozycja, ćwiczenia kolorystyczne) i kierunkowe (techniki fotografii monochromatycznej i kolorowej, ćwiczenia o zróżnicowanej tematyce, komputerowa obróbka zdjęć za pomocą programów graficznych). W pierwszym roku nauki przyszli fotografowie zdobywają podstawy warsztatu, drugi poświęcony jest relacji między fotografią a jej społecznym odbiorem, fotografii reklamowej, komputerowej obróbce zdjęć i przygotowaniu pracy dyplomowej. W czerwcu odbywa się cykl wystaw prac dyplomowych absolwentów w galeriach i klubach w Krakowie.
Szkoła Visual Merchandisingu (SVM).
Pierwsza w Polsce szkoła kształcąca w zakresie visual merchandisingu (kreatywnej prezentacji produktu), dwuletnia szkoła policealna, nad którą nadzór sprawuje Minister Kultury i Dziedzictwa Narodowego. Posiada uprawnienia do wydawania dyplomu z tytułem specjalisty Visual Merchandisingu.
Kształcenie.
Visual merchandising jest elementem strategii marketingowej, obejmującym takie kreowanie ekspozycji i przestrzeni sklepowej, które stawia produkt w centrum uwagi kupującego.
Program SVM składa się z kilkunastu przedmiotów, jak kompozycja, teoria barw, rysunek odręczny, podstawy fotografii, praca z programami graficznymi podstawy projektowania wnętrz i przestrzeni wystawowych, stylizacja i tendencje w modzie, psychologia sprzedaży, visual merchandising od podstaw do samodzielnego tworzenia instrukcji VM dla danej marki

</doc>
<doc id="1396850" url="https://pl.wikipedia.org/wiki?curid=1396850" title="Błądziejewo">
Błądziejewo

Błądziejewo ("Błądziewno") – część wsi Płochocin w Polsce położona w województwie kujawsko-pomorskim, w powiecie świeckim, w gminie Warlubie.
Osada wchodzi w skład sołectwa Płochocin.
W latach 1975–1998 miejscowość administracyjnie należała do województwa bydgoskiego.

</doc>
<doc id="1396852" url="https://pl.wikipedia.org/wiki?curid=1396852" title="Ewa Nowińska">
Ewa Nowińska

Ewa Nowińska (ur. 1948) - Prof. dr hab., polska prawniczka, prodziekan ds. ogólnych Wydziału Zarządzania i Komunikacji Społecznej Uniwersytetu Jagiellońskiego. Kierownik Katedry Prawa Mediów i Reklamy w Instytucie Prawa Własności Intelektualnej UJ. Specjalista z zakresu prawa mediów, prawa konkurencji i reklamy. Radca prawny prowadzący praktykę w kancelarii. 
W latach 1996-2001 członek Rady Programowej Centrum Monitoringu Wolności Prasy. 17 sierpnia 2009 r. powołana do rady nadzorczej TVP z rekomendacji Ministerstwa Skarbu Państwa. 18 września złożyła rezygnację z członkostwa w niej. Była członkiem Rady Nadzorczej Radia Kraków. 
Odznaczona za wybitne zasługi dla rozwoju polskich mediów audiowizualnych, za osiągnięcia w działalności publicznej i pracy zawodowej Krzyżem Oficerskim Orderu Odrodzenia Polski.

</doc>
<doc id="1396854" url="https://pl.wikipedia.org/wiki?curid=1396854" title="5 Batalion Rozpoznawczy">
5 Batalion Rozpoznawczy



</doc>
<doc id="1396855" url="https://pl.wikipedia.org/wiki?curid=1396855" title="Lick My Decals off, Baby">
Lick My Decals off, Baby



</doc>
<doc id="1396860" url="https://pl.wikipedia.org/wiki?curid=1396860" title="Federico Azcárate">
Federico Azcárate

Federico Azcárate, właściwie Federico Xavier Azcárate Ochoa (ur. 15 czerwca 1984 w Balcarce) – argentyński piłkarz, grający na pozycji środkowego obrońcy. Od 2010 roku gra w CD Leganés.
Azcarate rozpoczął swoją karierę w 2002 roku kiedy to został piłkarzem klubu FC Cartagena. Rozegrał w nim 24 spotkania, po czym w 2003 roku zmienił barwy klubowe na hiszpański Real Murcia. Zagrał tam 8 spotkań, przez dwa lata i po raz kolejny zmienił klub. Były to rezerwy Atlético Madryt B, w których Azcárate zagrał 35 razy i zdobył jedną bramkę. W sezonie 2007/2008 Argentyńczyk grał w AEKu Ateny, gdzie rozegrał 3 mecze. Następnie występował w Polideportivo Ejido, a w 2010 roku odszedł do CD Leganés.

</doc>
<doc id="1396862" url="https://pl.wikipedia.org/wiki?curid=1396862" title="Liuben Karawełow">
Liuben Karawełow



</doc>
<doc id="1396864" url="https://pl.wikipedia.org/wiki?curid=1396864" title="Lubelskie Towarzystwo Genealogiczne">
Lubelskie Towarzystwo Genealogiczne

Lubelskie Towarzystwo Genealogiczne – stowarzyszenie genealogiczne z siedzibą w Lublinie założone w 2006.
Towarzystwo zostało założone w Lublinie 24 września 2006 przez Piotra Glądałę, Ewę Drwal, Krzysztofa Kurysa, Jolantę Sopoćko i Pawła Talmę w celu zrzeszenia lubelskich miłośników genealogii i szlifowania warsztatu badacza rodzinnej historii. W 2007 roku LTG podjęło współpracę z Radiem Lublin, gdzie członkowie organizacji byli zapraszani jako specjaliści. W 2008 roku LTG przekształciło się w organizację posiadającą osobowość prawną. W 2009 roku przeprowadziło sesję genealogiczną w ramach Lubelskich Wykładów z Genealogii oraz rozpoczęło wydawanie Rocznika Lubelskiego Towarzystwa Genealogicznego.

</doc>
<doc id="1396867" url="https://pl.wikipedia.org/wiki?curid=1396867" title="Turia (rzeka na Ukrainie)">
Turia (rzeka na Ukrainie)

Turia ( "Turija", "Turja", "Turja") – rzeka na zachodniej Ukrainie, prawy dopływ Prypeci.
Źródła rzeki znajdują się na Wyżynie Wołyńskiej, jej długość wynosi 184 km, powierzchnia dorzecza 2900 km².

</doc>
<doc id="1396869" url="https://pl.wikipedia.org/wiki?curid=1396869" title="Synagoga Chany i Abrahama Lednitzerów w Krakowie">
Synagoga Chany i Abrahama Lednitzerów w Krakowie

Synagoga Chany i Abrahama Lednitzerów – synagoga znajdująca się na Kazimierzu w Krakowie, w podworcu kamienicy przy ulicy Mostowej 8.
Synagoga została zbudowana w 1907 roku z inicjatywy małżeństwa Chany i Abrahama Lednitzerów, według projektu architekta Beniamina Torbego. Podczas II wojny światowej hitlerowcy zdewastowali wnętrze synagogi. Od czasu zakończenia wojny wykorzystywana jest niezgodnie ze swoim pierwotnym przeznaczeniem.
Murowany budynek synagogi wzniesiono na planie prostokąta. Do dnia dzisiejszego częściowo zachował się wystrój zewnętrzny budynku, w tym półokrągle zakończone okna.

</doc>
<doc id="1396872" url="https://pl.wikipedia.org/wiki?curid=1396872" title="Galicyjskie Towarzystwo Genealogiczne">
Galicyjskie Towarzystwo Genealogiczne

Galicyjskie Towarzystwo Genealogiczne (GTG) – stowarzyszenie z siedzibą w Przemyślu działające od 1998 r.
Podstawowym celem Towarzystwa jest m.in. upowszechnianie wiedzy genealogicznej i heraldycznej wśród społeczeństwa, inicjowanie i koordynowanie badań w tym zakresie, roztaczanie opieki nad dziedzictwem kultury ze szczególnym uwzględnieniem Ziemi Przemyskiej i terenów dawnej Galicji. W niedalekiej przyszłości GTG planuje prowadzić działalność wydawniczą. Wśród członków założycieli Stowarzyszenia są m.in. osoby duchowne, parlamentarzyści, przedstawiciele władz, naukowcy i dziennikarze.
Prezesem Galicyjskiego Towarzystwa Genealogicznego jest Janusz Motyka, a sekretarzem Barbara Butrym.
Towarzystwo zostało postawione w stan likwidacji z dniem 1 czerwca 2019 r. Likwidacja Galicyjskiego Towarzystwa Genealogicznego.

</doc>
<doc id="1396873" url="https://pl.wikipedia.org/wiki?curid=1396873" title="Live recordings 2004">
Live recordings 2004



</doc>
<doc id="1396876" url="https://pl.wikipedia.org/wiki?curid=1396876" title="Our Love To Admire">
Our Love To Admire



</doc>
<doc id="1396879" url="https://pl.wikipedia.org/wiki?curid=1396879" title="16 Batalion Rozpoznawczy (LWP)">
16 Batalion Rozpoznawczy (LWP)

16 Batalion Rozpoznawczy – samodzielny pododdział 12 Dywizji Zmechanizowanej.
Sformowany w latach 50. XX w. Rozformowany w 1961 i przeniesiony na etat kompanii rozpoznawczej. Powtórnie sformowany w 1967. W 1994 przeformowany na 12 Batalion Rozpoznawczy Ułanów Podolskich.
Dowódcy batalionu.
Struktura organizacyjna.
dowództwo i sztab

</doc>
<doc id="1396880" url="https://pl.wikipedia.org/wiki?curid=1396880" title="Mistrzostwa Świata w Pływaniu na krótkim basenie 1995">
Mistrzostwa Świata w Pływaniu na krótkim basenie 1995

II Mistrzostwa świata w pływaniu na krótkim basenie, które odbyły się od 30 listopada do 3 grudnia 1995 roku w Rio de Janeiro w Brazylii.

</doc>
<doc id="1396881" url="https://pl.wikipedia.org/wiki?curid=1396881" title="Edgardo Bauza">
Edgardo Bauza

Edgardo Bauza (ur. 26 stycznia 1958 w Granadero Baigorria) – argentyński piłkarz i trener. Podczas kariery zawodniczej grał na pozycji obrońcy. Były selekcjoner reprezentacji Argentyny.
Bauza rozpoczął swoją karierę w 1977 roku w klubie Rosario Central. Grał tam przez pięć lat po czym zmienił barwy klubowe na Atlético Junior w którym rozegrał 87 spotkań i zdobył 15 bramek. W 1985 roku został piłkarzem CA Independiente, w którym przez rok zagrał siedem razy i zdobył jedną bramkę. Następnie powrócił do Rosario, dla którego grał przez trzy lata. Łącznie w Rosario Cental wystąpił 310 razy i zdobył 80 bramek. W 1990 Bauza przeszedł do CD Veracruz w którym rok później zakończył karierę zawodniczą.
Dwukrotnie w 1990 roku wystąpił w reprezentacji Argentyny, został powołany na mundial 1990.
Od 1998 roku Bauza jest trenerem. Na początku przez trzy lata prowadził Rosario Central, potem przeszedł do Vélez Sársfield, a następnie był trenerem Colón de Santa Fe. W sezonie 2004/2005 był trenerem Sporting Cristal, ale już w następnym powrócił do Colónu. W 2006 roku został trenerem LDU Quito. W 2008 roku został zwolniony y tej funkcji. W 2009 roku został trenerem saudyjskiego klubu An-Nassr, ale jeszcze w tym samym roku rozstał się tym klubem. W 2010 roku powrócił do LDU Quito. W 2013 roku ponownie rozstał się z tym klubem. W 2014 roku został trenerem San Lorenzo de Almagro. W 2015 roku został zwolniony z tego klubu. Przed rozpoczęciem sezonu 2016 został trenerem São Paulo FC. 1 sierpnia 2016 roku został nowym selekcjonerem reprezentacji Argentyny i tym samym zrezygnował z funkcji trenera São Paulo FC. 11 kwietnia 2017 roku został zwolniony z tej funkcji. 12 maja 2017 roku został selekcjonerem reprezentacji Zjednoczonych Emiratów Arabskich. 14 września 2017 roku został selekcjonerem reprezentacji Arabii Saudyjskiej i tym samy zrezygnował z prowadzenia reprezentacji ZEA. 22 listopada 2017 roku został zwolniony z funkcji selekcjonera reprezentacji Arabii Saudyjskiej, po zaledwie 68 dniach na tym stanowisku.

</doc>
<doc id="1396883" url="https://pl.wikipedia.org/wiki?curid=1396883" title="Stochód">
Stochód

Stochód ( "Stochid") – rzeka w północno-zachodniej Ukrainie, prawy dopływ Prypeci.
Wypływa z Wyżyny Wołyńskiej, jej długość wynosi 188 km, a powierzchnia dorzecza 3125 km². Nazwa rzeki pochodzi od wielu starorzeczy i kanałów ("sto chid-sto dróg"'). Jedyną większą miejscowością nad Stochodem jest Lubieszów.
Od czerwca 1916 do sierpnia 1917 roku na rzece opierała się linia frontu wschodniego I wojny światowej.

</doc>
<doc id="1396884" url="https://pl.wikipedia.org/wiki?curid=1396884" title="Denzlingen (stacja kolejowa)">
Denzlingen (stacja kolejowa)

Denzlingen – stacja kolejowa w Denzlingen, w kraju związkowym Badenia-Wirtembergia, w Niemczech. Znajdują się tu 2 perony.

</doc>
<doc id="1396886" url="https://pl.wikipedia.org/wiki?curid=1396886" title="Suwalskie Towarzystwo Genealogiczne">
Suwalskie Towarzystwo Genealogiczne



</doc>
<doc id="1396888" url="https://pl.wikipedia.org/wiki?curid=1396888" title="Herb powiatu olsztyńskiego">
Herb powiatu olsztyńskiego

Herb powiatu olsztyńskiego na tarczy typu hiszpańskiego dwudzielnej w pas - w polu górnym błękitnym herb kapituły warmińskiej (półkrzyż złoty i fromborska brama miejska z trzema wieżami w murze czerwonym). W polu dolnym herb biskupów warmińskich (na czerwonym polu biały Baranek Boży).
Herb został ustanowiony Uchwałą Rady Powiatu Olsztyńskiego z dnia 27 czerwca 2008 r.
Pierwsze pole przedstawia historyczny herb kapituły warmińskiej, natomiast drugie to herb biskupów warmińskich, czyli dwóch części historycznej Warmii, której tereny stanowią większość powiatu.

</doc>
<doc id="1396890" url="https://pl.wikipedia.org/wiki?curid=1396890" title="Choroba Santavuoriego-Haltii">
Choroba Santavuoriego-Haltii

Choroba Santavuoriego-Haltii (ceroidolipofuscynoza neuronalna typu 1, CLN1, ang. Santavuori-Haltia disease) – rzadka lizosomalna choroba spichrzeniowa z grupy ceroidolipofuscynoz neuronalnych. Spowodowana jest mutacjami w genie "CLN1" kodującym enzym lizosomalny, tioesterazę palmitoilową białek. Opisano jak dotąd ponad 40 mutacji w tym genie. W Finlandii za 98% przypadków choroby odpowiada mutacja missens Arg122Trp. Pierwszy opis "postępującej" encefalopatii przedstawił Hagberg i wsp. w 1968 roku. W 1973 Satavuori i Haltia opisali szczegółowo objawy kliniczne i patologię schorzenia.
Tioesteraza palmitoilowa jest enzymem lizosomalnym, katalizującym reakcję odłączania łańcuchów kwasu palmitylowego i niektórych innych kwasów tłuszczowych od reszt cysteinowych S-acylowanych białek. Mutacje odpowiedzialne za chorobę powodują obniżenie lub zniesienie aktywności enzymu. Spichrzany w lizosomach materiał stanowią sapozyny A i D, będące enzymami aktywującymi lizosomalne hydrolazy; przyczyna tego jest nie do końca poznana.

</doc>
<doc id="1396892" url="https://pl.wikipedia.org/wiki?curid=1396892" title="Rodolfo Rodríguez">
Rodolfo Rodríguez

Rodolfo Sergio Rodríguez Rodríguez (ur. 20 stycznia 1956) – piłkarz urugwajski, bramkarz.
Kariera klubowa.
Piłkarską karierę rozpoczął w 1971 roku w klubie CA Cerro, skąd w 1976 przeniósł się do Club Nacional de Football, gdzie rozpoczęła się jego kariera zawodowa. W Nacionalu występował do 1984 roku zdobywając w tym okresie trzykrotnie mistrzostwo Urugwaju (1977, 1980 i 1983) oraz wygrywając turniej Copa Libertadores 1980, a następnie Puchar Interkontynentalny.
W 1984 Rodríguez przeniósł się do Brazylii, do klubu Santos FC, z którym jeszcze w tym samym roku zdobył mistrzostwo stanu São Paulo (Campeonato Paulista). W Santosie grał do 1988 roku.
Następnie Rodríguez rozegrał jeden sezon w portugalskim klubie Sporting CP, skąd w 1990 wrócił do Brazylii, gdzie grał w klubie Portuguesa São Paulo, z którego po dwóch latach przeszedł do EC Bahia. Z klubem Bahia dwukrotnie został mistrzem stanu Bahia - w 1993 i 1994.
Kariera reprezentacyjna.
Rodríguez bronił bramki reprezentacji Urugwaju w czterech meczach grupowych nieudanego turnieju Copa América 1979. Urugwaj grał w grupie z Paragwajem i Ekwadorem, plasując się ostatecznie na drugim miejscu za Paragwajem (późniejszym trumfatorem).
Z reprezentacją Urugwaju Rodríguez wygrał w rozegrany na przełomie lat 1980 i 1981 prestiżowy turniej Mundialito zorganizowany w 50 rocznicę pierwszych mistrzostw świata.
W turnieju Copa América 1983 Urugwaj zdobył mistrzostwo Ameryki Południowej, a Rodríguez był podstawowym bramkarzem drużyny, broniąc jej bramki we wszystkich ośmiu meczach - z Chile i Wenezuelą w fazie grupowej, z Peru w półfinale oraz w dwóch finałowych spotkaniach z Brazylią.
Będąc piłkarzem brazylijskiego klubu Santos FC był w kadrze reprezentacji Urugwaju w finałach mistrzostw świata w 1986 roku, gdzie Urugwaj dotarł do 1/8 finału. Choć był podstawowym bramkarzem reprezentacji, z powodu kontuzji nie zagrał w żadnym meczu. Zastąpił go Fernando Álvez.
Rodríguez jak dotąd rozegrał najwięcej meczów w barwach reprezentacji Urugwaju - od 6 października 1976 do 21 kwietnia 1986 79 razy przywdziewał koszulkę "celestes"

</doc>
<doc id="1396893" url="https://pl.wikipedia.org/wiki?curid=1396893" title="Megalopotamos">
Megalopotamos

Megalopotamos (gr. ) – rzeka w południowo-zachodniej części wyspy Krety, w Grecji. Źródła rzeki znajdują się niedaleko ruin kościoła Ajos Nikolaos (św. Mikołaj), następnie rzeka płynie wąwozem Kurtaliotiko i uchodzi do Morza Libijskiego na porośniętej palmowym lasem plaży Preweli.

</doc>
<doc id="1396894" url="https://pl.wikipedia.org/wiki?curid=1396894" title="Opolskie Towarzystwo Genealogiczne">
Opolskie Towarzystwo Genealogiczne



</doc>
<doc id="1396896" url="https://pl.wikipedia.org/wiki?curid=1396896" title="Podróż apostolska Pawła VI do Azji">
Podróż apostolska Pawła VI do Azji

Podróż apostolska papieża Pawła VI do 8 krajów Azji – odbyła się w dniach od 25 listopada do 5 grudnia 1970 roku. Papież odwiedził Iran, Pakistan, Filipiny, Samoa Amerykańskie, Australię, Indonezję, Hongkong oraz Sri Lankę.
Była to ostatnia i zarazem najdłuższa pielgrzymka Pawła VI.
Przebieg pielgrzymki.
Iran.
26 listopada 1970 roku Paweł VI odwiedził stolicę Iranu Teheran, gdzie spotkał się z władzami, szachem oraz wiernymi.
Pakistan.
Dzień później papież odwiedził na krótko Dakkę, stolicę Wschodniego Pakistanu (obecnie Bangladeszu), gdzie w swoim przemówieniu wyraził słowa współczucia i pocieszenia dla ludności bengalskiej, cierpiącej z powodu przejścia cyklonu Bhola.
Filipiny.
Tego samego dnia, 27 listopada 1970 roku, papież wylądował na lotnisku w Manili.
Tam, cierpiący na zaburzenia psychiczne boliwijski malarz Benjamín Mendoza lekko ranił Pawła VI w pierś. Mimo to papież zdecydował się kontynuować podróż.
W czasie trzydniowego pobytu na Filipinach papież odwiedził m.in. katedrę w Manili, a także spotkał się z prezydentem Ferdinandem Marcosem, delegacją wiernych z wyspy Tajwan, biskupami Azji, i in.
Samoa Zachodnie.
30 listopada 1970 roku papież odwiedził także miasto Pago Pago na Wyspach Samoa. Najważniejszymi punktami jego wizyty w Pago Pago było spotkanie z głową państwa Samoa – Malietoa Tanumafili II, a także przemowa do ludności katolickiej zamieszkującej wyspy.
Australia.
W dniach 30 listopada – 3 grudnia 1970 Paweł VI przebywał w Sydney. Tam spotkał się m.in. z władzami miejskimi, australijską młodzieżą oraz Konferencją Episkopatu.
Indonezja.
W stolicy Indonezji – Dżakarcie papież przebywał w dniach od 3 do 4 grudnia 1970 roku. Tam odbyły się spotkania z wiernymi katolickimi zamieszkującymi to państwo, a także z ówczesnym prezydentem, Suharto.
Hongkong.
W Hongkongu papież spędził zaledwie kilka godzin, w czasie których odbył spotkanie z ludnością tej ówczesnej brytyjskiej kolonii.
Sri Lanka.
Ostatnim państwem, które Paweł VI odwiedził podczas podróży był Cejlon. Tam papież odprawił mszę dla katolickiej ludności wyspy.

</doc>
<doc id="1396897" url="https://pl.wikipedia.org/wiki?curid=1396897" title="Echterdingen (przystanek kolejowy)">
Echterdingen (przystanek kolejowy)

Echterdingen – przystanek osobowy w Leinfelden-Echterdingen, w kraju związkowym Badenia-Wirtembergia, w Niemczech. Znajduje się tu 1 peron.

</doc>
<doc id="1396898" url="https://pl.wikipedia.org/wiki?curid=1396898" title="Lista postaci cyklu Jeźdźcy smoków z Pern">
Lista postaci cyklu Jeźdźcy smoków z Pern

Postacie z cyklu Jeźdźców smoków z Pern - osoby stworzone w wyobraźni Anne McCaffrey w fantastycznym świecie serii Jeźdźców smoków z Pern.
Postacie z cyklu Jeźdźcy smoków z Pern.
Smoki.
Szóste przejście

</doc>
<doc id="1396899" url="https://pl.wikipedia.org/wiki?curid=1396899" title="Herb powiatu grajewskiego">
Herb powiatu grajewskiego

 
 
Herb powiatu grajewskiego przedstawia w polu czerwonym kroczącego, złotego łosia o oku czarnym. Nad łosiem w lewym górnym rogu gwiazda ośmiopromienna złota.
Herb został ustanowiony 28 maja 2013 r.
Projekty herbu.
W 2008 r. rada powiatu przyjęła projekt herbu przedstawiający na tarczy dwudzielnej w pas, w polu pierwszym złotym połuniedźwiedź czarny o języku czerwonym i oku złotym i połuorzeł czerwony o oku czarnym grzbietami złączone pod wspólną koroną złotą, w polu drugim zielonym łoś złoty o oku czarnym stojący.
W 2009 r. przyjęto projekt herbu przedstawiający w polu złotym na górze połuniedźwiedź czarny o języku czerwonym i oku złotym i połuorzeł czerwony o oku czarnym grzbietami złączone pod wspólną koroną złotą, pod nimi łoś czerwony o oku czarnym stojący.
Oba projekty nie uzyskały pozytywnej opinii Komisji Heraldycznej przy Ministerstwie Spraw Wewnętrznych i Administracji.

</doc>
<doc id="1396901" url="https://pl.wikipedia.org/wiki?curid=1396901" title="Mieczyk Alvareza">
Mieczyk Alvareza

, ("Xiphophorus alvarezi") – słodkowodna ryba akwariowa z rzędu karpieńcokształtnych (Cyprinodontiformes) z rodziny piękniczkowatych (Poeciliidae). 
Taksonomia.
Po raz pierwszy opisana przez Donn E. Rosen w 1960 roku, wraz z czterema innymi gatunkami z rodzaju "Xiphophorus".
Występowanie.
Ameryka Środkowa: Meksyk, Gwatemala, w szybko płynących rzekach.
Charakterystyka.
Samiec, smuklejszy od nieco większej samiczki, posiada charakterystyczną płetwę ogonową w kształcie miecza oraz gonopodium umożliwiające zapłodnienie wewnętrzne.
Dorasta do 7,5 cm długości

</doc>
<doc id="1396902" url="https://pl.wikipedia.org/wiki?curid=1396902" title="Esslingen-Mettingen">
Esslingen-Mettingen

Esslingen-Mettingen – stacja kolejowa w Esslingen am Neckar, w kraju związkowym Badenia-Wirtembergia. Znajdują się tu 2 perony.

</doc>
<doc id="1396903" url="https://pl.wikipedia.org/wiki?curid=1396903" title="1 Batalion Rozpoznawczy">
1 Batalion Rozpoznawczy



</doc>
<doc id="1396904" url="https://pl.wikipedia.org/wiki?curid=1396904" title="Mieczyk Montezumy">
Mieczyk Montezumy

Mieczyk Montezumy ("Xiphophorus montezumae") – gatunek słodkowodnej ryby z rodziny piękniczkowatych (Poeciliidae).
Występowanie.
Ameryka Środkowa: Meksyk w wodach tropikalnych; 20–26° C
Charakterystyka.
Samiec, smuklejszy od nieco większej samiczki, posiada charakterystyczną płetwę ogonową w kształcie miecza oraz gonopodium umożliwiające zapłodnienie wewnętrzne. Długość miecza może ponad dwukrotnie przekraczać długość ciała.
Dorasta do 5,5 cm (Samiec) i 6,5 cm (samica).

</doc>
<doc id="1396905" url="https://pl.wikipedia.org/wiki?curid=1396905" title="Oh Lord, God Of Vengeance, Show Yourself!">
Oh Lord, God Of Vengeance, Show Yourself!



</doc>
<doc id="1396907" url="https://pl.wikipedia.org/wiki?curid=1396907" title="Małopolskie Towarzystwo Genealogiczne">
Małopolskie Towarzystwo Genealogiczne



</doc>
<doc id="1396908" url="https://pl.wikipedia.org/wiki?curid=1396908" title="Rodolfo Rodriguez">
Rodolfo Rodriguez



</doc>
<doc id="1396911" url="https://pl.wikipedia.org/wiki?curid=1396911" title="Rodolfo Sergio Rodríguez">
Rodolfo Sergio Rodríguez



</doc>
<doc id="1396913" url="https://pl.wikipedia.org/wiki?curid=1396913" title="Heidelberg-Pfaffengrund/Wieblingen">
Heidelberg-Pfaffengrund/Wieblingen

Heidelberg-Pfaffengrund/Wieblingen – przystanek kolejowy w Heidelbergu, w kraju związkowym Badenia-Wirtembergia, w Niemczech. Znajduje się tu 1 peron.

</doc>
<doc id="1396915" url="https://pl.wikipedia.org/wiki?curid=1396915" title="Towarzystwo Genealogiczno-Heraldyczne w Poznaniu">
Towarzystwo Genealogiczno-Heraldyczne w Poznaniu

Towarzystwo Genealogiczno-Heraldyczne w Poznaniu – stowarzyszenie genealogiczno-heraldyczne.
Charakterystyka.
Powstało w 1987, jako pierwsze tego typu w Polsce. Jego inicjatorem był Rafał T. Prinke, prezes zarządu w latach 1987-1998 (autora "Poradnika genealoga amatora"). Jest stowarzyszeniem o zasięgu ogólnopolskim i polonijnym. Od 1998 prezesem Towarzystwa jest Leszek Krajkowski, a w skład zarządu wchodzą również Piotr Dziembowski i Andrzej Szymon Waliszewski.
Towarzystwo skupia zarówno zawodowych historyków, jak i ludzi hobbistycznie zajmujących się odkrywaniem rodzinnej przeszłości, prowadzi działalność badawczą i popularyzatorską w zakresie szeroko pojmowanej genealogii i heraldyki. Organizuje wykłady i spotkania dyskusyjne., odbywają się one w pierwszy piątek każdego miesiąca (z wyjątkiem dwóch miesięcy letnich) w sali dydaktycznej Muzeum Archeologicznego w Poznaniu. 
Towarzystwo udziela konsultacji w zakresie metodyki badań genealogiczno-heraldycznych, tworzy archiwum genealogiczne i gromadzi zbiory biblioteczne, od 1990 roku wydaje czasopismo "Gens" (zawierające monografie rodzin, indeksy źródeł i inne opracowania oparte na kwerendach archiwalnych członków Towarzystwa i literaturze przedmiotu). 
Zarząd.
Komisja Rewizyjna:
Sekretarz – Kazimiera Wielicka-Walczak
Członkowie honorowi:

</doc>
<doc id="1396916" url="https://pl.wikipedia.org/wiki?curid=1396916" title="Abbaja">
Abbaja



</doc>
<doc id="1396918" url="https://pl.wikipedia.org/wiki?curid=1396918" title="Zwyrodnienie Wallera">
Zwyrodnienie Wallera

Zwyrodnienie Wallera (pierwotne zwyrodnienie aksonalne, ang. Wallerian degeneration) – zmiana neuropatologiczna, występująca wskutek przerwania ciągłości włókna nerwowego. Towarzyszy przecięciom nerwu, zmiażdżeniom, nadmiernym rozciągnięciom, niedokrwieniu nerwu. Nazwa upamiętnia odkrywcę zjawiska, Augustusa Wallera, który zmiany tego typu opisał u żab z przeciętym nerwem podjęzykowym i językowo-gardłowym w 1850 roku.
Przerwanie ciągłości włókna nerwowego powoduje zmiany w aksonie i w otoczce mielinowej. Dalsza, odcięta część aksonu ulega degeneracji w pierwszej kolejności. Mikroskopowo obserwuje się dezintegrację cytoszkieletu i akumulację organelli. Następnie dochodzi do zaburzeń osłonki mielinowej: powstają tzw. komory niedokrwienne, owoidy, złogi lipidowe, naciek makrofagów. Puste, pozbawione aksonów osłonki mielinowe, mogą przetrwać do 52 dni.

</doc>
<doc id="1396919" url="https://pl.wikipedia.org/wiki?curid=1396919" title="Ewolucjonizm (myśl polityczna)">
Ewolucjonizm (myśl polityczna)

Ewolucjonizm w myśli politycznej, konserwatyzm ewolucyjny − nurt konserwatyzmu, który głosi akceptację powolnych zmian systemu politycznego przy jednoczesnej niechęci wobec rozwiązań radykalnych, rewolucyjnych. Twórcą tego nurtu jest Edmund Burke, autor książki "Rozważania o rewolucji we Francji" (ang: "Reflections on the Revolution in France"). Myśl ewolucyjna rozkwitała od czasu przełomu XVIII i XIX wieku w Anglii. 
Edmund Burke martwił się o zachowanie tak zwanego „związku generacyjnego” między pokoleniami, by zbyt radykalna zmiana nie powodowała, że starsi i młodsi nie mogli już się zrozumieć. Rewolucję traktował jako niedozwolone zerwanie ciągłości historycznej. Naród jest dziełem wielu generacji, tych przeszłych, obecnych i przyszłych. Żadna generacja nie ma prawa podejmowania decyzji w imieniu pozostałych. Rewolucja jest właśnie taką nieuprawnioną decyzją.
Burke w swej książce potępiał rewolucję, gilotynę, antyarystokratyzm i mordy, lecz nie negował potrzeby zmian. Francuzom radził skorzystać w obalaniu absolutyzmu z dorobku „wolnościowego” Francji tzn. z instytucji jaką były Stany Generalne (zwołane we Francji w 1614 roku, a potem dopiero w 1789).
Pisał to, jeszcze zanim jakobini urządzali swe masowe mordy, lecz wiedział z pism Rousseau i Holbacha, że francuskie wizje polityczne, jako zbyt abstrakcyjne, przeintelektualizowane i pełne pogardy dla tradycji są skazane na niepowodzenie.
Kontynuatorami Burke’a byli w tym znaczeniu tacy myśliciele jak Alexis de Tocqueville czy Herbert Spencer, a w polityce William Pitt Młodszy, Otto von Bismarck, Benjamin Disraeli czy Margaret Thatcher.
Jego przeciwieństwem był konserwatyzm tradycjonalistyczny - tradycjonalizm, którego ojcem jest Joseph de Maistre. Tradycjonaliści starali się odbudować i przywrócić stary ład polityczny który zburzyła w 1789 roku rewolucja francuska.
Niektórzy myśliciele konserwatywni za właściwy konserwatyzm uważali i uważają jedynie tradycjonalizm, a konserwatyzm ewolucyjny jest dla nich wcieleniem liberalizmu. Takie poglądy ma wśród polskich autorów Adam Wielomski. 
Tradycjonaliści szanowali i szanują takie instytucje jak monarchia dziedziczna czy arystokracja. Ewolucjoniści „konserwują” dawne wartości nawet w warunkach demokracji, niemożliwej do zaakceptowania dla tradycjonalistów.

</doc>
<doc id="1396920" url="https://pl.wikipedia.org/wiki?curid=1396920" title="Herb Oleśnicy">
Herb Oleśnicy

Herb Oleśnicy – jeden z symboli miasta Oleśnica w postaci herbu.
Wygląd i symbolika.
Herb (mały) przedstawia na czerwonym polu tarczy herbowej srebrnego orła, będącego symbolem świętego Jana Ewangelisty, z głowa zwrócona w prawo, z uniesionymi i rozwiniętymi skrzydłami. Głowa orła otoczona jest złotym nimbem. W szponach orła umieszczona jest złota wstęga z napisem „S+IOEVAN” (święty Jan Ewangelista).
W herbie wielkim nad tarczą z orłem świętego Jana Ewangelisty (małym herbem) umieszczony jest srebrno-złoty hełm z klejnotem herbowym w postaci złoto-srebrnej korony i srebrnego księżycowego sierpa ze srebrnym krzyżem pośrodku, umieszczonym na czarnym tle oraz osadzonymi na sierpie trzema wieżami blankowanymi o spiczastych dachach w kolorze bordowo – czarnym. Całość ozdobiona jest bordowymi labrami.

</doc>
<doc id="1396921" url="https://pl.wikipedia.org/wiki?curid=1396921" title="6 Batalion Rozpoznawczy">
6 Batalion Rozpoznawczy

Bataliony rozpoznawcze Wojska Polskiego noszące numer 6:

</doc>
<doc id="1396923" url="https://pl.wikipedia.org/wiki?curid=1396923" title="Thomas Forster">
Thomas Forster

Thomas Forster (ur. 29 marca 1683, zm. w październiku 1738) był politykiem brytyjskim z Nortumbrii, posiadaczem ziemskim i "generałem" w jakobickiej armii w powstaniu szkockim z 1715 roku.
Pochodził z potężnej rodziny Forsterów z Bamburgh i Adderstone Hall, z której wywodziło się wielu zarządców zamku w Bamburgh i szeryfów Nortumbrii.
Jego ojcem był Thomas Forster (1659-1725) z Adderstone, członek parlamentu angielskiego (po unii z 1707 – brytyjskiego) w latach 1705-1708 i szeryfem ("High Sheriff") Nortumbrii od roku 1703. Matką przyszłego jakobity była Frances Forster, córka Sir Williama Forstera z zamku Bamburgh.
Sam Thomas Forster – młodszy też był członkiem parlamentu z Nortumbrii ale w latach 1708-1716. W roku 1700 współdziedziczył (wraz ze swą ciotką Dorothy Crew, żoną Lorda Crew, biskupa Durham, posiadłosci Bamburgh i Blanchland ciężko zadłużone. Chociaż Lord Crew odkupił je potem od Forstera młodszego, ten nadal nie miał do końca ustabilizowanej sytuacji finansowej.
Forsterowie byli spokrewnieni z Radcliffe'ami, której to rodziny głowa – James Radcliffe, 3. hrabia Derwentwater – kuzyn starego jakobickiego pretendenta, był szefem powstania jakobickiego w 1715. Mimo iż Forster był protestantem (a nie jak większość jakobitów – katolikiem) i nie miał doświadczenia wojskowego, został "generałem" w armii jakobickiej.
Bitwa pod Preston (1715) zakończyła się klęską Jakobitów. Forster został uwięziony w więzieniu Newgate Prison, lecz udało mu się uciec do Francji i służyć dalej Staremu Pretendentowi.
W 1716 roku Forstera zaocznie usunięto z grona posłów parlamentu. Forster zmarł w październiku 1738 we Francji. Jego ciało przewieziono do Bamburgh i pochowano.

</doc>
<doc id="1396924" url="https://pl.wikipedia.org/wiki?curid=1396924" title="Ignacy Tislowitz">
Ignacy Tislowitz

Ignacy Tislowitz (ur. 21 sierpnia 1885 w Krakowie, zm. 22 lutego 1936 tamże) – polski architekt żydowskiego pochodzenia, działający w Krakowie.

</doc>
<doc id="1396926" url="https://pl.wikipedia.org/wiki?curid=1396926" title="Roberto Succo">
Roberto Succo

Roberto Succo (ur. 3 kwietnia 1962 w Wenecji, zm. 23 maja 1988 w Vicenzy) – włoski seryjny morderca zwany Potworem z Mestre. W latach 1981–1988 zamordował we Włoszech oraz Francji, 7 osób.
Życiorys.
Succo popełnił swoje pierwsze morderstwa 9 kwietnia 1981 roku. Zamordował wtedy swoich rodziców, gdyż ci nie chcieli pożyczyć mu samochodu. Tego samego wieczora ranił oficera policji, gdy ten próbował go aresztować. Wkrótce został zatrzymany. Succo został uznany przez sąd za psychicznie chorego i skazano go na 10 lat pobytu w zakładzie dla umysłowo chorych w Reggio Emilia. W czasie pobytu tam studiował i zdobył stopień wykształcenia w politologii.
15 maja 1986 roku Succo uciekł ze szpitala. Udało mu się uciec do Francji. Przez parę następnych miesięcy tułaczki po tym kraju, Succo dopuścił się tam licznych przestępstw – morderstw, gwałtów oraz włamań. W przeciągu dwóch lat dokonał wielu napadów w wielu krajach Europy. We Francji zabił dwóch policjantów. Wkrótce został przestępcą numer jeden we Włoszech, Francji oraz Szwajcarii.
28 lutego 1988, Succo został aresztowany w swoim rodzinnym mieście – Mestre. Przez cały czas pobytu w areszcie wielokrotnie usiłował z niego uciec. Succo nie doczekał procesu, popełnił samobójstwo w swojej celi.

</doc>
<doc id="1396928" url="https://pl.wikipedia.org/wiki?curid=1396928" title="Herrenberg (stacja kolejowa)">
Herrenberg (stacja kolejowa)

Herrenberg – stacja kolejowa w Herrenbergu, w kraju związkowym Badenia-Wirtembergia, w Niemczech. Znajdują się tu 3 perony.

</doc>
<doc id="1396930" url="https://pl.wikipedia.org/wiki?curid=1396930" title="Świętokrzyskie Towarzystwo Genealogiczne „Świętogen”">
Świętokrzyskie Towarzystwo Genealogiczne „Świętogen”



</doc>
<doc id="1396935" url="https://pl.wikipedia.org/wiki?curid=1396935" title="Autostrada 1 (Izrael)">
Autostrada 1 (Izrael)

Autostrada 1 (hebr.: כביש 1) – główna autostrada w Izraelu, łącząca Tel Awiw z Jerozolimą. Od Ramat Szelomo jest to droga ekspresowa, która na wysokości Bet ha-Arawa przechodzi w drogę ekspresową 90 biegnącą wzdłuż rzeki Jordan od Jeziora Galilejskiego do Morza Martwego.
Autostrada jest bardzo przeciążona, szczególnie przy wjazdach do Tel Awiwu i Jerozolimy. Droga prowadzi przez trudną górską okolicę i z tego powodu posiada wiele zakrętów. Wpływa to na dużą ilość wypadków samochodowych. Podjazdy górskie powodują także spowolnienie jazdy samochodów ciężarowych, co jest dodatkowym czynnikiem utrudniającym ruch.
Historia budowy.
Odcinek drogi pomiędzy Latrun a Jerozolimą przebiega mniej więcej trasą starożytnej drogi łączącej Jafę i Jerozolimę. Droga ta została wybrukowana przez Turków w latach 60. XIX wieku i od tego czasu służyła jako główny szlak komunikacyjny z wybrzeża do Jerozolimy.
Podczas I wojny izraelsko arabskiej w 1948 roku odcinek drogi na wysokości Latrun został zajęty przez Jordańczyków, którzy odcięli w ten sposób Jerozolimę od pomocy z wybrzeża. Wymusiło to na Izraelczykach uruchomienie komunikacji drogowej na nowej trasie, nazwanej "Drogą Męstwa" (hebr.: Derekh Ha'Gvura) – fragmenty współczesnej drogi ekspresowej nr 38 i drogi ekspresowej nr 44. W 1965 roku przeprowadzono prace budowlane, poszerzając starą drogę pomiędzy Sza’ar ha-Gaj a Jerozolimą do czterech pasów jezdni. Jednak droga została otwarta dla ruchu na całej swojej długości dopiero po wojnie sześciodniowej w 1967 roku. W latach 70. XX wieku wybudowano obwodnicę Abu Ghausz. W 1978 roku otwarto nowy odcinek autostrady, łączący Sza’ar ha-Gaj z portem lotniczym im. Dawida Ben-Guriona. Pomimo że nowa droga była dłuższa o około 10 km, to znacznie szybsza i bezpieczniejsza. Jedną z pierwszych osób, które jechały po tym nowym odcinku autostrady był egipski prezydent Anwar as-Sadat, który w 1977 roku odwiedził Izrael. W 1998 roku poszerzono odcinek pomiędzy Gannot a Ben Szemen do sześciu pasów. W latach 1999-2003, podczas budowy autostrady nr 6 całkowicie przebudowano węzeł drogowy przy Ben Szemen. Poszerzono wówczas odcinek drogi do Kefar Danijjel do ośmiu pasów. Pomimo tych wszystkich prac modernizacyjnych, autostrada 1 nie spełnia wszystkich standardów wymaganych od autostrad, głównie z powodu wąskich poboczy, niebezpiecznych oraz stromych podjazdów, i ograniczenia prędkości miejscami do 80 km/h. To właśnie dlatego od Sza’ar ha-Gaj jest to droga ekspresowa. W ostatnich latach przeprowadzono poważne prace budowlane przy budowie linii szybkiej kolei Rakewet Jisra’el z Tel Awiwu do Jerozolimy. Nowa linia kolejowa w trzech punktach przecina autostradę, co wymagało wybudowania tuneli i nowych węzłów drogowych w rejonie Jerozolimy.
Przebieg.
Autostrada nr 1 rozpoczyna się na południowo-wschodnich przedmieściach Tel Awiwu. Na wysokości stacji kolejowej Tel Awiw ha-Hagana odłącza się ona w kierunku południowo-wschodnim od autostrady nr 20 ("Ajjalon Highway"). Pomiędzy dwoma jezdniami autostrady biegnie koryto rzeki Ajjalon oraz linia kolejowa Rakewet Jisra’el. Po około 0,5 km autostrada przebiega pod wiaduktem, którym biegnie droga nr 461. Po następnym 1 km jezdnia wschodnia przebiega nad rzeką Ajjalon, a jezdnia zachodnia przebiega nad torami kolejowymi. Następnie autostrada wykręca łagodnym łukiem w kierunku wschodnim i nad drogą przebiega niewielki wiadukt, którym przebiega droga rolnicza. Po kolejnym 1 km po stronie południowej autostrady rozpoczynają się zabudowania miejscowości Azor, która jednak nie ma bezpośredniego wjazdu na autostradę. W celu usprawnienia miejskiej komunikacji, nad autostradą poprowadzono wiadukt z lokalną drogą. Po następnych 1,5 km znajduje się rozległy węzeł drogowy, z bezkolizyjnymi zjazdami na autostradę nr 4 i położoną 1 km na południe drogę ekspresową nr 44. Przy tym węźle drogowym, od strony północnej znajduje się moszaw Gannot, a od strony południowej moszaw Miszmar ha-Sziwa.
Po kolejnych 1,5 km jezdnia północna przebiega wiaduktem nad linią kolejową, która kieruje się w stronę międzynarodowego portu lotniczego im. Ben Guriona. Po następnych 0,5 km znajduje się węzeł drogowy z wiaduktem, którym biegnie droga nr 412. Na południe od węzła jest miasteczko Bet Dagan, a na północ moszaw Chemed. Po około 2 km jezdnia południowa przebiega wiaduktem nad linią kolejową i autostrada wykręca w kierunku portu lotniczego im. Ben Guriona. Po drodze mija pod wiaduktem lokalną drogę łączącą położoną na południu wioskę Kefar Chabad z położonym na północ moszawem Cafrijja. Przebiegając przy terminalu lotniska, autostrada mija po stronie południowej moszawy Jagel i Achi’ezer, oraz lokalną drogę nr 4044. Na wysokości starego terminala lotniska znajduje się bezkolizyjny węzeł drogowy łączący autostradę z portem lotniczym im. Ben Guriona poprzez lokalną drogę nr 453, która łączy się dalej z drogą ekspresową nr 40 i drogą ekspresową nr 46. Następnie nad autostradą przebiega wiadukt z linią kolejową biegnącą z portu lotniczego Ben Guriona w stronę Ramli, a po 0,5 km pod autostradą przebiega linia kolejowa z położonego bardziej na północy miasta Kefar Sawa. Zaraz za tymi wiaduktami znajduje się węzeł drogowy, w którym pod autostradą przebiega droga ekspresowa nr 40. Można tutaj zjechać do położonych na południe miast Ramla i Lod. Następnie autostrada mija położony na południe moszaw Ginnaton i dochodzi do dużego węzła drogowego z płatną autostradą nr 6 oraz z drogami nr 443 i nr 444. Istnieje tutaj możliwość zjechania do moszawu Chadid i wioski Ben Szemen. W tym miejscu autostrada nr 1 wykręca na południe i razem z autostradą nr 6 mija moszaw Kefar Danijjel, by po 4 km odłączyć się w kierunku południowo-wschodnim. Od tego miejsca (86 metrów n.p.m.) autostrada zaczyna wspinać się w Dolinę Ajalon w Szefeli.
Po kolejnych 3 km, pod autostradą tunelem przebiega linia szybkiej kolei biegnącej do Jerozolimy. Po następnym 1 km znajduje się węzeł drogowy z autostradą nr 431 przy moszawie Kefar Szemu’el. Istnieje tutaj możliwość zjechania do położonego na północny wschód miasta Modi’in-Makkabbim-Re’ut. Autostrada osiąga tutaj wysokość 117 m n.p.m. i po przejechaniu 2 km przebiega wiaduktem nad lokalną drogą łączącą położone na południe moszawy Miszmar Ajjalon i Kefar Bin Nun z położonymi na północ kibucem Sza’alwim i wioską Nof Ajjalon. Po następnych 2 km autostrada osiąga w rejonie monastyru Latrun wysokość 249 m n.p.m. Znajduje się tutaj węzeł drogowy z autostradą nr 3. Po kolejnych 3 km autostrada dochodzi do wysokości 290 m n.p.m. (góry Judzkie), na której jest węzeł drogowy z drogą ekspresową nr 38. Przy węźle znajduje się stacja benzynowa z parkingiem i punktem obsługi podróżnych. Istnieje tutaj możliwość zjechania do położonego na południe moszawu Mesillat Cijjon. Następnie autostrada wspina się na wysokość 650 m n.p.m. i po 6 km dociera do węzła drogowego z drogą nr 3955 przy moszawie Szo’ewa. Istnieje możliwość zjechania tutaj do położonego dalej na południe moszawu Szoresz. Po kolejnym 1 km znajduje się zjazd na drogę nr 425, prowadzącą do miejscowości Kirjat Je'arim oraz moszawów Newe Ilan i Jad ha-Szemona. W odległości 4 km znajduje się następny węzeł drogowy i nad autostradą wiaduktem przebiega droga nr 3975. Można tutaj zjechać w kierunku północnym do miejscowości Kirjat Je'arim, Abu Ghausz, moszawu Bet Nekofa oraz kibucu Kirjat Anawim, a na południe do wiosek Ajn Nakkuba i Ajn Rafa. W odległości 3 km znajduje się węzeł drogowy, w którym nad autostradą przebiega droga nr 3965. Jest to zjazd do miejscowości Mewasseret Cijjon. Przy zjeździe jest stacja benzynowa z parkingiem i punktem obsługi podróżnych. Po pokonaniu następnych 3 km autostrada dociera do Jerozolimy. Jest tutaj zjazd do położonego na południe Moca Illit. Następnie autostrada wykręca ostro na północ i mija po stronie wschodniej osiedla Moca i Romema (jest zjazd). Po 1 km znajduje się węzeł drogowy z drogą nr 386 i autostrada wykręca na wschód przejeżdżając przez tunel w Nachal Sorek (długość 400 m). Po wschodniej stronie tunelu znajduje się podwójny węzeł drogowy z drogami nr 436 i 404. Obie drogi przechodzą wiaduktami ponad autostradą. Można tędy zjechać do osiedla Ramot. W tym miejscu droga traci standard autostrady i dalej biegnie już jako droga ekspresowa 1. Po kolejnym 1 km jest zjazd do położonego na północ osiedla Ramat Szelomo. Po następnych 2 km jest skomplikowane skrzyżowanie i węzeł drogowy z przebiegającą wiaduktem drogą ekspresową nr 60 (zjazd do osiedla Pisgat Ze’ew). Następnie droga dociera do Jerozolimy Wschodniej oraz omija od północy i wschodu Górę Skopus.
Po opuszczeniu Jerozolimy droga kieruje się na wschód, opadając w kierunku depresji rzeki Jordan. W odległości 5 km od Jerozolimy jest węzeł drogowy z drogą nr 417. Jest tutaj kilka zjazdów do miasta Ma’ale Adummim. Ostatni zjazd znajduje się po 10 km (na drogę nr 437). W tym miejscu droga traci standard drogi ekspresowej i dalej biegnie jako droga międzymiastowa. Po kolejnych 3 km droga mija położoną na północ wieś Kefar Adummim. Przy zjeździe znajduje się stacja benzynowa. Kilometr dalej jest skrzyżowanie z drogą nr 458, którą można dojechać do wioski Alon. Po 5 km jazdy przez pustynną okolicę dociera się do wioski Micpe Jericho, za którą droga mija punkt o wysokości 0 m n.p.m. Po następnych 5 km znajduje się kilka skrzyżowań z drogami prowadzącymi do moszawu Wered Jericho i kibucu Almog. W tej okolicy droga biegnie już w depresji (230 m p.p.m.). Droga nr 1 kończy swój bieg na południe od kibucu Bet ha-Arawa, krzyżując się z drogą ekspresową nr 90.
Plany rozbudowy.
Obecnie trwają prace budowlane na wschodnim odcinku autostrady, pomiędzy Ma’ale Adummim a Jerycho.
Przy wjeździe do Tel Awiwu trwa budowa drogi ekspresowej, która ma odciążyć autostradę na odcinku pomiędzy portem lotniczym Ben-Guriona a Tel Awiwem. Budowa rozpoczęła się w 2007, a jej ukończenie jest planowane na 2010.
Potrzeba jest też pilna modernizacja autostrady na odcinku pomiędzy Sza’ar ha-Gaj a Jerozolimą. Planowane jest poszerzenie drogi o dodatkowe pasy i złagodzenie podjazdów poprzez budowę nowego mostu i tunelu. Ziemia wydobyta przy budowie tunelu zostanie wykorzystana do poszerzenia drogi o 5 m. Oczekuje się, że prace budowlane rozpoczną się w 2009 i potrwają przez 3,5 roku. Koszt budowy wyniesie 2,5 mld NIS. Pojawiły się jednak liczne protesty ze strony ekologów i budżet państwa jeszcze nie zatwierdził tej inwestycji.

</doc>
<doc id="1396936" url="https://pl.wikipedia.org/wiki?curid=1396936" title="Józef Weinberger">
Józef Weinberger

Józef Weinberger (ur. 1 marca 1861 w Krakowie, zm. 26 lutego 1936 tamże) – polski architekt żydowskiego pochodzenia, działający w Krakowie.

</doc>
<doc id="1396940" url="https://pl.wikipedia.org/wiki?curid=1396940" title="Mistrzostwa Europy U-17 w Piłce Nożnej 2008">
Mistrzostwa Europy U-17 w Piłce Nożnej 2008

Mistrzostwa Europy U-17 w piłce nożnej 2008 (ang. UEFA European Under-17 Championship 2008) – 26. edycja organizowanych przez UEFA Mistrzostw Europy w piłce nożnej mężczyzn w kategorii do lat 17.
Turniej odbył się w dniach 4-16 maja 2008 roku w Turcji na 3 stadionach zlokalizowanych w Antalyi. Mistrzem Europy do lat 17 została reprezentacja Hiszpanii, która pokonała w finale 4:0 Francję. Najlepszym zawodnikiem mistrzostw uznano Danijela Aleksicia, tytuł króla strzelców wywalczył Yannis Tafer.

</doc>
<doc id="1396944" url="https://pl.wikipedia.org/wiki?curid=1396944" title="Höfingen (przystanek kolejowy)">
Höfingen (przystanek kolejowy)

Höfingen – przystanek kolejowy w Leonberg, w kraju związkowym Badenia-Wirtembergia, w Niemczech. Znajdują się tu 2 perony.

</doc>
<doc id="1396948" url="https://pl.wikipedia.org/wiki?curid=1396948" title="Krucjata liwońska">
Krucjata liwońska

Krucjata liwońska – podbój średniowiecznej Liwonii w XIII wieku przez Niemców oraz Duńczyków. Terytorium obejmującego w czasach współczesnych Łotwę i Estonię, ostatnich nieschrystianizowanych terenów w środkowo-wschodniej Europie.
2 lutego 1207 roku, wszystkie ziemie pod kontrolą krzyżowców znane jako "Terra Mariana" zostały ustanowione księstwem zależnym od Świętego Cesarstwa Rzymskiego, a proklamowanym przez papieża Innocentego III podległym wobec Stolicy Apostolskiej.
Po sukcesie krucjaty, zdobywcy podzielili podbite tereny na niemiecką Konfederację Inflancką zorganizowaną przez Wilhelma z Modeny oraz Duńską Estonię.

</doc>
<doc id="1396949" url="https://pl.wikipedia.org/wiki?curid=1396949" title="Komórki Opalskiego">
Komórki Opalskiego

Komórki Opalskiego (ang. Opalski cells) – zwyrodniałe komórki astrogleju, opisywane w mózgowiu w przebiegu encefalopatii wątrobowych, szczególnie w encefalopatii wtórnej do choroby Wilsona. Lokalizują się w jądrach podstawy i wzgórzu. Są duże (średnicy do 35 μm), mają niewielkie bogate w chromatynę jądro komórkowe ułożone centralnie lub na obwodzie komórki i obfitą cytoplazmę, piankowatą lub ziarnistą. Opisał je w 1930 roku polski patolog Adam Opalski. Termin komórek Opalskiego wprowadził do medycyny Mirosław Mossakowski w 1965.

</doc>
<doc id="1396950" url="https://pl.wikipedia.org/wiki?curid=1396950" title="Oblężenie Viljandi (1211)">
Oblężenie Viljandi (1211)

Oblężenie Viljandi miało miejsce podczas krucjaty liwońskiej w 1211, pozostało nierozstrzygnięte. Po pięciu dniach oblężenia kawalerowie mieczowi odeszli z estońskimi zakładnikami.
Wiosną 1211 zakon kawalerów mieczowych postanowił zająć fortecę w Viljandi. Atak na zamek poprzedziły grabieże przyległych terenów, morderstwa i branie w niewolę złapanych wieśniaków. Cześć jeńców dla zastraszenia załogi została zabita pod murami grodu obrońców. Ciała wrzucono do fosy.
Pierwsza potyczka rozegrała się przed bramą, gdzie obrońcy odepchnęli dobrze uzbrojonych Niemców i przejęli ich ekwipunek. Oblegający po zawaleniu drewnem fosy przetoczyli na nią uprzednio zbudowaną wieżyczkę. Stamtąd włócznicy i kusznicy atakowali obrońców starających się zniszczyć budowlę. Niemcy niszczyli też zamek za pomocą małego trebusza miotającego bryłami estońskiej soli, przez dzień i noc, powodując poważne zniszczenia. Wkrótce agresorom udało się przełamać mury, jednak za nimi była ich druga linia. Estończycy podłożyli ogień pod utracone tereny fortecy i odepchnęli atakujących. W zyskanym w ten sposób czasie, udało im się naprawić zniszczone fragmenty murów.
O brzasku szóstego dnia oblężenia, krzyżowcy rozpoczęli negocjację z obrońcami. Z powodu niedostatku wody, wielu rannych i zabitych, starszyzna zamku postanowiła zawrzeć pokój z atakującymi. Pozwolili wejść do środka tylko księdzu, który pokropił wodą święconą umocnienia, domy, mężczyzn i kobiety. Jednak do masowego chrztu nie doszło z powodu niechęci do religii kojarzącej się z agresorami - sprawcami śmierci wielu członków załogi twierdzy. Mając synów starszyzny i szlachciców za zakładników kawalerowie mieczowi porzucili oblężenie.

</doc>
<doc id="1396954" url="https://pl.wikipedia.org/wiki?curid=1396954" title="2 Batalion Rozpoznawczy">
2 Batalion Rozpoznawczy



</doc>
<doc id="1396960" url="https://pl.wikipedia.org/wiki?curid=1396960" title="Parafia Narodzenia Najświętszej Marii Panny w Dobrej">
Parafia Narodzenia Najświętszej Marii Panny w Dobrej

Parafia Narodzenia Najświętszej Marii Panny w Dobrej – rzymskokatolicka parafia położona w południowo-wschodniej części powiatu tureckiego. Administracyjnie należy do diecezji włocławskiej (dekanat dobrski).
Do parafii należą wierni z miejscowości: Czajków, Chrapczew, Długa Wieś, Dobra, Linne, Marcinów, Mikulice, Ostrówek, Potworów, Stefanów oraz Szymany.
Historia.
Parafia w Dobrej została erygowana w XIV wieku, jeszcze przed nadaniem miastu praw miejskich. Wiadomo, że w 1521 roku proboszczem był tutaj Paweł z Kłobi z rekomendacji Stanisława Grabskiego - kasztelana spicymierskiego. Do parafii należeli wówczas wierni z miasta Dobra oraz wsi Linne, Chrapczew, Siemień, Długa Wieś, Potworów, Dzierzbotki i Orzepów. Była ona na tyle duża, że proboszcz miał do pomocy dwóch wikariuszy. Nieznana jest data wzniesienia pierwszego kościoła.
W 1780 roku miasto wraz z kościołem strawił pożar. Z inicjatywy ówczesnego proboszcza Andrzej Kleszczyński, zdołano odbudować tylko plebanię. Z inicjatywy kolejnego proboszcza Dominika Warckiego, odbudowano kościół. Finansowo wsparł to przedsięwzięcie Ignacy Gałecki - starosta bydgoski. Kiedy zabrakło pieniędzy, ks. Warcki sprzedał srebra kościelne, by pokryć rachunki.
W latach 1817-1843 proboszczem był ksiądz Jan Kuhn. Za jego probostwa zostały zakupione do kościoła pierwsze organy, wybudowana istniejąca do dziś plebania (1838), a także parkan kościelny i dzwonnica w 1840 roku. Kapitalnego remontu kościoła i plebanii dokonano w latach 1862-1887 z inicjatywy ks. Antoniego Kozłowskiego. Jego następca, ks. Leon Michalski zdecydował wraz z dozorem kościoła o potrzebie jego rozbudowy. Po złożeniu carskiej administracji wymaganych dokumentów zaczął gromadzić materiały budowlane.
Jednakże budowę obecnego kościoła rozpoczęto dopiero w 1905 roku gdy proboszczem był Ludwik Sperczyński. Pomimo wielu przeszkód nowa świątynia w stylu neorenesansowym, poświęcona została 18 kwietnia 1913 roku przez biskupa Stanisława Zdzitowieckiego. Dzięki darowiźnie Marii Kin w wysokości 7000 złotych proboszcz Stanisław Zawadzki zlecił wykonanie dwóch ołtarzy bocznych. Ustawione zostały one w listopadzie 1934 roku. Tenże sam proboszcz zakupił w 1936 roku zegar na kościelną wieżę, który znajduje się tam do dziś.
Dobrska świątynia została zniszczona przez wycofujące się wojska niemieckie. Zdetonowano w niej zgromadzone tutaj materiały wybuchowe. Odbudową zajął się ks. Kazimierz Woźniak. W końcu lat osiemdziesiątych XX wieku ks. Władysław Jach rozpoczął montaż organów, które zastąpiły wysłużoną fisharmonię. Jego dzieła dokończył dopiero proboszcz Józef Łochowski. W dniu 24 października 1993 roku poświęcił je biskup Roman Andrzejewski.

</doc>
<doc id="1396965" url="https://pl.wikipedia.org/wiki?curid=1396965" title="The World as it is Today">
The World as it is Today



</doc>
<doc id="1396966" url="https://pl.wikipedia.org/wiki?curid=1396966" title="Xiphophorus montezumae">
Xiphophorus montezumae



</doc>
<doc id="1396967" url="https://pl.wikipedia.org/wiki?curid=1396967" title="Ewolucjonizm (nauki społeczne)">
Ewolucjonizm (nauki społeczne)

Ewolucjonizm w naukach społecznych i historii, zwany także ewolucjonizmem kulturowym lub ewolucjonizmem kulturowo-społecznym – zbiór teorii opisujących ewolucję społeczeństwa, które przechodzi przez poszczególne etapy podczas rozwoju społecznego. Ewolucjonizm jest jedną z najstarszych teorii w socjologii i antropologii kulturowej, w swojej klasycznej postaci został sformułowany (i dominował w całej nauce) w XIX wieku.
Główne nurty i przedstawiciele myśli ewolucjonistycznej.
Do klasycznych twórców ewolucjonizmu zaliczani są: Auguste Comte, Herbert Spencer, Émile Durkheim, Lewis Henry Morgan, Edward Burnett Tylor, Ferdinand Toennies
Wyróżnia się tak zwany ewolucjonizm unilinearny (określany też jako jednoliniowy albo klasyczny), ewolucjonizm uniwersalny i multilinearny.
Współczesnymi nurtami ewolucjonizmu są:
Duży wpływ ewolucjonizm wywarł na szkołę chicagowską, przyczyniając się do stworzenia koncepcji ekologii społecznej w analizach zbiorowości miejskich.
Charakterystyka nurtów myśli ewolucjonistycznej.
Ewolucjonizm unilinearny (klasyczny).
Ewolucjonizm unilinearny to XIX-wieczna koncepcja wyrosła na bardziej ogólnej idei postępu (progresywizmu), która postuluje istnienie jednej dominującej linii ewolucji i w myśl którego wszystkie społeczeństwa (na całym świecie, choć może w różnym tempie) przechodzą przez te same stadia rozwoju.
Odnośnie do pokrewieństwa, na gruncie ewolucjonizmu unilinearnego wyrosło wśród większości uczonych w XIX wieku przekonanie o tym, że w kulturze matrylinearność poprzedziła patrylinearność (pochodzenie matrylinearne, wyprowadzane z linii żeńskiej, poprzedziło pochodzenie wyprowadzane z linii męskiej, czyli patrylinearność).
Klasyczny ewolucjonizm rozwijany był od drugiej połowy XIX wieku i na początku XX wieku. Stał na stanowisku, że wszystkie społeczności ludzkie rozwijają się w podobny sposób, przechodząc przez pewne etapy rozwojowe. Stosując metodę porównawczą, ewolucjoniści starali się opisać te etapy i wskazać kierunek postępu w historii. W socjologii rozwój ewolucjonizmu wiązał się z takimi osobami jak Herbert Spencer i August Comte, którzy byli także twórcami socjologii jako nauki. Wśród antropologów do najważniejszych ewolucjonistów zaliczani są Edward Burnett Tylor, Lewis Morgan, Henry Sumner Maine i John Lubbock.
Ewolucjoniści porównywali ze sobą społeczności z różnych epok historycznych i różnych obszarów, starając się uszeregować je w jeden ciąg rozwoju ludzkości. Przyglądali się poszczególnym instytucjom społecznym (takim jak rodzina, prawo, czy religia), wskazując na ich rozwój od form najbardziej prymitywnych w społecznościach tubylczych do najbardziej rozwiniętych (współczesne społeczeństwa zachodnie).
Autorzy tacy jak Spencer wskazywali na analogie między organizmem społecznym a organizmem żywym. Założenie ewolucjonizmu u Spencera polegało na tym, że społeczeństwa ewoluują od form prostych do coraz bardziej złożonych. Następuje to w przypadku społeczeństw poprzez łączenie się (zwykle na drodze podboju) w większe, bardziej złożone całości (proste łączą się w złożone, złożone w podwójnie złożone itd.). Organizm społeczny, podobnie jak organizm biologiczny jest pewną całością, którą charakteryzuje ciągły rozwój. Uwarunkowany jest on warunkami zewnętrznymi, zarówno naturalnymi (które określają możliwości rozwoju gospodarki), jak i społecznymi. Spencer zaproponował również mechanizm analogiczny do teorii doboru grupowego w biologicznej teorii ewolucji: społeczeństwa lepiej dostosowane do aktualnych warunków mogą pokonać (i wchłonąć) gorzej przystosowane, razem osiągając wyższy stopień złożenia.
Ewolucjonizm nie tylko zajmował się opisem, lecz był również teorią silnie normatywną, co odbijało się chociażby w języku ich prac (np. używaniu takich pojęć jak „barbarzyństwo”, „prymitywność” czy przeciwstawiana im „cywilizacja”).
Opisy poszczególnych autorów różnią się co do szczegółów i wyszczególnionych etapów rozwoju ludzkości.
Gospodarka.
Jednym z głównych obiektów analiz ewolucjonistów była gospodarka. Najbardziej prymitywnym typem gospodarki miała być gospodarka myśliwsko-zbieracka. Następnie rozwinęło się pasterstwo, które wymagało nie tylko wyższego poziomu organizacji społecznej, ale przede wszystkim udomowienia zwierząt. W dalszej kolejności społeczności przechodzą do osiadłego trybu życia, zajmując się rolnictwem.
Własność.
Na najwcześniejszym etapie rozwoju ludzkość cechować miał pierwotny komunizm. Z niego to rozwijają się różne formy własności – własność przypisana do rodu czy własność przypisana do wodza (władcy). Upowszechnienie własności i jej indywidualizacja, a także rozwój jej ochrony prawnej należy do najwyższego stadium rozwoju cywilizacji.
Małżeństwo.
Szczegółową analizę rozwoju form małżeńskich znaleźć można u Lewisa Morgana. Za najbardziej pierwotny stan uznaje on promiskuityzm, czyli brak jakichkolwiek norm regulujących seksualność i pokrewieństwo. Wyższym etapem rozwoju są w obrębie tej samej generacji (a więc między braćmi i siostrami), którą określa mianem rodziny konsangwinicznej. Na dalszych etapach rozwoju kształtują się coraz bardziej rygorystyczne normy życia seksualnego i rodzinnego. Ostatnim etapem rozwoju jest rodzina monogamiczna, w którym doszło do zrównania pozycji partnerów.
Organizacja polityczna.
Pierwotnym stanem organizacji politycznej miała być pierwotna horda, w której brak było hierarchii i struktury organizacyjnej. W dalszym ciągu powstać miała bądź plemienna demokracja (na wzór tej znanej starożytnym Germanom), lub też struktura wodzowska. Plemiona poprzez łączenie się i podboje tworzą większe organizmy polityczne, w których panuje despotyzm (np. w Mezopotamii, lub teokracja (tak jak w Egipcie)). Ustroje te przechodzą następnie w monarchie, a dalej w demokrację.
Prawo.
Najbardziej znane analizy ewolucji form prawnych są dziełem Henry’ego Sumnera Maine’a. Jak wskazywał w swoim "Ancient Law" życie w prymitywnych społeczeństwach regulowane jest zwyczajem, z którego następnie rozwija się prawo. Ogólnym kierunkiem ewolucji prawa jest przejście "od statusu do kontraktu", a więc od przypisania pozycji i ścisłego związania jednostek z grupami rodowymi, do indywidualizmu i samodzielnego kształtowania sytuacji prawnej.
Religia.
Najbardziej prymitywną formą życia religijnego miało być, w zależności od autorów: animizm, manizm, totemizm, animatyzm, fetyszyzm, magia czy tabu. Ich śladów szukali również w bardziej złożonych religiach. Wierzenia religijne stopniowo ulegają idealizacji, pozbywają dosłowności. Z czasem wykształca się pojęcie bogów, stopniowo tworzących rozbudowane panteony. Poprzedzone jest to często zmianą organizacji społecznej (powstanie państwa) i wykształceniem się kasty kapłanów. Społeczeństwa wkraczają w etap politeizmu, który w końcu przekształca się w monoteizm.
Krytyka klasycznego ewolucjonizmu.
Na początku XX wieku ewolucjonizm stał się celem licznych ataków, w wyniku których stracił swą dominującą pozycje w naukach społecznych. Zarzucano mu braki metodologiczne (przede wszystkim brak oparcia w badaniach terenowych), nadmierne opieranie się na wyrywkowych danych i budowanie z nich ogólnych modeli ewolucji. Z tych powodów większość twierdzeń ewolucjonizmu okazała się błędna. Np. nie znalazły potwierdzenia tezy Morgana o etapach rozwoju małżeństwa, czy tezy o pierwotnym komunizmie. Bronisław Malinowski w "Zwyczaju i zbrodni w społeczności dzikich" pokazywał, że prawo i własność są obecne także w społecznościach plemiennych. W "Życiu seksualnym dzikich" dowodził natomiast skomplikowanych form małżeństwa i życia rodzinnego niezauważanych przez Morgana. Chociaż opisywany przez ewolucjonizm zasadniczy kierunek rozwoju społeczności ludzkich nie został podważony (np. przejście od pasterstwa do rolnictwa, a następnie do przemysłu), to jednak zakwestionowano jego powszechność, konieczny charakter oraz związane z nim wartościowanie.
Na krytyce ewolucjonizmu gruntował swe teorie funkcjonalizm. Nie zgadzał się on z twierdzeniem, że formy organizacji społecznej tubylców są niżej rozwinięte niż w społeczeństwach zachodnich. Funkcjonaliści pokazywali, że są one raczej wynikiem dobrego przystosowania się do lokalnych warunków. Takie ludy jak Inuici czy Buszmeni, przez ewolucjonistów uznawane za „"prymitywne"”, są właściwie lepiej dostosowani do swoich warunków niż Europejczycy.
Podważano również normatywność teorii ewolucyjnych. Margaret Mead w swoim "Dorastaniu na Samoa" wskazywała, że pod niektórymi względami (np. rozwój emocjonalny i życie seksualne) społeczności tubylcze należy uznać za lepsze od współczesnego społeczeństwa amerykańskiego. Tezy te znalazły silny oddźwięk w amerykańskich ruchach kontrkulturowych
Odrębny nurt krytyk wskazywał na związki ewolucjonizmu z kolonializmem. Ewolucjonizm był obecny w retoryce administracji kolonialnej, polityce mocarstw i w opinii publicznej. Uzasadniał on „zachodnią misję cywilizacyjną” i legitymował kolonialne panowanie. Jak wskazywał Edward Said ewolucjonizm jako system wiedzy, był ściśle związany ze strukturami władzy.
Neoewolucjonizm.
Ewolucjonizm uniwersalny.
Tez kulturalnego ewolucjonizmu unilinearnego nie dało się utrzymać w świetle obserwacji etnograficznych i danych archeologicznych (tym bardziej, że wiele z nich to tezy niesprawdzalne albo sfalsyfikowane przez przykłady etnograficzne) co spowodowało z końcem XIX wieku wzrost tendencji antyewolucjonistycznych i zwrot ku koncepcjom dyfuzji kultury (które przyczyn zmian kultury doszukiwały się w dyfuzji) oraz koncepcjom areału kulturowego (które zwracały uwagę na efekty powiązania ze sobą kultur zwykle zlokalizowanych w określonym rejonie). Pewną formą dyfuzji jest akulturacja – gwałtowne przeobrażenie jednej kultury pod wpływem innej a jednym z następstw dyfuzji (szczególnie akulturacji) jest tzw. synkretyzm kulturowy (czyli związanie w jednorodną całość elementów pochodzących z różnych, genetycznie i historycznie odmiennych kultur.
Myśl ewolucjonistyczna odrodziła się w latach 30. XX wieku jako tzw. ewolucjonizm uniwersalny, który jednak znacznie złagodził dogmaty klasycznego ewolucjonizmu XIX-wiecznego. Ewolucjonizm uniwersalny zarzucił rozważania o konkretnych sekwencjach ewolucji, nie dyskutował na przykład o matrylinearności i patrylinearności czy o szczegółach totemizmu. Zamiast tego położył nacisk na ogólne stadia rozwoju (epoki rozwoju ludzkości) które określano mianem dzikości, barbarzyństwa czy cywilizacji. Ewolucjonizm uniwersalny był swoistą wysepką intelektualną w czasach gdy w Stanach Zjednoczonych rozwój antropologii zainicjowany przez Franza Boasa poszedł w kierunku relatywizmu, konfiguracjonizmu i psychokulturalizmu a szkoła brytyjska, której przewodził Bronisław Malinowski kultywowała w badaniach antropologicznych podejście funkcjonalistyczne. Uniwersalne koncepcje ewolucjonistyczne zdobyły uznanie szczególnie na polu archeologii. Popularne stały się prace australijskiego archeologa Vere Gordona Childe’a, w których opisał on m.in. historie ludzkości, która przeszła przez kolejne stadia począwszy od zbieractwa i łowiectwa poprzez rolnictwo, powstanie państw i miast aż do rewolucji w wiedzy ludzkiej. Uznanie zdobyły prace Amerykanina Leslie A. White’a, który (pomijając niejako sferę symboliczną) ujął kulturę jako system termodynamiczny (a więc stochastyczny i pozbawiony determinizmu), w którym szczególnie dużą rolę odgrywa technika (technologia) i energia. Ekonomia, społeczność czy ideologia są w tym ujęciu zależnymi podsystemami. W myśl tej teorii człowiek aby przetrwać i rozwijać się przystosowuje się do natury, wykorzystując nadmiar zgromadzonej energii. Energia ta jest więc kluczową siłą w ewolucji kultury. Pierwotnie człowiek korzystał jedynie z energii własnych mięśni. Z czasem nauczył się użytkować inne źródła energii takie jak ogień, woda czy wiatr, zwierzęta, rośliny uprawne, a w końcu zasoby naturalne (węgiel, ropa czy gaz) i energię atomową.
Ewolucjonizm multilinearny.
W latach 50. nastąpił przełom w rozwoju nurtu ewolucjonizmu multilinearnego (który podobnie jak ewolucjonizm uniwersalny zalicza się do neoewolucjonizmu). W przeciwieństwie do ewolucjonizmu unilinearnego ewolucjonizm multilinearny zakładał odmienne drogi rozwoju technicznego i społecznego w różnych regionach zależnie od czynników ekologicznych (historia, środowisko naturalne). Kulturalno-społeczny ewolucjonizm multilinearny wykazuje więc wiele podobieństw z ewolucjonizmem biologicznym (szczególnie z teorią powstawania gatunków Karola Darwina). Podejścia zawierające się w nurcie ewolucjonizmu multilinearnego rozwinęli antropolodzy Julian S. Steward i George Peter Murdock.
Prace antropologa Marshalla Davida Sahlinsa wsparły teorie White’a i Stewarda bogatym materiałem empirycznym, co sprzyjało w latach 60. rozwojowi myśli neoewolucjonistycznej w naukach społecznych. Sahlins w swojej pracy z 1960 roku "Evolution and Culture" ("Ewolucja i kultura") poruszył zagadnienia związane z ewolucją kulturową i neoewolucjonizmem. Podzielił ewolucje społeczeństw na „ogólne” i „szczególne”. Ogólna ewolucja to tendencja systemów społecznych i kulturowych do zwiększania swojej złożoności, stopnia zorganizowania i adaptacji do środowiska. Jednakże, ponieważ różne kultury nie są od siebie zupełnie odizolowane, dochodzi do interakcji i dyfuzji ich cech charakterystycznych (na przykład wynalazków technicznych). Prowadzi to do tego, że kultury rozwijają się w zróżnicowany sposób (ich ewolucja następuje w specyficzny sposób), podczas gdy różne elementy są wprowadzane do nich w różnych kombinacjach i na różnych etapach ewolucji.
Gerhard Lenski w swoich książkach "Power and Privilege" ("Władza i przywileje", 1966) oraz "Human Societies. An Introduction to Macrosociology" ("Społeczeństwa ludzi. Wprowadzenie do makrosocjologii" 1974) rozwinął dalej koncepcje Lesliego White’a (którego jest uczniem) i Lewisa Henry’ego Morgana. Lenski przedstawił teorię ekologiczno-ewolucyjną, która powinna według niego zajmować się szukaniem zjawisk w życiu społeczeństw podobnie jak teoria ewolucyjna w biologii poszukuje podstawowych, długotrwałych i adaptacyjnych zmian organizmów. Z ekologicznym podejściem biologii teorię Lenskiego łączy skupienie się na zależnościach między populacjami oraz ich współzależności od środowiska. Definiując społeczeństwo Lenski rozszerza definicje społeczeństwa w zasadzie na całe królestwo zwierząt – uważa, że człowiek, mimo wszystkiego co odróżnia go od innych żyjących istot, nadal jest częścią natury i nosi wyraźne ślady swojej ewolucyjnej przeszłości. Kondycje człowieka określają podstawowe potrzeby biologiczne, motywacja do ich zaspokajania, skłonność do tworzenia kultury i włączania się w systemy społeczno-kulturowe oraz adaptacja przez tworzenie społecznych form organizacji. Podobnie jak Leslie White Lenski uważa, że postęp technologiczny jest najważniejszym czynnikiem w ewolucji (zmian) społeczeństwa i kultury. Podobne jest także jego spojrzenie na współzależności wewnątrz danego systemu społecznego (najważniejszym podsystemem pozostaje technologia, która określa ekonomię, wartości, politykę oraz dystrybucję). Jednak w przeciwieństwie do White’a, który zdefiniował technologię jako zdolność tworzenia i wykorzystywania energii, Lenski skupił się na informacji – na jej ilości i zużyciu. Czym więcej informacji i wiedzy ma dane społeczeństwo, szczególnie tam gdzie informacja i wiedza pozwala ludziom na kształtowanie ich środowiska naturalnego i społecznego, tym bardziej jest zaawansowane. Lenski rozumienie więc proces ewolucyjny przede wszystkim jako ekspansję informacji, a technologię definiuje jako informacje, techniki oraz narzędzia, z pomocą których człowiek wykorzystuje zasoby naturalne swojego środowiska zaspokajając swoje potrzeby i żądania. To co Lenskiego odróżnia od White to także to, że poszedł on dalej w swych spostrzeżeniach co do probabilistycznego charakteru determinacji rozwoju społeczeństwa przez technologię (przez co uniknął ślepej uliczki uniwersalizmu społecznego). Możliwe są więc sprzężenia zwrotne pomiędzy komponentami systemu społecznego i technologią – choć technologia najczęściej determinuje świat symboli, wartości, idei i struktury społeczne to w określonych, lokalnych warunkach ekologicznych, kierunek ten może się odwrócić.
Emancypacja świata ludzi z królestwa zwierząt następowała, zdaniem Lenskiego, stopniowo, poprzez uczenie się i dzielenie się informacją. Lenski wyróżnił cztery fazy rozwoju ludzkiego opierając się na postępie komunikacji, jaki nastąpił na przestrzeni dziejów. Na pierwszym etapie informacja była przekazywana poprzez geny. Wraz z rozwojem wrażliwości na bodźce zmysłowe, ludzie nabrali zdolności przekazywania informacji poprzez osobiste doświadczenia. W trzecim etapie ludzie rozpoczęli posługiwać się znakami i rozwinęli zdolność logicznego myślenia. W końcu stworzyli symbole i zaczęli posługiwać się językiem i pismem.
Ostatecznie współczesne systemy informacyjne są dla Lenskiego funkcjonalnym analogiem systemów genetycznych. Postęp w technice komunikacji przekłada się na postęp w systemie ekonomicznym, politycznym, dystrybucji dóbr, społecznej nierówności i innych obszarach życia społecznego. Możliwe, jak pisze Lenski, że z czasem przyrost informacji pozwoli nawet na w pełni świadomą kontrolę procesu ewolucji biologicznej – będzie to stanowiło jej swoiste ukoronowanie.
Lenski dzieli społeczeństwa zależnie od ich poziomu rozwoju technologii, komunikacji i ekonomii na: społeczeństwa łowców i zbieraczy, społeczeństwa parające się prostym rolnictwem lub ogrodnictwem (bez użycia pługa), zaawansowane społeczeństwa rolnicze, społeczeństwa przemysłowe i społeczeństwa szczególne (np. społeczności rybaków lub społeczności związane z morzem).
Kluczową rolę w myśli Lenskiego odgrywa związek pomiędzy populacją i produkcją. Zdolność ludzi do reprodukcji przewyższa zasoby dostępne w środowisku. Dlatego, jak konkluduje Lenski, liczebność populacji ludzi jest ograniczona przez swoją zdolność do produkcji żywności. Możliwości wzrostu ludzkich populacji, według Lenskiego, były na przestrzeni dziejów i są, poważnie destabilizującą siłą i mogą być ostatecznie powodem większości zmian w społeczeństwie i kulturze.
Teoria całościowych zmian zachodzących w społeczeństwach na świecie poparta została ogromną ilością danych na temat właściwości kulturowych, rozwoju technologicznego oraz postępu adaptacyjnego różnych społeczeństw. Przytaczając dane empiryczne, często o charakterze ilościowym, Lenski pokazał, iż w trendach makrosocjologicznych można odnaleźć wyraźne prawidłowości (choć być może nie są one absolutne czy uniwersalne).
Lenski zwrócił też uwagę, na procesy informacyjne, które określają los poszczególnych jednostek kulturowych i instytucjonalnych w ramach danych systemów społecznych. Procesy te nazwał selekcją intraspołeczną (w odróżnieniu od selekcji interspołecznej, która następuje w wyniku różnicy w stadiach rozwoju poszczególnych społeczeństw). Problematyka ta podejmowana jest współcześnie przez antropologów ewolucyjno-poznawczych. Opierają się oni bardziej na darwinowskim niż spencerowskim rozumieniu ewolucji. Procesy poznawcze traktowane są przez nich jako epifenomeny procesu ewolucji. Są instrumentalne dla nadrzędnego celu, którym jest adaptacja do otoczenia naturalnego. Prowadzi to z kolei do powstania specyficznych mechanizmów przyjmowania i odrzucania różnych jednostek informacji. Znany z takiego podejścia jest amerykański antropolog Dan Sperber – autor koncepcji epidemiologii reprezentacji.
Wpływy neoewolucjonistyczne można zauważyć też w popularnych pracach Marvina Harrisa (przedstawiciela materializmu kulturowego) i amerykańskiego biologa Jareda Diamonda, którego prace mieszczą się w nurcie współczesnej tradycji psychologii ewolucyjnej.
Socjobiologia i psychologia ewolucyjna.
Do neoewolucjonizmu można zaliczyć również współczesną tradycję socjobiologii, etologii i psychologii ewolucyjnej, gdyż operuje ona kluczowym pojęciem ewolucji. Korzenie myśli socjobiologicznej są jednak zgoła inne niż korzenie myśli neoewolucjonistycznej w antropologii kulturowej. Antropolodzy kulturowi mówiąc o ewolucji odnoszą ją do kultury człowieka. Natomiast myśl socjobiologiczna wyrosła z refleksji przyrodników, którzy bazowali na biologicznej teorii ewolucji i zajmując się badaniami przyrodniczymi (np. genetyką) zwrócili się ku prymatologii, paleoantropologii czy antropologii fizycznej, by w końcu wypowiedzieć się o zachowaniach współczesnego człowieka. Z uwagi na podkreślanie wagi biologicznej natury człowieka weszli w spór z antropologami kulturowymi, którzy społeczne przejawy kultury wyjaśniają badając kulturę jako byt w znacznej mierze samoistny. Znamienne, że antropolodzy kulturowi o wyraźnie ewolucjonistycznych zapatrywaniach na kulturę tacy jak Marshall Sahlins i Marvin Harris zajadle krytykowali socjobiologię. Harris zarzucał socjobiologii redukcjonizm biologiczny i wskazywał, że genotyp nigdy nie może być podstawą do wytłumaczenia wszystkich zmienności w fenotypie behawioralnym. Marshall Sahlins dowodził, że istnieje głęboka przepaść między agresją a wojną, seksualnością a społecznymi zasadami zawierania małżeństw, czy pomiędzy altruizmem odwzajemnionym a formalną wymianą darów.
Psychologię ewolucyjną łączy z antropologią kulturową to, że obie dziedziny operują pojęciem ewolucji, które zrodziło się z idei postępu i progresywności. Choć dziś tradycyjnie hasło "ewolucja" tradycyjnie kojarzy się z biologią (gdyż na tym polu myślenie ewolucjonistyczne odniosło najszybszy i najtrwalszy sukces) to jednak, w historycznym ujęciu pojęcie "ewolucji" wcześniej trafiło na grunt refleksji nad społeczeństwem i kulturą a dopiero stamtąd przenikło do teorii przyrodniczych.
Teoria społeczeństwa post-industrialnego.
Uczeni korzystali z teorii ewolucji, by prowadzić analizę różnych trendów i przewidywać przyszły rozwój społeczeństw. Uczeni ci stworzyli teorie społeczeństwa post-industrialnego, argumentując, że bieżąca era społeczeństwa przemysłowego dobiega końca, a usługi i informacja stają się ważniejsze niż przemysł i towary.
W roku 1974 Daniel Bell – autor publikacji "The Coming of Post-Industrial Society" ("Nadejście społeczeństwa post-przemysłowego") wprowadził termin społeczeństwa postindustrialnego. Podzielił historie ludzkości na trzy ery: przed-przemysłową, przemysłową i post-przemysłową. Przewidywał, że z końcem XX wieku Stany Zjednoczone, Japonia i Europa Zachodnia wejdą w fazę post-przemysłową. Ta post-przemysłowa faza objawiać się będzie przez: dominację sektora usług (administracji, banków, handlu, transportu, medycynę, edukację, naukę, media masowe i kulturę) nad tradycyjnym sektorem przemysłowym (produkcją, która po rewolucji przemysłowej zdominowała jeszcze bardziej tradycyjne sektory rolnictwa i górnictwa); rosnące znaczenie technologii informacyjnych; zwiększoną rolą długoterminowego planowania i planowania przyszłych trendów; dominację technokracji i pragmatyzmu nad tradycyjną etyką i ideologiami; wzrastającym znaczeniem i użytkowaniem technologii i intelektu; zmianami w tradycyjnej hierarchii klas społecznych, z wysoko wykształconymi specjalistami i naukowcami zajmującymi miejsce tradycyjnej burżuazji.
Od lat 70. wielu innych socjologów i antropologów, takich jak Alvin Toffler (autor publikacji "Szok przyszłości", 1970) czy John Naisbitt (autor książki "Megatrends", 1982) poszli drogą wyznaczona przez pracę Daniela Bella i stworzyli podobne teorie. John Naisbitt wprowadził koncepcję megatrendów: silnych, globalnych trendów, które zmieniają społeczeństwa w skali światowej. Wśród megatrendów jakie wymienił był m.in. proces globalizacji. Innym ważnym megatrendem był wzrost wydajności komputerów i rozwój Internetu. Marshall McLuhan w pracy "Galaktyka Gutenberga" ("The Gutenberg Galaxy", 1962) wprowadził termin wioski globalnej, który niedługo potem został zaadaptowany przez badaczy globalizacji i Internetu. Naisbitt i wielu innych proponentów teorii społeczeństwa post-przemysłowego wskazuje, że megatrendy prowadzą do decentralizacji, osłabienia centralnych rządów, zwiększonego znaczenia lokalnych inicjatyw i demokracji bezpośredniej, zmian w hierarchii tradycyjnych klas społecznych, rozwoju nowych ruchów społecznych, zwiększenia siły konsumentów i ilości dostępnych opcji wyboru dla nich (Toffler mówi nawet o nadmiarze wyborów).
Niektóre, bardziej ekstremalne wizje społeczeństwa post-przemysłowego związane są z teorią osobliwości technologicznej. Teoria ta odnosi się do przewidywanego punktu lub okresu w rozwoju cywilizacji, w którym na skutek przyspieszenia postępu technologicznego społeczne, naukowe i ekonomiczne zmiany staną się tak raptowne, że po przekroczeniu tego punktu w czasie „przed-osobliwi” ludzie nie będą już mogli niczego wiarygodnie pojąć, zrozumieć, czy przewidzieć. Taka osobliwość była po raz pierwszy poddana pod dyskusję w latach 50. i szeroko spopularyzowana w latach 80. przez Vernora Vinge’a.
Krytycy teorii społeczeństwa post-przemysłowego wskazują, że jest ona bardzo mglista i tak jak w przypadku każdej przepowiedni, nie ma żadnej gwarancji, że dziś obserwowane trendy będą jeszcze istniały w przyszłości lub że rozwiną się w kierunkach przewidzianych przez współczesnych badaczy. Jednak, żaden z poważnych socjologów nie argumentowałby, że można przewidzieć przyszłość, a jedynie, że teorie takie pozwalają na lepsze zrozumienie zmian jakie zachodzą w świecie współczesnym.

</doc>
<doc id="1396968" url="https://pl.wikipedia.org/wiki?curid=1396968" title="Friedrich Meggendorfer">
Friedrich Meggendorfer

Friedrich Meggendorfer (ur. 7 czerwca 1880 w Bad Aibling, zm. 12 lutego 1953 w Bambergu) – niemiecki lekarz neurolog i psychiatra.
Urodził się w Bad Aibling w górnej Bawarii, jako syn kupca. Podczas I wojny światowej służył w marynarce jako lekarz asystent w Turcji. Po wojnie pracował z Emilem Kraepelinem i Maxem Nonnem. W 1927 roku został profesorem. Był ordynatorem kliniki psychiatrycznej Staatskrankenanstalt w Hamburgu-Friedrichsbergu, w 1934 roku przeniósł się do Erlangen. Zajmował się m.in. otępieniami, paraliżem postępującym, pląsawicą Huntingtona. Napisał podręcznik psychiatrii, "Gerichtliche Psychiatrie" (1931).

</doc>
<doc id="1396970" url="https://pl.wikipedia.org/wiki?curid=1396970" title="Barbara Zbroja">
Barbara Zbroja

Barbara Zbroja (ur. 1978 w Krakowie) – polska historyk sztuki, badaczka dziejów polskich Żydów.
Jest absolwentką Instytutu Historii Sztuki Uniwersytetu Jagiellońskiego. Zajmuje się architekturą XIX i XX wieku z uwzględnieniem architektury Krakowa i Galicji oraz historią Żydów z Krakowa i Galicji.
Kuratorka wystaw: "Nowy Ratusz" (8 czerwca-8 lipca 2006, Krzysztofory) i "Świat przed katastrofą. Żydzi krakowscy w dwudziestoleciu międzywojennym" (25 czerwca-28 października 2007, Międzynarodowe Centrum Kultury w Krakowie) – wspólnie z Agnieszką Sabor i Katarzyną Zimmerer.

</doc>
<doc id="1396971" url="https://pl.wikipedia.org/wiki?curid=1396971" title="Nils Aberg">
Nils Aberg



</doc>
<doc id="1396972" url="https://pl.wikipedia.org/wiki?curid=1396972" title="Xiphophorus alvarezi">
Xiphophorus alvarezi



</doc>
<doc id="1396975" url="https://pl.wikipedia.org/wiki?curid=1396975" title="Walenty Żebrowski">
Walenty Żebrowski

Walenty Żebrowski OFM, właśc. Antoni Żebrowski (ur. w Lubawie, zm. 15 maja 1765 w Kaliszu) – polski bernardyn, brat laik, malarz i polichromista.
Walenty Żebrowski w 1738 w Poznaniu kończył nowicjat. 
W 1733 i 1749 był notowany w poznańskim konwencie jako twórca niezachowanych obrazów ołtarzowych dla kościoła Bernardynów w Poznaniu. Był twórcą powstałych w połowie XVIII w. monumentalnych, rozbudowanych w programie treściowym malowideł ściennych w kościołach klasztornych bernardynów we Wschowie (1745), w Warcie (1748–1750), w kościele św. Anny w Warszawie (1750–1753), w Skępem (1753–1755 ?), w kościele Nawiedzenia Najświętszej Maryi Panny w Kaliszu (1760–1762) i w Ostrołęce (1762–1765).
Artysta realizował bogaty i zawiły program ikonograﬁczny, który przygotowywali fundatorzy i duchowieństwo klasztorne i dlatego obok wątków religijnych natury ogólnej pojawiało się szereg scen z życia świętych franciszkanów. Trzykrotnie w grupę malowanych franciszkanów wkomponował postać zakonnika siedzącego przy sztalugach z paletą w ręku.

</doc>
<doc id="1396976" url="https://pl.wikipedia.org/wiki?curid=1396976" title="Świadoma narkoza">
Świadoma narkoza

Narkoza świadoma (bardziej poprawne terminy medyczne to "niezamierzona świadomość śródoperacyjna" oraz "niezamierzone wybudzenie śródoperacyjne", "anesthesia awareness") – zjawisko występujące podczas znieczulenia ogólnego (zwanego popularnie narkozą), kiedy pacjent nie otrzymał skutecznej dawki anestetyku, a w związku z tym nie dochodzi do całkowitego zniesienia świadomości podczas operacji.
Powrót świadomości podczas operacji występuje u około 20 000 – 40 000 pacjentów na 20 mln (0,1% - 0,2%). Gdyby pacjent nie otrzymał poza anestetykiem żadnych innych środków przeciwbólowych (tylko niektóre anestetyki mają odpowiednio silne działanie przeciwbólowe by je można stosować samodzielnie) mógłby odczuwać ból lub presję podczas operacji, słyszeć rozmowy. Pacjent może być niezdolny do zakomunikowania takiej sytuacji, ponieważ zostały mu podane środki zwiotczające mięśnie.
W niektórych przypadkach po świadomej narkozie może pojawić się zespół stresu pourazowego (PTSD).
Najbardziej traumatyczna podczas źle wykonanej narkozy jest pełna świadomość podczas operacji: z bólem i wyraźnym reagowaniem na śródoperacyjne czynności.
Do czynników ryzyka świadomości środóperacyjnej należą: podeszły wiek, ciąża, przewlekłe nadużywanie substancji psychoaktywnych, świadomość śródoperacyjna w wywiadzie.
Świadomą narkozę przedstawiono w filmie "Awake" ("Przebudzenie").

</doc>
<doc id="1396977" url="https://pl.wikipedia.org/wiki?curid=1396977" title="Michał du Vall">
Michał du Vall

Michał Juliusz du Vall (ur. 11 września 1952 w Jaśle, zm. 9 marca 2012 w San Candido) – polski profesor zwyczajny prawa, specjalista z zakresu prawa własności przemysłowej. Uczestnik prac Centrum Obywatelskich Inicjatyw Ustawodawczych Solidarności. Członek Collegium Invisibile.
Był wnukiem adwokata Zygmunta du Valla, syn Jerzego Marii Zygmunta (1920-1994) i Alfredy Katarzyny z Bartników (1924-2013). Uczęszczał do I Liceum Ogólnokształcącego im. Króla Stanisława Leszczyńskiego w Jaśle. W 1983 roku uzyskał doktorat na Wydziale Prawa i Administracji UJ, zaś w 1991 stopień doktora habilitowanego. W roku 2009 został mu nadany tytuł profesora.
Wypromował trzech doktorów nauk prawnych. Obrona jego czwartej doktorantki odbyła się w trzy dni po jego śmierci. W latach 1996–2002 prodziekan ds. studenckich (dwie kadencje), w latach 2002–2008 dziekan (dwie kadencje) Wydziału Zarządzania i Komunikacji Społecznej UJ. Od 1 września 2008 r. prorektor Uniwersytetu Jagiellońskiego ds. polityki kadrowej i finansowej.
Michał du Vall zmarł nagle 9 marca 2012. Został pochowany na Cmentarzu Rakowickim w Krakowie (kwatera FA-zach.-1) 17 marca 2012.
Odznaczony Złotym Krzyżem Zasługi (2003) oraz Krzyżem Kawalerskim Orderu Odrodzenia Polski (2008).

</doc>
<doc id="1396981" url="https://pl.wikipedia.org/wiki?curid=1396981" title="25 Batalion Rozpoznawczy">
25 Batalion Rozpoznawczy

25 Batalion Rozpoznawczy (25 br) – pododdział rozpoznawczy ludowego Wojska Polskiego
Sformowany w 1955 na bazie 25 kompanii zwiadu 5 Dywizji Piechoty. W 1957 r. podporządkowany został dowódcy 4 Pomorskiej Dywizji Piechoty. Stacjonował w Międzyrzeczu.
W 1958 przeformowany na 25 kompanię rozpoznawczą. W 1968 powtórnie przeniesiony na etat batalionu rozpoznawczego 4 Dywizji Zmechanizowanej.
Przeformowany na 4 batalion rozpoznawczy.
Struktura organizacyjna.
dowództwo i sztab

</doc>
<doc id="1396982" url="https://pl.wikipedia.org/wiki?curid=1396982" title="Herb powiatu strzelińskiego">
Herb powiatu strzelińskiego

Herb powiatu strzelińskiego na tarczy późnogotyckiej dwudzielnej w pas z tarczą sercową. W tarczy sercowej w polu srebrnym czarna majuskuła S i takaż strzała w słup. W polu górnym dwudzielnym w słup od prawej bocznicy tarczy w polu srebrnym połuorzeł czerwony z sierpową połuksiężycową srebrną przepaską poprzez pierś i skrzydło. Od lewej bocznicy tarczy w polu złotym połuorzeł czarny z sierpową przepaską połuksiężycową srebrną poprzez pierś i skrzydło. Pole dolne szachowane trzyrzędowe w pięć cegieł srebrnych i czerwonych.

</doc>
<doc id="1396984" url="https://pl.wikipedia.org/wiki?curid=1396984" title="Księstwo Estonii (1219–1346)">
Księstwo Estonii (1219–1346)

Księstwo Estonii (Duńska Estonia) – północna część Estonii należąca do Danii w latach 1236-1346, powstała po krucjacie liwońskiej.
W 1346 r. król Danii Waldemar IV Odnowiciel sprzedał księstwo wielkiemu mistrzowi krzyżackiemu Henrykowi Dusmerowi za 19 tys. kolońskich srebrnych marek. W 1347 r. władzę nad tym terytorium objęła inflancka gałąź Krzyżaków.
Po walkach w XIV wieku z arcybiskupem ryskim zakon zyskał pozycję hegemona w Inflantach, stracił ją na rzecz Rzeczypospolitej po przegranej wielkiej wojnie.

</doc>
<doc id="1396990" url="https://pl.wikipedia.org/wiki?curid=1396990" title="Jakubowo (powiat tucholski)">
Jakubowo (powiat tucholski)



</doc>
<doc id="1396995" url="https://pl.wikipedia.org/wiki?curid=1396995" title="Fahrid Murray Abraham">
Fahrid Murray Abraham



</doc>
<doc id="1396996" url="https://pl.wikipedia.org/wiki?curid=1396996" title="Synagoga w Warszawie (ul. Muranowska 24)">
Synagoga w Warszawie (ul. Muranowska 24)

Synagoga w Warszawie – prywatny dom modlitwy znajdujący się w Warszawie, w kamienicy przy ulicy Muranowskiej 24.
Dom modlitwy został założony prawdopodobnie po I wojnie światowej, o czym świadczyć może, że znalazł się w spisie synagog tylko z 1926 roku. Podczas II wojny światowej w modlitewni urządzono schronisko dla przesiedleńców. W kwietniu 1940 roku wewnątrz synagogi wykonano zdjęcie, na którym widać namalowane znaki zodiaku nad stropem pomieszczenia. W 1943 roku budynek, w którym mieścił się dom modlitwy został zburzony.

</doc>
<doc id="1396998" url="https://pl.wikipedia.org/wiki?curid=1396998" title="Skorpion (astrologia)">
Skorpion (astrologia)

Skorpion () () – ósmy astrologiczny znak zodiaku. Znak ten jest przypisywany osobom urodzonym w czasie obserwowania Słońca w tym znaku, to znaczy na odcinku ekliptyki pomiędzy 210° a 240° długości ekliptycznej. Wypada to między 22/23 października a 21/22 listopada – dokładne ramy czasowe zależą od rocznika. Czasem przyjmuje się umowne granice – według Evangeline Adams (1868–1932) był to okres między 24 października a 23 listopada. Znak Skorpiona przypisuje się również osobom urodzonym w trakcie wschodzenia tego znaku.
Skorpion kojarzony był z pierwotną wodą i z pierwotnym źródłem narodzin oraz z piekłem i śmiercią. Znak pochodzi z Babilonii. W 46 roku p.n.e. po reformie kalendarza przez Juliusza Cezara okres jego panowania został podzielony na rzecz znaku Wagi.
Znaczenie astrologiczne.
Według nauk astrologicznych Skorpion przebywał pod wpływem Marsa i Plutona. Związek z bogiem piekieł umacniał się poprzez pozycje Antaresa ("Gwiazdy Duchów") na południowym krańcu Drogi Mlecznej. Kabaliści łączyli go z XIII arkanem Tarota, Śmiercią.
Należał do znaku trygonu wodnego i był nocnym domem Marsa. Wiązano z nim mity gdzie występowały Izyda, Artemida, Orion i Herkules oraz bohaterowie astralni Wężownik i Faeton

</doc>
<doc id="1397000" url="https://pl.wikipedia.org/wiki?curid=1397000" title="Adolf Ónodi">
Adolf Ónodi

Adolf Ónodi (ur. 7 listopada 1857 w Miszkolcu, zm. 15 listopada 1919 w Bieczu) – węgierski lekarz, chirurg i laryngolog.
Życiorys.
Studiował na Uniwersytecie w Budapeszcie. W 1880 został asystentem, w 1881 doktorem medycyny ogólnej. W 1886 roku, po powrocie z Neapolu, gdzie prowadził badania w stacji zoologicznej Dohrna, został wykładowcą histologii i embriologii. W 1894 roku został specjalistą otorynolaryngologii, profesorem i szefem szpitala. Od 1896 roku członek Węgierskiej Akademii Nauk.
W 1897 został wybrany prezesem honorowym sekcji laryngologicznej "Versammlung deutscher Naturforscher und Ärzte".

</doc>
<doc id="1397003" url="https://pl.wikipedia.org/wiki?curid=1397003" title="Paul Stewart (kierowca)">
Paul Stewart (kierowca)

Paul Stewart (ur. 29 października 1965 roku w Dumbarton) – były brytyjski kierowca wyścigowy.
Życiorys.
Paul Stewart jest synem trzykrotnego mistrza świata Formuły 1, Jackiego Stewarta. Mimo że urodził się w Szkocji, to dzieciństwo spędził w Szwajcarii, uczęszczając do tamtejszej ekskluzywnej szkoły – Aiglon College. Po jej ukończeniu przeprowadził się do Stanów Zjednoczonych, gdzie studiował nauki polityczne na Duke University w Durham. W tym samym czasie zapisał się do dwóch szkół dla młodych kierowców wyścigowych – jedna znajdowała się w USA, druga w Wielkiej Brytanii. W szkołach tamtych jeździł pod przybranym nazwiskiem, gdyż chciał się zorientować, czy posiada talent porównywalny do swojego ojca. W tychże szkołach wyścigowych radził sobie dobrze, stąd zadecydował o rozpoczęciu kariery w wyścigach samochodowych.
W 1987 roku uczestniczył w wyścigach Formuły Ford 1600 w Wielkiej Brytanii, a po zakończeniu edukacji (w 1988 roku) rozpoczął starty w Formule Ford 2000. W 1988 roku jego ojciec wykupił zespół Gary Evans Motorsport i przemianował go na Paul Stewart Racing. W ekipie tej kierowcą był Paul Stewart. Sezon 1989, mimo zwycięstwa w Snetterton, nie był zbyt udany. W sezonie 1990 Paul startował w Formule 3, a jego partnerem był Derek Higgins. W latach 1991 – 1993 Paul nadal ścigał się w "swojej" ekipie (jego partnerami w teamie byli Marco Apicella w 1991 roku, David Coulthard w 1992 i Gil de Ferran w 1993), ale już w Formule 3000, jednak nie osiągał tam sukcesów – w pierwszym sezonie startów nie zdobył żadnego punktu, w drugim 3, a w trzecim 10 (najlepszy rezultat – trzecie miejsce w Pau). W związku z tym po sezonie 1993 postanowił zakończyć ściganie, koncentrując się na samodzielnym prowadzeniu swojego zespołu. Paul Stewart został oficjalnie szefem ekipy PSR rywalizującej w Formule 3; był nim do końca jej istnienia, a więc do roku 1997.
Pod koniec roku 1997 Paul został dyrektorem zarządzającym w zespole Formuły 1 Stewart Grand Prix (zespół ten założył jego ojciec). Funkcję tę pełnił do początku 1999 roku, kiedy to został zastępcą prezesa. Po całkowitym przejęciu zespołu Stewart przez koncern Ford Motor Company, Paul zrezygnował z tej roli, a przejął nadzór na codzienną aktywnością zespołu. Funkcję tę pełnił również w zespole Jaguar Racing (który był następcą zespołu Stewart Grand Prix), ale z powodu choroby nowotworowej zrezygnował z niej w połowie sezonu 2000.

</doc>
<doc id="1397004" url="https://pl.wikipedia.org/wiki?curid=1397004" title="Michael Chekhov">
Michael Chekhov



</doc>
<doc id="1397005" url="https://pl.wikipedia.org/wiki?curid=1397005" title="Limbo (zespół muzyczny)">
Limbo (zespół muzyczny)

Limbo – grupa muzyczna z Krakowa. Zwycięzca konkursu Konkurs Młodych Talentów GRAMY 2008.
Powstali na początku 2007 roku. Grali muzykę z pogranicza muzyki autorskiej, bluesa, new weird america i folku. Podczas koncertów grali autorskie utwory oraz standardy bluesowe Roberta Johnsona we własnych aranżacjach. Występowali na wielu festiwalach, w tym FAMA, Bluestracje, Olsztyńskie Noce Bluesowe, Rawa Blues Festiwal, Festiwal Piosenki Studenckiej w Krakowie zdobywając szereg nagród oraz wyróżnień (m.in. grand prix i tytuł największej osobowości artystycznej festiwalu podczas 37. Festiwalu Artystycznego Młodzieży Akademickiej FAMA, wyróżnienie dla najlepszego zespołu
podczas 43. Studenckiego Festiwalu Piosenki w Krakowie, główna nagroda w konkursie „Youngblood” podczas festiwalu Bluestracje oraz wiele nagród indywidualnych dla członków zespołu). W plebiscycie "Blues Top 2007" organizowanym przez gazetę "Twój Blues" zdobyli pierwsze miejsce w kategorii "Odkrycie roku".
Podczas eliminacji w 21 miejscowościach wystąpiło blisko 100 wykonawców. Zespół Limbo zwyciężył na czwartym koncercie eliminacyjnym w Świnoujściu 19 kwietnia 2008 pokonując IMP z Wrocławia, Still Blue z Łobza oraz Under Construction z Barcina. W finale 5 lipca 2008 w Teatrze Letnim w Szczecinie zdobył Grand Prix. Lider zespołu - Michał Augustyniak zdobył nagrodę dla autora najlepszego tekstu za tekst pt. "Czarny kolczyk". 
Zwycięstwo w konkursie oznaczało nagranie i wydanie singla oraz produkcję teledysku. W listopadzie 2008 roku wydali album Limbo - Czarny Kolczyk (wyd. Luna Music). Zespół zakończył swoją działalność rok później, w 2009 roku.

</doc>
<doc id="1397007" url="https://pl.wikipedia.org/wiki?curid=1397007" title="Macropus fuliginosus">
Macropus fuliginosus



</doc>
<doc id="1397008" url="https://pl.wikipedia.org/wiki?curid=1397008" title="USS Constellation (1797)">
USS Constellation (1797)

USS Constellation – amerykańska trójmasztowa fregata z okresu wojen napoleońskich i XIX wieku. Jedna z pierwszych sześciu fregat, zbudowanych zgodnie z uchwaloną przez kongres w 1794 roku ustawą morską. Pierwszy okręt United States Navy, który wyszedł w morze, pokonał i zdobył nieprzyjacielski okręt.
Historia.
27 marca 1794 kongres USA przyjął uchwałę przyznającą środki na budowę jednostek, które miały stać się trzonem tworzonej marynarki wojennej. Stępkę pod budowę okrętu położono w lecie 1795 w stoczni Harris Creek Shipyard w Baltimore. Wraz z siostrzanymi USS "Congress" i USS "Chesapeake" należał do mniejszej i słabiej uzbrojonej wersji typu. Zaprojektowano go tak, aby był w stanie pokonać każdą fregatę nieprzyjaciela, a w przypadku spotkania z wrogim okrętem liniowym jego duża prędkość miała umożliwić ucieczkę. Kadłub wykonany był z drewna dębowego.
Zwodowany został 7 września 1797, ukończony i oddany do służby na początku 1798. Pierwszą misją okrętu między lipcem a sierpniem 1798 było eskortowanie statków handlowych.
9 lutego 1799 "Constellation" pod dowództwem Thomasa Truxtuna zdobył uzbrojoną w 36 dział francuską fregatę "L'Insurgente". Było to pierwsze zwycięstwo odniesione przez okręt zaprojektowany i zbudowany w Stanach Zjednoczonych. W lutym 1800 "Constellation" pokonał po pięciogodzinnej bitwie francuską fregatę "La Vengeance" uzbrojoną w 54 działa. 
W 1803 okręt wszedł w skład Eskadry Morza Śródziemnego, której celem było zapewnienie bezpiecznej żeglugi amerykańskiej wobec gróźb jej ograniczenia ze strony imperium osmańskiego. W 1812 wziął udział w wojnie brytyjsko-amerykańskiej. W 1840 odbył rejs dookoła świata, podczas którego jako pierwszy amerykański okręt wpłynął na chińskie wody terytorialne.
W 1853 został wycofany ze służby i rozebrany. Z części jego elementów powstał budowany obok slup wojenny USS "Constellation", zachowany obecnie jako okręt-muzeum (przez dłuższy czas mylnie sugerowano tożsamość obu żaglowców).

</doc>
<doc id="1397009" url="https://pl.wikipedia.org/wiki?curid=1397009" title="2 Motocyklowy Batalion Rozpoznawczy">
2 Motocyklowy Batalion Rozpoznawczy

2 Motocyklowy Batalion Rozpoznawczy – samodzielny pododdział rozpoznawczy ludowego Wojska Polskiego.
Sformowany w rejonie Berdyczowa na mocy rozkazu dowódcy Armii Polskiej w ZSRR nr 00127 z 4 lipca 1944 jako organiczny oddział 1 KPanc.
Skład etatowy w 1945.
Dowództwo
Działania zbrojne.
22 lipca 1944 batalion przeszedł z rejonu Berdyczowa do m. Stańków pod Chełmem.
W okresie szkolenia został użyty do działań przeciwko podziemiu niepodległościowemu. 23 i 24 września 1944 kompania transporterów uczestniczyła w walce w rejonie Świerna, a w dniach 13–16 października 1944 w rejonie Żmudź, Dubienka, Rosołkino.
W 1945 uczestniczył we wszystkich działaniach 1 KPanc. Jego elementy rozpoznawcze w pościgu za przeciwnikiem wkroczyły jako pierwsze do Mielnika.
Batalion w okresie pokoju.
w październiku 1945, rozkazem naczelnego dowódcy WP nr 0635 batalion włączono w skład Śląskiego Okręgu Wojskowego. Następnie został on przesunięty do Lublina, gdzie podporządkowano go dowódcy 3 DP i użyto do walk z oddziałami podziemia niepodległościowego. W styczniu 1946 roku OW Śląsk przekazał 2 Batalion Motocyklistów do dyspozycji dowództwa Korpusu Bezpieczeństwa Wewnętrznego.
Rozformowany na mocy rozkazu Naczelnego Dowódcy WP nr 0278 z 5 października 1952.

</doc>
<doc id="1397012" url="https://pl.wikipedia.org/wiki?curid=1397012" title="John Dall">
John Dall

John Dall Thompson (ur. 26 maja 1920 w Nowym Jorku, zm. 15 stycznia 1971 w Beverly Hills) − amerykański aktor filmowy i teatralny. Po ukończeniu Horace Mann School, uczęszczał na Uniwersytet Columbia. Studiował aktorstwo w Theodora Irvine School of Theater i Pasadena Playhouse, a także w Petit Theatre w Nowym Orleanie. W latach 1941-42 występował na Broadwayu w "R.U.R." i "Janie". W latach 1942-43 grał rolę Quizza Martina w sztuce Maxwella Andersona "Wigilia Świętego Marka". W 1944 wyjechał do Hollywood. W 1946 otrzymał nominację do Oscara dla najlepszego aktora drugoplanowego za rolę młodego walijskiego górnika Morgana Evansa w dramacie Irvinga Rappera "The Corn Is Green" (1945) z Bette Davis i Nigelem Bruce. Zwrócił na siebie uwagę jako homoseksualny morderca Brandon Shaw w dreszczowcu Alfreda Hitchcocka "Sznur" ("Rope", 1948) i jako Marcus Publius Glabrus w ekranizacji powieści Howarda Fasta "Spartakus" (1960) w reżyserii Stanleya Kubricka. Zmarł na zapalenie mięśnia sercowego w wieku 50 lat. 

</doc>
<doc id="1397013" url="https://pl.wikipedia.org/wiki?curid=1397013" title="Choroba Niemanna-Picka">
Choroba Niemanna-Picka

Choroba Niemanna-Picka (ang. Niemann-Pick disease) – heterogenna pod względem etiologicznym i klinicznym lizosomalna choroba spichrzeniowa, związana z deficytem aktywności sfingomielinazy. Wyróżnia się kilka typów schorzenia, łączy je obecność tzw. komórek Niemanna-Picka (komórek piankowatych), spotykanych w miejscach gdzie typowo spotyka się makrofagi, czyli we wszystkich narządach układu siateczkowo-śródbłonkowego.
Postać niemowlęca (typ A)
Postać nieneuropatyczna, młodzieńcza
Choroba Niemanna-Picka typu C (klasyczny deficyt kwaśnej sfingomielinazy; mutacja genu kodującego białko błonowe NC1, spełniające rolę transportera kwasów tłuszczowych i innych lipidów przez błony)
Jako pierwszy jednostkę chorobową opisał Albert Niemann w 1914 roku. Ludwig Pick w latach 20. uznał, że jest to nowa, nieznana wcześniej choroba. W latach 30. wykazano również, że spichrzanym materiałem jest sfingomielina.

</doc>
<doc id="1397015" url="https://pl.wikipedia.org/wiki?curid=1397015" title="Friedrich Wilhelm von Arnim">
Friedrich Wilhelm von Arnim

hrabia Friedrich Wilhelm von Arnim-Boitzenburg (ur. 31 grudnia 1739 w Berlinie, zm. 21 stycznia 1801 w Berlinie), pruski polityk, w okresie od 8 listopada 1786 roku do 1798 najważniejszy pruski minister obok Friedricha Antona von Heynitza.
Jego ojcem był Abraham Wilhelm von Arnim-Boitzenburg (1713-1761), pruski minister ("Staats- und Kriegsminister"), a matką hrabina Anna Elisabeth von der Schulenburg (1720-1741), z domu von Beetzdorf.
Von Arnim studiował na uniwersytecie w Getyndze ("Georgiana") od 1759 roku. W 1763 roku został radcą w sądzie berlińskim ("Kammergericht"). Od 1764 radca i asesor sądu odwoławczego ("uckermärkische Obergericht"). W tym samym roku poślubił Fredę Antoinette, baronową von Cramm. W roku 1768 został Tajnym Radcą w sądownictwie ("Geheime Justizrat"). W 1780 złożył swe urzędy w sądzie odwoławczym.
2 października 1786 nowy władca Prus Fryderyk Wilhelm II Hohenzollern nadał mu tytuł hrabiowski, a 8 listopada tego roku uczynił ministrem stanu i wiceprezydentem tzw. "Generaldirektorium" (oficjalna tytulatura: "Wirkliche Geheimen Etats-, Kriegs und dirigierende Minister", "Vize-Präsident beim Generaldirektorium").
Von Arnim nie był jednak jedynym kierownikiem rządu. Innego najwyższego ministra Friedricha Antona von Heynitza mianował jeszcze w 1777 roku poprzedni władca Fryderyk II Wielki. Von Arnim został także "Oberjägermeisterem" – szefem pruskiego Leśnictwa.
W 1798 roku złożył swe urzędy z powodu złego stanu zdrowia.

</doc>
<doc id="1397016" url="https://pl.wikipedia.org/wiki?curid=1397016" title="Lord Alfred Douglas">
Lord Alfred Douglas



</doc>
<doc id="1397017" url="https://pl.wikipedia.org/wiki?curid=1397017" title="J. Carroll Naish">
J. Carroll Naish



</doc>
<doc id="1397022" url="https://pl.wikipedia.org/wiki?curid=1397022" title="Ładunek (nabój)">
Ładunek (nabój)

Ładunek (także: patron od ) – rodzaj naboju zaprojektowanego do usprawnienia rozdzielnego ładowania ręcznej broni odprzodowej. Stosowany od XVII do połowy XIX w., wyparty przez naboje zespolone.
Charakterystyka.
Ładunek (patron) stanowił papierową tuleję wypełnioną porcją czarnego prochu wraz z pociskiem. Ładując broń, strzelec rozdzierał spód pakietu, wsypywał z niego proch do lufy (resztę zostawiając na podsypanie panewki - co zastąpiono z czasem kapiszonami), a następnie wsuwał do lufy pocisk wraz ze zmiętą papierową tuleją, ubijając wszystko na koniec stemplem.
Ładunek w formie gotowego pakietu znacząco usprawniał ładowanie broni odprzodowej, redukując ilość czynności koniecznych przy tym procesie. Papierowa tuleja pełniła podwójną funkcję, będąc zarówno pojemnikiem dla odmierzonej porcji prochu (zastępując prochownicę) oraz rozdzielając ładunek miotający od pocisku i utrzymując podkalibrowy pocisk w lufie (zastępując równocześnie przybitkę i flejtuch). Początkowo wiązało się to jednak z większymi kosztami ze względu na wykorzystywanie stosunkowo drogiego papieru czerpanego. Zapas gotowych ładunków przechowywany był w ładownicach, stanowiących element wyposażenia pojedynczych strzelców.
Historia.
W Europie pierwsze odnotowane wprowadzenie ładunków na wyposażenie wojska miało miejsce w Polsce za sprawą reformy piechoty wybranieckiej za czasów Stefana Batorego.
Na przełomie XVII i XVIII w. stały się już powszechnie stosowanym systemem ładowania ręcznej broni strzeleckiej aż do II połowy XIX w. gdy na popularności zaczęły zyskiwać odtylcowe karabiny iglicowe zasilane nowocześniejszymi nabojami zespolonym.

</doc>
<doc id="1397023" url="https://pl.wikipedia.org/wiki?curid=1397023" title="Marek Staffa">
Marek Staffa

Marek Staffa (ur. 1942 w Borysławiu) – polski architekt, autor publikacji krajoznawczych poświęconych Sudetom.
Jest wykładowcą Uniwersytetu Przyrodniczego we Wrocławiu. Ma stopień naukowy doktora. Działa w Polskim Towarzystwie Turystyczno-Krajoznawczym (PTTK).

</doc>
<doc id="1397025" url="https://pl.wikipedia.org/wiki?curid=1397025" title="Parafia pw. Świętej Doroty w Łodzi">
Parafia pw. Świętej Doroty w Łodzi



</doc>
<doc id="1397028" url="https://pl.wikipedia.org/wiki?curid=1397028" title="Geatowie">
Geatowie



</doc>
<doc id="1397029" url="https://pl.wikipedia.org/wiki?curid=1397029" title="Corrales de comedias">
Corrales de comedias

Corrales de comedias (hiszp. "corral" to ”podwórze”, "comedia" to ”sztuka teatralna”) – nazwa hiszpańskiego teatru publicznego, powstałego w 2 połowie XVI stulecia. Miejsce otwarte, gdzie przedstawiano komedie. Scenę budowano pod jedną ze ścian budynków otaczających patio. Z czasem scenę przykrywano dachem, zaś pod bocznymi ścianami budowano galerię. Zamożni widzowie oglądali spektakl z okien i balkonów, natomiast biedni na stojąco z patio, a dla kobiet wydzielano specjalną galerię. W przedstawieniach stosowano umowną, skromną dekorację. 
Sztuki wystawiano w godzinach popołudniowych, przy świetle dziennym. Trwały one od dwóch do trzech godzin i miały charakter teatralnego święta, na które składały się: loa, 3 akty komedii oraz końcowy entremés tańczony. Wystawiali w nich swe sztuki m.in.: Lope de Vega, Tirso de Molina, Pedro Calderón de la Barca oraz wielu innych autorów hiszpańskiego baroku. 
Corrales de comedias wspaniale zachował się w hiszpańskim mieście Almagro, gdzie jest główną atrakcją turystyczną. Nadal są tu wystawiane sztuki z XV i XVI stulecia – złotego wieku dramatu hiszpańskiego, a co roku w lipcu odbywa się tu wielki festiwal teatralny.

</doc>
<doc id="1397031" url="https://pl.wikipedia.org/wiki?curid=1397031" title="Padaczka północna">
Padaczka północna

Padaczka północna, in. postępująca padaczka z otępieniem, ceroidolipofuscynoza neuronalna typu 8 () – genetycznie uwarunkowana, dziedziczona recesywnie, rzadka lizosomalna choroba spichrzeniowa z grupy ceroidolipofuscynoz neuronalnych, charakteryzująca się padaczką pojawiająca się w okresie przedszkolnym oraz postępującą od tego momentu niepełnosprawnością intelektualną.
Historia.
Zespół został po raz pierwszy opisany na podstawie analizy pacjentów z jedenastu rodzin w 1994 przez fińską pediatrę Aune Hirvasniemi. Analiza ksiąg parafialnych pozwoliła na udowodnienie, że członkowie 9 rodzin mają wspólnego przodka.
Etiologia.
Padaczka północna jest zespołem genetycznym dziedziczonym autosomalnie recesywnie i spowodowana jest uszkodzeniem genu CLN8 znajdującego się na krótkim ramieniu chromosomu 8, w regionie p23.3. Gen CLN8 koduje błonowe białko siateczki endoplazmatycznej, o nieznanej funkcji. U fińskich pacjentów mutacja dotyczyła Arg24Gly, natomiast u tureckich Leu226Pro.
Epidemiologia.
Częstość heterozygot w populacji fińskiej wynosi 1:135, natomiast częstość występowania pozostaje nieznana. Uważa się, że podobnie jak w przypadku wielu innych chorób genetycznych w populacji fińskiej, odpowiada za to efekt założyciela. Do 2018 roku opisano 25 przypadków w Finlandii oraz 5 w Turcji.
Obraz kliniczny.
Pierwszym objawem zespołu jest padaczka rozpoczynająca się zwykle w 5–10 roku życia. Przebieg padaczki nasila się ze szczytem nasilenia (1–2 napady w tygodniu) w okresie pokwitania. Po zakończeniu dojrzewania płciowego przebieg padaczki łagodnieje i po 35 roku życia pacjenci są nieomal bezobjawowi. Początkowo rozwój umysłowy dziecka jest prawidłowy, lecz po 2–5 latach od pojawienia się napadów drgawkowych obserwowane jest pogarszanie się funkcji poznawczych prowadzące do otępienia przed 30 rokiem życia.
Leczenie.
Nie ma specyficznego leczenia padaczki północnej (2018). Leczenie objawowe padaczki jest trudne, większość stosowanych leków jest nieskuteczna.
Rokowanie.
Rokowanie co do życia jest dobre, pacjenci dożywają 50–60 roku życia.

</doc>
<doc id="1397032" url="https://pl.wikipedia.org/wiki?curid=1397032" title="William Demarest">
William Demarest

Carl William Demarest (ur. 27 lutego 1892 w Saint Paul, zm. 28 grudnia 1983 w Palm Springs) − amerykański aktor, nominowany do Oscara za rolę drugoplanową w filmie "The Jolson Story".
W 1964 wystąpił w serialu "Prawo Burke’a".

</doc>
<doc id="1397033" url="https://pl.wikipedia.org/wiki?curid=1397033" title="Opactwo Geras">
Opactwo Geras

Opactwo Geras (niem. das Stift Geras) – klasztor norbertański, położony w austriackim Geras
Historia.
Klasztor został ufundowany przez Ekberta i Ulryka von Pernegg w 1153. Pierwotnie, jako klasztor żeński, został zasiedlony mniszkami z czeskiego Želiva (niem. Seelau). Oddalony o 10 km, żeński klasztor Pernegg również został zapełniony želivskimi siostrami. Opuszczony w 1783 (w międzyczasie zmieniony na męski), klasztor w Pernegg przeszedł w posiadanie opactwa Geras i od 1995 pełni funkcję centrum seminaryjnego i miejsca obchodzenia świąt.
Kościół klasztorny.
Funkcję kościoła klasztornego pełni romańska bazylika. W XVIII wieku przebudowana, w duchu barokowym, według planów architekta Josepha Munggenasta i malarza fresków Paula Trogera. W 1953 otrzymał tytuł bazyliki mniejszej.

</doc>
<doc id="1397034" url="https://pl.wikipedia.org/wiki?curid=1397034" title="Generaldirektorium">
Generaldirektorium

Generaldirektorium (właściwa nazwa: General-Ober-Finanz-Kriegs- und Domainen-Direktorium "Generalne Dyrektorium Finansów, Wojny i Domen Królewskich" – centralny organ władzy państwowej jaki posiadało Królestwo Prus w latach 1723-1808. W gestii Generaldirektorium spoczywały sprawy polityki finansowej i wewnętrznej. (Rolę MSZ pełniło Kabinettsministerium).
Do życia Generaldirektorium powołał Fryderyk Wilhelm I Hohenzollern 20 grudnia 1722 roku. Powstało ono wskutek połączenia istniejącego od 1713 roku Generalfinanzdirektorium (Generalnego Dyrektorium Finansów) i istniejącego od połowy XVII wieku General-(Kriegs-)Kommissariats (Generalnego Komisariatu Wojennego).
Nowe Generaldirektorium miało pierwotnie (tj. od 1722 roku) 4 departamenty, których kompetencje rozdzielono według terytoriów państwa. Na czele pierwszego z nich (Departamentu Wojny) stanął wówczas Friedrich Wilhelm von Grumbkow. W 1740 Fryderyk Wielki stworzył nowe departamenty, dzieląc ich kompetencje rzeczowo:
Na czele całego Dyrektorium stał "Minister Dyrygujący" ("dirigierender Minister"). Przykładowo w latach 1786-1798 funkcję tę pełnił Friedrich Wilhelm von Arnim. Suwerenne Księstwo Śląsk miało jednak własnego odrębnego "Provinzialminister".
W 1808 roku Dyrektorium zlikwidowano, a w jego miejsce stworzono "Staatsministerium"z resortami o kompetencyjnym podziale rzeczowym.

</doc>
<doc id="1397042" url="https://pl.wikipedia.org/wiki?curid=1397042" title="Jan Sobieski (cześnik koronny)">
Jan Sobieski (cześnik koronny)

Jan Sobieski herbu Janina (zm. w 1712 roku) – cześnik koronny, sędzia kapturowy ziemi przemyskiej w 1696 roku.
Był synem Remigiana, miecznika lwowskiego, i Anny z Poradowskich. Stolnik przemyski od 1686 roku, strażnik wojskowy od 1692, starosta dębowiecki od 1693, cześnik koronny od 1696. W latach 1699 i 1701–1702 był posłem na sejm.
Poseł na sejm 1701 roku i sejm z limity 1701-1702 roku z ziemi sanockiej. 
Dwukrotnie żonaty, najpierw z Cecylią Wapowską, później z Konstancją Kossakowską, córką Mikołaja, kasztelana czernihowskiego. Zmarł bezpotomnie.

</doc>
<doc id="1397043" url="https://pl.wikipedia.org/wiki?curid=1397043" title="Instytut Badań Tekstu Nowego Testamentu">
Instytut Badań Tekstu Nowego Testamentu

Instytut Badań Tekstu Nowego Testamentu (niem. "Institut für neutestamentliche Textforschung" — INTF) – instytut powołany do prowadzenia badań nad tekstem Nowego Testamentu. INTF został założony w 1959 roku przez Kurta Alanda (1915-1994) i D.D. Litt (1915-1994) przy Westfalskim Uniwersytecie Wilhelma w Münsterze, w Westfalii, Niemcy. Aland był pierwszym dyrektorem Instytutu. W 1983 roku Barbara Aland, jego żona, zastąpiła go na tym stanowisku, a od roku 2004 dyrektorem INTF-u jest Holger Strutwolf. 
Podczas zakładania instytutu przyświecał cel przygotowania tzw. "Editio Critica Maior" opartej na całej tradycji wszystkich greckich rękopisów Nowego Testamentu, wczesnych przekładach i cytatach Nowego Testamentu w starożytnej literaturze chrześcijańskiej. Pod nadzorem Kurta Alanda INTF zgromadził niemal cały materiał. Pierwsza część Editio Critica Maior zawierająca Listy powszechne została opublikowana w 1997. 
INTF gromadzi również niektóre rękopisy Nowego Testamentu i wziął na siebie odpowiedzialność za katalogowanie rękopisów Nowego Testamentu.

</doc>
<doc id="1397045" url="https://pl.wikipedia.org/wiki?curid=1397045" title="Cmentarz żydowski w Zduńskiej Woli">
Cmentarz żydowski w Zduńskiej Woli

Cmentarz żydowski w Zduńskiej Woli – cmentarz założony w 1826 roku w Zduńskiej Woli. Znajduje się przy ul. Kaczej, ma powierzchnię 2 ha.
Zachowało się około trzech tysięcy nagrobków, z których najstarszy pochodzi z 1832 roku.

</doc>
<doc id="1397047" url="https://pl.wikipedia.org/wiki?curid=1397047" title="Three Days Grace (album)">
Three Days Grace (album)

Three Days Grace – pierwszy album studyjny kanadyjskiej grupy rockowej Three Days Grace.
Lista utworów.
Opracowano na podstawie materiału źródłowego.

</doc>
<doc id="1397051" url="https://pl.wikipedia.org/wiki?curid=1397051" title="Shogun (album)">
Shogun (album)

Shogun – czwarty album studyjny amerykańskiej grupy muzycznej Trivium. Został wydany 30 września 2008 roku przez wytwórnię Roadrunner Records.
Utwór "Into the Mouth of Hell We March" pojawił się w grze "Madden NFL 09".

</doc>
<doc id="1397053" url="https://pl.wikipedia.org/wiki?curid=1397053" title="Groty Nagórzyckie w Tomaszowie Mazowieckim">
Groty Nagórzyckie w Tomaszowie Mazowieckim

Groty Nagórzyckie w Tomaszowie Mazowieckim – wyrobiska poeksploatacyjne z XVIII wieku znajdujące się w południowej części miasta Tomaszowa Mazowieckiego, przy ulicy Pod Grotami (przedłużeniu ulicy Jana Pawła II), biegnącej nad Zalew Sulejowski na terenie byłej wsi Nagórzyce, obecnie dzielnicy Tomaszowa.
Charakterystyka.
Tutejsze skały piaskowcowe liczą prawie 100 milionów lat i pochodzą z epoki kredowej, gdy na obszary tzw. Niecki Tomaszowskiej wielokrotnie wkraczało i wycofywało się morze.
Groty są pozostałością po podziemnej kopalni kwarcu wydobywanego w XVIII stuleciu i na początku XIX wieku. Groty składają się z licznych korytarzy, wnęk, zaułków i sal. Największe wyrobisko zwane „Salą Królewską” ma 30 m długości, 25 m szerokości i 3 m wysokości. Najrozleglejsza grota ma długość 120 metrów. Każda grota nosiła inną nazwę, np. Boczna, Borsucza, Chowańcza, Ciemna, Jeziorna, Niedźwiedzia, Taneczna, Złodziejska.
Piasek wydobywano od końca XVIII do początku XX wieku na potrzeby gospodarskie, a później dla hut szkła. Zakaz eksploatacji wydały władze carskie po zawaleniu się jednej z komór w której zginął mieszkaniec Nagórzyc. Od tamtej pory stały się lokalną atrakcją turystyczną, a po zamurowaniu wejść na długo zostały zapomniane.
Ponowne zainteresowanie uruchomiło inwestycję w celu odnowienia grot przy wsparciu finansowym Unii Europejskiej. Od czerwca 2010 czynione były zabezpieczenia grot i przystosowania ich do zwiedzania, a z początkiem 2012 groty otworzyły swoje drzwi dla turystów.
Miejsce to jest wiązane z legendą o zbójniku Madeju.
Komunikacja.
Przy obiekcie znajduje się przystanek bezpłatnej komunikacji miejskiej. Z tomaszowskiego dworca kolejowego można tu dojechać linią nr 2. Do Grot Nagórzyckich prowadzi również oświetlona ścieżka pieszo–rowerowa. Za pawilonem administracyjno–wystawienniczym znajduje się parking dla samochodów osobowych.

</doc>
<doc id="1397057" url="https://pl.wikipedia.org/wiki?curid=1397057" title="Kabinettsministerium">
Kabinettsministerium

Kabinettsministerium - dawny pruski odpowiednik MSZ. "Ministerstwo Gabinetowe" z ministrem gabinetu ("Cabinettsminister") na czele istniało do 1808 roku, kiedy to zostało zlikwidowane wraz z dawnym pruskim odpowiednikiem MSW, czyli: Generaldirektorium.

</doc>
<doc id="1397058" url="https://pl.wikipedia.org/wiki?curid=1397058" title="Dysplazja czołowo-nosowa">
Dysplazja czołowo-nosowa

Dysplazja czołowo-nosowa (ang. frontonasal dysplasia) – rzadki zespół wad wrodzonych twarzy, na który składają się ciężki hiperteloryzm oczny, szeroka nasada nosa, szeroki grzbiet nosa, tzw. wdowi szpic, utajony przedni rozszczep czaszki ("cranium bifidum occultum"). Jak dotąd nie wykryto genetycznego podłoża tego schorzenia. Przypadki rodzinnego występowania dysplazji czołowo-nosowej są rzadkie, większość jest sporadyczna. Sugerowano, że choroba nie ma genetycznych uwarunkowań, a wady są wynikiem zdarzenia we wczesnym etapie embriogenezy. Termin dysplazji czołowo-nosowej wprowadził Sedano i wsp. w 1970 roku.

</doc>
<doc id="1397060" url="https://pl.wikipedia.org/wiki?curid=1397060" title="Adam Kaźmierczyk">
Adam Kaźmierczyk

Adam Wojciech Kaźmierczyk (ur. 26 września 1962) – polski historyk, kierownik Zakładu Historii Żydów w Katedrze Judaistyki Uniwersytetu Jagiellońskiego.
W 1987 ukończył studia historyczne na Uniwersytecie Jagiellońskim. Był stypendystą Fundacji Na Rzecz Nauki Polskiej (1993). W 1993 uzyskał stopień doktora. Promotorem dysertacji doktorskiej był Józef Andrzej Gierowski. 
W 2003 został doktorem habilitowanym, na podstawie dorobku naukowego oraz rozprawy: "Żydzi w dobrach prywatnych - w świetle sądowniczej i administracyjnej praktyki dóbr magnackich w XVI-XVIII wieku". Jego zainteresowania badawcze obejmują czasy nowożytne. Koncentruje się na problematyce żydowskiej oraz prawno-sądowej. Współpracownik Polskiego Słownika Biograficznego.

</doc>
<doc id="1397063" url="https://pl.wikipedia.org/wiki?curid=1397063" title="Cmentarz żydowski w Wodzisławiu Śląskim">
Cmentarz żydowski w Wodzisławiu Śląskim

Cmentarz żydowski w Wodzisławiu Śląskim – nieistniejący obecnie cmentarz, został założony w 1815 roku. Został zdewastowany przez nazistów w czasie II wojny światowej – obecnie na jego miejscu znajduje się cmentarz żołnierzy radzieckich. Okoliczni mieszkańcy nazywają to miejsce "Żydowiną", co stanowi nawiązanie do faktu istnienia cmentarza.

</doc>
<doc id="1397066" url="https://pl.wikipedia.org/wiki?curid=1397066" title="Jan Magnussen">
Jan Magnussen

Jan Magnussen (ur. 4 lipca 1973 w Roskilde) – duński kierowca wyścigowy i kierowca fabryczny General Motors, były kierowca Formuły 1. Wzrost 170 cm. Żonaty z Christiną. Jest ojcem Kevina Magnussena kierowcy startującego w Formule 1 i wyścigach długodystansowych.
Życiorys.
Magnussen zdominował w 1994 mistrzostwa Brytyjskiej Formuły 3, jeżdżąc dla ekipy Paul Stewart Racing. Wygrał wtedy 14 z 18 wyścigów, bijąc poprzedni rekord, który należał do Ayrtona Senny.
W roku 1995 został kierowcą testowym zespołu McLaren w Formule 1. Zadebiutował tym samym roku w Grand Prix Pacyfiku w zastępstwie Miki Häkkinena. W wyścigu zajął 10 miejsce. Był to jego jedyny start w Formule 1 w tamtym sezonie.
W roku 1996 wystartował w czterech wyścigach serii CART w zespole Penske Racing w zastępstwie Paula Tracy'ego i Emersona Fittipaldiego. Najlepszy wynik jaki osiągnął to 8 miejsce w wyścigu na torze Laguna Seca.
Rok później wrócił do Formuły 1, bowiem zainteresował się nim zespół Stewart Grand Prix. W 24 wyścigach w sezonach 1997 – 1998 zdobył zaledwie jeden punkt i w połowie sezonu, dokładnie po Grand Prix Kanady, został zastąpiony przez Josa Verstappena. W sezonie 1998 wystartował jeszcze w jednym wyścigu American Le Mans Series.
W 1999 roku wystartował w siedmiu wyścigach serii CART w zespole Patrick Racing. Na dłużej jednak zadomowił się w American Le Mans Series w której startował regularnie w latach 1999 – 2002.
Od roku 2001 startował Peugeotem w serii Danish Touring Car Championship (w roku 2003 został mistrzem).
Od 1999 roku Magnussen startuje corocznie w różnych klasach w wyścigu 24 godziny Le Mans. W 2004 wygrał ten wyścig w klasie GTS, a w latach 2005, 2006 i 2009 – w klasie GT1. Za każdym razem jeździł wtedy Chevroletem Corvette.
Również od 1999 co roku Magnussen bierze udział w wyścigu 12 godzin Sebring. Jego najlepszy rezultat to zwycięstwa w latach 2006, 2008 i 2009 w klasie GT1.
W 2005 roku przesiadł się do Toyoty Corolli zespołu Den Blå Avis w duńskich mistrzostwach samochodów turystycznych i zdobył dwa tytuły wicemistrzowskie. Od roku 2007 jeździ w tej serii BMW 320si E90 i zdobył kolejno trzecie miejsce, tytuł mistrzowski i drugie miejsce.
W 2007 roku powrócił też do regularnych startów w ALMS, w 2008 zdobył w niej tytuł mistrzowski w klasie GT1.

</doc>
<doc id="1397067" url="https://pl.wikipedia.org/wiki?curid=1397067" title="Parafia św. Wita w Tuliszkowie">
Parafia św. Wita w Tuliszkowie

Parafia św. Wita w Tuliszkowie – rzymskokatolicka parafia położona w północno-zachodniej części powiatu tureckiego. Administracyjnie należy do diecezji włocławskiej (dekanat tuliszkowski). 
Tuliszkowska parafia została erygowana zapewne w XII wieku (do 1818 roku znajdowała się w archidiecezji gnieźnieńskiej).
W skład parafii wchodzą miejscowości: Tuliszków, Borek, Budki, Dryja, Grabowiec, Józinki, Kaliska, Kępina, Kiszewy, Korytno, Krępa, Nowy Świat, Ogorzelczyn, Sarbicko, Tarnowa, Wróblina oraz Wymysłów.
Przy parafii działa od 1924 chór.

</doc>
<doc id="1397072" url="https://pl.wikipedia.org/wiki?curid=1397072" title="Wjaczko">
Wjaczko

Wjaczko ("Вячко", łot. "Vetseke") – ruski książę walczący przeciwko ekspansji zakonu kawalerów mieczowych i kolonistów niemieckich w XIII wieku na terenie Łotwy. Syn księcia Drucka z dynastii Rurykowiczów. Zginął podczas obrony Juriewa.
Rys historyczny.
Na początku XIII wieku, kiedy Niemcy, prowadzeni przez Alberta von Buxhövden oraz konkurujący z nimi o wpływy kawalerowie mieczowi zajęli wybrzeża Zatoki Ryskiej, Wjaczko rządził Kukeinos wraz z przyległymi doń terenami. Gród znajdował się na prawym brzegu rzeki Dźwiny, około 100 km na południowy wschód od Rygi. Senior księstwa ruskiego, od którego był zależny, najprawdopodobniej Połocka, nie pomógł w obronie lennika przed naporem Litwinów. Kniaź, mający małą armię, postanowił szukać pomocy gdzie indziej. Według Henryka Łotewskiego w 1207 odwiedził Rygę, gdzie zaproponował biskupowi Albertowi połowę księstwa i miasta, w zamian za obronę przed Litwinami i swoim byłym seniorem Księstwem połocka. Biskup zgodził się na propozycje, jednak z dalszej opowieści nie wynika, żeby natychmiast skorzystał z propozycji Wjaczka.
W międzyczasie między kniaziem a niemieckim rycerzem Danielem Von Lenevardenem powstała sytuacja konfliktowa. Pewnej nocy wojska Niemca napadły na Kukeinos. Atak był przygotowywany w tajemnicy, więc jego wojskom udało się bez walki opanować i splądrować miasto. Mieszkańców wzięto do niewoli. Między pojmanymi był także Wjaczko. Biskup Albert, dowiedziawszy się o tym, rozkazał Danielowi natychmiast uwolnić jeńców, opuścić miasto i zwrócić wszystkie łupy. Wezwał Wjaczka do siebie, gdzie go przyjął należycie, wręczył dary i doprowadził do pogodzenia się z Danielem. Przypomniał także o jego wcześniejszej obietnicy oddania połowy księstwa i miasta. Po rozmowie wysłał go do Kukeinos wraz z ochroną złożoną z rycerzy i arbaletników, w sumie około dwudziestu osób. Wraz z nimi wyruszyło kilku murarzy, którzy mieli zacząć pracę przy wzmacnianiu murów.
Szóstego kwietnia grupa dotarła do celu. Po jakimś czasie, myśląc, że biskup wraz z Krzyżakami opuścił Rygę i jest na morzu, Wjaczko, po naradzie z drużyną, postanowił zamordować wszystkich Niemców obecnych w mieście. Mordu dokonano, kiedy Niemcy zeszli do jam, gdzie wydobywali kamień do budowy zamku. Swoje miecze i inną broń zostawili na górze. Trzem Niemcom udało się jednak uniknąć śmierci. Dotarli oni do Rygi, gdzie opowiedzieli o tym, co się stało z ich towarzyszami.
W międzyczasie Wjaczko posłał do połockiego księcia Włodzimierza niemieckie konie oraz ekwipunek zabitych. Wezwał go do jak szybszego marszu na Rygę. Kniaź Połocka zaczął zbierać swoje wojsko. W tym czasie silne wiatry zatrzymały statki biskupa Alberta w ujściu Dźwiny. Kiedy dotarła do niego wiadomość o tym, co się stało w Kukeinos, zawrócił natychmiast. Niemcy z całej Liwonii ściągnęli do Rygi. Wtedy Wjaczko, zrozumiawszy, że nie jest w stanie przeciwstawić się połączonym siłom Niemców liwońskich oraz Krzyżakom, spalił swoją stolicę i fortecę Keś, po czym wycofał się na Ruś Kijowską.
Z dalszych wydarzeń wynika, że osiadł w Nowogrodzie Wielkim. W 1223 Republika Nowogrodzka oraz kniaź Włodzimiersko-Suzdalski Jerzy II Wsiewołodowicz wysłali Wjaczka do Juriewa, skąd zbierał daninę ze wszystkich przyległych terytoriów. Jednocześnie najeżdżał ziemie zajęte przez Niemców oraz tych Estów którzy przyjęli ich poddaństwo. Jego drużynie pomagali zamieszkali wokół Estowie.
Kawalerowie mieczowi, wasale biskupa Alberta i obywatele Rygi 15 sierpnia 1224 przystąpili do oblężenia Juriewa. Wśród nich znajdowali się również ochrzczeni mieszkańcy Liwonii, głównie Łatgalowie. Użyto dużej liczby machin oblężniczych - między innymi wieżę oblężniczą wysokości murów, oraz zaczęto robić podkop pod wałem obronnym. Równolegle z tym Niemcy prowadzili z Wjaczkiem rozmowy co do warunków jego kapitulacji. Proponowali mu zostawić ziemię Estów w spokoju oraz dobrowolnie wyjść z twierdzy wraz z całą załogą, jej bronią i majątkiem. Wjaczko, czekając na wsparcie militarne ze strony Republiki Nowogrodzkiej, odrzucił propozycje niemieckie. Wieża oblężnicza bardzo niepokoiła obrońców, dlatego postanowili ją zniszczyć. Zrobili wyrwę w murach, przez którą wytoczyli płonące koła, przy pomocy których chcieli podpalić wieżę oblężniczą. Niemcy skupili wszystkie swoje siły na tym, żeby obronić ją przed ogniem. Kiedy zażegnali niebezpieczeństwo, brat biskupa Johan von Oepeldern poprowadził rycerzy do ataku. Jego rycerze przedostali się do miasta przez wyrwę w murach, zrobioną przez samych obrońców. Wjaczko z drużyną przez jakiś czas bronił się wewnątrz murów miasta, po czym został zabity przez szturmujące gród wojska.
O jego żonie i dzieciach nie napisano nic w kronikach z tego okresu. Jednakże tradycyjnie ród Tyzenhauzów wywodził swoje pochodzenie od potomków Wjaczka, mimo że źródła pisemne w których brak o nim mowy sięgają tylko do XVI wieku. Z kolei Taube napisał, że jego jedynym dzieckiem była córka o imieniu Sofia, zmarła po 1269. Była dwukrotnie zamężna, pierwszy raz z Dietrichem Młodszym von Kokenguzen, drugi raz z Bernardem de Geje. O innych potomkach nic nie wiadomo.

</doc>
<doc id="1397073" url="https://pl.wikipedia.org/wiki?curid=1397073" title="Pomnik Friedricha Loefflera we Frankfurcie nad Odrą">
Pomnik Friedricha Loefflera we Frankfurcie nad Odrą

Pomnik Friedricha Loefflera we Frankfurcie nad Odrą (niem. "Friedrich-Loeffler-Denkmal") – pomnik we Frankfurcie nad Odrą upamiętniający Friedricha Loefflera, urodzonego w tym mieście w 1852 lekarza, weterynarza, naukowca oraz ucznia noblisty w dziedzinie fizjologii i medycyny Roberta Kocha.
Opis.
Pomnik Loefflera znajduje się w dzielnicy Markendorf, nieopodal "Landes-Labor" (Laboratorium Landu Brandenburgia) na terenie "Techno- und Gewerbecenter" (Centrum Technologiczno-Przemysłowego) przy "Ringstraße 1030".

</doc>
<doc id="1397074" url="https://pl.wikipedia.org/wiki?curid=1397074" title="7 Batalion Rozpoznawczy">
7 Batalion Rozpoznawczy

7 Batalion Rozpoznawczy (7 br) – pododdział rozpoznawczy ludowego Wojska Polskiego.
Batalion został sformowany w 1948 roku we Wrocławiu, według etatu Nr 5/47 z 30 marca 1949 roku o stanie 316 wojskowych i 9 pracowników kontraktowych. Wchodził w skład 10 DPanc i 10 DZ. Stacjonował w garnizonach: Strzegomiu i Opolu, a w latach 1970–1994, w garnizonie Brzeg. W 1995 roku został przemianowany na 5 Batalion Rozpoznawczy.
Struktura organizacyjna.
dowództwo i sztab
Żołnierze batalionu.
Dowódcy batalionu
Oficerowie

</doc>
<doc id="1397075" url="https://pl.wikipedia.org/wiki?curid=1397075" title="Protestantyzm na Ukrainie">
Protestantyzm na Ukrainie

Protestantyzm na Ukrainie – reprezentowany jest przez niemal wszystkie istniejące na świecie protestanckie wyznania. W roku 2010 łączna liczba protestantów w tym kraju wynosiła ponad milion wiernych, co stanowi 2,4% ukraińskiego społeczeństwa. Prawie połowę wszystkich protestantów na Ukrainie stanowią baptyści. Zgodnie z magazynem "Christianity Today", Ukraina stała się nie tylko „pasem biblijnym” Europy Wschodniej, ale swoistym „ośrodkiem życia zborów, edukacji i misji ewangelicznego chrześcijaństwa”. Obecnie Ukraina stanowi zaplecze ewangelicznego protestantyzmu dla wszystkich krajów byłego Związku Radzieckiego, w których do dziś istnieją ograniczenia prawne w działalności związków wyznaniowych. Kraje te korzystają z wydawanej na Ukrainie literatury protestanckiej (m.in. prasy), szkolą w tym kraju swoich liderów zborowych oraz otrzymują pomoc w postaci misjonarzy i wsparcia dla działań ewangelizacyjnych. Protestanci ukraińscy w porównaniu do swych zachodnich współwyznawców są bardziej konserwatywni zarówno w doktrynie, jak i kwestiach moralnych.
Największymi wyznaniami protestanckimi na Ukrainie są:
Część ukraińskich protestantów wyemigrowała do Stanów Zjednoczonych, gdzie odgrywa ważną rolę w lokalnych przedsięwzięciach społecznych, np. odbudowie domów zniszczonych przez Huragan Katrina.
Pierwszy ukraiński Festiwal Nadziei.
W dniach 6-7 lipca 2007 r. na Olimpijskim Stadionie Narodowym w Kijowie odbył się „Festiwal Nadziei” – masowa protestancka akcja ewangelizacyjna, której bezpośrednimi uczestnikami było 40 tysięcy Ukraińców zgromadzonych na stadionie. Głównym mówcą podczas Festiwalu był słynny amerykański ewangelizator i baptystyczny misjonarz Franklin Graham, syn światowej sławy pastora i ewangelisty Billy’ego Grahama. Zgromadzeni podczas festiwalu mogli posłuchać świadectw nawróceń i życia z Bogiem z ust znanych sportowców, gwiazd kultury, aktywistów religijnych oraz polityków różnych narodowości, którzy są ewangelicznymi chrześcijanami. Oprawę muzyczną Festiwalu wzbogaciły występy chórów, solistów, liderów uwielbienia oraz zespołów uwielbieniowych z różnych krajów – Ukrainy, Rosji, Białorusi, Mołdawii oraz Stanów Zjednoczonych. Równocześnie odbywała się transmisja na żywo Festiwalu do 75 ośrodków rozsianych po całej Ukrainie, gdzie możliwe było bezpłatne oglądanie Festiwalu.
Geneza i początki protestantyzmu na obecnym terenie państwa Ukraina.
Jeszcze przed wybuchem reformacji na obecnych ziemiach ukraińskich istniały ruchy o charakterze protestanckim. Byli to głównie husyci. Protestantyzm pojawił się w tym kraju w latach 30. i 40. XVI wieku. Pierwszy protestancki zbór stworzyli w 1536 r. anabaptyści we Włodzimierzu, znajdującym się wówczas na terenie Rzeczypospolitej. W latach 40. swoją działalność rozpoczęli, głównie wśród arystokracji, pierwsi luteranie, wkrótce zaś po nich – kalwiniści. W pierwszej połowie XVII stulecia na Ukrainie pojawili się socynianie. XVII wiek przyniósł również rozprzestrzenienie się protestantyzmu z Wołynia, Podlasia, rejonu chołmskiego na nowe tereny, m.in. Podole, obwód kijowski i Zakarpacie.
Baptyści.
Kościół baptystyczny jest największym i jednym z najstarszych wyznań protestanckich na Ukrainie. Liczba wiernych wynosi w tym kraju 500 tysięcy. Ukraińscy baptyści należą do najbardziej aktywnych kościołów w swoich kraju, organizując wiele przedsięwzięć o charakterze religijnym i społecznym.
Historia.
Bezpośrednimi poprzednikami baptystów byli anabaptyści, którzy pojawili się na ziemiach ukraińskich w XVI wieku. Pierwszy na Ukrainie baptystyczny chrzest na wyznanie wiary udzielony został w 1864 r. w rzece Inguł na terenie obecnego obwodu kirowohradzkiego w niemieckiej osadzie. W 1867 r. powstał na tym obszarze pierwszy zbór baptystyczny. Od tego czasu baptyzm rozprzestrzenił się najpierw na południe Ukrainy, potem także na pozostałe ziemie ukraińskie. W 1907 r. zarejestrowano zbór w Kijowie, zaś rok później powstała pierwsza Wszechrosyjska Konwencja Baptystów. Wkrótce też w Katerynosławiu (ob.Dniepr) założono Wszechrosyjską Unię Baptystyczną. Pod koniec XIX wieku na terenie Ukrainy żyło od 100 do 300 tysięcy baptystów.
Od 1920 r. w Ukraińskiej Socjalistycznej Republice Radzieckiej zakazano działalności Kościoła baptystycznego. Ograniczona reaktywacja nastąpiła w czasie i po II wojnie światowej. W 1944 r. połączono Unię Baptystów z Unią Ewangelicznych Chrześcijan tworząc Kościół Ewangelicznych Chrześcijan Baptystów. Do nowo powstałej federacji wyznań ewangelicznych po krótkim czasie włączono także pozostałe pomniejsze wspólnoty baptystyczne i ewangeliczne. Podobną politykę stosowano w innych państwach bloku komunistycznego (np. zawiązany w Polsce Zjednoczony Kościół Ewangeliczny). Pod koniec lat 50. XX wieku 75% wszystkich wiernych Wszechsowieckiej Rady Kościoła Ewangelicznych Chrześcijan Baptystów żyło na Ukrainie. W latach 70. na ziemiach ukraińskich odnotowano potężne przebudzenie religijne, związane z wieloma nawróceniami na ewangeliczne chrześcijaństwo. Od tego czasu Kościół baptystyczny na Ukrainie należy do najszybciej rozwijających się i jest jedną z najbardziej aktywnych denominacji kraju.
W okresie po II wojnie światowej wielu baptystów i innych protestantów (m.in. zielonoświątkowców i adwentystów) było przymusowo wysyłanych na leczenie do szpitali psychiatrycznych. Odbywały się również liczne rozprawy sądowe, które najczęściej kończyły się osadzaniem ewangelicznych chrześcijan w więzieniach (m.in. za odmowę służby wojskowej). Protestanckim rodzicom zazwyczaj odbierano również prawo do opieki nad dziećmi.
Część baptystów w ostatniej dekadzie XX stulecia postanowiło wyjechać do Stanów Zjednoczonych i Kanady. Po upadku Związku Radzieckiego wyjazd do zachodnich krajów, a także współpraca z zachodnimi kościołami wzrosła. W chwili obecnej największe baptystyczne zbory ukraińskie w USA istnieją w Sacramento w stanie Kalifornia, w Filadelfii oraz w Pensylwanii. Wspólnoty te utrzymują kontakt ze zborami na Ukrainie i współpracują ze sobą w dziedzinie służby i ewangelizacji.
Współczesność.
Współcześnie baptyści na Ukrainie są zorganizowani i aktywni na polu zakładania kościołów i wspierania oświaty. Niemalże 90% wszystkich baptystów na Ukrainie zrzesza Wszechukraiński Związek Stowarzyszeń Ewangelicznych Chrześcijan Baptystów, powołany do życia decyzją XXII Konwencji Ewangelicznych Chrześcijan Baptystów na Ukrainie w 1994 r. Związek liczy 300 tysięcy wiernych, ponad 2800 zborów, zatrudniając 3160 pastorów. Jest aktywny w dziedzinie edukacji, posiadając 3 seminaria duchowne, 2 uniwersytety i 15 innych szkół wyższych. Ukraiński Kościół baptystyczny prowadzi działalność wydawniczą, posiada także rozbudowaną sieć mass-mediów.
Związek zarządzany jest przez Radę złożoną z prezbiterów okręgowych regionalnych stowarzyszeń. Na jej czele stoi Przewodniczący Rady Związku. W latach 1990-2006 był nim pastor Grigorij Komendant. Od maja 2006 na przewodniczącego wybrany został pastor Wiaczesław Nesteruk. Związek współpracuje z ukraińskimi baptystycznymi diasporami. Wszechukraiński Związek Stowarzyszeń Ewangelicznych Chrześcijan Baptystów jest członkiem Europejskiej Federacji Baptystycznej, Światowego Związku Baptystycznego oraz wewnątrzukraińskich porozumień między kościołami ewangelicznymi.
Szacuje się, że na Ukrainie żyje łącznie więcej baptystów, niż we wszystkich pozostałych krajach Wspólnoty Niepodległych Państw, włączając w to Rosję.
W lipcu 2007 r. ukraińscy baptyści zorganizowali pierwszy Międzynarodowy Festiwal Teatrów Chrześcijańskich, który odbył się w Równem.
Ukraiński Kościół baptystyczny przyciągnął wielu młodych ludzi. Ponad 20 tysięcy młodych osób studiuje na baptystycznych uniwersytetach. Spora część młodzieży zaangażowana jest w ewangelizację i inne służby. Rzecznik Międzynarodowego Departamentu Misji Południowej Konwencji Baptystów powiedział, iż „[na Ukrainie] młodzież będzie tym, czego Bóg użyć musi do ewangelizacji oraz kształcenia nowych liderów”.
Wszechukraiński Związek Stowarzyszeń Ewangelicznych Chrześcijan Baptystów publikuje magazyn chrześcijański pt. "Strefa ewangeliczna", gazetę pt. "Zmartwychwstanie" oraz czasopismo dla głuchych i niemych pt. "Głos na pustyni".
Obecne prześladowania.
W czasie reżimu komunistycznego działalność Kościoła baptystycznego na Ukrainie była zakazana. Zgodnie z Konstytucją Ukrainy z 1996 r. obywatele mają zagwarantowaną wolność do wyznania i praktykowania religii. Mimo to, mniejszościowy i nietradycyjny Kościół baptystyczny jest obiektem prześladowań i dyskryminacji, włączając w to aresztowania. Choć oficjalnie rząd Ukrainy umożliwia budowanie domów modlitwy, baptyści spotykają się z trudnościami ze strony władz lokalnych w Kijowie i innych dużych miastach, z chwilą złożenia wniosków o pozwolenie na budowę domów zborowych. Baptyści są także prześladowani przez Ukraiński Kościół Prawosławny Patriarchatu Moskiewskiego. Kościół ten określa baptystów jako „sekciarzy” zarówno w wypowiedziach, jak i publikacjach. Prawosławni krytykują także zaangażowanie baptystów wraz z innymi kościołami nieprawosławnymi w działalność na rzecz obrony praw człowieka i dialogu międzychrześcijańskiego, co Kościół prawosławny określił jako „Front Przeciwko Prawosławiu”.
Zielonoświątkowcy.
Zielonoświątkowcy są najliczniejszą tradycją protestancką na Ukrainie pod względem liczby wiernych. Szacuje się, że w kraju tym żyje ok. 400 tysięcy zielonoświątkowców zrzeszonych zarówno we Wszechukraińskim Związku Chrześcijan Wiary Ewangelicznej – Zielonoświątkowców, jak również w niezależnych zborach charyzmatycznych.
Historia.
Przebudzenie zielonoświątkowe dotarło na ziemie ukraińskie na początku XX stulecia. Na terenach ukraińskich już od końca XVI wieku pojawiały się grupy o częściowo zbieżnych postulatach, jak duchoborcy czy mołokanie. Pentekostalizm dotarł na tereny obecnej Ukrainy wraz z ukraińskimi emigrantami, którzy powracali ze Stanów Zjednoczonych. Zorganizowali oni w 1920 r. na Wołyniu pierwszy zbór zielonoświątkowy. W 1924 r. miała miejsce pierwsza Konwencja Chrześcijan Świętej Pięćdziesiątnicy, która odbyła się w Krzemieńczuku. Podczas konwencji powołano do życia związek zrzeszający ukraińskie wspólnoty zielonoświątkowe.
Drugim skrzydłem rozwoju ruchu zielonoświątkowego na Ukrainie była działalność misjonarza – Iwana Woronajewa. Założone przez niego wspólnoty znane są jako pięćdziesiątnicy. Pierwszy zbór na Ukrainie, który powstał w wyniku pracy Woronajewa, został zorganizowany w 1920 r. w Odessie.
W okresie sowieckiego reżimu, wielu zielonoświątkowych pastorów i liderów było prześladowanych przez władzę. Spędzili oni wiele lat w więzieniach i obozach koncentracyjnych. Również szeregowi członkowie byli skazywani na pozbawienie wolności. Wymiar kary obejmował zwykle 20-25 lat więzienia. Wielu zielonoświątkowców zginęło w więzieniach, w tym sam Iwan Woronajew.
W 1944 r. stworzono federację o nazwie Kościół Ewangelicznych Chrześcijan Baptystów, do której, na skutek presji władz, przystąpiły pozostałe ugrupowania ewangeliczne, w tym zielonoświątkowcy. Sytuacja ta trwała do 1990 r.
Współczesność.
Wszechukraiński Związek Chrześcijan Wiary Ewangelicznej – Zielonoświątkowców został reaktywowany po latach prześladowań i niesamodzielności w 1990 r. Dokonał on inkorporacji wszystkich zborów zielonoświątkowych należących do federacji Kościoła Ewangelicznych Chrześcijan Baptystów, a także przyjął niezależne zbory i misje zielonoświątkowe działające dotychczas w podziemiu. Obecnie na Ukrainie żyje 400 tysięcy zielonoświątkowych chrześcijan.
Związek publikuje trzy oficjalne magazyny: "Zwiastun Dobrej Nowiny", "Głos Ewangeliczny" oraz "Ewangelista". Oprócz tego poszczególne zbory wydają własne periodyki. Zielonoświątkowcy na Ukrainie są też znani z prowadzenia własnych stacji radiowych i programów telewizyjnych.
Inne formy działalności obejmują m.in. prowadzenie ośrodków misyjnych, z czego największe to: "Głos Nadziei" w Łucku, "Możliwość" w Mariupolu oraz "Dobry Samarytanin" w Równem.
Zielonoświątkowcy posiadają na Ukrainie blisko 20 seminariów biblijnych, instytutów oraz szkół.
Adwentyści.
Adwentystyczną tradycję protestantyzmu reprezentują na Ukrainie cztery zasadnicze związki wyznaniowe – trzy święcące sobotę: Kościół Adwentystów Dnia Siódmego, adwentyści reformowani i Kościół Boży Dnia Siódmego oraz jeden święcący niedzielę: Kościół Chrześcijan Adwentystów. Największą wspólnotą jest Kościół Adwentystów Dnia Siódmego.
Historia.
Pierwsi adwentyści dnia siódmego pojawili się na terenie obecnego państwa Ukraina w okolicach Czerniowców. W 1876 r. mała grupa wiernych pojawiła się także w Równem. Pierwszy adwentystyczny zbór zawiązał się w konsekwencji pojawienia się sporej grupy zainteresowanych i nawróconych na adwentyzm Ukraińców. W latach 80. XIX wieku grupa niemieckiej społeczności adwentystów pojawiła się na Krymie. Zostali oni ochrzczeni w 1886 r. przez pastora Lui Konrada. Sam pastor Konrad objął w 1898 r. stanowisko przewodniczącego Wydziału Europejskiego Kościoła Adwentystów Dnia Siódmego. Adwentyści zostali oficjalnie uznani przez Imperium Rosyjskie w 1906 r. Jednak już w 1931 r. reżim sowiecki rozwiązał i zdelegalizował ukraiński Kościół adwentystyczny. Podobnie, jak w przypadku innych wyznań protestanckich, adwentyści byli obiektem prześladowań ze strony komunistycznej władzy. Ukraiński pastor adwentystów reformowanych, Władimir Szołkow, spędził większość swego życia więziony za wiarę (od 1931 r. do 1980 r.). Zginął w obozie w Jakucji. Był on liderem wolnego od wpływów władzy Kościoła Prawdziwych i Wolnych Adwentystów Dnia Siódmego, którego resztki istnieją do dziś, głosząc konieczność doświadczania prześladowań, aby być zbawionym.
Współczesność.
Działalność Kościoła Adwentystów Dnia Siódmego począwszy od końca lat 80. XX stulecia jest na Ukrainie legalna. Obecnie żyje na Ukrainie około 100 tysięcy adwentystów. Administracyjnie ukraiński Kościół adwentystyczny (stanowiący osobną unię) podzielony jest na osiem diecezji. Od 1998 r. przewodniczącym Unii Ukraińskiej Kościoła jest pastor Wołodymir Krupski.
Kościół adwentystyczny prowadzi działalność na polu religijnym i społecznym. Ukraińscy adwentyści posiadają własne seminarium duchowne w Kijowie. Szczególnie aktywni są na polu wydawniczym. Publikują dwa czasopisma i cztery magazyny ogólnokrajowe, w tym magazyn "Znaki Czasu" w największym nakładzie.
Wyjątkową uwagę Kościół adwentystyczny przywiązuje do promocji zdrowia. Prowadzi własne programy medyczne i profilaktyczne. Organizuje kampanie antynarkotykowe, programy odwykowe i akcje promocyjne zdrowego stylu życia. Ukraiński Kościół przeznacza również spore nakłady finansowe na wsparcie ogólnoświatowej sieci adwentystycznych szpitali, klinik, uniwersytetów, sanatoriów itp. Pracowników służby zdrowia (lekarzy, pielęgniarki) wyznania adwentystycznego zrzesza Adwentystyczne Stowarzyszenie Medyków na Ukrainie, którego członkami jest blisko 700 wykwalifikowanych medyków. Ukraińscy adwentyści posiadają własne Centrum Medyczne w Kijowie z oddziałami w Połtawie, Kowlu i Lwowie, a także sanatorium w Mikołajowie.
Adwentystyczna Organizacja Pomocy i Rozwoju (ADRA) posiada swoje oddziały na Ukrainie od 1985 r. Jest aktywna na polu charytatywnym i humanitarnym, angażuje się w działalność społeczną, pomaga ofiarom klęsk żywiołowych. Wraz z innymi organizacjami o podobnym charakterze pomagała podczas katastrofy nuklearnej w Czarnobylu.
Adwentyści reformowani.
Adwentyści reformowani pojawili się na Ukrainie w latach 20. XX wieku. Na tle innych adwentystów charakteryzowała ich konsekwentna postawa pacyfistyczna, w tym stanowcza odmowa służenia w armii. Za swoje przekonania adwentyści reformowani byli prześladowani przez cały okres reżimu komunistycznego. W sowieckiej Ukrainie prowadzili działalność podziemną. Obecnie są zarejestrowanym związkiem wyznaniowym.
Ambasada Boża.
Najbardziej znanym Kościołem charyzmatycznym na Ukrainie jest megakościół Ambasada Błogosławionego Królestwa Bożego dla Wszystkich Narodów, z siedzibą w Kijowie. Założony przez nigeryjskiego pastora Sundaya Adelaję niezależny kościół ma w Kijowie 25 tysięcy wiernych i jest największym kościołem charyzmatycznym w całej Europie. Jego członkami jest wielu ukraińskich polityków i działaczy, m.in. Leonid Czernowecki – mer Kijowa. Działalność Ambasady Bożej stanowi integralną część lokalnego życia społecznego i religijnego. Kościół znany jest z szerokiej działalności, organizacji marszów, nabożeństw, uwielbień, imprez, koncertów i działalności charytatywno-społecznej.
Luteranie.
Na Ukrainie istnieją obecnie dwie ewangelickie denominacje wyznania augsburskiego: rodzimy Ukraiński Kościół Luterański, stosujący luterański ryt bizantyjski i odwołujący się do chrześcijaństwa wschodniego oraz Niemiecki Kościół Luterański na Ukrainie, którego członkami są przede wszystkim potomkowie niemieckich imigrantów (zob. niemieccy luteranie).
Historia.
Luteranizm pojawił się na terenie obecnej Ukrainy w połowie XVI stulecia. Wówczas to pojawili się luteranie na Wołyniu, Podolu, Pobużu i Kijowie. Część szlachty (ród Radziwiłłów) była wyznania augsburskiego. Napływ ludności niemieckiej na Ukrainę w XIX wieku spowodował dramatyczny wzrost wiernych Kościoła luterańskiego na tym obszarze, co nie miało jednak żadnego znaczącego wpływu na lokalne grupy etniczne. Dziewiętnastowieczny Kościół luterański na Ukrainie podlegał pod konsystorz w Petersburgu, który posiada dokumenty narodzin, ślubów i śmierci, począwszy od 1835 r.
Ukraiński Kościół Luterański założony został w 1926 r. jako Ukraiński Kościół Ewangelicki Wyznania Augsburskiego. Jakkolwiek bizantyjsko-ukraiński ryt luteranizmu sięga swymi korzeniami do XVII wieku, oficjalnie jednak pierwsza luterańska księga liturgiczna rytu bizantyjskiego została opublikowana dopiero w 1933 r. Przed II wojną światową Kościół aktywnie działał na Ukrainie, posiadając 25 zborów i placówki misyjne. W tym okresie posiadał własne seminarium duchowne i dom wydawniczy w Stanisławowie (obecnie: Iwano-Frankowsk). Publikował trzy czasopisma: "Sztandar", "Zrozum" i "Nowy Świat".
W czasie reżimu komunistycznego Ukraiński Kościół Luterański był obiektem prześladowań ze strony władz. Mienie kościelne zostało skonfiskowane. Wyznawcy i pastorzy byli więzieni lub zmuszani do emigracji. Ostatecznie Kościół został całkowicie zniszczony przez KGB w 1939 r.
Prześladowania dotknęły nie tylko Ukraiński Kościół Luterański, ale też Niemiecki Kościół Luterański na Ukrainie. Reżim stalinowski doprowadził do jego prześladowań i zamknięciu centrum duszpasterstwa w Odessie. Ponownego jego otwarcia Niemiecki Kościół Luterański dokonał w 2002 r. Tego samego dnia poświęcono ponownie miejscowy kościół.
Współczesność.
Po uzyskaniu niepodległości przez Ukrainę w 1991 r. Ukraiński Kościół Luterański oficjalnie reaktywował swoją działalność. Otworzono zbory w Kijowie, Tarnopolu, Krzemieńcu, Zaporożu, Sewastopolu, Symferopolu i innych miejscowościach. W 2007 r. Ukraiński Kościół Luterański posiadał 25 zborów i 11 placówek misyjnych na obszarze całego kraju. Liczba wiernych wynosiła 2,5 tysiąca. Zborom usługiwało 22 pastorów narodowości ukraińskiej oraz 2 misjonarzy ze Stanów Zjednoczonych. Kościół ma charakter konserwatywny, opiera się na historycznych księgach symbolicznych luteranizmu z XVI wieku. Jest członkiem ogólnoświatowego porozumienia konserwatywnych luteran – Wyznającej Konferencji Ewangelicko-Luterańskiej.
Niemiecki Kościół Ewangelicko-Luterański Ukrainy działa przede wszystkim w okolicach Kijowa i Odessy.
Kalwiniści.
Ukraińskich kalwinistów zrzesza Zakarpacki Kościół Reformowany. Podstawy teologiczne Kościoła wyrażają pisma i dokumenty reformatorów Huldrycha Zwingliego i Jana Kalwina z lat 20. i 30. XVI wieku. W roku 2007 Kościół posiadał 205 zborów i 55 pastorów. Zakarpacki Kościół Reformowany jest jedynym kościołem protestanckim działającym na Ukrainie wyznania kalwińskiego. Działa on przede wszystkim na regionie Zakarpacia. Centrala Kościoła znajduje się w Berehowem.
Zakarpacki Kościół Reformowany uważany jest za najstarszą konfesję protestancką na ziemiach ukraińskich. Pierwsza grupa kalwinistów dotarła na obszar Zakarpacia już w latach 30. XVI stulecia. Organizacyjnie Kościół podzielony jest na trzy okręgi. Biskupi i członkowie synodu wybierani są na czteroletnie kadencje. Kościół założył trzy profilowane szkoły średnie z przedmiotami teologicznymi, prowadzi 80 szkół niedzielnych i organizację charytatywną. Oficjalnym organem Kościoła jest kwartalnik "Misja". Pastorzy kształceni są na uczelniach teologicznych na Węgrzech, w Rumunii i Słowacji. Od stycznia 2007 r. przewodniczącym Kościoła jest bp Zan Fabian Aleksandr. Zakarpacki Kościół Reformowany jest członkiem Światowego Aliansu Kościołów Reformowanych.
Wiele kalwińskich kościołów i kaplic na Ukrainie jest dobrze znanymi zabytkami regionu Zakarpacia. Wśród zakarpackich atrakcji turystycznych wymienia się reformowane domy modlitwy: kamienny kościół gotycki w Muzhiewie, kościół gotycki w Czetfolwie (z XV wieku), kościół barokowy w Czetfolwie i kościół gotycki w Nowosielicy.
Pastorzy i wierni Zakarpackiego Kościoła Reformowanego byli prześladowani przez reżim komunistyczny w sowieckiej Ukrainie. Wielu ukraińskich kalwinistów zostało zesłanych na Syberię do pracy przymusowej w gułagach. Według niektórych szacunków, blisko 40 tysięcy osób z Zakarpacia zginęło w latach 1944 (najazd wojsk radzieckich)–1956 r.
Mennonici.
Pierwsze osady mennonickie pojawiły się na obecnych ziemiach ukraińskich (wówczas południowo-zachodniej części Imperium Rosyjskiego) w 1789 r. Koloniści pochodzili od holenderskich i pruskich anabaptystów. Najwcześniejsze osady powstały w Chortyzji nad Dnieprem i Mołocznie (obecnie: Mołoczańsk) w 1803 r. W 1802 r. niektóre społeczności mennonitów z Europy Środkowej przybyły na Wołyń. Grupa mennonitów szwajcarskich zwanych amiszami, pochodzących z Galicji osiedliła się w okolicy Dubna w 1815 r. Inni galicyjscy mennonici żyli niedaleko Lemberga (Lwowa).
Po ogłoszeniu przez rząd rosyjski planu rusyfikacji, który cofnąłby wszystkie szczególne przywileje sprzed 1880 r., mennonici szczególnie zaniepokojeni byli możliwością utraty prawa do zwolnienia od służby wojskowej oraz prawa do wychowania i kształcenia w języku niemieckim co, jak wierzyli, było konstytutywne dla zachowania ich religijnej i kulturalnej tożsamości. W latach 1874-1880 spośród blisko 45 tysięcy mennonitów żyjących w południowej Rosji, 10 tysięcy przeniosło się do Stanów Zjednoczonych, zaś 8 tysięcy do Manitoby.
W okresie sowieckiej Ukrainy mennonici byli prześladowani przez władze komunistyczne, zsyłani na tułaczkę, więzieni i mordowani jako „wrogowie ludu”. Traktowani byli tak samo, jak kułacy. Wielu z nich umarło na skutek głodu i chorób. Blisko 9 tysięcy mennonickich mężczyzn zostało aresztowanych podczas wielkiego terroru, który rozpoczął się jesienią 1936 r. i trwał do 1938 r.
Po upadku Ukraińskiej Socjalistycznej Republiki Radzieckiej mennonici oficjalnie reaktywowali swoją działalność na Ukrainie. Obecnie ukraińscy mennonici są przedstawicielami różnych zawodów. Są wśród nich zarówno przedsiębiorcy, naukowcy, specjaliści w zakresie turystyki, jak też działacze społeczni i kaznodzieje.
Dzieje niemieckich protestantów na Ukrainie.
Niemieccy luteranie.
W XVIII i XIX wieku na Ukrainie pojawili się niemieccy imigranci. Większość z nich była albo wyznania ewangelicko-augsburskiego, albo mennonickiego (anabaptyści). Rosyjskie władze imperialne zapewniły imigrantom, w przeciwieństwie do ludności rodzimej, wolność religijną i prawo do własnego wyznania. Na początku XX wieku około 90% spośród 200 tysięcy Niemców zamieszkujących Wołyń była wyznania luterańskiego. Podczas I i II wojny światowej nastąpiła fala emigracji niemieckich luteran, choć do chwili obecnej przetrwało kilka ośrodków, głównie w okolicach Kijowa oraz Odessy.
Sztundyści.
W połowie XIX wieku na Ukrainie pojawili się sztundyści – ewangeliczna wspólnota niemieckiego pochodzenia o korzeniach pietystycznych. Ruch ten rozwinął się w szczególności wokół niemieckich wiosek w Besarabii i okolicach Jekaterynosławia. W latach 60. XIX wieku, na skutek liberalnych reform cara Aleksandra II Romanowa, protestantyzm zaczął się szybko rozwijać, zaś sztundystami zostało wielu Ukraińców. Pod koniec stulecia, na skutek masowych nawróceń wyznawców prawosławia na protestantyzm (głównie sztundyzm), władze carskie ograniczyły działalność protestantów, zakazując organizowania nabożeństw modlitewnych oraz innej działalności misyjnej.

</doc>
<doc id="1397076" url="https://pl.wikipedia.org/wiki?curid=1397076" title="Cmentarz żydowski w Ośnie Lubuskim">
Cmentarz żydowski w Ośnie Lubuskim

Cmentarz żydowski w Ośnie Lubuskim – znajduje się po północno-wschodniej części jeziora Reczynek. Data jego powstania pozostaje niepewna - według jednych źródeł powstał w roku 1850, wedle innych na początku XVIII wieku. Do naszych czasów zachowały się pojedyncze nagrobki oraz zniszczony mur nekropolii.

</doc>
<doc id="1397082" url="https://pl.wikipedia.org/wiki?curid=1397082" title="Tadeusz Żabski">
Tadeusz Żabski

Tadeusz Żabski (ur. 2 stycznia 1936 w Tyczynie Nowym (powiat Trembowla na Podolu), zm. 29 września 2017) – polski naukowiec, prof. dr hab., wykładowca w Instytucie Filologii Polskiej Uniwersytetu Wrocławskiego. 
W 1955 dostał się na studia polonistyczne na Uniwersytecie Wrocławskim. W 1960 obronił z wyróżnieniem pracę magisterską "Rozprawa Norwida o Juliuszu Słowackim", napisaną pod kierunkiem prof. Bogdana Zakrzewskiego. W 1969 przedłożył bardzo wysoko ocenioną przez recenzentów dysertację "Towarzystwo Literacko-Słowiańskie we Wrocławiu w pierwszym okresie działalności (1836–1860)" i otrzymał stopień doktora nauk humanistycznych. Zawodową konsekwencją tego etapu kariery naukowej 
było uzyskanie stanowiska adiunkta w Instytucie Filologii Polskiej. W roku 1973 rozprawa doktorska Żabskiego została wydana drukiem jako obszerna monografia. Przez wiele lat zajmował stanowisko wicedyrektora Instytutu Filologii Polskiej Uniwersytetu Wrocławskiego oraz był prezesem Towarzystwa Przyjaciół Polonistyki Wrocławskiej. Należał do Komitetu Nauk o Literaturze Polskiej Akademii Nauk, pracował w Zakładzie Narodowym im. Ossolińskich. Tadeusz Żabski prowadził badania nad literaturą pozytywizmu i kulturą popularną, był wybitnym znawcą dziejów wrocławskiej slawistyki, a także edytorem pism Bolesława Prusa i Henryka Sienkiewicza. Autorowi Trylogii Żabski poświęcił ponadto znakomitą monografię "Poglądy estetyczno-literackie Henryka Sienkiewicza" (1979), która stała się podstawą jego habilitacji w 1979 roku. Rok później mianowano go docentem w Instytucie Filologii Polskiej Uniwersytetu Wrocławskiego. 
Odznaczony Krzyżem Kawalerskim Orderu Odrodzenia Polski i Złotym Krzyżem Zasługi, medalem honorowym Fundacji Sienkiewiczowskiej.
Pochowany na Cmentarzu Komunalnym Psie Pole we Wrocławiu.

</doc>
<doc id="1397084" url="https://pl.wikipedia.org/wiki?curid=1397084" title="Tętniak Rasmussena">
Tętniak Rasmussena

Tętniak Rasmussena (ang. Rasmussen's aneurysm) – tętniak tętnicy płucnej, znajdujący się w jamie gruźliczej lub w jej bezpośrednim sąsiedztwie. Jest rzadkim i groźnym powikłaniem gruźlicy płucnej, mogącym prowadzić do śmierci. Nazwa upamiętnia duńskiego lekarza Fritza Valdemara Rassmusena, który opisał tę patologię w szeregu prac.

</doc>
<doc id="1397090" url="https://pl.wikipedia.org/wiki?curid=1397090" title="Parafia Nawiedzenia Najświętszej Marii Panny w Psarach">
Parafia Nawiedzenia Najświętszej Marii Panny w Psarach

Parafia Nawiedzenia Najświętszej Marii Panny w Psarach – rzymskokatolicka parafia położona w południowo-wschodniej części powiatu tureckiego. Administracyjnie należy do diecezji włocławskiej (dekanat dobrski). 
W skład parafii wchodzą miejscowości: Aleksandrów, Dąbrowa, Psary, Olszówka, Paulinów, Przykona, Radyczyny, Trzymsze, Wichertów, Zimotki.
Historia.
Parafia została erygowana w XIV wieku. Kościół parafialny pod wezwaniem Nawiedzenia Najświętszej Marii Panny występuje w dokumencie z 1443 roku, od 1608 roku drugim patronem kościoła został św. Walenty. W 1725 roku przyłączono do parafii kościół w Słomowie, który już wtedy był filią parafii tureckiej. Kościół ów rozebrali Niemcy w 1943 roku.
Obecna świątynia w Psarach została wybudowana w latach 1911-1913 w stylu secesyjnym. 
Polichromia, mieszcząca się w jej wnętrzu, wykonana została w 1934 roku według wcześniejszego projektu Eligiusza Niewiadomskiego.
Rokokowy ołtarz pochodzi z Kalisza. W łuku tęczowym znajduje się XVII-wieczny krucyfiks. Pozostałe rzeźby wykonane są w stylu rokokowym.
Ostatnie renowacja wnętrza miała miejsce w latach 1986-1988.
W 2013 roku parafia Nawiedzenia Najświętszej Marii Panny w Psarach obchodziła 100-lecie wybudowania kościoła. 

</doc>
<doc id="1397092" url="https://pl.wikipedia.org/wiki?curid=1397092" title="Wielka bitwa potworów">
Wielka bitwa potworów

 – 25. z kolei, a trzeci w serii Shinsei, film o Godzilli. Film różni się od pozostałych obrazów z tej serii tym, że w przeciwieństwie do pozostałych filmów Godzilla nie jest tylko potworem atakującym Japonię, ale też metaforą zniszczeń wojennych.
Opis fabuły.
W 1954 r. gigantyczny jaszczur zwany Godzillą zaatakował Japonię i został zniszczony nieznaną substancją chemiczną. W 1998 r. inne monstrum zaatakowało Amerykę, jednak Japończycy są pewni, że to nie Godzilla. Mimo to admirał Taizo Tachibana uważa, że należy być w pogotowiu.
W 2002 r. amerykański atomowy okręt podwodny zaginął w pobliżu Guam. Okręt "Satsuma" zostaje wysłany, aby zbadać sprawę. Na miejscu jedna z łodzi zostaje zniszczona przez silny prąd, a pilot drugiej z przerażeniem obserwuje poruszające się, świecące w mroku kolce grzbietowe. Godzilla powraca.
Tymczasem córka admirała, Yuri Tachibana, kręci materiał dla małej stacji telewizyjnej, Digital Q, opisując „tajemnicze zdarzenia” na górze Myoko. Niespodziewanie nadchodzi wstrząs. Yuri zauważa ubranego w tradycyjne szaty starca, który jednak znika. W nocy, gang motocyklowy zostaje zasypany w tunelu. Wojsko stara się do nich dotrzeć z pomocą rakiet wiertniczych D-03. Przerażony świadek zdarzenia opowiada wojskowym o potworze, którego bierze za Godzillę. Yuri uznaje to za świetny materiał i postanawia zrobić reportaż. Odkrywa, że epicentrum wstrząsów przemieszczalo się. Pomaga jej przyjaciel, Teruaki Takeda, który pokazuje jej książkę zawierającą opisy zdarzeń, które dziwnie dobrze pasują do obecnych. Opowiadają one o trzech Potworach Strażnikach: Baragonie, Mothrze i Królu Ghidorze.
W nocy na jeziorze Ikeda dochodzi do tragedii. Grupa rozbrykanych nastolatków zostaje zabita i owinięta w coś, co przypomina kokony. Yuri dociera na komisariat policji w Motosu, gdzie rozmawia z profesorem Isayamą, który opowiada jej o pochodzeniu Godzilli. Okazuje się, że podczas gdy ludzie uważali go za efekt prób atomowych, to tak naprawdę w ciele potwora zjednoczyły się dusze poległych podczas drugiej wojny światowej. Duchy zamierzają zemścić się na Japonii za porzucenie pamięci o nich. Isayama wyjaśnia, że Godzilli nie zabije żadna nowoczesna broń, mogą dać mu radę tylko trzy Potwory Strażnicy. Potwory te zostały pokonane bardzo dawno temu, a ich ciała teraz powoli się odradzają. Yuri przybywa do miejsca, gdzie rzekomo pochowany jest Król Ghidorah. 
Tej samej nocy kataklizm nawiedza wyspy Bonin. Jest jednak oczywiste, że stało się coś jeszcze. Rząd ujawnia swoje podejrzenia co do powrotu Godzilli i ostrzega ludzi żeglujących na wodach Japonii. Yuri opowiada ojcu o legendzie o Strażnikach. Tachibama nie do końca w nią wierzy, ale też nie odrzuca jej; jego rodzice zostali zabici w 1954 roku i nie zamierza przegapić żadnego sojusznika w walce z nim.
Tymczasem Motosu zostaje zaatakowane przez nieznaną, czerwoną bestię, przypominającą nieco Godzillę. Podczas gdy do bazy przybywają budzące chaos sprzeczne raporty, w porcie Yaizu w Shizuoce pojawia się prawdziwy Godzilla, który rozpoczyna atak na miasto. Potwory zbliżają się do siebie, aż znajdują się w dolinie Hakone. Baragon jednak jest mniejszy i słabszy od Godzilli i przegrywa zacięty pojedynek. Godzilla zabija wielu świadków zdarzenia, także Yuri odnosi drobne obrażenia po tym, jak chciała sfilmować całe zdarzenie.
Pomimo ostrzeżeń ze strony Takedy, Yuri wypożycza rower i jedzie za Godzillą, podążającym ku Tokio. Generał Katsumasa Migumo rozkazuje zaatakować go z pomocą samolotów bojowych, bez skutku. Tymczasem Mothra, zamknięta w kokonie, kończy swą metamorfozę, a Król Ghidorah budzi się w jaskini w górze Fuji.
W Yokohamie zostaje ogłoszony stan pogotowia. Admirał Tachibana przybywa do miasta, obejmując dowodzenie nad akcją z krążownika Aizu. Wkrótce do miasta przybywa Godzilla. Niespodziewanie pojawia się także Mothra, która rozpoczyna atak na jaszczura. Yuri przybywa do miasta, chcąc nagrać wszystko, co tam się dzieje. Podczas walki Godzilla niszczy wieżę Yokohamy i ma wyraźną przewagę nad Mothrą. Nagle ziemia zaczyna się trząść.
Do miasta przybywa Król Ghidorah, wspomagając Mothrę w walce z Godzillą. Jednak jego metamorfoza jeszcze się nie skończyła i nie jest dostatecznie potężny. Gdy miota snopem w Ghidore, Mothra przyjmuje na siebie całą siłę uderzenia. Admirał widzi szansę do ataku i w stronę Godzilli zostają odpalone pociski wiertnicze D-03. Udaje im się zranić potwora, ale wściekły Godzilla atakuje ludzi, niszcząc prawie całą ich potęgę militarną w mieście. Kiedy jednak przygotowuje się do zniszczenia Aizu, Mothra znów wkracza na scenę i przyjmuje na siebie jego atak. Energia Mothry kieruje się ku miejscu, gdzie leży Król Ghidorah. Gdy złoty smok ją absorbuje, jego przemiana zostaje dokończona. Atakuje Godzillę i spycha do zatoki. Godzilla stara się uciec, ale Ghidorah ściga go nawet pod wodę.
Yuri i Takeda docierają do mostu nad zatoką, podczas gdy admirał Tachibana postanawia zaatakować Godzillę z okrętów podwodnych "Satsuma". Tymczasem Ghidorah opada na samo dno, zraniony przez Godzillę. Podczas walki snop potwora trafił w most, który waląc się, niemal wytrącił Yuri i Takedę z galerii. Yuri i Takeda starają się wciągnąć z powrotem, a kamień, który znaleźli wcześniej w świątyni nad grobem Ghidory wpada do wody, ożywiając stwora. Ghidorah uwalnia strumień powietrza, ratując Yuri i Takedę przed śmiertelnym upadkiem. Yuri jednak traci przytomność. Ghidorah i Godzilla wynurzają się. Złoty smok atakuje Godzillę z użyciem własnych snopów, jednak Godzilla absorbuje tę energię. Połączenie jej z jego własnym snopem daje potężny strumień energii, który doszczętnie niszczy Ghidorę.
Niespodziewanie dusze trzech Strażników atakują Godzillę, sprawiając, że zanurza się coraz głębiej. Tachibana pilotuje "Satsumę" w stronę Godzilli, ale potwór połyka jego łódź. Będąc wewnątrz Godzilli, Tachibana doznaje halucynacji swojej córki i odzyskuje kontrolę nad łodzią. Godzilla zauważa Yuri i Takedę, jednak w momencie, gdy próbuje go zniszczyć, przez ranę przebija się pocisk S-03. Gdy Godzilla próbuje ziać snopem, wyrywa się on przez ranę. Gdy potwór się zanurza, Tachibana ledwo ucieka. Próbując zniszczyć swojego ostatniego wroga, Godzilla zostaje całkiem zniszczony. 
W studiu Digital Q wybucha radość, gdy koledzy dowiadują się, że Yuri żyje i jest zdrowa. Jej szef, Haruki Kadokura chce, aby przeprowadzić wywiad z profesorem Isayamą. Jednak jeden z pracowników zmieszanym tonem wyznaje, że Isayama zmarł w 1954 r. w wieku ponad siedemdziesięciu lat. Kadokura zastanawia się, kim był starzec, spotkany przez Yuri.
Tachibana wynurza się na zewnątrz. Yuri chce do niego podbiec, ale admirał nie pozwala jej, obawiając się, że jest napromieniowany. Gdy Yuri salutuje mu, gratulując zwycięstwa, Tachibana wyjaśnia, że zwycięstwo to skutek połączenia sił ludzi i Strażników.
Wyniki kasowe.
Film kosztował 9 400 000 dolarów. Jego premiera odbyła się 15 grudnia 2001 roku. Podczas pierwszego weekendu zarobił 1 900 000 dolarów, a ostatecznie zysk zamknął się na 20 milionach dolarów, stając się najbardziej kasowym sukcesem w serii Shinsei.
DVD.
Na świecie (Region 1) film został wydany na DVD przez Sony Pictures, 27 stycznia 2004 r., w formacie Widescreen. W Polsce film w 2008 r. wydał Media Service. Można go kupić osobno lub w specjalnym ośmiopaku.

</doc>
<doc id="1397093" url="https://pl.wikipedia.org/wiki?curid=1397093" title="Cmentarz żydowski w Torzymiu">
Cmentarz żydowski w Torzymiu

Cmentarz żydowski w Torzymiu – został założony w XIX wieku i znajduje się w pobliżu cerkwi i cmentarza łemkowskiego. Cmentarz przetrwał w stosunkowo dobrym stanie okres III Rzeszy, został jednak zdewastowany w okresie PRL.

</doc>
<doc id="1397098" url="https://pl.wikipedia.org/wiki?curid=1397098" title="Mistrzostwa Świata w Biathlonie 1984">
Mistrzostwa Świata w Biathlonie 1984

1. Mistrzostwa Świata w Biathlonie kobiet odbyły się we francuskim Chamonix. Mistrzostwa te zostały rozegrane, ponieważ biathlon kobiet nie znalazł się w programie Zimowych Igrzysk Olimpijskich 1984. Rozegrane zostały trzy konkurencje: sprint na 5 km, bieg indywidualny na 10 km oraz sztafeta 3x5 km.

</doc>
<doc id="1397100" url="https://pl.wikipedia.org/wiki?curid=1397100" title="Weres Równe">
Weres Równe

Futbolnyj kłub „Weres” Równe () – ukraiński klub piłkarski z siedzibą w Równem. Założony w roku 1957 jako Kolhospnyk Równe.
Obecnie występuje w rozgrywkach ukraińskiej Premier-lihi.
Historia.
Chronologia nazw:
Zespół Kołhospnyk Równe został założony w 1957 roku. W 1958 roku debiutował w rozrywkach klasy B Mistrzostw ZSRR. Najlepszy wynik 7 miejsce w latach 1968 i 1969. Klub wtedy już nazywał się Horyń Równe. Po reorganizacji lig piłkarskich ZSRR w 1971 roku klub występował w rozgrywkach Mistrzostw Ukraińskiej SRR spośród zespołów kultury fizycznej. Od 1972 roku nazywał się Awanhard Równe. Najwyższe osiągnięcie 3 miejsce w latach 1981 i 1990.
Od początku rozrywek w niezależnej Ukrainie klub z nową nazwą Weres Równe debiutował w Pierwszej Lidze. Zajął pierwsze miejsce i od sezonu 1992/93 występował w Wyższej Lidze. Po sezonie 1994/95 klub spadł do Pierwszej Lihi, a w 1997 do Drugiej Lihi.
Od sezonu 1997/98 występował w Drugiej Lidze.
W kwietniu 2011 z przyczyn finansowych był skreślony z listy uczestników Drugiej Ligi, tak jak żadnego meczu nie rozegrał w rundzie wiosennej.
W czerwcu 2015 klub ponownie otrzymał licencję klubu profesjonalnego i startował w Drugiej Lidze.
W 2017 klub awansował do Premier-Lihi. W pierwszym sezonie w najwyższej klasie zajął wysokie 6.miejsce.
21 maja 2018 roku klub ogłosił o swojej decyzji, że ma zamiar zamienić się z FK Lwów, w wyniku czego FK Lwów razem z kierownictwem rówieńskiego klubu awansuje bezpośrednio do Premier-Lihi, a Weres dołączy do Drugiej Ligi zamiast zespołu ze Lwowa.

</doc>
<doc id="1397103" url="https://pl.wikipedia.org/wiki?curid=1397103" title="Michelangelo Rampulla">
Michelangelo Rampulla

Michelangelo Rampulla (ur. 10 sierpnia 1962 w Patti) – były włoski piłkarz, grający na pozycji bramkarza.
Rampulla zasłynął z gola strzelonego głową w meczu Serie A Cremonese z Atalantą, 23 lutego 1992 roku. Cremonese przegrywało 0:1 po rzucie karnym strzelonym przez Carekę III. Pod sam koniec meczu Rampulla zdecydował, że spróbuje pomóc drużynie w zdobyciu gola, Próba ta przyniosła efekt - po dośrodkowaniu z rzutu rożnego Rampulla strzelił gola głową, co dało Cremonese punkt. Mimo to zespół ten spadł w tamtym sezonie do Serie B. Następnie Rampulla przeszedł do Juventusu, gdzie przez większość czasu był rezerwowym.
Obecnie jest szkoleniowcem bramkarzy w Juventusie.

</doc>
<doc id="1397104" url="https://pl.wikipedia.org/wiki?curid=1397104" title="Michał Białecki">
Michał Białecki

Michał Białecki (ur. 23 marca 1967 we Wrocławiu) – polski aktor, reżyser, producent.
Życiorys.
W latach 80. XX wieku był instruktorem ZHP (związany z Kręgiem Instruktorów Harcerskich im. Andrzeja Małkowskiego – KIHAM). Pełnił funkcje Drużynowego 91 Wrocławskiej Drużyny Harcerskiej „Busola”, przybocznego 1 Wrocławskiej Drużyny Harcerskiej Wędrowników „Grań”, instruktora Szczepu Harcerskiego „Gniazdo”. W 1984 wraz z pozostałymi instruktorami Szczepu został zawieszony przez Komendanta Wrocławskiej Chorągwi ZHP z powodu obecności na ubiegłorocznym obozie prymasa Józefa Glempa. W 1985 był wysłannikiem na Zlot ZHP poza granicami Kraju pod Nottingham (Anglia), gdzie zdobył – potwierdzony przez Londyńską Komendę Chorągwi Harcerzy – stopień "Harcerza Orlego". Był uczestnikiem oraz współorganizatorem „Metody Szkoły Autorskiej”. Od 1981 do 1986 roku, pod kierunkiem Dariusza Łuczaka oraz Daniela Manelskiego, realizował „Metodę” w ramach struktur harcerskich. W roku 1987 pozostawał jedynym aktywnym organizatorem „Metody”. W 1988 r. był członkiem założycielem Autorskiej Szkoły Samorozwoju „ASSA”, prowadzonej przez D. Łuczaka i D. Manelskiego. Był pomysłodawcą i współorganizatorem "Spotkań Kameralnych '87" i "'88" we Wrocławiu. Był organizatorem "Teatru Nieformalnego" we Wrocławiu. W latach 1987-88 r. był nauczycielem w Przedszkolu nr 87 we Wrocławiu. Jednocześnie studiował na wydziale filologii rosyjskiej Uniwersytetu Wrocławskiego. W latach 1988–98 pracował jako aktor Teatru Rozrywki w Chorzowie, Teatru KTO w Krakowie, "Junges Theater" w Getyndze (Niemcy), "S-Cord Konzertbüro" w Kassel (Niemcy, Austria) oraz "La Compagne Gravitation" w Besançon (Francja). Był założycielem i prezesem Towarzystwa Aktywności Twórczej „TAT”. Był twórcą i dyrektorem Nowego Teatru, w ramach którego powstała (pierwsza po wojnie) wrocławska Scena Letnia. W latach 2000–2004, na nieczynnej od 22 lat hali basenu nr 4 MZK przy ul. Teatralnej we Wrocławiu, tworzył Centrum Kultury Europejskiej - Nowy Teatr. Od listopada 2008 tworzył we Wrocławiu Teatr Versus. Był współtwórcą międzynarodowych warsztatów teatralnych w Polsce, Niemczech i Holandii. Autor prac: "Historia Harcerstwa poza granicami Kraju", tłumaczeń sztuk G. Büchnera, opracowań scenariuszy teatralnych, scenariuszy filmowych oraz tomików poezji.

</doc>
<doc id="1397110" url="https://pl.wikipedia.org/wiki?curid=1397110" title="Anna Stera-Kustusz">
Anna Stera-Kustusz

Anna Stera-Kustusz (ur. 14 listopada 1974 w Dusznikach-Zdroju) – polska biathlonistka, brązowa medalistka mistrzostw świata i dwukrotna medalistka mistrzostw Europy.
Kariera.
W zawodach Pucharu Świata zadebiutowała 15 stycznia 1993 roku w Ridnaun, zajmując 58. miejsce w biegu indywidualnym. Pierwsze punkty zdobyła 16 marca 1995 roku w Lillehammer, gdzie zajęła 17. miejsce w tej samej konkurencji. Na podium zawodów tego cyklu jedyny raz stanęła 6 marca 1997 roku w Nagano, kończąc rywalizację w biegu indywidualnym na trzeciej pozycji. Wyprzedziły ją tylko Andreja Koblar ze Słowenii i Niemka Uschi Disl. Najlepsze wyniki osiągnęła w sezonie 1998/1999, kiedy zajęła 27. miejsce w klasyfikacji generalnej.
Podczas mistrzostw świata w Borowcu w 1993 roku wspólnie z Zofią Kiełpińską, Krystyną Liberdą i Heleną Mikołajczyk zdobyła brązowy medal w biegu drużynowym. Był to pierwszy w historii medal dla Polski w tej konkurencji. Była też między innymi siódma w biegu drużynowym na mistrzostwach świata w Osrblie w 1997 roku i sztafecie na mistrzostwach świata w Kontiolahti/Oslo dwa lata później. Ponadto zdobyła złoty medal w sprincie podczas mistrzostw Europy w Windischgarsten w 1997 roku i brązowy w sztafecie na mistrzostwach Europy w Ridnaun w 1996 roku.
W 1994 roku wystartowała na igrzyskach olimpijskich w Lillehammer, zajmując 62. miejsce w sprincie i 11. w sztafecie. Na rozgrywanych cztery lata później igrzyskach w Nagano, gdzie zajęła 17. miejsce w biegu indywidualnym, 6. w sprincie i 13. w sztafecie. Brała również udział w igrzyskach olimpijskich w Salt Lake City w 2002 roku, plasując się na 54. pozycji w biegu indywidualnym, 43. w sprincie i biegu pościgowym.

</doc>
<doc id="1397111" url="https://pl.wikipedia.org/wiki?curid=1397111" title="Cmentarz żydowski w Szlichtyngowej">
Cmentarz żydowski w Szlichtyngowej

Cmentarz żydowski w Szlichtyngowej – został założony w II połowie XVIII wieku. Zachowało się około 50 macew (w większości wykonanych z piaskowca), z których najstarsza pochodzi z 1802. Zachowało się też dziewiętnastowieczne kamienne ogrodzenie. Na teren nekropolii przewieziono też część macew z kirkutu w pobliskiej Wschowie. Ma powierzchnię około 0,18 ha. Obiekt jest wpisany do rejestru zabytków.

</doc>
<doc id="1397113" url="https://pl.wikipedia.org/wiki?curid=1397113" title="Marino Perani">
Marino Perani

Marino Perani (ur. 27 października 1939 w Ponte Nossa, zm. 18 października 2017 w Bolonii) – włoski piłkarz występujący na pozycji napastnika; po zakończeniu kariery trener.
Z zespołem Bologna FC w 1964 roku zdobył mistrzostwo, a w 1970 roku puchar kraju. W reprezentacji Włoch wystąpił 4 razy i strzelił 1 gola. Na mistrzostwach świata 1966 rozegrał 2 mecze.

</doc>
<doc id="1397114" url="https://pl.wikipedia.org/wiki?curid=1397114" title="Jaskinia Niespodzianka">
Jaskinia Niespodzianka

Jaskinia Niespodzianka – jaskinia o długości 90 metrów w wapiennej Górze Zelce (Jura Wieluńska). Odkryta w 1963 przez Bronisława W. Wołoszyna, zinwentaryzowana przez Adama Szynkiewicza w 1971.
Od wejścia w głąb jaskini prowadzi opadający, skręcający parokrotnie korytarz, na którego końcu znajduje się komora o wysokości kilku metrów. W jaskini występują drobne formy naciekowe oraz żyły kalcytu, który dawniej był wydobywany, mające charakterystyczny rdzawy kolor, prawdopodobnie pochodzący od rudy darniowej. Eksploatacja kalcytu spowodowała zniszczenia szaty naciekowej oraz powstanie kilku wgłębień i korytarzy.
Jaskinia jest chroniona w ramach rezerwatu przyrody Węże w Załęczańskim Parku Krajobrazowym.

</doc>
<doc id="1397116" url="https://pl.wikipedia.org/wiki?curid=1397116" title="Ofiara (powieść)">
Ofiara (powieść)

Ofiara – znana tylko z tytułu pierwsza powieść Henryka Sienkiewicza. Napisał ją w latach 1865–1866 w czasie pobytu w Poświętnem pod Płońskiem, gdzie pracował jako guwerner w rodzinie Wejherów. Razem z "Ofiarą" przyszły noblista pisał cztery inne powieści, lecz nie doprowadził ich do końca. Sienkiewicz w liście do Konrada Dobrskiego opisywał ją jako "malowidło jaskrawe jak wszystko, co wyjść może spod mojego pióra. Bohater na początku skacze, w środku się uczy, a pod koniec płacze. Bohaterką jest córka budowniczego, nad której jednak charakterem nie rozpisywałem się bardzo, chcąc cały ciężar utrzymania powieści zwalić na bohatera samego". Niezadowolony ze swojego dzieła autor spalił rękopis.

</doc>
<doc id="1397117" url="https://pl.wikipedia.org/wiki?curid=1397117" title="Silni, zwarci, gotowi">
Silni, zwarci, gotowi

Silni, zwarci, gotowi - kaseta street punkowego zespołu Polska, wydana w 1994 r. przez pszowskie wydawnictwo Szary Wilk.
Materiał zarejestrowano w Czeskim Cieszynie w Studiu "FORS" w grudniu 1993 i lipcu 1994. 
Nagrany został w składzie:
Lista utworów.
Strona A
Strona B

</doc>
<doc id="1397118" url="https://pl.wikipedia.org/wiki?curid=1397118" title="Parafia Siedmiu Boleści Najświętszej Marii Panny w Kowalach Pańskich">
Parafia Siedmiu Boleści Najświętszej Marii Panny w Kowalach Pańskich

Parafia Siedmiu Boleści Najświętszej Marii Panny w Kowalach Pańskich - rzymskokatolicka parafia położona w południowej części powiatu tureckiego. Administracyjnie należy do diecezji włocławskiej (dekanat dobrski). 
W skład parafii wchodzą miejscowości: Kowale Pańskie, Kowale Pańskie-Kolonia, Siedliska, Leśnictwo, Dziewiątka, Ciemień, Dzierzbotki, Marianów-Kolonia oraz Młodzianów.
Historia.
Pierwotnie Kowale Pańskie należały do parafii Turek. Dopiero na przełomie XIV i XV wieku wyodrębniono osobną parafię. Była to uboga parafia, stąd jeszcze w XVII i XVIII wieku niejednokrotnie brakowało proboszcza. Od końca XVIII wieku do 1842 roku opiekę duszpasterską, sprawowali księża bernardyni z Warty. Dopiero w 1907 roku parafia wzmocniła się, dzięki przyłączeniu do niej kilku wiosek, które wcześniej wchodziły w skład parafii Dobra.
W dokumentach archiwalnych istnienie kościoła w Kowalach Pańskich odnotowane zostało w XV wieku (wówczas pod wezwaniem Wszystkich Świętych). Obecny wzniesiono w 1847 roku. Jego fundatorem był krajczy koronny Antoni Czarnecki, który ufundował również kościół w Brzóstkowie koło Jarocina.

</doc>
<doc id="1397119" url="https://pl.wikipedia.org/wiki?curid=1397119" title="Cerkiew św. Mikołaja w Gostyninie">
Cerkiew św. Mikołaja w Gostyninie

Cerkiew św. Mikołaja – murowana cerkiew w Gostyninie, wzniesiona w 1890. W 1911 przekazana została utworzonej w tym samym roku w Gostyninie parafii prawosławnej. Po 1918 rozebrano dzwonnicę, a cerkiew pozbawiono funkcji religijnej. Obecnie mieszczą się tu mieszkania socjalne. Na strychu zachowały się polichromie o tematyce historycznej i religijnej.

</doc>
<doc id="1397122" url="https://pl.wikipedia.org/wiki?curid=1397122" title="Celestino Migliore">
Celestino Migliore

Celestino Migliore (ur. 1 lipca 1952 w Cuneo) – włoski duchowny rzymskokatolicki, doktor prawa kanonicznego, dyplomata watykański, arcybiskup, stały obserwator Stolicy Apostolskiej przy ONZ w latach 2002–2010, nuncjusz apostolski w Polsce w latach 2010–2016, nuncjusz apostolski w Rosji w latach 2016–2020, nuncjusz apostolski we Francji od 2020.
Życiorys.
Studiował w Międzydiecezjalnym Studium Teologicznym w Fossano, gdzie uzyskał dyplom magistra teologii. Na Papieskim Uniwersytecie Laterańskim w Rzymie uzyskał stopień licencjata i doktora prawa kanonicznego. 25 czerwca 1977 został wyświęcony na prezbitera przez biskupa Cuneo Carlo Aliprandiego. W tym samym roku ukończył Papieską Akademię Kościelną, po czym rozpoczął służbę w dyplomacji watykańskiej.
Pierwszą wyznaczoną mu placówką była Angola, gdzie w latach 1980–1984 pełnił funkcję attaché i drugiego sekretarza przy Delegacji Apostolskiej w tym kraju. Stamtąd został przeniesiony do Nuncjatury Apostolskiej w Stanach Zjednoczonych, skąd w 1988 trafił do Egiptu. W latach 1989–1992 pracował w Nuncjaturze Apostolskiej w Warszawie. Od kwietnia 1992 był stałym obserwatorem Stolicy Apostolskiej przy Radzie Europy w Strasburgu. W latach 1995–2002 pracował w watykańskim Sekretariacie Stanu. Jako Podsekretarz do Spraw Relacji z Państwami był odpowiedzialny za nawiązywanie stosunków dyplomatycznych z krajami azjatyckimi, między innymi z Chinami, Koreą Północą i Wietnamem. W tym czasie wykładał również dyplomację kościelną na Papieskim Uniwersytecie Laterańskim.
Nuncjatura.
30 października 2002 papież Jan Paweł II mianował go nuncjuszem apostolskim i stałym obserwatorem Stolicy Apostolskiej przy Organizacji Narodów Zjednoczonych w Nowym Jorku, wynosząc go do godności arcybiskupa tytularnego Canosy. Święcenia biskupie otrzymał 6 stycznia 2003 z rąk papieża.
30 czerwca 2010 został ustanowiony przez papieża Benedykta XVI nuncjuszem apostolskim w Polsce. Misję dyplomatyczną w Polsce rozpoczął 15 września 2010. 19 lutego 2011 przewodniczył mszy pogrzebowej arcybiskupa Józefa Życińskiego w archikatedrze lubelskiej, a 28 kwietnia 2012 – uroczystościom pogrzebowym biskupa pelplińskiego Jana Bernarda Szlagi w bazylice katedralnej w Pelplinie. 11 lipca 2012 pojawił się w Dębowcu, na XXV Międzynarodowym Saletyńskim Spotkaniu Młodych. 27 października 2013 w kościele św. Małgorzaty i Katarzyny w Kętach wspólnie z biskupami Tadeuszem Rakoczym i Piotrem Gregerem odprawił mszę koncelebrowaną w 100. rocznicę śmierci bł. Celiny Borzęckiej. Kolejna wizyta nuncjusza odbyła 14 września 2014 w Parczewie, gdzie odprawił mszę świętą z okazji 450-lecia przyjęcia uchwał soboru trydenckiego na sejmie w Parczewie oraz setnej rocznicy poświęcenia kościoła.
28 maja 2016 został mianowany przez papieża Franciszka nowym nuncjuszem Apostolskim w Federacji Rosyjskiej. 5 sierpnia 2016 przestał być nuncjuszem Stolicy Apostolskiej w Polsce, zaś misję dyplomatyczną w Rosji rozpoczął 9 listopada 2016. 21 stycznia 2017 został również nuncjuszem Apostolskim w Uzbekistanie.
11 stycznia 2020 papież Franciszek mianował go nuncjuszem apostolskim we Francji. Misję dyplomatyczną we Francji rozpoczął 27 sierpnia 2020.
Udzielił sakry biskupom pomocniczym: zielonogórsko-gorzowskiemu Tadeuszowi Lityńskiemu (2012), gdańskiemu Wiesławowi Szlachetce (2014), opolskiemu Rudolfowi Pierskale (2014), kaliskiemu Łukaszowi Buzunowi (2014), szczecińsko-kamieńskiemu Henrykowi Wejmanowi (2014) i radomskiemu Piotrowi Turzyńskiemu (2015). Był także współkonsekratorem w trakcie święceń 21 biskupów.

</doc>
<doc id="1397124" url="https://pl.wikipedia.org/wiki?curid=1397124" title="Conatus">
Conatus

Conatus (łac. „wysiłek”, „staranie”, „zamiar”, „skłonność”, „tendencja”, „usiłowanie”) – termin używany we wczesnej psychologii filozoficznej i w metafizyce, odnoszącym się do wrodzonej skłonności rzeczy do przetrwania (popęd samozachowawczy) i ulepszania się. Tą „rzeczą” może być umysł, materia bądź też kombinacja tych dwóch. Przez tysiąclecia filozofowie stworzyli wiele różnych definicji. Istotny wkład w ich rozwój wnieśli siedemnastowieczni filozofowie, tacy jak Kartezjusz, Benedykt Spinoza, Gottfried Leibniz czy Thomas Hobbes. "Conatus" może odnosić się do instynktownej woli przetrwania organizmu lub do różnych metafizycznych teorii ruchu i bezwładności. Często koncepcja jest kojarzona z wolą bożą w panteistycznym widzeniu natury. Koncepcja ta może być rozbita na oddzielne definicje dla umysłu i ciała oraz rozdzielona, gdy dyskutuje się o sile odśrodkowej i bezwładności.
Przez dwa i pół tysiąclecia rozwijała się historia pojęcia "conatus" jako seria subtelnych zmian w znaczeniu i wyjaśnianiu jego zakresu. Kolejni filozofowie adaptowali to słowo i odcisnęli na nim swoje piętno, co rozwijało termin tak różnorodnie, że do dziś nie ma konkretnej i powszechnie zaakceptowanej definicji. Najwcześniejsi autorzy, dyskutujący o "conatus", pisali pierwotnie po łacinie, bazując na koncepcjach ze starożytnej Grecji. Ci myśliciele używali więc terminu "conatus" nie tylko jako technicznego terminu, ale również jako zwykłego słowa i w sensie ogólnym. W starożytnych tekstach techniczne użycie jest ciężkie do odróżnienia od tego ogólnego i jest trudne do rozróżnienia w tłumaczeniu. Dzisiaj, "conatus" jest rzadko używany w technicznym sensie, ponieważ współczesna fizyka używa koncepcji takich jak bezwładność i zachowanie pędu, które go zastąpiły. "Conatus" mimo wszystko wywarł wpływ na dziewiętnastowiecznych i dwudziestowiecznych myślicieli takich jak Artur Schopenhauer, Friedrich Nietzsche czy Louis Dumont.
Starożytność.
Łacińskie słowo "cōnātus", pochodzi od łacińskiego czasownika "cōnor" ("usiłować"). Filozoficzna koncepcja "conatus" została po raz pierwszy rozwinięta przez stoików (333–264 p.n.e.) i perypatetyków (ok. 335 p.n.e.). Te grupy używały słowa "όρμή" ("hormê", tłumaczone na łacinę jako "impetus") do opisywania ruchu duszy w kierunku przedmiotu, którego rezultatem jest fizyczna czynność. Tacy myśliciele jak Cyceron (106–43 p.n.e.) i Diogenes Laertios (ok. 235 p.n.e.), rozszerzyli tę zasadę włączając w nią awersję do destrukcji, ale dalej ograniczali zastosowanie jej tylko do motywacji zwierzęcych (nie obejmujących gatunku ludzkiego). Na przykład Diogenes Laertios sprzeciwiał się stosowaniu terminu "conatus" w stosunku do roślin. Przed epoką renesansu, Tomasz z Akwinu (ok. 1225–1274), Jan Duns Szkot (ok. 1266–1308) oraz Dante Alighieri (1265–1321) wyrażali podobne odczucia, używając łacińskich słów "vult", "velle" albo "appetit" jako synonimy "conatus". I rzeczywiście, te cztery terminy mogą być użyte do przetłumaczenia greckiego όρμή. Później Bernardino Telesio i Campanella rozszerzyli zasięg pojęcia ze starożytnej Grecji i stosowali go w odniesieniu do wszystkich obiektów, ożywionych i nieożywionych.
Najpierw Arystoteles, potem Cyceron i Diogenes Laertios, wskazywali na połączenie między "conatus" i innymi emocjami. W ich mniemaniu, pierwszy wywołuje następne. Utrzymywali oni, że ludzie nie chcą robić czegoś, ponieważ jest to "dobre", ale raczej myślą, że coś jest "dobre", ponieważ oni chcą to zrobić. Innymi słowy, powodem ludzkiej chęci jest naturalna skłonność ciała do zmieniania siebie w zgodności z zasadą "conatus".
Średniowiecze.
W filozofii średniowiecznej łączono "conatus" i pojęcie ruchu. Tomasz z Akwinu i Abrabanel (1265–1321) odnosili to pojęcie bezpośrednio do tego, co Augustyn z Hippony (354–430) uważał za "naturalne ruchy w górę i w dół albo ich utrzymywanie się w środkowej pozycji" i opisał to w swoim "De Civitate Dei" (ok. 520). Siłę tą, która powoduje, że obiekty wznoszą się i opadają, nazywali oni "amor naturalis" lub "naturalną miłością".
W VI wieku, Jan Filopon (ok. 490–ok. 570) skrytykował spojrzenie Arystotelesa na ruch, wskazując na niekonsekwencję między stanowiskiem Arystotelesa wypowiadającym się na temat pocisków – gdzie siłą wprawiającą je w ruch jest eter, a jego stanowiskiem na temat próżni – gdzie eter nie występuje i stąd ruch ciała powinien być niemożliwy. Filopon zaproponował, że ruch nie był utrzymywany przez działanie otaczającego je medium, ale przez jakąś właściwość lub "conatus", który zostaje wszczepiony w obiekt, gdy ten jest puszczony w ruch. Nie była to nowoczesna koncepcja bezwładności, bo wciąż wiązała się z istnieniem wewnętrznej, nieodłącznej siły, potrzebnej by zachować ciało w ruchu. To stanowisko było mocno krytykowane przez Awerroesa i wielu scholastycznych filozofów, którzy popierali Arystotelesa.
Również myśliciele muzułmańscy rzucili wyzwanie poglądowi Arystotelesa. Na przykład Ibn al-Hajsam zdawał się wspierać poglądy Filopona, jednocześnie tworząc własną, podobną do bezwładności, koncepcję. Teoria bezwładności została rozwinięta jaśniej przez jego rówieśnika – Awicennę, który postrzegał ją jako stałą siłę, której działanie jest osłabiane przez czynniki zewnętrzne wobec ciała, takie jak opór powietrza. Koncepcja "mayl" autorstwa Awicenny jest przeciwstawna do Arystotelesowskiej teorii gwałtownego ruchu i przypomina pierwszą zasadę dynamiki Newtona. Awicenna również rozwinął ideę podobną do idei "pędu", kiedy próbował wyrazić ilościowo relację między siłą ciężkości a prędkością poruszającego się ciała.
Jan Buridan (1300–1358) również odrzucał przekonanie, że tworząca ruch właściwość (którą nazywał "impetus") rozpraszała się samoistnie. Buridan twierdził, że poruszający się obiekt może być zatrzymany przez opór powietrza i siłę ciężkości ciała, które stanowiłyby przeciwieństwo jego impetu. Utrzymywał on również, że impet wzrasta wraz z prędkością i w ten sposób jego wstępna koncepcja pędu okazała się podobna w wielu ujęciach do nowoczesnej. Mimo oczywistych podobieństw do współczesnych pojęć bezwładności, Buridan widział swoją teorię tylko jako modyfikację podstawowej teorii Arystotelesa, utrzymując jednocześnie wiele innych perypatetycznych poglądów, wliczając wiarę w istnienie fundamentalnej różnicy między obiektem w ruchu i obiektem w spoczynku. Buridan również utrzymywał, iż impet może być nie tylko liniowy, ale także "okrężny" z natury, powodując że obiekty takie jak ciała niebieskie, poruszają się po okręgu.
Kartezjusz.
W pierwszej połowie XVII wieku, Kartezjusz (1596–1650) zaczął rozwijać bardziej nowoczesną, materialistyczną koncepcję "conatusa", opisując go jako "aktywną siłę lub tendencję ciała do poruszania się, wyrażającą siłę Boga". Podczas gdy starożytni używali terminu w wyłącznie antropomorficznym sensie podobnym do dobrowolnego "dążenia" lub "walki" do osiągnięcia pewnego celu, a średniowieczni scholastycy rozwijali termin "conatus" jako tajemniczą wewnętrzną właściwość rzeczy, Kartezjusz używał terminu w bardziej mechanicznym sensie. Dla Kartezjusza, w kontraście do Buridana, ruch i zastój są dwoma stanami tej samej rzeczy, a nie dwoma różnymi rzeczami. Mimo że jest dużo wieloznaczności w koncepcji Kartezjusza, widać tutaj początki odchodzenia od przypisywania pragnień i intencji naturze oraz ruch w kierunku bardziej naukowego i nowoczesnego punktu widzenia.
Kartezjusz odrzucił teleologiczny pogląd na świat materialny, który był dominujący na Zachodzie od czasów Arystotelesa. Umysł nie jest postrzegany przez Kartezjusza jako część materialnego świata, stąd nie jest podmiotem praw mechanicznych natury. Z drugiej strony, ruch i spoczynek są właściwościami interakcji materii zgodnie z odwiecznymi prawami mechaniki. Bóg wprawia przedmioty w ruch tylko na początku, a później już nie ingeruje z wyjątkiem utrzymywania dynamicznych regularności mechanicznego zachowywania się ciał. Zatem nie ma prawdziwej teleologii w poruszaniu się ciał, bo wszystko to zostaje zredukowane do zarządzanych prawami kolizji i ich ciągłych rekonfiguracji. "Conatus" jest tylko tendencją ciał do poruszania się, kiedy ze sobą się zderzają. Bóg może wszystko to wprawić w ruch, ale w związku z tym żaden nowy ruch lub spoczynek nie może być stworzony lub zniszczony.
Kartezjusz wyróżniał dwa warianty "conatusa": "conatus a centro" i "conatus recendendi". "Conatus a centro", czyli "tendencja dośrodkowa", jest używana przez Kartezjusza jako teoria grawitacji; "conatus recendendi", czyli "tendencja odśrodkowa" reprezentuje siłę odśrodkową. Nie należy myśleć o tych tendencjach jako o ożywionych dyspozycjach i intencjach, ani jako o wrodzonych własnościach lub "siłach" obiektu, ale raczej jako jednoczącą, zewnętrzną charakterystykę fizycznego uniwersum, które zostało nadana przez Boga.
Kartezjusz, w rozwoju swojego Pierwszego Prawa Natury, również odwoływał się do idei "conatus se movendi", czyli "conatus samozachowania". Prawo to jest uogólnieniem zasady bezwładności, która była rozwijana i eksperymentalnie prezentowana wcześniej przez Galileusza. Zasadę sformalizował Isaac Newton i uczynił ją pierwszą z trzech zasad dynamiki, pięćdziesiąt lat po śmierci Kartezjusza. W wersji Kartezjusza brzmiała ona: "Każda rzecz, w stopniu w niej zawartym, zawsze zachowuje się w tym samym stanie, a raz poruszona, pozostaje w ruchu".
Hobbes.
Conatus i psyche.
Thomas Hobbes (1588–1679) również pracował na bazie wcześniejszych ujęć "conatus". Jednakże krytykował poprzednie definicje za niedociągnięcia w wyjaśnieniu pochodzenia ruchu. Praca w kierunku wyjaśnienia skąd się bierze ruch, stała się głównym przedmiotem jego pracy. Rzeczywiście, Hobbes "zredukował wszystkie kognitywne funkcje umysłu do wariacji ich funkcji konatywnych".
Ponadto Hobbes opisał emocje jako początek ruchu, a wolę jako sumę wszystkich emocji. Ta "wola" formuje "conatus" ciała, a jej fizyczna manifestacja uświadomiona jest jako "wola przetrwania". By istoty ludzkie mogły się rozwijać, Hobbes twierdzi, że "szukają oni pokoju i walczą ze wszystkim, co mu zagraża". Hobbes również zrównał "conatus" z wyobraźnią i twierdził, że zmiana jej w "conatus" lub wolę jest rezultatem "rozważania".
Conatus i fizyka.
Tak jak w swojej psychologicznej teorii, fizyczny "conatus" Hobbesa jest mikroskopijną jednostką ruchu. Początkiem ruchu jest skłonność w określonym kierunku. Teoria impetu używana przez Hobbesa, jest zdefiniowana w pojęciu fizycznego "conatus". Jest to "miara "conatus" wykonana przez ruszające się ciało w danym przedziale czasu". Tarcie jest spowodowane przez przeciwnego "conatus"; siła jest to ruch plus "wielkość ciała". Hobbes również używał słowa "conatus", by odnieść się do "sił wzmacniających", które mogą sprawiać, że sprężyny, na przykład ścieśniają się lub rozszerzają. Hobbes twierdził, że jest jakaś siła wrodzona w tych obiektach, skłaniająca je do powrotu do wcześniejszego stanu. Dzisiaj nauka przypisuje to zjawisko materialnej sprężystości.
Spinoza.
Spinoza (1632–1677) stosował pojęcia "conatus" w stosunku do ludzkiego ciała, psyche i obu jednocześnie, używając różnych terminów dla nich. Kiedy odnosi się do psychologicznych manifestacji tego pojęcia, używa terminu "voluntas" (wola). Kiedy odnosi się do obu naraz, używa słowa "appetitus" (apetyt). Kiedy odnosi się do cielesnego impulsu, używa zwyczajnie pojęcia "conatus". Czasami Spinoza rozwija termin i używa całej frazy, "conatus sese conservandi" (dążenie do samozachowania).
Spinoza utwierdza istnienie generalnej zasady "conatus" w próbie wyjaśnienia "samoświadomej" prawdy, że "nic nie może być zniszczone, chyba że przez zewnętrzną przyczynę". Jest oczywiste, "że definicja czegokolwiek potwierdza i nie neguje esencji rzeczy". Ten opór przed samozniszczeniem jest sformułowany przez Spinozę w pojęciu ludzkiego dążenia do kontynuacji istnienia, a "conatus" jest słowem najczęściej używanym do opisania tej siły.
W światopoglądzie Spinozy ta zasada może być zastosowana wobec wszystkich rzeczy i ponadto stanowi esencję obiektów, wliczając w to ludzki umysł i moralność, bo są to nieskończone tryby Boga. Jak twierdzi w "Etyce" (1677), "conatus" jest "nieokreślonym czasem"; trwa tak długo jak obiekt. Spinoza używał "conatus" do opisania skłonności rzeczy do zwiększenia a swojej siły; zamiast istnieć statycznie, wszystkie byty muszą dążyć do perfekcji. Co więcej, wszystkie istniejące rzeczy zachowują się wtedy i tylko wtedy, gdy takie działanie zmienia lub zachowuje ich istnienie. Spinoza również używał terminu "conatus", by opisać podstawową koncepcję bezwładności, tak jak robił to wcześniej Kartezjusz. Skoro rzecz nie może być zniszczona bez aktywności zewnętrznych sił, ruch i spoczynek również istnieją nieskończenie dopóki nie zostaną zakłócone.
Psychologia filozoficzna.
"Conatus", używany w filozoficznej psychologii Spinozy, jest wyprowadzony ze źródeł zarówno antycznych jak i średniowiecznych. Spinoza zreformułował zasady, które rozwijali stoicy, Cyceron, Laertios i w szczególności Hobbes oraz Kartezjusz. Istotną zmianę wprowadził Spinoza do teorii Hobbesa – jego wierzenie, że "conatus ad motum" ("conatus" ruchu) "nie" jest mentalny, a materialny.
Spinoza był deterministą wierzącym, że człowiek i natura muszą podlegać temu samemu zestawowi praw. Bóg i natura są jednym, a wolna wola nie istnieje. W przeciwieństwie do większości ówczesnych filozofów i w zgodzie z większością filozofów nam współczesnym, Spinoza odrzucił dualistyczne założenie, że umysł, intencjonalność, etyka i wolność są traktowane jako rzeczy oddzielne od naturalnego świata fizycznych obiektów i zdarzeń. Jego celem było dostarczenie jednolitego wyjaśnienia wszystkich tych rzeczy wewnątrz naturalistycznej struktury i pojęcie "conatus" było kluczowe dla tego projektu. Na przykład, dla Spinozy działanie jest "wolne" tylko jeśli pochodzi z esencji i "conatus" bytu. Nie może być żadnej absolutnej nieograniczonej wolności woli, ponieważ wszystkie wydarzenia w naturalnym świecie, wliczając ludzkie działania i decyzje, są determinowane przez naturalne prawa Wszechświata, od których nie da się uciec. Jednakże działanie może być wolne w takim sensie, że nie jest ograniczone lub w inny sposób poddane siłom zewnętrznym.
Ludzie są w ten sposób integralną częścią natury. Spinoza wyjaśnia pozornie nieregularne ludzkie zachowania jako bardzo "naturalne" i racjonalne oraz motywowane zasadą "conatus". W tym procesie zastępuje pojęcie wolnej woli przez "conatus" – zasadą, która może być zastosowana wobec całej natury, a nie tylko człowieka.
Emocje i afekty.
Pogląd Spinozy na relacje między "conatus" a ludzkimi afektami nie jest jasny. Firmin DeBrabander, pracujący na Maryland Institute College of Art, oraz António Damásio, profesor neurobiologii z Uniwersytetu Południowej Kalifornii, dowodzą, że u tego filozofa ludzkie afekty powstają z "conatus" i ciągłego dążenia do perfekcji. Wprawdzie Spinoza przedstawił w "Etyce", że szczęście "polega na ludzkiej zdolności do samozachowania". To "dążenie" jest również u Spinozy podstawą cnoty. W konsekwencji, wszystko co jest przeciwne "conatus" osoby, powoduje jej unieszczęśliwienie.
Nie zgadzał się z tym David Bidney (1908–1987), profesor Uniwersytetu Yale. Bidney bardzo silnie wiąże „pragnienie”, pierwotny afekt, z zasadą "conatus" Spinozy. Ten pogląd znajduje oparcie "Etyce", gdzie jest napisane: "Między apetytem a pragnieniem nie ma żadnej różnicy, poza taką że pragnienie jest generalnie powiązane z ludźmi, bo są świadomi apetytu. Zatem pragnienie może być zdefiniowane jako apetyt razem ze świadomością apetytu". Zgodnie z Bidneyem, to pragnienie jest kontrolowane przez inne afekty, przyjemność i ból, a więc "conatus" dąży w kierunku tego, co powoduje przyjemność i unika tego, co powoduje ból. Arthur Schopenhauer (1788–1860) zgadza się z Bidneyem w tej interpretacji myśli Spinozy. W opozycji do tego prezentuje swój własny pogląd przedstawiony w "Świecie jako woli i przedstawieniu" (1819). "Zgodnie z całym moim zasadniczym poglądem wszystko to jest odwróceniem prawdziwego stosunku. Wola jest pierwsza i pierwotna, poznanie dochodzi tylko do niej, do przejawu woli jako jej posłuszne narzędzie".
Leibniz.
Gottfried Leibniz (1646–1716) przejął koncepcję "conatusa" od swojego nauczyciela Erharda Weigela (1625–1699), który używał w tym znaczeniu słowa "tendentia" (z łaciny: tendencja). Znaczenie "conatusa" u Leibniza podobne jest do jego znaczenia u Hobbesa, choć niemiecki filozof rozróżnia "conatus" ciała i duszy. Ten pierwszy może tylko podróżować po linii prostej za pomocą swojej własnej siły, a z kolei drugi może "pamiętać" więcej skomplikowanych ruchów.
Dla Leibniza problem ruchu sprowadzał się do rozwiązania paradoksów Zenona z Elei. Skoro ruch jest stały, przestrzeń musi być nieskończenie podzielna. By cokolwiek mogło zacząć się ruszać, musi istnieć jakaś pseudoumysłowa woluntarystyczna własność lub siła wrodzona w podstawowy element Wszechświata, która wprawia go w ruch. Ten "conatus" jest rodzajem natychmiastowego lub "wirtualnego" ruchu, który posiadają wszystkie rzeczy nawet wtedy, gdy są statyczne. Ruch natomiast jest tylko sumą wszystkich "conatus", którą posiada obiekt (włącznie z oddziaływaniami na rzeczy). "Conatus" jest tym dla ruchu, czym punkt jest dla przestrzeni. Problemem w tej koncepcji jest to, że obiekt kolidujący z innym nie byłby w stanie odbić się, jeżeli jedyną działającą siłą byłby "conatus". Stąd Leibniz był zmuszony postulować istnienie eteru, który utrzymywał obiekty w ruchu i pozwalał na elastyczne kolizje. Leibnizowska koncepcja pseudoumysłowej bezpamięciowej własności "conatus" połączona z odrzuceniem atomów, doprowadziła do jego teorii monad.
Powiązane pojęcia.
Inne użycia terminu "conatus", oprócz pierwotnych znaczeń wymienionych powyżej, były formułowane przez różnych filozofów na przestrzeni stuleci. Istnieje kilka ważnych spokrewnionych definicji i pojęć, które mają podobne znaczenia i użycia. Giambattista Vico (1668–1744) zdefiniował "conatus" jako istotę ludzkiego społeczeństwa, ale również w bardziej tradycyjnym i hylozoicznym sensie jako generującą siłę ruchu, która przenika całą naturę. Blisko sto lat po początkach nowoczesnej nauki, Vico zainspirowany przez neoplatonizm, zdecydowanie odrzucił zasadę bezwładności i prawa ruchu nowej fizyki. Dla niego natura nie była złożona z atomów, jak w dominującym poglądzie, ani z rozciągłości, jak u Kartezjusza, ale z metafizycznych punktów ożywionych przez zasadę "conatus" powołaną przez Boga.
Artur Schopenhauer (1788–1860) opracował filozofię, która zawiera zasadę bardzo podobną do "conatus" Hobbesa. Ta zasada, "Wille zum Leben", lub "wola życia", opisywała specyficzne zjawisko instynktu samozachowawczego organizmu. Schopenhauer sugerował, że wola życia nie jest ograniczona czasowo. Twierdził, że "ta wola funkcjonuje bezwzględnie i na zawsze" przez pokolenia. Friedrich Nietzsche, wczesny uczeń Schopenhauera, opracował inną zasadę, która pochodzi z odrzucenia prymatu Schopenhauerowskiej woli życia i innych pojęć samozachowania. Nazywał swoją wersję "Wille zur Macht" (wola mocy).
Sigmund Freud (1856–1939), w dużej mierze polegał spinoziańskim "conatusie" jako systemie samozachowania, chociaż nigdy nie odwoływał się do niego bezpośrednio w żadnej ze swoich prac. Mniej więcej w tym samym czasie Henri Bergson (1859–1941) opracował koncepcję "élan vital", ("pędu życiowego"), który rzekomo pomagał w ewolucji organizmów. Ta koncepcja sugeruje fundamentalną siłę, stojącą za całym życiem, przypomina zasadę "conatus", opracowaną przez Spinozę i innych.
Antropolog kulturowy Louis Dumont (1911–1988), pisał o "kulturowym conatus" – koncepcji wywodzącej się bezpośrednio z definicji Spinozy. Zasada, stojąca za tą pochodną koncepcją głosi, że każda kultura "stara się przetrwać w swym istnieniu czy to przez dominowanie nad innymi kulturami czy też na byciu zdominowanym".
Współczesna nauka.
Chociaż samo pojęcie "conatus" nie jest współcześnie w użyciu, to współczesna nauka używa wielu pojęć, wywodzących się z niego. Zasięg tej idei jest współcześnie zdecydowanie węższy, pozbawiony dodatkowo wcześniejszych religijnych implikacji.
Fizyka.
Po powstaniu fizyki Newtona pojęcie "conatus" ciał fizycznych, zostało w dużej mierze zastąpione przez zasadę bezwładności i zachowania pędu. David Bidney stwierdził: "jest prawdą, że logicznie pragnienie lub conatus jest jedynie zasadą bezwładności (...) fakt pozostaje jednak, że to nie jest użycie Spinozy". Podobnie "conatus" był używany przez wielu filozofów do opisania innych koncepcji, które powoli stawały się przestarzałe. "Conatus recendendi", na przykład, stał się siłą odśrodkową, a grawitacja zastąpiła "conatus a centro". Dziś problematyka, w której używano tego pojęcia, jest rozpatrywana przez naukę, a nie filozofię, i podlega metodzie naukowej.
Biologia.
António Damásio uważa "conatus" za prekursora współczesnego pojęcia homeostazy żywych organizmów. To, co kiedyś opisywane przez metafizykę czy teurgię jako "conatus", dziś jest wyjaśniane przez chemię i neurologię. Koncepcja ta miała tłumaczyć "funkcje i struktury żywych organizmów opierające się niezliczonym zagrożeniom zewnętrznym".
Teoria systemów.
Koncepcja "conatus" Spinozy była historycznym prekursorem współczesnych teorii systemu autopoietycznego w systemach biologicznych. W teorii systemów i ogólnie w nauce pojęcie "conatus" może być powiązane ze zjawiskiem emergencji, przez co systemy złożone mogą spontanicznie formować się z wielu prostszych struktur. Samoregulujące i samozachowujące własności systemów biologicznych, a nawet systemów społecznych można uznane za współczesną wersję "conatus" Spinozy.

</doc>
<doc id="1397126" url="https://pl.wikipedia.org/wiki?curid=1397126" title="Siegfried Kalischer">
Siegfried Kalischer

Siegfried Kalischer (ur. 7 maja 1862 w Toruniu, zm. 31 marca 1954 w Kopenhadze) – niemiecki lekarz neurolog, dyrektor założonego przez siebie (1891) sanatorium "Hubertus" w Berlinie-Schlachtensee, poeta, autor jednego z pierwszych opisów zespołu Sturge’a-Webera.
Życiorys.
Urodził się 7 maja 1862 w Toruniu jako syn Jacoba Loebela Kalischera (1832–1913) i Rosalie z domu Glicksmann (1835–1903). Jego dziadkiem od strony ojca był Loebel Kalischer (1799–1891), brat Zwi Hirscha Kalischera (1795–1874). Miał dwóch braci, Alberta (1867–1913) i Leopolda (1858–po 1910), oraz siostrę Betty po mężu Ritter (1860–1943). Jego brat stryjeczny Otto Kalischer (1869–1942) również był neurologiem.
Studiował medycynę na Uniwersytecie Fryderyka Wilhelma w Berlinie i na Uniwersytecie w Würzburgu, gdzie w 1885 roku otrzymał tytuł doktora medycyny po przedstawieniu dysertacji "Zur Frage über den Einfluss der erblichen Belastung auf Entwicklung, Verlauf und Prognose der Geistesstörungen". W 1886 roku otrzymał aprobację. Przed 1900 rokiem pracował w laboratorium Emmanuela Mendla w Berlinie. W latach 1886–1890 praktykował w klinice neurologicznej ("Nervenklinik") w Berlinie-Pankow, potem przez rok lekarz okrętowy w Indiach Wschodnich i Zachodnich. Pracował także w poliklinice chorób dziecięcych ("Kinder-Poliklinik") u Hugona Neumanna. W 1891 roku założył wspólnie z Martinem Maassem prywatną klinikę w Berlinie-Pankow, "Kurhaus Hubertus". 
Związany z Berlińskim Towarzystwem Neurologii i Psychiatrii ("Berliner Gesellschaft für Psychiatrie und Neurologie") oraz z Berlińskim Towarzystwem Psychiatrycznym ("Psychiatrischer Verein zu Berlin"). W 1912 roku został radcą sanitarnym ("Sanitätsrat"). Należał też do Deutsche Kakteen-Gesellschaft (do 1898). 
Był przyjacielem i lekarzem Marthe Fritsch Fontane.
Dwukrotnie żonaty, najpierw z kuzynką Theklą Kalischer (1872–1902), potem z Elin Henriques. Jego córka (z pierwszego małżeństwa) Irmgard Kalischer (1898–1979) również była lekarką. Jej pierwszym mężem był Hans Wilhelm Bernhard Thienemann (1898–1954), ślub wzięli w 1922, rozwiedli się w 1930. Drugim mężem Irmgard był filolog klasyczny Georg Rohde (1899–1960). W 1935 roku wyjechali do Ankary uciekając przed prześladowaniami.
Data emigracji Siegfrieda Kalischera nie jest pewna; w 1937 roku jego nazwisko widniało jeszcze w berlińskiej książce telefonicznej. Większość źródeł nie podaje daty śmierci i jego losów wojennych. Kalischer emigrował do Danii około 1936 roku. Zmarł 31 marca 1954 roku w Kopenhadze.
Siegfried Kalischer w 1903 opublikował tomik poezji "Von Liebe, Leid und Tod" pod pseudonimem Rolf Leidfried. W 1912 roku w tym samym wydawnictwie K. Siegismund Verlag ukazał się drugi tom poezji "Einsame Seelen" (nie jest on jednak wymieniony w haśle biograficznym w "Grosse jüdische Nationalbiographie").
Dorobek naukowy.
W 1901 roku przedstawił jeden z pierwszych opisów choroby znanej dziś jako zespół Sturge’a-Webera. Zespół ten nazywany był kiedyś zespołem Sturge’a-Kalischera-Webera. Opis ten niekiedy jest błędnie przypisywany bratu stryjecznemu Siegfrieda, Ottonowi. 
Współpracował z redakcją „Jahresbericht über die Leistungen und Fortschritte auf dem Gebiete der Neurologie und Psychiatrie”, referując zagadnienia neuropsychiatryczne (tematyka afazji, schorzeń rdzenia kręgowego i rdzenia przedłużonego).

</doc>
<doc id="1397127" url="https://pl.wikipedia.org/wiki?curid=1397127" title="Cmentarz żydowski w Trzcielu">
Cmentarz żydowski w Trzcielu

Cmentarz żydowski w Trzcielu – znajduje się na wzgórzu nad brzegiem Jeziora Żydowskiego, przy asfaltowej (w tym miejscu) drodze do Jabłonki Starej (przedłużenie ul. Granicznej w Trzcielu). Ma powierzchnię 0,65 ha i jest jednym z najlepiej zachowanych cmentarzy żydowskich w województwie lubuskim. Został uporządkowany staraniem uczniów II LO w Gorzowie Wielkopolskim, Polskiej Unii Studentów Żydowskich oraz Akcji "Pokuta" z Niemiec. Najstarszy spośród 58 zachowanych do dnia dzisiejszego nagrobków pochodzi z 1779, a pierwsza wzmianka o kirkucie z roku 1745. Pierwsze nagrobki wykonywano z kamieni polnych; nagrobki te znajdują się najwyżej na zboczu wzgórza i mają jedynie napisy hebrajskie. Późniejsze macewy kuto w kamieniach ozdobnych (piaskowiec, granit, marmur) i zazwyczaj wyposażano w napisy dwujęzyczne (hebrajskie i niemieckie), niejednokrotnie z obu stron płyty. Macewy wykonane z najcenniejszych materiałów (granit, marmur) zostały rozkradzione w pierwszych latach po II wojnie św. (część połamanych macew, zapewne przygotowanych do wywózki można jeszcze dostrzec przy szosie). Granitową tablicę pamiątkową w językach polskim i hebrajskim odsłonięto 6. sierpnia 2014 r.

</doc>
<doc id="1397129" url="https://pl.wikipedia.org/wiki?curid=1397129" title="Delfí Geli">
Delfí Geli

Delfí Geli (ur. 22 kwietnia 1969 w Salt) – hiszpański piłkarz, grający na pozycji obrońcy. W finale Pucharu UEFA 2000/01, grając w barwach Deportivo Alavés zdobył podczas dogrywki gola samobójczego, który dał zwycięstwo przeciwnikowi, Liverpoolowi. W swojej karierze rozegrał 4 mecze w reprezentacji Hiszpanii.

</doc>
<doc id="1397130" url="https://pl.wikipedia.org/wiki?curid=1397130" title="Mistrzostwa Świata w Biathlonie 1992">
Mistrzostwa Świata w Biathlonie 1992

27. Mistrzostwa Świata w Biathlonie odbyły się 22 marca 1992 roku w Nowosybirsku. Mistrzostwa odbywały się w tym samym roku co igrzyska olimpijskie w Albertville, dlatego rozegrana została tylko jedna konkurencja – bieg drużynowy, której zabrakło w programie olimpijskim. Reprezentanci Polski nie startowali.

</doc>
<doc id="1397131" url="https://pl.wikipedia.org/wiki?curid=1397131" title="Herb powiatu leszczyńskiego">
Herb powiatu leszczyńskiego

Herb powiatu leszczyńskiego w polu dwudzielnym w słup zielono-czerwonym głowa byka czarna ze złotym skręconym kółkiem w nozdrzach.

</doc>
<doc id="1397132" url="https://pl.wikipedia.org/wiki?curid=1397132" title="Na marne">
Na marne

Na marne – powieść Henryka Sienkiewicza, która ukazała się w 1872 r. Sienkiewicz próbował swoich sił jako powieściopisarz już w latach 1865-1866, ale z pięciu rozpoczętych powieści ukończył jedną, zatytułowaną "Ofiara", którą później spalił. Prace nad powieścią "Na marne" rozpoczął przypuszczalnie jeszcze w Warszawie w 1868, a kontynuował w Bielicach pod Sochaczewem, gdzie przebywał jako guwerner u książąt Woronieckich. Podstawowy zrąb tekstu ukończył w 1870, wygładzał go przez kolejny rok. Starając się o druk powieści, Sienkiewicz, korzystając z pośrednictwa Konrada Dobrskiego, wysłał ją do Józefa Ignacego Kraszewskiego, właściciela drukarni w Dreźnie. Kraszewski w tym czasie sprzedał drukarnię, ale wystawił pozytywną opinię powieści Sienkiewicza. Według autora o wydanie powieści zabiegały "Bluszcz" i "Gazeta Warszawska". Ostatecznie ukazała się w "Wieńcu" w odcinkach, które ukazywały się od 7 maja 1872 do 26 lipca tego roku. 

</doc>
<doc id="1397134" url="https://pl.wikipedia.org/wiki?curid=1397134" title="Berlin (album)">
Berlin (album)

Berlin – trzeci album Lou Reeda wydany w lipcu 1973. Nagrań dokonano w londyńskim Morgan Studios oraz w nowojorskim Record Plant Studios.
Jest to album koncepcyjny, opowiadający historię miłości Jima i Caroline, która dzieje się w Berlinie. Album sprzedał się słabo i dopiero po wielu latach doceniono jego wartość. Przez kolejne 33 lata po wydaniu albumu twórca nigdy nie grał go w całości na żywo.
W 2003 album został sklasyfikowany na 344. miejscu listy 500 albumów wszech czasów magazynu Rolling Stone.
W 2007 roku ukazał się film w reżyserii Juliana Schnabela, zatytułowany "Lou Reed's Berlin: Live at St. Ann's Warehouse)", wykorzystujący zapisy pięciu koncertów Lou Reeda w St. Ann's Warehouse na nowojorskim Brooklynie, 14-17 grudnia 2006 roku. W filmie pojawia się Emmanuelle Seigner w roli Caroline.

</doc>
<doc id="1397135" url="https://pl.wikipedia.org/wiki?curid=1397135" title="Środki przeciwstukowe">
Środki przeciwstukowe

Środki przeciwstukowe lub antydetonatory – chemiczne dodatki do paliw stosowanych w silnikach iskrowych, które zapobiegają zjawisku spalania stukowego i, co za tym idzie, zwiększają maksymalny stopień sprężania, który można stosować w tych silnikach. Środki przeciwstukowe w sztuczny sposób podnoszą liczbę oktanową benzyny oraz metanową LPG.
Przyczyny stosowania środków przeciwstukowych.
Paliwa stosowane w silnikach iskrowych to mieszaniny węglowodorów, których pierwotnym źródłem jest głównie ropa naftowa. Różne węglowodory zawarte w benzynie mają różną liczbę oktanową. Jakkolwiek teoretycznie możliwe jest uzyskanie benzyny o określonej liczbie oktanowej przez dokładną, wielokrotną rektyfikację ropy naftowej, wiąże się to z dużymi kosztami, wynikającymi z niewykorzystania części węglowodorów zawartych w ropie oraz koniecznością znacznych nakładów energetycznych. Z tego względu typowa surowa benzyna, która została poddana standardowej rafinacji ma liczbę oktanową między 40 a 60. Ponadto surowa benzyna ma zmienną liczbę oktanową zależnie od źródła ropy naftowej i warunków rafinacji w danej rafinerii. Liczbę oktanową uśrednia i powiększa proces krakingu, jednak również maksymalnie do poziomu ok. 80-90.
Współczesne silniki iskrowe stosowane w samochodach wymagają benzyny o liczbie oktanowej minimum 95, zaś produkcja paliwa o takiej liczbie wyłącznie w procesie rafinacji i krakingu jest ekonomicznie nieopłacalna.
Zasada działania środków przeciwstukowych.
Środki przeciwstukowe działają zasadniczo na 3 sposoby:
Znane środki antystukowe.
Jodyna i anilina.
Jednym z pierwszych środków antystukowych była jodyna, jednak ze względu na jej koszt nie było to zbyt ekonomiczne rozwiązanie. Podobnie było też z aniliną, której własności antystukowe odkryto w 1919 r. Związki te były jednak długo stosowane jako rodzaj odniesienia przy testowaniu innych, mniej efektywnych, ale tańszych kandydatów. Współcześnie uważa się, że zarówno jodyna, jak i anilina działają według mechanizmu utleniającego.
Tetraetyloołów.
W 1922 r. T. Midgley Jr. i T.A. Boyd pracujący dla koncernu General Motors odkryli i opatentowali działanie antystukowe tetraetylołowiu (Pb(C2H5)4), którego działanie polega na rozkładaniu się w temperaturze ok. 120 °C z wydzieleniem dużej ilości rodników etylowych. Związek ten wydawał się idealnym dodatkiem, gdyż był bardzo efektywny oraz tani w produkcji. Dodatek 0,15 g tetraetylołowiu do litra benzyny powoduje, że jej liczba oktanowa wzrasta z 60 do 96. Tetraetylołów rozpoczął erę tzw. benzyn ołowiowych, która trwała aż do połowy lat 90. XX w. Sam tetraetylołów jest dość silnie toksyczny, a spalanie benzyny, która go zawierała powodowało skażenie środowiska znacznymi ilościami ołowiu. Z tego względu najpierw w Stanach Zjednoczonych, a następnie w innych krajach wycofano się z jego stosowania.
Pentakarbonylek żelaza.
Ze względu na ochronę patentową użycia tetraetylołowiu przez koncern GM konkurenci pracowali nad znalezieniem jego zamienników. Opatentowany w Niemczech w 1926 r. pentakarbonylek żelaza (Fe(CO)5) miał nawet lepsze własności antystukowe od tetraetylołowiu, lecz jego wadą było gromadzenie się tlenków żelaza w układach wydechowych samochodów. Mimo to, był on stosowany na masową skalę w latach 30. XX w. przez Niemców. Poważną wadą pentakarbonylku jest też jego bardzo wysoka toksyczność.
MMT.
MMT – trikarbonyl(metyl-η5-cyklopentadienyl)mangan – był w latach 70. XX w. jednym z najbardziej obiecujących zamienników tetraetyloołowiu. Jest on dość kosztowny w produkcji, ale jednocześnie bardzo efektywny, dzięki czemu dla uzyskania tego samego efektu można było stosować dziesięciokrotnie mniejsze jego stężenie niż etyloołowiu. Stosowano go w Stanach Zjednoczonych w latach 1972–1978. W 1978 r. został zakazany przez EPA po doniesieniach naukowych wskazujący na to, że jest on silnie rakotwórczy. Po trwających wiele lat procesach w 1995 r. Sąd Najwyższy Stanów Zjednoczonych zdecydował, że EPA przekroczyła swoje kompetencje i zezwolił na ponowne użycie tego związku w stężeniach nie przekraczających 0,031 g na galon benzyny. Jest on obecnie stosowany w USA i Australii jako dodatek antystukowy do benzyn dla pojazdów niemających tzw. katalizatorów w układach wydechowych.
Współczesne środki antystukowe.
W tzw. benzynach bezołowiowych, czyli przystosowanych do samochodów z katalizatorami funkcję dodatków antystukowych pełnią rozmaite mieszaniny organicznych związków chemicznych zawierających w swojej strukturze tlen i/lub ugrupowania aromatyczne. Do najczęściej stosowanych zalicza się:
Benzyny zawierające utleniacze wymagają stosowania układów katalitycznych w układach wydechowych, gdyż utleniacze nie spalają się całkowicie w silnikach i muszą być "dopalane", aby w gazach wylotowych nie było zbyt wielu szkodliwych dla środowiska substancji.
Szczególnie dobre własności antystukowe ma MTBE, jednak jego nadmierne użycie również powoduje negatywne skutki dla środowiska, głównie w trakcie przechowywania i przypadkowych wycieków paliwa do gleby na skutek czego w 2006 r. jego użycie w Stanach Zjednoczonych zostało ograniczone.

</doc>
<doc id="1397136" url="https://pl.wikipedia.org/wiki?curid=1397136" title="Cmentarz żydowski w Sulęcinie">
Cmentarz żydowski w Sulęcinie

Cmentarz żydowski w Sulęcinie – powstał na początku XIX wieku. Do naszych czasów przetrwało jedynie kilka nagrobków (najstarszy pochodzi z 1818 roku), brama oraz fragment ogrodzenia. Ma powierzchnię 0,13 ha. Znajduje się przy al. Zawadzkiego. W 2003 teren nekropolii został uporządkowany.

</doc>
<doc id="1397137" url="https://pl.wikipedia.org/wiki?curid=1397137" title="Kodeks Sangermański">
Kodeks Sangermański

Codex Sangermanensis (Gregory-Aland no. Dabs1 albo 0319) – dwujęzyczny kodeks uncjalny, pochodzący z IX wieku. Znany jest przede wszystkim jako kopia Listów Pawła. Część kart kodeksu została utracona.
Opis.
Jest jedną z dwóch zachowanych kopii Kodeksu z Clermont. Skopiowany został z Claromontanus w jakiś czas po tym, jak czwarty korektor tego kodeksu wykonał swoją pracę (a zanim piąty korektor rozpoczął). Jest unikalnym rękopisem z punktu widzenia krytyki tekstu, ponieważ rzadko się zdarza, by zachował się zarówno rękopis kopiowany, jak i ten z którego skopiowano.
Zachowało się 177 pergaminowych kart (36 na 27,5 cm). Tekst pisany jest w 2 kolumny na stronę, 31 linijek w kolumnie.
Ponieważ jest kodeksem bilingwicznym, jest ważnym świadkiem łacińskiej Biblii, mianowicie Itali. Kodeks cytowany jest w wydaniu Wulgaty Stuttgartiany, w której cytowany jest jako "G".
Jest tylko jednym z dwóch świadków Vetus latina w 1 Księdze Ezdrasza, innym jest Codex Colbertinus. Sangermanensis, zawiera tekst jedynie czterech pierwszych rozdziałów, kończy się na 5,3.
Jest ważnym świadkiem krytyki tekstu dla "2 Księgi Ezdrasza". Siedemdziesiąt opuszczonych wierszy z rozdziału 7 "2 Ezdrasza" odpowiada zaledwie jednej karcie Sangermanensis.
Historia kodeksu.
Kurt Aland datował rękopis na IX wiek. INTF datuje go na IX wiek.
Rękopis został sporządzony przez łacińskiego skrybę, który nie znał greki.
Przywieziony został z Grecji w XVII wieku. Pierwszy opis rękopisu sporządził Bernard de Montfaucon.
Przechowywany był w klasztorze Saint-Germain-des-Prés w Paryżu. Pierwszy opis kodeksu sporządził Bernard de Montfaucon. Rękopis badany był następnie i opisany przez Wettsteina oraz Griesbacha. Griesbach nadał mu siglum E.
Podczas rewolucji francuskiej nabył go rosyjski dyplomata Piotr P. Dubrowski i sprowadził go do Petersburga. W 1805 roku jego tekst został skolacjonowany przez Matthaei.
Obecnie jest przechowywany w Rosyjskiej Bibliotece Narodowej (Gr. 20) w Petersburgu.

</doc>
<doc id="1397138" url="https://pl.wikipedia.org/wiki?curid=1397138" title="Olivier Beretta">
Olivier Beretta

Olivier Beretta (ur. 23 listopada 1969 w Monako) – były monakijski kierowca wyścigowy.
Życiorys.
Formuła 1.
Beretta jeździł w Formule 1 w zespole Larrousse w 10 wyścigach sezonu 1994 jako partner Érika Comasa. Zadebiutował 27 marca 1994 roku na Grand Prix Brazylii. Oliver zakończył wyścig po 2 okrążeniach po kolizji z Bertrandem Gachotem.
Na Grand Prix Pacyfiku po 14 okrążeniach uszkodzeniu uległa elektryka w bolidzie, zaś w San Marino Oliver nie dojechał z powodu awarii silnika. Ostatecznie Oliverowi udaje się ukończyć Grand Prix Monako na ósmym miejscu. Potem, w Hiszpanii kierowcy nie udało się wystartować, gdyż w trakcie okrążenia formującego w jego samochodzie awarii uległ silnik. Podobnej awarii bolid Oliviera uległ na Grand Prix Kanady i Grand Prix Francji. W Wielkiej Brytanii kierowcy udało się dojechać na 14. pozycji, a w Niemczech – na siódmej. Ostatnie Grand Prix Oliviera na Węgrzech na torze Hungaroring kierowca ukończył na 9 miejscu. Potem miejsce Monakijczyka zajął Philippe Alliot.
W latach 2003 i 2004 testował dla zespołu Williams.
Dalszy przebieg kariery.
Lepsze wyniki kierowca ten osiągał w wyścigu 24h Le Mans, pięciokrotnie wygrywając w klasie (w latach 1999-2000 i 2004-2006).
Olivier wystartował również w pojedynczym wyścigu serii NASCAR, w klasie Craftsman Truck Series na torze Heartland Park Topeka w 1999 roku dla teamu Bobby Hamilton Racing, kwalifikując się jako dziesiąty i ukończywszy wyścig na 17. pozycji.

</doc>
<doc id="1397139" url="https://pl.wikipedia.org/wiki?curid=1397139" title="As Good As It Gets">
As Good As It Gets



</doc>
<doc id="1397140" url="https://pl.wikipedia.org/wiki?curid=1397140" title="Herb Krotoszyna">
Herb Krotoszyna

Herb Krotoszyna – jeden z symboli miasta Krotoszyn i gminy Krotoszyn w postaci herbu.
Wygląd i symbolika.
Herb przedstawia na niebieskim polu dwa skrzyżowane srebrne klucze, u góry srebrną różę ze złotymi listkami i po bokach dwie pojedyncze złote gwiazdy.
Klucze nawiązują do świętego Piotra, patrona pierwotnej fary krotoszyńskiej. Róża nawiązuje do Rozdrażewskich i ich herbu Doliwa przedstawiającego trzy czerwone róże, ustawione w lewo skos na białym pasie. Róża większa u góry zachowała się, listki dwóch mniejszych róż po bokach zamieniły się w gwiazdki.

</doc>
<doc id="1397142" url="https://pl.wikipedia.org/wiki?curid=1397142" title="Humoreski z teki Worszyłły">
Humoreski z teki Worszyłły

Humoreski z teki Worszyłły – zbiór nowel Henryka Sienkiewicza, składający się z dwóch utworów zatytułowanych "Nikt nie jest prorokiem między swymi" oraz "Dwie drogi". "Humoreski..." ukazały się po raz pierwszy w 1872. Uchodzą za klasyczny przykład piśmiennictwa tendencyjnego. Sam autor wstydził się później tego dzieła i nie chciał nawet go włączyć do zbiorowej edycji swoich "Pism". Wznowienie tej noweli ukazało się w 1901.

</doc>
<doc id="1397145" url="https://pl.wikipedia.org/wiki?curid=1397145" title="Stowarzyszenie Rodzin Osadników Wojskowych i Cywilnych Kresów Wschodnich">
Stowarzyszenie Rodzin Osadników Wojskowych i Cywilnych Kresów Wschodnich

Stowarzyszenie Rodzin Osadników Wojskowych i Cywilnych Kresów Wschodnich – stowarzyszenie historyczno-kulturalne o charakterze genealogicznym z siedzibą w Warszawie, działające od 1996 r.
Działalność genealogiczna.
Członkowie Stowarzyszenia, Z. Wilk, M. Wójcik, J. Szuba, na podstawie dostępnych dokumentów opracowali w latach 90. wykaz osadników wojskowych zawierający ponad 10600 nazwisk osadników. Byli to żołnierze Wojska Polskiego zakwalifikowani po wojnie Polski z Rosją bolszewicką do bezpłatnego otrzymania ziemi we wschodnich województwach II RP (niektórzy nie zdążyli jej otrzymać przed 1923 z powodu wstrzymania akcji osadnictwa i otrzymali ją dopiero w okresie późniejszym, tj. po 1930). Imienny wykaz osadników przygotowano wg podziału administracyjnego (woj. wileńskie, woj. wołyńskie, woj. nowogródzkie, woj. poleskie, woj. białostockie), przyporządkowując nazwiska kolonistów do poszczególnych powiatów, gmin i miejscowości. W większości przy nazwiskach figurują stopnie wojskowe osadników.

</doc>
<doc id="1397147" url="https://pl.wikipedia.org/wiki?curid=1397147" title="Gwiazda Pistolet">
Gwiazda Pistolet

 
Gwiazda Pistolet – młoda, masywna gwiazda położona w gwiazdozbiorze Strzelca, jedna z najjaśniejszych znanych. Należy do gromady Quintuplet.
Właściwości fizyczne.
Ma wielkość absolutną −13,2. Temperatura jej powierzchni wynosi ok. od 14 do 21 tysięcy K. Jej średnica przekracza 300–400-krotnie średnicę Słońca, a jasność – ponad 1–10 milionów razy. Jej wiek szacuje się na ok. 2 miliony lat.
Gwiazda Pistolet położona jest w kierunku centrum naszej Galaktyki. Bezpośrednie obserwacje w świetle widzialnym nie są możliwe z powodu przesłaniania przez pył międzygwiazdowy. Ponieważ gwiazda znajduje się za mgławicą, której kształt przypomina dym wystrzelający z pistoletu, nazwano ją Gwiazdą Pistoletem.
W latach 90. XX wieku za pomocą kamer teleskopu Hubble’a pracujących w podczerwieni po raz pierwszy udało się dostrzec tę gwiazdę bezpośrednio.
Jako ekstremalnie masywna gwiazda (ok. 100 ), gwiazda Pistolet wybuchnie najprawdopodobniej za ok. 3 mln lat jako supernowa lub hipernowa.

</doc>
<doc id="1397148" url="https://pl.wikipedia.org/wiki?curid=1397148" title="Otto Binswanger">
Otto Binswanger

Otto Ludwig Binswanger (ur. 14 października 1852 w Scherzingen, zm. 15 lipca 1929 w Kreuzlingen) – szwajcarski neurolog i psychiatra. Jego ojciec Ludwig Binswanger (1820–1880) był założycielem Sanatorium Kreuzlingen, brat Robert Binswanger (1850–1910) był psychiatrą, bratanek Ludwig Binswanger (1881–1966) psychologiem.
Po uzyskaniu stopnia doktora nauk medycznych w 1877 roku, Binswanger spędził następne kilka lat jako asystent Theodora Meynerta w Wiedniu i Karla Westphala w Klinice Charité w Berlinie. Od 1882 do 1919 był dyrektorem i profesorem psychologii na Uniwersytecie w Jenie. W 1911 roku został rektorem uniwersytetu.
Binswanger napisał ponad 100 publikacji, głównie o padaczce i histerii. Jego nazwisko wiąże się z podkorowym otępieniem określanym jako choroba Binswangera. Pacjentami Binswangera byli m.in. Friedrich Nietzsche, Hans Fallada i Johannes Becher.

</doc>
<doc id="1397149" url="https://pl.wikipedia.org/wiki?curid=1397149" title="Tajfun Paka">
Tajfun Paka

Tajfun Paka (w języku hawajskim "Patryk") – tajfun, który przeszedł w dniach od 23 listopada do 28 grudnia 1997 roku nad Oceanem Spokojnym. Rozpoczął się w pobliżu Hawajów. Zniszczył on kolejno: Wyspy Marshalla, Guam i Mariany. Osłabł on później i zanikł. Przyniósł straty oszacowane w 1997 roku na 580 milionów dolarów.

</doc>
<doc id="1397151" url="https://pl.wikipedia.org/wiki?curid=1397151" title="Benetice (Světlá nad Sázavou)">
Benetice (Světlá nad Sázavou)

Benetice – mała miejscowość w Czechach, w kraju Wysoczyna, w pobliżu miejscowości Světlá nad Sázavou.
W Beneticach znajdowała się fabryka szkła.

</doc>
<doc id="1397152" url="https://pl.wikipedia.org/wiki?curid=1397152" title="Nefelinit">
Nefelinit

Nefelinit – należąca do foidytów skała magmowa, wulkaniczna o strukturze drobnoziarnistej, porfirowej, przy czym ciasto skalne jest afanitowe (szkliste). Barwa czarna lub ciemnoszara, rzadziej jasnoszara. Fenokryształy reprezentowane są głównie przez augit tytanowy i nefelin, skalenie nie występują. W niektórych odmianach dość liczny (do 7%) oliwin (nefelinit oliwinowy), sanidyn (nefelinit sanidynowy), leucyt (nefelinit leucytowy), monticellit (nefelinit monticelllitowy), melilit (nefelinit melilitowy).
W Polsce nefelinity są wieku kenozoicznego i występują głównie na Śląsku. np. na Górze św. Anny, w obrębie środkowoeuropejskiej prowincji bazaltowej.

</doc>
<doc id="1397154" url="https://pl.wikipedia.org/wiki?curid=1397154" title="David Aganzo">
David Aganzo

David Aganzo Méndez (ur. 10 stycznia 1981 w Madrycie) – hiszpański piłkarz grający na pozycji napastnika.

</doc>
<doc id="1397157" url="https://pl.wikipedia.org/wiki?curid=1397157" title="Hassen Gabsi">
Hassen Gabsi

Hassen Gabsi (arab. حسان القابسي; ur. 23 lutego 1974 w Tunisie) – tunezyjski piłkarz występujący najczęściej na pozycji prawego pomocnika.
Kariera klubowa.
Hassen Gabsi zawodową karierę rozpoczynał w 1994 roku w Espérance Tunis. Występował tam przez siedem sezonów, w trakcie których odnosił wiele sukcesów. Cztery razy z rzędu sięgnął po tytuł mistrza kraju, dwa razy zdobył puchar Tunezji, dwa razy dotarł do finału Afrykańskiej Ligi Mistrzów, wywalczył także Superpuchar Afryki, Puchar CAF oraz Puchar Zdobywców Pucharów CAF. Latem 2001 roku Gabsi przeprowadził się do Włoch, gdzie podpisał kontrakt z drugoligowym klubem Genoa CFC. W debiutanckim sezonie rozegrał dla niego 21 ligowych spotkań i zajął dwunastą pozycję w Serie B. W kolejnych rozgrywkach tunezyjski pomocnik zaliczył już tylko siedem występów i po zakończeniu sezonu powrócił do Espérance Tunis. Zdobył z nim piąte w swojej karierze mistrzostwo Tunezji oraz trzeci w karierze puchar kraju. Po sezonie 2003/04 Gabsi postanowił zakończyć piłkarską karierę.
Kariera reprezentacyjna.
W 1996 roku Gabsi brał udział w Igrzyskach Olimpijskich w Atlancie. W reprezentacji Tunezji zadebiutował rok później. W 2002 roku znalazł się w 23-osobowej kadrze drużyny narodowej na mistrzostwa świata. Podopieczni Ammara Souayaha nie zdołali przebrnąć przez fazę grupową i odpadli z turnieju. Na mundialu Gabsi zagrał w przegranym 2:0 spotkaniu przeciwko Rosji oraz zremisowanym 1:1 pojedynku z Belgią. Po mistrzostwach Tunezyjczyk zakończył reprezentacyjną karierę. Łącznie dla Tunezji rozegrał 51 meczów i zdobył szesnaście goli.

</doc>
<doc id="1397158" url="https://pl.wikipedia.org/wiki?curid=1397158" title="Herb powiatu krotoszyńskiego">
Herb powiatu krotoszyńskiego

Herb powiatu krotoszyńskiego Tarcza dwudzielna w pas, pole górne dwudzielne w słup. W polu pierwszym szachowanym czerwono-srebrnym głowa tura czarna w złotej koronie i z takimż kolcem w nozdrzach. W polu drugim czerwonym Orzeł Biały. W polu trzecim błękitnym dwa skrzyżowane srebrne klucze (symbol Świętego Piotra), u góry srebrna róża ze złotymi listkami i po bokach dwie pojedyncze złote gwiazdy.

</doc>
<doc id="1397159" url="https://pl.wikipedia.org/wiki?curid=1397159" title="Gwiazda Pistol Star">
Gwiazda Pistol Star



</doc>
<doc id="1397161" url="https://pl.wikipedia.org/wiki?curid=1397161" title="Puchar Azji w Piłce Nożnej 2011 (eliminacje)/Grupa A">
Puchar Azji w Piłce Nożnej 2011 (eliminacje)/Grupa A

W Grupie A finałowej rundy kwalifikacji Pucharu Azji 2011 biorą udział następujące zespoły:
Wyniki.
1. Kolejka
2. Kolejka
3. Kolejka
4. Kolejka
5. Kolejka
6. Kolejka

</doc>
<doc id="1397162" url="https://pl.wikipedia.org/wiki?curid=1397162" title="Gramoty na brzozowej korze">
Gramoty na brzozowej korze

Gramoty na brzozowej korze (, , ) – dokumenty spisane na korze brzozy, zabytki piśmiennictwa Rusi i jej spadkobierców od XI do XV stulecia. Są także najstarszymi zachowanymi źródłami pisanymi do badań zarówno dziejów Rusi, jak i historii średniowiecznego społeczeństwa oraz życia codziennego, a także historii języka ruskiego, a później również języka rosyjskiego.
Odkrycie dokumentów na brzozowej korze.
O istnieniu na Rusi dokumentów na korze brzozowej archeolodzy wiedzieli, zanim ta wiedza została potwierdzona przez wykopaliska archeologiczne. W klasztorze św. Sergiusza Radonieżskiego, jak podaje Józef Wołocki, „księgi pisano nie na kartach, lecz na korze brzozowej”. Według Walentina Janina, w muzeach i archiwach zachowały się dokumenty, a nawet całe kodeksy napisane na korze brzozy z XVII–XIX stuleci. Etnograf Sergiej Maksimow pisał, że widział w połowie XIX wieku taką księgę u staroobrzędowców w Mezeniu. Na brzegu Wołgi, w pobliżu Saratowa, chłopi podczas kopania kompostownika w 1930 roku znaleźli złotoordyńską kartę praw na korze brzozowej.
Pierwszy dokument na korze brzozowej odkryto w Wielkim Nowogrodzie. W sprawozdaniach nowogrodzkiej ekspedycji archeologicznej w latach trzydziestych XX wieku pod kierunkiem Artiemija Arcychowskiego figurują wzmianki o równo przyciętych płatach kory brzozowej. Znalezisko utwierdziło Arcichowskiego w przekonaniu, że ekspedycja natknęła się na dokument piśmienniczy. Odkryto również rylce, zaostrzone metalowe bądź kościane patyki, znane dotąd jako narzędzia do pisania na woskowej powierzchni. Przed odkryciem dokumentów na korze brzozowej rylce błędnie identyfikowano z gwoźdźmi, szpilkami do włosów lub określano jako „przedmioty o nieznanym przeznaczeniu”. Wykopaliska przerwała wielka wojna ojczyźniana. Prace zostały wznowione dopiero pod koniec lat czterdziestych.
26 lipca 1951 roku na stanowisku archeologicznym w nerewskiej dzielnicy Nowogrodu Wielkiego znaleziono dokument nr 1. Na treść dokumentu składał się wykaz powinności na korzyść niejakiego Fomy. Tekst został wyskrobany na korze bez użycia atramentu i pozostawał czytelny. Na cześć znaleziska z 1951 roku w Nowogrodzie ustanowiony został Dzień Dokumentu Na Brzozowej Korze – 26 lipca. Ekspedycja z 1951 roku odkryła również dziewięć innych dokumentów, które zostały opublikowane w prasie dopiero w 1953 roku. Przyczyną takiego opóźnienia była ideologiczna kontrola władzy nad historią.
Liczba znalezionych dokumentów.
Na obszarze dawnej Rusi dokumenty na brzozowej korze odnajdywano przypadkowo podczas wykopalisk archeologicznych. W sierpniu 2007 roku znaleziono pierwszy dokument w Niżnym Nowogrodzie, w Moskwie – drugi i trzeci. Moskiewski dokument na korze brzozowej nr 3, tzw. Wielka gramota moskiewska, zawiera spis mienia, tekst zachował się w całości. Dokumenty moskiewskie nr 2 i 3 oraz znaleziony wcześniej nr 1 są jedynymi dotąd znanymi zapisanymi za pomocą atramentu. Ogólna liczba odkrytych dokumentów wynosiła w 2007 roku 1068, przy czym najwięcej ich znaleziono w obwodzie nowogrodzkim – w miastach Nowogród Wielki i Stara Russa – 94,6%.
Ogólna charakterystyka.
Dokumenty pisane na korze brzozowej rozprzestrzeniły się na Rusi nie wcześniej niż w pierwszej połowie XI stulecia. Najstarsze odkryte gramoty są datowane na 1050 rok i pochodzą z Nowogrodu Wielkiego. Zachowało się jedenaście takich dokumentów. Z użycia wyszły dopiero w połowie wieku XV, kiedy na wschodzie Europy upowszechniono tani papier. Najmłodsze dokumenty pochodzą z Nowogrodu Wielkiego i Moskwy i są datowane na drugą połowę XV wieku. Zachowały się dwa takie dokumenty. Korę uważano za nietrwały i nieprzydatny do długiego zachowania materiał piśmienniczy. Używano jej do prywatnej korespondencji, osobistych notatek oraz sporządzenia brudnopisów. Oficjalne dokumenty i listy pisano na pergaminie. Przykładem niedoceniania kory brzozowej jest dokument nr 831, będący brudnopisem skargi do funkcjonariusza. Pod tekstem znajduje się wyraźne polecenie przepisania go na pergaminie i wysłania do adresata.
Większość dokumentów na brzozowej korze wyrzucano w momencie, kiedy spełniły swoje zadanie. Znaleziska archeologiczne nie są więc związane z odkryciem dawnego archiwum, urzędu bądź kancelarii. Wyjątek stanowi "pałacyk E" na Trojeckim Przedmieściu Nowogrodu Wielkiego – w miejscu pałacyku znajdował się w XII wieku wspólny budynek sądu księcia i namiestnika.
Nieliczne gramoty przechowywano. Do nich należy kilka dokumentów o pokaźnych rozmiarach, zawierające teksty literackie. Są to dokument nr 17, znaleziony w Torżku, nr 893 z Nowogrodu, zachowany we fragmentach, oraz dwie książeczki – dokument nr 419 z zapisem modlitwy i nr 930 z tekstem zaklęcia przeciw gorączce.
Najczęściej odnajduje się dokumenty zwinięte w rulon, tylko nieliczne są rozprostowane. Tekst jest wydrapany na wewnętrznej stronie zwoju, rzadziej na obu, mieści się w jednej linijce, w większości wypadków nie jest podzielony na słowa, na wzór średniowiecznych dokumentów słowiańskich. Większa część dokumentów zachowała się we fragmentach – niszczały pod ziemią wraz z upływem czasu. Spotyka się również celowo pocięte bądź rozerwane gramoty. O praktyce celowego niszczenia korespondencji na korze brzozowej wspomina Cyryk z Nowogrodu w dwunastowiecznym dziele "Pytania", w którym rozważał kwestię: czy jest grzechem chodzenie po pociętych gramotach? Obecnie lingwiści i historycy potrafią rozszyfrować ogólną treść dokumentu, jednak niekiedy brak liter na brzegach utrudnia odczytanie tekstu.
Datowanie gramot.
Dokumenty na brzozowej korze są datowane przede wszystkim metodą stratygraficzną – podstawą badania jest słój ziemi, w którym znaleziono gramotę. Ważną rolę przy ustalaniu daty pochodzenia dokumentu odgrywa również dendrochronologia – w tym przypadku porównuje się dokument z pozostałościami drewnianych budowli. W Nowogrodzie Wielkim, gdzie znaleziono najwięcej dokumentów na korze brzozowej, obiektem badań dendrochronologicznych są drewniane nawierzchnie ulic, wymieniane średnio co trzydzieści pięć lat.
Niektóre gramoty są datowane na podstawie wymienionych w tekście postaci historycznych, które znane są naukowcom z kronik. Ta metoda została zastosowana przy badaniu szeregu dokumentów, zawierających imiona bojarów nowogrodzkich z rodu Miszyniczów, którzy przez sześć pokoleń piastowali urząd namiestnika miasta.
Wraz ze zwiększeniem liczby dokumentów na brzozowej korze powstają nowe sposoby datowania gramot na podstawie cech niezwiązanych ze stratygrafią. Do takich sposobów należą przede wszystkim metody paleograficzna i lingwistyczna; zaczął je stosować Andriej Zalizniak do dokumentów, których daty pochodzenia nie dało się określić przy pomocy stratygrafii.
Treść dokumentów.
Treść dokumentów ma zazwyczaj lakoniczny charakter, zawiera najważniejszą informację bez żadnego kontekstu, co utrudnia niekiedy interpretację. Znalezione gramoty można podzielić na kilka kategorii:
Gramoty jako źródło historyczne.
Historyczną wartość dokumentów na brzozowej korze dostrzegł już w latach trzydziestych Artemij Arcichowski. Tematem gramot zajmowali się również Lew Czerepnin i Walenty Janin, autorzy prac monograficznych.
Dokumenty są zarówno źródłami archeologicznymi, jak i historycznymi: miejsce ich znalezienia jest równie ważne jak ich treść. Niekiedy dzięki gramotom można nazwać miejsce wykopalisk archeologicznych: dwór nieznanego mieszkańca Nowogrodu Wielkiego został zidentyfikowany jako posiadłość dwunastowiecznego malarza Oliseja Greczyna, któremu przypisuje się autorstwo nowogrodzkiej wersji "Acheiropoietosu". Na podstawie tekstu można odtworzyć wygląd budynku, dla przykładu, nowogrodzki sąd według opisu miał arkady. Wymieniane w gramotach imiona książąt, feudałów, kupców, urzędników, wzmianki o pieniądzach, nazwy geograficzne pomagają naukowcom odtworzyć historię danego miejsca, społeczeństwa, gospodarki, stosunków politycznych.
Dzięki dokumentom stworzone zostało drzewo genealogiczne rodów bojarskich Republiki Nowogrodzkiej, tym zagadnieniem zajmował się Walenty Janin. Aleksy Gippius na podstawie porównania treści nowogrodzkich kronik i gramot określił polityczną rolę niektórych postaci historycznych, na przykład, Piotra-Pietroka Michałkowicza, przedstawiciela nowogrodzkiej bojarskiej oligarchii XII wieku.
Z dokumentów na korze można dowiedzieć się o dzierżawach ziemi, kontaktach ekonomicznych Nowogrodu Wielkiego ze Pskowem, Moskwą okresu władzy bojara Kuczki, Połockiem, Suzdalem, Kijowem a nawet z ziemią obdorską na Syberii. Prośby chłopów, akta kupna, testamenty z XIV–XV wieku wzbogacają wiedzę o rozwoju ustroju feudalnego, biurokracji sądowej, rzemieślnictwie, konfliktach wojennych i zewnętrznej polityce Nowogrodu Wielkiego. Gramoty podają szczegóły życia codziennego i polityki, których nie sposób szukać w dokumentach oficjalnych i kronikach.
Dokumenty na korze brzozy zawierają szereg wiadomości o historii cerkwi. Gramoty potwierdziły hipotezy o czasie powstania niektórych elementów liturgii. Kilka z nich zawiera informacje o stosunkach między duchowieństwem a wiernymi. Dokument z trzeciej ćwierci XI wieku zawiera wzmiankę o świętych Borysie i Glebie, kanonizowanych w 1071 roku.
Gramotami interesują się badacze życia codziennego dawnej Rusi. Są one potwierdzeniem tezy o wysokim procencie ludzi piśmiennych. Zarówno mężczyźni jak i kobiety z niższych warstw społecznych od dzieciństwa uczyli się czytać i pisać. Listy pisali sami, jednak istniała również profesja skryby, który jednocześnie pełnił funkcję gońca. Rodzinna korespondencja mieszkańców Nowogrodu Wielkiego świadczy o wysokiej pozycji kobiety, która mogła wysyłać mężowi polecenia i samodzielnie zarządzać finansami. Dokumenty są źródłem informacji na temat odżywiania, ubioru, stosunków międzyludzkich, gościnności, przyjaźni, miłości, na przykład, dwunastowieczna gramota nr 752 jest listem miłosnym nowogrodzkiej dziewczyny.
Język dokumentów.
Tekst większości dokumentów, znalezionych na terytorium średniowiecznej Republiki Nowogrodzkiej, napisany jest w dialekcie staronowgorodzkim, który odróżniał się od języka staroruskiego fonetyką, morfologią, częściowo leksyką. Poniekąd do dialektu nowogrodzkiego można włączyć dialekt staropskowski, który posiadał jednak szereg własnych cech fonetycznych. Lingwiści wiedzieli o istnieniu tych dwóch dialektów z fragmentów, wstawianych niekiedy do tekstów, pisanych w językach oficjalnych Nowogrodu Wielkiego – staro-cerkiewno-słowiańskim i staroruskim. Na podstawie dokumentów na korze brzozy można prześledzić stopniowe oddziaływanie na siebie dialektów i języków oficjalnych.
Wszystkie gramoty były pisane przy pomocy systemu graficznego, dostosowanego do potrzeb użytkowych. Polegał on na tym, że stałe pary dźwięków mogły występować wymiennie, na przykład "ъ–о" и "ь–е". Słowo "конь" (koń) mogło być zapisane jako "къне". Przed znalezieniem gramot na korze brzozowej podobna pisownia była spotykana w tekstach kodeksów i dokumentów pergaminowych, które zawierały błędy ortograficzne.
W latach 1950–1970 językiem gramot zajmowali się lingwiści Roman Jakobson, Wiktor Borkowski, Aleksandr Mieszczerski, Lidija Żukowska. Mimo że ilość odkrytych dokumentów była już pokaźna, a naukowcy posiadali spore doświadczenie w zakresie badań ich słownictwa, gramatyki, ortografii i paleografii, oboczności w tekście były traktowane przez nich jako błędy słabo wykształconych skrybów i cudzoziemców. Takie podejście powodowało niewłaściwe odczytywanie niezrozumiałych wyrażeń.
W latach osiemdziesiątych Andriej Zalizniak, autor monografii poświęconych językowi dokumentów na korze, udowodnił, że gramoty zawierają systematyczną gramatykę i ortografię. Ponad 90% dokumentów napisano bezbłędnie. Istnieją jedynie dwa teksty, które zawierają odstępstwa od reguły: występują w nich na zmianę spółgłoski dźwięczne i bezdźwięczne. Ta cecha jest charakterystyczna dla grupy języków bałtycko-fińskich (np. fiński i estoński), choć równie prawdopodobnie może to być język słowiański z substratem fińskim. Skutkiem badań Zalizniaka było przewartościowanie wszystkich dotychczasowych poglądów na temat języka gramot. Obecnie przy odczytywaniu tekstów bierze się pod uwagę wiadomości, dotyczące dialektu nowogrodzkiego i ortografii użytkowej.
Dokumenty na korze brzozy dostarczają informacji o ewolucji języka ruskiego. Dzięki nim można prześledzić chronologię i zasięg niektórych zjawisk językowych, na przykład, redukcja głosek, zanik miękkości dźwięków szypiących, ewolucję kategorii rzeczowników ożywionych, etymologię i czas pojawienia się niektórych słów. W gramotach naukowcy odkryli wiele słów niespotykanych dotąd w żadnym dokumencie średniowiecznym. Należą one do słownictwa użytkowego i praktycznie nie mogły trafić do średniowiecznych tekstów literackich. Leksyka do użytku codziennego dokumentów na korze brzozowej uzupełnia luki w słownikach języka staroruskiego. Język pisany gramoty bezpośrednio odzwierciedla żywą mowę Rusi i nie zawiera śladów celowego wygładzania stylu, morfologii i syntaktyki.
Przykładem języka potocznego jest datowana na rok 1100 gramota nr 109 – list Żyznomira do Mikuły o zakupie przez woja ukradzionej niewolnicy. W tekście pojawiają się jery twarde "ъ", nie ma natomiast miękkich. Jer twardy występuje w roli zarówno etymologicznego "ъ", czytanego jako krótkie "о", jak również w roli jera miękkiego "ь", czytanego jako krótkie "е", na przykład, słowa "Плъскове, чъто" zapisane są zamiast "ПльсковѢ, чьто", a w miejsce "Ѣ" na końcu wyrazu pierwszego występuje "е".
Dokumenty na brzozowej korze, niepochodzące z Nowogrodu Wielkiego, dostarczają informacji do analizowania dawnych gwar i dialektów, jednak ich ilość nie pozwala na razie na pełne badania lingwistyczne. Wśród zasobu odkrytych w Nowogrodzie Wielkim gramot istnieją dokumenty nie tylko w dialekcie staronowogrodzkim, lecz również pisane po łacinie, grecku, niemiecku i karelsku – dokument nr 292, zawierający zaklęcie przeciw błyskawicy. W Smoleńsku znaleziono gramotę, pisaną runami skandynawskimi. Szereg dokumentów jest zapisanych po staro-cerkiewno-słowiańsku. Gramoty w językach zachodnich są źródłami historycznymi dla badaczy stosunków międzynarodowych Nowogrodu Wielkiego i Smoleńska. Jeden z dokumentów zawiera podręczny rusko-karelski słownik zwrotów użytecznych dla poborcy podatkowego.
Wulgarne słownictwo w dokumentach na korze brzozowej.
Do 2005 roku odkryto cztery gramoty, zawierające w tekście wulgarne słownictwo:
Publikowanie gramot.
Dokumenty na brzozowej korze zaczęto publikować w serii "Новгородские грамоты на бересте из раскопок… годов" od 1953 roku. Dotychczas ukazało się jedenaście tomów, które zawierają teksty dziewięciuset piętnastu gramot nowogrodzkich, dokumentów ze Starej Russy i Torżka, a także nowogrodzkie teksty pisane na drewnianych tabliczkach – przeważnie z informacją o dłużnikach, i pieczęciach cylindrycznych, tabliczkach woskowych, staroruskich graffiti oraz nowogrodzkich dokumentach ołowianych. Teksty na wszystkich tych nośnikach wykazują podobieństwo językowe i reprezentują ten sam typ piśmiennictwa. Przed wydaniem w serii każda nowo odkryta gramota jest wydawana i omawiana w periodyku naukowym "Вопросы языкознания".
W ciągu ostatniego półwieku praca nad odczytaniem i zrozumieniem dokumentów na korze brzozowej rozwija się dynamicznie: do pierwszych odczytań i tłumaczeń z lat pięćdziesiątych wnoszone są liczne poprawki. Drugie wydanie monografii Andrzeja Zalizniaka "Древненовгородский диалект" z 2004 roku reprezentuje aktualny stan wiedzy w zakresie starorusycystyki.
Od roku 2006 zdjęcia, odpisy, tłumaczenia większości gramot oraz bibliografia do nich zostały zdigitalizowane.
Piśmiennictwo na korze brzozowej w innych kulturach.
Dokumenty na brzozowej korze były znane ludności szeregu kultur, m.in. Rusinom i Finom. Odnaleziono także buddyjskie teksty w języku "gāndhārī", sporządzone na korze brzozy, zamknięte w glinianych słojach. Mimo że ten typ piśmiennictwa był wykorzystywany w różnych kulturach, termin „gramoty na brzozowej” korze jest charakterystyczny jedynie dla ziem ruskich, ponieważ były znane na obszarach, których zasięg określają od północy miasto Nowogród Wielki, od zachodu – Psków, od południa – Mścisław i od wschodu – Niżny Nowogród.
Kora brzozy była wykorzystywana jako materiał piśmienniczy w mezolicie i neolicie. W Indiach przed naszą erą używano do pisania, obok kory, cienkich włókien drzew. W Bajram-Ali odnaleziono pisane na korze brzozowej teksty buddyjskie w sanskrycie. Artemij Arcichowski pisał: Wzmianki o pisaniu na korze brzozy można odnaleźć w indiańskich podaniach o Hiawacie. W Tallinnie znajduje się gramota z 1570 roku pisana po niemiecku, w Szwecji – z XV wieku. Na terytorium Tuwy znaleziono tybetański średniowieczny dokument na korze brzozowej.

</doc>
<doc id="1397164" url="https://pl.wikipedia.org/wiki?curid=1397164" title="Puchar Azji w Piłce Nożnej 2011 (eliminacje)/Grupa B">
Puchar Azji w Piłce Nożnej 2011 (eliminacje)/Grupa B

W Grupie B finałowej rundy kwalifikacji Pucharu Azji 2011 biorą udział następujące zespoły:
Wyniki.
1. Kolejka
2. Kolejka
3. Kolejka
4. Kolejka
5. Kolejka
6. Kolejka

</doc>
<doc id="1397166" url="https://pl.wikipedia.org/wiki?curid=1397166" title="Edmund Gwenn">
Edmund Gwenn

Edmund Kellaway (ur. 26 września 1877 w Londynie, zm. 6 września 1959 w Los Angeles) − brytyjski aktor, dwukrotny laureat Złotego Globu i laureat Oscara za rolę drugoplanową w filmie "Cud na 34. ulicy".

</doc>
<doc id="1397167" url="https://pl.wikipedia.org/wiki?curid=1397167" title="Puchar Azji w Piłce Nożnej 2011 (eliminacje)/Grupa C">
Puchar Azji w Piłce Nożnej 2011 (eliminacje)/Grupa C

W Grupie C finałowej rundy kwalifikacji Pucharu Azji 2011 biorą udział następujące zespoły:
Po zwycięstwie Indii w 2008 AFC Challenge Cup dostali automatyczną kwalifikację do Pucharu Azji, zostali usunięci z grupy i nie zastąpieni przez inną drużynę
Wyniki.
1. Kolejka
2. Kolejka
3. Kolejka
4. Kolejka
5. Kolejka
6. Kolejka

</doc>
<doc id="1397169" url="https://pl.wikipedia.org/wiki?curid=1397169" title="Cmentarz żydowski w Mstowie">
Cmentarz żydowski w Mstowie

Cmentarz żydowski w Mstowie – powstał w XIX wieku i znajduje się przy obecnej ul. Kilińskiego. Został zdewastowany w czasie II wojny światowej przez nazistów – do naszych czasów zachowały się tylko pojedyncze nagrobki.

</doc>
<doc id="1397170" url="https://pl.wikipedia.org/wiki?curid=1397170" title="Stary sługa">
Stary sługa

Stary sługa – nowela Henryka Sienkiewicza, utrzymana w konwencji gawędy szlacheckiej. Ukazała się w 1875. Według znawców twórczości Sienkiewicza "jest to pierwszy utwór pisarza o niewątpliwej wartości artystycznej, trwale należący do jego dorobku pisarskiego". "Stary sługa" wraz z "Hanią" i "Selim Mirzą" składają się na tzw. "małą trylogię".

</doc>
<doc id="1397171" url="https://pl.wikipedia.org/wiki?curid=1397171" title="Puchar Azji w Piłce Nożnej 2011 (eliminacje)/Grupa D">
Puchar Azji w Piłce Nożnej 2011 (eliminacje)/Grupa D

W Grupie D finałowej rundy kwalifikacji Pucharu Azji 2011 biorą udział następujące zespoły:
Wyniki.
1. Kolejka
2. Kolejka
3. Kolejka
4. Kolejka
5. Kolejka
6. Kolejka

</doc>
<doc id="1397172" url="https://pl.wikipedia.org/wiki?curid=1397172" title="Elektrownia Adamów">
Elektrownia Adamów

Elektrownia Adamów – nieczynna, zawodowa, konwencjonalna elektrownia cieplna o mocy osiąganej 600 MW, opalana węglem brunatnym wydobywanym przez Kopalnię Węgla Brunatnego Adamów. Elektrownia Adamów jest jedną z czterech elektrowni wchodzących w skład Zespołu Elektrowni Pątnów-Adamów-Konin.
Oprócz produkcji energii elektrycznej Elektrownia Adamów dostarczała również energię cieplną dla części miasta Turek i do zakładów w pobliżu elektrowni. Ponadto dostarczała parę technologiczną do Zakładów Przemysłu Jedwabniczego „Miranda” w Turku. Ostatni działający blok numer 2 wyłączono 1 stycznia 2018 o godzinie 2.49, a produkcja ciepła i prądu została zakończona.
Historia.
Prace związane z budową elektrowni Adamów rozpoczęto we wrześniu 1960, a zakończono w marcu 1967. Budowa elektrowni (wyłączając sprawy wywłaszczeniowe i budowę zaplecza) przebiegała bardzo sprawnie. W lutym 1962 rozpoczęto wykopy pod budynek główny elektrowni, a synchronizacja pierwszego turbozespołu nastąpiła już w październiku 1964. Piąty, ostatni turbozespół uruchomiono we wrześniu 1966. Był to najkrótszy w tym czasie w Polsce cykl budowy elektrowni z blokiem o mocy ponad 100 MW. Łączny koszt tej inwestycji wyniósł 2679 mln zł.
W 1989 roku KWB Adamów wydobyła 4494,5 tys. ton węgla, a odbiorca tego paliwa, którym była elektrownia Adamów, wyprodukowała w tymże roku 3032 GWh energii elektrycznej i 578 TJ energii cieplnej dla potrzeb miasta. W 1989 roku zatrudnienie w elektrowni wynosiło 1352 osoby, w tym 137 kobiet.
Na początku 2018 roku rozpoczęła się likwidacja elektrowni Adamów. Przyczyną likwidacji były wysokie koszty dostosowywania do norm emisji zanieczyszczeń przy jednoczesnym wyczerpywaniu się złóż węgla w Kopalni Adamów. Ostatni działający blok elektrowni wyłączono 1 stycznia 2018 roku o godzinie 2:49. Prace rozbiórkowe na terenie zakładu rozpoczęto w 2020 roku. Komin elektrowni został zburzony 17 grudnia 2020 roku o godzinie 12:04. 09 września 2022 roku odbyła się ostatnia detonacja na terenie elektrowni - rozbiórce uległ ostatni kocioł.
Dyrektorami elektrowni do początku lat 90. XX wieku byli: Jarosław Dobrek (1960–1966), Henryk Kiczka (1966–1968), Benedykt Olszewski (1968–1969), Zbigniew Świeca (1969–1974), Leszek Nowak (1974–1981), Stanisław Klapsa (1981–1986) oraz Jan Koniec (1986–1990).

</doc>
<doc id="1397173" url="https://pl.wikipedia.org/wiki?curid=1397173" title="Puchar Azji w Piłce Nożnej 2011 (eliminacje)/Grupa E">
Puchar Azji w Piłce Nożnej 2011 (eliminacje)/Grupa E

Wyniki.
1. Kolejka
2. Kolejka
3. Kolejka
4. Kolejka
5. Kolejka
6. Kolejka

</doc>
<doc id="1397175" url="https://pl.wikipedia.org/wiki?curid=1397175" title="Rodzina Karola IV">
Rodzina Karola IV

Rodzina Karola IV (hiszp. "La familia de Carlos IV") – zbiorowy portret olejny namalowany przez hiszpańskiego malarza Francisca Goyę przedstawiający króla Karola IV Burbona z najbliższą rodziną. Obecnie znajduje się w zbiorach Muzeum Prado w Madrycie.
W obliczu wydarzeń rewolucji francuskiej i ich konsekwencji dla ustroju monarchicznego, królewska para zamówiła portret mający świadczyć o sile i trwałości hiszpańskiej dynastii Burbonów. Goya rozpoczął pracę nad szkicami przygotowawczymi do tego dzieła wiosną 1800 roku. Z dziesięciu wykonanych szkiców zachowało się pięć, które są przechowywane w zbiorach Prado. Ostateczna wersja portretu przedstawiająca 14 postaci została namalowana w okresie między czerwcem 1800 a grudniem 1801 roku, kiedy obraz przedstawiono królowi.
Dzieło łączy w sobie różnorodne doświadczenia nabyte przez Goyę podczas wieloletniej pracy portrecisty. Jest to także jedna z jego najbardziej złożonych kompozycji, której najistotniejszymi poprzednikami są dwa grupowe portrety królewskie: "Rodzina Filipa V" Louisa-Michela van Loo (1743) i "Panny dworskie" Velázqueza (1656), a także zaginione dzieło Jacopa Amigoniego "Ferdynand VI i Barbara Braganza ze swoim dworem". Istotnymi walorami obrazu są: użycie światła, redukcja przestrzennych punktów odniesienia i subtelne przedstawianie osobowości, które podkreśla zdolność artysty do psychologicznej analizy portretowanych postaci.
Okoliczności powstania.
Od 1789 roku Goya zajmował stanowisko nadwornego malarza króla Karola IV. Pracując na dworze (również za panowania Karola III) niejednokrotnie miał okazję malować królów, ale zawsze były to portrety indywidualne, nie grupowe. Wiosną 1800 roku, kilka miesięcy po tym, kiedy otrzymał oficjalne stanowisko na dworze, zlecono mu wykonanie dużego, zbiorowego portretu rodziny królewskiej. Najprawdopodobniej Goya został polecony królewskiej parze przez Manuela Godoya, pierwszego ministra króla i domniemanego faworyta królowej. Godoy był miłośnikiem sztuki i szczególnie cenił prace Goi. Dzięki zachowanej do naszych czasów korespondencji królowej Marii Ludwiki Parmeńskiej z Godoyem, można szczegółowo poznać proces powstawania tego portretu.
Goya zaczął pracować nad obrazem w maju 1800 roku, kiedy rodzina królewska wypoczywała w Pałacu w Aranjuez, jednej z rezydencji Burbonów. Między majem a lipcem artysta wykonał szkice przygotowawcze w postaci olejnych portretów przedstawiających każdego z członków rodziny królewskiej. Na życzenie królowej Goya portretował każdego z osobna, dzięki czemu monarchowie uniknęli długich i nużących godzin pozowania w grupie.
Praca nad właściwym portretem trwała między czerwcem 1800 a grudniem 1801 roku, kiedy obraz został przedstawiony królowi.
Historycy sztuki uważają, że portret nie wywołał entuzjazmu rodziny królewskiej, która spodziewała się bardziej efektownego dzieła, w stylu "Rodziny Filipa V", autorstwa Van Loo. Mimo to, obraz nie został źle odebrany – Karol IV wyrażał się o nim ogólnikowo jako portrecie „wszystkich razem”. Wydaje się, że bohaterowie obrazu odnaleźli na nim swoje wierne podobizny, z których mogli być zadowoleni. Te wizerunki, podobnie jak wiele innych portretów Goi, odznaczają się szczególną szczerością i realizmem, gdyż malarz starał się nadać postaciom żywy i jednocześnie godny wygląd. Porównując wygląd postaci z portretu zbiorowego z innymi ich portretami z tego samego okresu można stwierdzić, że Goya okazał się obiektywny wobec członków rodziny królewskiej. Mimo to, w przeszłości często uważano ten portret za krytykę monarchii uzyskaną poprzez karykaturę i aluzje do mieszczańskiego (a nie królewskiego) wyglądu postaci. Goya jednak nie ośmieliłby się wyśmiewać swoich władców i najważniejszych pracodawców, gdyż niewątpliwie oznaczałoby to koniec jego kariery.
Szkice przygotowawcze.
Z dziesięciu szkiców wykonanych przez Goyę w Aranjuez zachowało się jedynie pięć oryginałów (w zbiorach Prado: "Infantka Maria Józefa", "Infant Karol Maria Izydor", "Infant Franciszek de Paula Burbon", "Infant Antoni Burbon" i "Ludwik I Parmeński") oraz kilka kopii wykonanych przez Augustina Esteve znajdujących się w różnych muzeach i prywatnych kolekcjach (m.in. "Infantka Maria Ludwika Burbon" w Metropolitan Museum of Art w Nowym Jorku). Szkic "Ferdynand, książę Asturii" dawniej uważany za kopię, obecnie jest uznawany za oryginał uzupełniony owalną ramą i wykończony przez innego malarza. Wszystkie szkice charakteryzuje widoczny czerwonawy podkład. Fizjonomia postaci jest oddana z jeszcze większą precyzją niż na ostatecznym obrazie, widać, że szkice posłużyły artyście do wnikliwej analizy twarzy portretowanych. Szkice zostały przedstawione rodzinie królewskiej i zaakceptowane. Możliwe, że powstał także szkic przygotowawczy ostatecznego dzieła, który się nie zachował.
Przedstawione postacie.
Większość postaci przedstawionych przez Goyę pozowała mu do obrazu osobiście podczas pobytu malarza w Aranjuez, a następnie w Pałacu Królewskim w Madrycie. Zaczynając od lewej strony, na obrazie (oprócz samego artysty za sztalugami [2]) widnieją:
Analiza.
Kilka lat przed powstaniem obrazu w czasie rewolucji francuskiej król Ludwik XVI Burbon został zgilotynowany w Paryżu. Dynastia francuskich Burbonów stanęła przed realnym zagrożeniem, którego cień padał również na blisko spokrewnionych monarchów w Madrycie. Portret wykonany przez Goyę stał się manifestem kondycji hiszpańskiej monarchii. Goya przedstawia ród hiszpańskich Burbonów jako silną i liczną rodzinę, której potomkowie mają zapewnić przedłużenie rodu i władzy. Możliwe, że takie przesłanie zostało narzucone przez Karola IV, zwłaszcza że obraz powstał tuż przed przyjazdem do stolicy nowego francuskiego ambasadora Lucjana Bonaparte, brata Napoleona.
Nie jest to jednak typowe przedstawienie monarchów, gdyż na obrazie brakuje symboli władzy takich jak korona czy herb, które pojawiają się u Van Loo. Brak też odniesienia do „władzy nadanej z Bożej łaski”, którą na obrazie Jacopa Amigoniego symbolizował górujący nad postaciami anioł. Goya nie zastosował także motywu Van Loo, który przedstawił rodzinę Filipa V w pompatyczny sposób na tle szkarłatnych tkanin przypominających baldachim. Gesty przedstawionych postaci zdradzają ludzkie cechy typowe dla rodzinnych relacji i atmosfery: infantka Maria Ludwika trzyma rumiane niemowlę blisko piersi przywołując na myśl karmienie, a młody infant Karol obejmuje starszego brata, za którym nieśmiało się chowa.
Nawiązując do Velázqueza, Goya umieścił na obrazie siebie samego jako malarza w służbie monarchii. Nie wykonał szkicu przygotowawczego własnej twarzy; wzorował się na swoim niedawnym "Autoportrecie w okularach". Wcześniej zastosował ten zabieg malując swój pierwszy zbiorowy portret pt. "Rodzina infanta don Luisa", na którym również pojawia się w trakcie pracy. Przedstawił na nim infanta Ludwika Antoniego otoczonego przez rodzinę, służbę i gości. Oryginalna kompozycja miała nieformalny charakter – zamiast oficjalnego portretu Goya wybrał scenę z codziennego życia rodziny infanta. Również w tym portrecie Goya skupił się na wiernym i obiektywnym oddaniu fizjonomii postaci.
Kompozycja.
Goya przedstawia członków rodziny królewskiej w pozycji stojącej, rozmieszczonych w układzie przypominającym fryz, podobnie jak w "Pannach dworskich". Układ postaci ma widoczny charakter dynastyczny. Osią centralną kompozycji jest postać królowej (u Velázqueza jest to infantka Małgorzata) i w jej kierunku zbiegają się osie pozostałych postaci umieszczonych na lewo i na prawo od niej. Maria Ludwika została przedstawiona jako płodna królowa-matka. W opiekuńczym geście obejmuje ramieniem jedenastoletnią córkę Marię Izabelę, a jednocześnie trzyma stojącego po jej lewej stronie małego Franciszka za rękę. Sześcioletni chłopiec trzyma również króla za rękę, przez co łączy królewską parę. Wprawdzie to królowa znajduje się w centrum obrazu, ale król i jego następca Ferdynand (po lewej stronie w niebieskim stroju) stoją w pierwszej linii, z jedną stopą lekko wysuniętą do przodu. Za Ferdynandem widać infanta Karola Marię Izydora, który lekko podtrzymuje starszego brata w talii i wydaje się chować za jego plecami. Młoda kobieta, której twarzy nie można rozpoznać to wyobrażenie przyszłej żony Ferdynanda VII, której w momencie powstania portretu jeszcze nie znano. Wybór małżonki następcy tronu oznaczający politycznie przymierze z jedną z rządzących dynastii był na tyle ważny, że nieznana jeszcze osoba została umieszczona na portrecie. Przedwczesne włączenie jej do obrazu miało także być zapewnieniem o spodziewanym przedłużeniu rodu, gwarantowanym dodatkowo przez syna w ramionach infantki Marii Ludwiki. Według innych źródeł, gdy powstawał obraz, narzeczoną księcia Asturii była księżniczka . Na wszelki wypadek, gdyby do małżeństwa nie doszło, nie pokazano jednak jej twarzy. I – jak się okazało – słusznie, ponieważ w 1802 Ferdynand poślubił inną księżniczkę – Marię Antoniettę, córkę Ferdynanda I, króla Obojga Sycylii. Kiedy książę się ożenił, Goya miał odmówić domalowania twarzy jego żony argumentując, że nie lubi przemalowywać swoich dzieł.
Małżeństwo po prawej stronie to Ludwik Parmeński i infantka Maria Ludwika trzymająca w ramionach niemowlę – Karola Ludwika. Obecność dzieci dodatkowo podkreśla więzy rodzinne postaci. Rodzeństwo króla zostało umieszczone na dalszym planie. Starsza dama po lewej to infantka Maria Józefa, siostra Karola IV, która nigdy nie wyszła za mąż i spędziła całe życie na dworze ojca, a później brata. Po prawej za Karolem IV stoi jego brat Antoni i najstarsza córka króla Karolina Joachima, królowa Portugalii lub jej siostra Maria Amalia. Ani Karolina Joachima, ani Maria Amalia nie mogły pozować Goi. W czasie powstania portretu Karolina Joachima przebywała już poza granicami Hiszpanii, a Maria Amalia zmarła dwa lata wcześniej. Według Manueli Meny Goya otrzymał za zadanie namalowanie kompletnej rodziny królewskiej, łącznie z tymi członkami, którzy już zmarli, jak infantka Maria Amalia, i tymi, którzy jeszcze do niej nie dołączyli, tak jak przyszła żona infanta Ferdynanda.
Wydaje się, że większość postaci zwraca swój wzrok w jednym kierunku. Sugerowano, że spoglądają na niewidoczną na obrazie osobę Manuela Godoya, który swoją obecnością zakłóca pozowanie – a w domyśle również równowagę rodziny.
W tle widoczne są dwa obrazy o dużych rozmiarach. Dawniej uważano, że jeden z nich przedstawia motyw Lota i jego córek (kobiet zdominowanych przez seksualne żądze), co byłoby nawiązaniem do rozpasania dworu. Ta interpretacja, która wiąże się z uznaniem obrazu za karykaturę, kłóci się z pozycją Goi na dworze i licznymi powodami do wdzięczności, które miał wobec króla. W 2000 roku Prado zdecydowało się oczyścić portret; przeprowadzone prace pozwoliły stwierdzić, że oba obrazy w tle zostały wymyślone przez Goyę, gdyż w pałacu nie było podobnych dzieł. Obraz po lewej przedstawia scenę miłosną Herkulesa i Omfale, która przywołuje mitologiczne postaci półboga i królowej. Pejzaż po prawej, który przedstawiają bujną naturę z rzeką i morzem w oddali jest możliwą metaforą Nowego Świata.
Fizjonomia.
Krytycy sztuki często zarzucali Goi, że przedstawione przez niego postaci mają niepochlebny lub nawet karykaturalnie odrażający wygląd. Z pewnością przyczyniły się do tego opinie malarzy takich jak Théophile Gautier, który nazwał obraz „portretem właściciela narożnego sklepiku i jego małżonki”. Także odwiedzający Prado Auguste Renoir był zaskoczony obrazem i stwierdził, że „król wygląda jak karczmarz, a królowa jak szynkarka”.
W rzeczywistości Goya skupił się na fizjonomii postaci oddając ją w możliwie najwierniejszy sposób – efekt karykatury był przez malarza niezamierzony. Cechuje go surowy obiektywizm; nie ukrywa wieku przedstawionych postaci, obnaża ich niedoskonałości, ale ich nie wyolbrzymia. Zachowane szkice przygotowawcze do obrazu świadczą o tym, jak wielką wagę przywiązywał do drobiazgowego przedstawienia twarzy postaci, które miały odzwierciedlać ich charakter lub stan ducha. Jednak odrzucenie wszelkich udoskonaleń i korekt dało miejscami okrutny (jak w przypadku starej infantki Marii Józefy) rezultat. Takie przedstawienie może wywodzić się z tradycji hiszpańskiego portretu, gdzie fizjonomia portretowanych podlegała ścisłemu rygorowi. Jednym z najlepszych przykładów stosowania tej zasady w twórczości hiszpańskich malarzy jest "Portret papieża Innocentego X" Velázqueza.
W czasie powstawania portretu królowa miała już 48 lat, urodziła ponad dziesięcioro dzieci i straciła wszystkie zęby (co tłumaczy grymas zaciśniętych warg). Jej wizerunek odpowiada innym portretom z tej samej epoki, a rodzinny obraz został przez nią zaakceptowany, a nawet wysoko oceniony. Poza króla jest bardzo uroczysta, a wyraz twarzy wskazuje na jego dobrotliwy charakter, chociaż tępe, nieobecne spojrzenie (podobnie jak u stojącego za nim brata) nieuchronnie wyraża bezmyślność. Z drugiej strony Goya uchwycił dziecięcą niewinność małego Franciszka de Paula, nieśmiały charakter infanta Karola i dziewczęcą słodycz Marii Izabeli.
Stroje.
Goya starał się zapewnić królewski i godny wygląd rodziny, podkreślając jednocześnie łagodny charakter panującego monarchy. Szczególną uwagę zwraca bogactwo strojów, klejnotów i orderów, które zdobią członków rodziny królewskiej. Zarówno damy, jak i kawalerowie noszą kosztowne szaty wykonane głównie z jedwabiu i aksamitu, według najnowszej mody i stylu empire. W przypadku króla jest to zdobiony frak w kolorze tabaki. Motywy z pokrytej brokatem sukni królowej są powtórzone na sukniach jej córki i innych dam. Mały Franciszek de Paula ma na sobie jednoczęściowy kostium w żywym czerwonym kolorze. Królowa oraz infantki Maria Izabela i Maria Amalia mają we włosach identyczną ozdobę w postaci złotej strzałki Kupidyna (zgodnie z francuską modą), podczas gdy u infantki Marii Ludwiki jest to półksiężyc. Wyróżnia się także nakrycie głowy infantki Marii Józefy wykonane z piór rajskiego ptaka, jej diamentowe kolczyki i wielka muszka przyklejona na skroni. Przedstawiane na obrazie klejnoty zostały najprawdopodobniej wykonane przez dworskiego jubilera, Francuza Leonarda Chopinota. Sama królowa zgromadziła słynną kolekcję biżuterii, która przewyższała wartością precjoza hiszpańskiej korony. Na obrazie Goi prezentuje efektowny naszyjnik z kamieni szlachetnych i ciężkie złote kolczyki.
Wszystkie kobiety noszą szarfę Orderu Dam Królowej Marii Ludwiki, a królowa i infantka Maria Ludwika dodatkowo Order cesarzowej Marii Teresy Habsburg przyznawany jedynie damom z rodzin królewskich. Na piersi króla widać francuski Order Ducha Świętego, neapolitański Order Świętego Januarego oraz hiszpański Order Karola III i zawieszony na szyi Order Złotego Runa, którego był wielkim mistrzem. Nosi również symbole czterech hiszpańskich zakonów rycerskich: Kalatrawy, Montesa, Alcántara i Santiago, a lewą dłoń opiera na zdobionej rękojeści szabli. Infanci Ferdynand i Antoni oraz książę Ludwik I Parmeński są udekorowani podobnie jak król. Mały Franciszek de Paula nosi Order Karola III, Order Złotego Runa i Order Św. Januarego, a niemowlę Karol Ludwik jedynie Order Karola III.
Technika.
Charakterystyczne jest użycie typowych dla Goi szybkich i pewnych pociągnięć pędzla, które według historyków zapowiadają impresjonizm. Impastowo nałożona farba imitująca odbłyski światła pozwala oddać jakości ubrań, odznaczeń i biżuterii – załamuje się na pięciu biało-niebieskich szarfach Orderu Karola III, rękojeściach szpad, ozdobach we włosach dam. Rozproszone światło podkreśla żywe kolory szat, ale nie dociera w głąb salonu pozostawiając obrazy na ścianie i artystę za sztalugami w cieniu. Goya osiągnął harmonię kolorów pomiędzy dominującym złotem a odcieniami brązu, żółci i silnymi akcentami czerwieni.
Inspiracje.
W Hiszpanii w czasach Goi, w przeciwieństwie do innych krajów, portret grupowy nie był często praktykowany. Zdarzało się, że malowano np. grupy darczyńców Kościoła w celu ich upamiętnienia. Do portretów zbiorowych można także zaliczyć złożone kompozycje takie jak "Pogrzeb hrabiego Orgaza" El Greca czy "Adoracja Najświętszego Sakramentu przez Karola II" Claudia Coello. Jednak jedynym przykładem zbiorowego portretu rodziny królewskiej namalowanego przez hiszpańskiego malarza były do czasów Goi "Panny dworskie".
"Panny dworskie".
Według Goi jego jedynymi mistrzami byli Velázquez, Rembrandt i natura. W 1778 roku otrzymał od króla zlecenie na wykonanie rycin powielających obrazy Velázqueza – była to dla niego okazja do wnikliwego studiowania prac artysty, którego podziwiał. W czasie powstawania królewskiego portretu Goya czuł się jeszcze bliżej związany z Velázquezem, gdyż podobnie jak on został mianowany nadwornym malarzem.
"Rodzina Karola IV" i "Panny dworskie" wykazują liczne podobieństwa, takie jak włączenie autoportretu malarza do kompozycji, czy obecność dwóch symetrycznie zawieszonych obrazów na ścianie w tle, a także liczne różnice. Brytyjski historyk sztuki Nigel Glendinning przypuszcza, że Goya umieścił samego siebie za wielkim płótnem na wzór "Panien dworskich", aby oddać hołd Velázquezowi. Jednak w przeciwieństwie do niego Goya umieścił się na najdalszym planie, w cieniu swoich monarchów. Według Camona Aznara, Goya nie zdołał stworzyć równie złożonej gry światła i perspektyw jak Velázquez w "Pannach Dworskich". Ograniczając przestrzeń wyeliminował także elementy barokowe, które posiadał obraz Velázqueza. "Panny dworskie" charakteryzuje oryginalny efekt iluzji i niedopowiedzenia czy zagadki stworzony poprzez odbicie pary królewskiej w lustrze oraz motyw pracującego malarza. Możliwe, że w wersji Goi lustro było ustawione w miejscu widza, naprzeciwko malarza i portretowanych osób. W ten sposób Goya, który znajduje się za plecami malowanych postaci, mógł faktycznie widzieć ich twarze i malować z tego miejsca. Ponadto, portretowana rodzina mogła jednocześnie obserwować siebie w lustrze i dokonywać bieżącej samooceny. W ten sposób portret Goi nie byłby wizją malarza, ale wyobrażeniem portretowanych osób o sobie samych.
Ograniczona i surowa przestrzeń Pałacu Królewskiego (Goya nie przedstawił żadnej z bogato zdobionych sal) nawiązuje do stanowiącego scenerię dla "Panien Dworskich" zniszczonego Alkazaru. Nawiązanie do obrazu Velázqueza miało również podkreślić związki dynastii habsburskiej i burbońskiej zasiadających na hiszpańskim tronie.
"Rodzina Filipa V".
"Rodzina Filipa V" Van Loo była na hiszpańskim dworze Burbonów paradygmatem portretów grupowych. Ogromne płótno o wymiarach 408 × 520 cm zdobiło główny salon Pałacu Królewskiego w La Granja de San Ildefonso. Podobnie jak u Goi, obraz przedstawia pełną rodzinę królewską, której liczni członkowie świadczą o jej władzy. Charakterystyczna jest pełna przepychu dekoracja nadająca dziełu pompatyczny wyraz oraz wyidealizowane wizerunki członków rodziny królewskiej, mające na celu przybliżenie ich do ideału rasy i piękna. Te cechy zostały odrzucone przez Goyę, który ukazuje swoich monarchów w sposób bardziej ludzki, niemal zwyczajny.
"Ferdynand VI i Barbara Braganza ze swoim dworem".
Goya z pewnością miał okazję obejrzeć obraz włoskiego malarza Jacopa Amigoniego "Ferdynand VI i Barbara Braganza ze swoim dworem", który obecnie jest uznawany za zaginiony. Zachowała się jedynie wykonana na jego podstawie rycina, na której widzimy kompozycyjne podobieństwa z obrazem Goi. Królewska para została ustawiona w podobny sposób – w centrum obrazu z członkami rodziny i dworzanami po obu stronach. Zamiast potomstwa, którego para nie posiadała, pojawiają się damy dworu i ministrowie.
Proweniencja.
Obraz należał do prywatnej kolekcji Królewskiego Pałacu w Madrycie, gdzie po raz pierwszy został wymieniony w inwentarzu sporządzonym w 1814 roku. Decyzją króla Ferdynanda VII (który był jednym ze sportretowanych) w 1824 roku portret przeszedł do kolekcji niedawno założonego przez niego Muzeum Prado. W 1942 roku nadano mu numer katalogowy P00726. W tym samym roku pojawił się w spisie dzieł muzeum opublikowanym przez Francisca Javiera Sancheza Cantona, ówczesnego wicedyrektora Prado. Obecnie obraz jest wystawiony w sali nr 32 w budynku Prado zaprojektowanym przez Juana de Villanueva.

</doc>
<doc id="1397176" url="https://pl.wikipedia.org/wiki?curid=1397176" title="Puchar Azji w Piłce Nożnej 2011 (eliminacje)">
Puchar Azji w Piłce Nożnej 2011 (eliminacje)

Finałowa runda kwalifikacyjna
Kwalifikacje do Pucharu Azji 2011.

</doc>
<doc id="1397177" url="https://pl.wikipedia.org/wiki?curid=1397177" title="Czerkiesja">
Czerkiesja

Czerkiesja – historyczny region w Kaukazie. Obecnie znajduje się w Karaczajo-Czerkiesji, Republice Adygei i Kabardo-Bałkarii. Zamieszkują ją Czerkiesi. Dawniej był częścią Imperium osmańskiego.

</doc>
<doc id="1397179" url="https://pl.wikipedia.org/wiki?curid=1397179" title="Max Nonne">
Max Nonne

Max Nonne (ur. 13 stycznia 1861 w Hamburgu, zm. 12 sierpnia 1959 w Dwerkaten, Lütjensee) – niemiecki lekarz neurolog.
Życiorys.
Syn Edwina Nonnego i Adelheid z domu Kraft. Studiował medycynę na Uniwersytecie Ruprechta-Karola w Heidelbergu, Uniwersytecie Alberta i Ludwika we Fryburgu Bryzgowijskim i Uniwersytecie Fryderyka Wilhelma w Berlinie. Tytuł doktora nauk medycznych otrzymał w 1884. Następnie pracował jako asystent u Wilhelma Heinricha Erba w klinice w Heidebergu i w klinice chirurgicznej w Kilonii u Johannesa Friedricha Augusta von Esmarcha. W 1889 zatrzymał się w Heidelbergu i praktykował jako neurolog. Został ordynatorem oddziału interny szpitala Czerwonego Krzyża, a w 1896 dyrektorem oddziału neurologii szpitala Eppendorf w Hamburgu.
Nonne w 1913 został profesorem tytularnym neurologii, a od 1919 wykładał na nowo powstałym Uniwersytecie w Hamburgu. W 1925 roku został profesorem zwyczajnym. 
Max Nonne był jednym z zagranicznych lekarzy wezwanych w 1924 do Moskwy na konsultację do śmiertelnie chorego Lenina.
W 1895 ożenił się z Henny Heye (1874–1955), córką właściciela fabryki szkła Theodora Heye'a. Z małżeństwa urodziły się trzy córki i syn.
Dorobek naukowy.
Zajmował się głównie diagnostyką chorób układu nerwowego, zwłaszcza neurosyfilisu. Na jego cześć nazwano odczyn Nonnego-Apelta. Jako jeden z pierwszych opisał chorobę, określaną niekiedy jako choroba Nonnego-Milroya-Meigego.

</doc>
<doc id="1397182" url="https://pl.wikipedia.org/wiki?curid=1397182" title="Codex Angelicus">
Codex Angelicus

Codex Angelicus, oznaczany symbolami Lap albo 020 (Gregory-Aland), α 5 (von Soden) – grecki kodeks uncjalny Nowego Testamentu, paleograficznie datowany na IX wiek. Kodeks przystosowany został do czytań liturgicznych. Jest rzadko cytowany we współczesnych wydaniach greckiego Nowego Testamentu ze względu na reprezentowanie bizantyńskiej tradycji tekstualnej. Krytycy tekstu uważają go za pozbawiony wartości, natomiast cieszy się pewnym zainteresowaniem ze strony tłumaczy biblijnych.
Opis.
Kodeks zawiera 189 pergaminowych kart (27 na 21,5 cm) z tekstem Dziejów Apostolskich, Listów powszechnych i Listów Pawła, z dwoma lukami (Dz 1,1-8,10 i Hbr 13,10-25). Tekst pisany jest w dwóch kolumnach na stronę, 26 linijek na kolumnę. Występują inicjały dwóch wielkości. Małe inicjały pisane są na czarno, wielkie inicjały pisane są w kolorach.
Kodeks zawiera prolegomenę, teksty wykorzystywane do czytań liturgicznych są oznakowane, zawiera noty marginalne, na końcu zaś każdej z ksiąg biblijnych w "subscriptio" podano liczbę stychów (στιχοι) w danej księdze. Na końcu każdego z Listów Pawła znajdują się adnotacje, skąd i do kogo list został wysłany. Stosowany jest Aparat Eutaliusza.
Tekst.
Grecki tekst kodeksu przekazuje Tekst bizantyński z niewielką liczbą obcych naleciałości. Hermann von Soden uznał go za standardowy tekst bizantyński (tekst K). Aland w tekście Dziejów Apostolskich nadał mu następujący profil tekstualny: 521 251/2 12 2S. Profil ten oznacza, że kodeks wspiera tekst bizantyński przeciwko „oryginalnemu” w 52 miejscach, współbrzmi zarówno z tekstem bizantyńskim jak i „oryginalnym” w 25 miejscach, wspiera tekst „oryginalny” przeciwko bizantyńskiemu w 1 miejscu. Ponadto kodeks posiada 2 sobie właściwe warianty. W Listach Pawła nadano mu następujący profil tekstualny: 1871 451/2 42 5S, a w Listach powszechnych – 811 91/2 52 3S. W oparciu o ten profil tekst rękopisu został zaklasyfikowany do kategorii V, co oznacza, że jest nieprzydatny przy odtwarzaniu oryginalnego tekstu Nowego Testamentu. Z profilu wynika, że rękopis przekazuje niewiele wariantów tekstualnych odbiegających od standardowego tekstu bizantyńskiego. Z tego powodu dla krytyków tekstu jest pozbawiony wartości, a jedyna jego wartość polega na tym, że reprezentuje wczesną formę tekstu bizantyńskiego.
Jest jednym z najstarszych rękopisów, który w 1 Tymoteusza 3,16 przekazuje wariant ("Bóg objawiony"). Wariant ten jest wspierany przez korektora e w Kodeksie Synajskim (Sinaiticuse), drugiego korektora Kodeksu Aleksandryjskiego (A2), drugiego korektora Kodeksu Efrema (C2) i korektora c Kodeksu Bezy (Dc), kodeks 018, 025, 044, minuskuł 81, 104, 181, 326, 330, 436, 451, 614, 629, 630, 1241, 1739, 1877, 1881, 1962, 1984, 1985, 2492, 2495, rękopisy reprezentujące standardowy tekst bizantyński (Byz) oraz lekcjonarze (Lect). Krytycy tekstu jako poprawny uważają wariant ("który został objawiony") wspierany przez starożytne rękopisy: Kodeks Synajski, Aleksandryjski, Efrema i część rękopisów średniowiecznych: Codex Boernerianus, minuskuł 33, 365, 442, 2127, ℓ "599".
Historia.
Montfaucon datował rękopis na IX wiek, według Scrivenera nie mógł powstać wcześniej niż w połowie IX wieku. Obecnie datowany jest na wiek IX. Nazwa kodeksu pochodzi od nazwy biblioteki w Rzymie, w której jest przechowywany: Biblioteka Angelica (No. 39). Niegdyś był własnością kardynała Passionei i w związku z tym był w przeszłości określany nazwą Codex Passionei (nazwę tę stosuje Tregelles). Po śmierci kardynała w 1761 cała jego kolekcja rękopisów została przekazana dla zakonu augustianów w Rzymie.
Kodeks był badany przez Bernarda Montfaucona, który sporządził pierwszy jego opis. Giuseppe Bianchini kolacjonował jego tekst w wybranych partiach. Birch skolacjonował jego tekst w Liście Jakuba i 1. Koryntian. W 1820 Sholz kolacjonował cały jego tekst. W roku 1833 kolacjonował go kardynał Fleck. Ze względu na niedoskonałość pracy poprzedników Tischendorf (w 1843) i Tregelles (1845) skolacjonowali ponownie cały rękopis, następnie porównali wyniki swojej pracy, a wszelkie rozbieżności zostały uzgodnione poprzez ponowne wykorzystanie rękopisu. Wyniki tej pracy zostały wykorzystane na potrzeby wydań Nowego Testamentu Tischendorfa. W 1896 roku Giorgio Mucchio sporządził szczegółowy opis rękopisu. Ponadto Aeneas Piccolomini opisał historię całej kolekcji rękopisów przechowywanej w Bibliotece Angelica.
Na listę rękopisów Nowego Testamentu wciągnął go Johann Jakob Wettstein, który posłużył się publikacją Bianchiniego. Wettstein nadał mu siglum G. W ten sam sposób oznaczał go Griesbach, Scholz i początkowo Tischendorf. W siódmym wydaniu swego Nowego Testamentu Tischendorf wprowadził na jego oznaczenie siglum L. W 1908 Gregory nadał mu siglum 020, Hermann von Soden nadał mu siglum α 5.
Pierwsze faksymile kodeksu opublikował Montfaucon w 1708 roku. Fotograficzne faksymile kodeksu opublikował William Hatch w 1939.
Jest cytowany w wydaniach greckiego Nowego Testamentu przygotowywanych przez Zjednoczone Towarzystwa Biblijne dla tłumaczy biblijnych (UBS3 i UBS4). Nie jest natomiast cytowany w wydaniach Nestle-Alanda przygotowywanych dla krytyków tekstu (NA26 i NA27).

</doc>
<doc id="1397183" url="https://pl.wikipedia.org/wiki?curid=1397183" title="Schillerpreis der Zürcher Kantonalbank">
Schillerpreis der Zürcher Kantonalbank

Schillerpreis der Zürcher Kantonalbank – szwajcarska nagroda literacka fundowana przez Zürcher Kantonalbank ZKB. 
Nagroda została ustanowiona w 1979, jej wartość wynosi 10.000 franków. Przyznawana na wniosek Fundacji Schillera.

</doc>
<doc id="1397184" url="https://pl.wikipedia.org/wiki?curid=1397184" title="Celestyn Migliore">
Celestyn Migliore



</doc>
<doc id="1397186" url="https://pl.wikipedia.org/wiki?curid=1397186" title="Hania (nowela)">
Hania (nowela)

Hania – nowela Henryka Sienkiewicza. Powstała w grudniu 1875, ukazała się w styczniu 1876. Opowiada o historii miłosnego trójkąta (Hania, narrator Henryk, Selim Mirza). "Hania" wraz ze "Starym sługą" i "Selimem Mirzą" składa się na tzw. "małą trylogię". Badacze literatury zwracają uwagę, że "sposób prezentacji świata w "Hani" nie przypomina w niczym romansu zachodnioeuropejskiego ani tradycji polskich i na tle ówczesnej produkcji pisarskiej odznacza się oryginalnością". Wątek niespełnionej miłości przypomina swoim nastrojem utwory Lwa Tołstoja i niektóre opowiadania Iwana Turgieniewa. 
Pierwotnie planowano ekranizację noweli w 1939, czemu przeszkodził wybuch II wojny światowej. W 1984 powstała filmowa adaptacja "Hani" w reżyserii Stanisława Wohla.

</doc>
<doc id="1397187" url="https://pl.wikipedia.org/wiki?curid=1397187" title="Disaccus">
Disaccus

Disaccus – rodzaj prymitywnego drapieżnego kopytnego (zaliczany jest do rzędu ssaków Mesonychia) o rozmiarach szakala czy kojota. Zamieszkiwał Azję w środkowym paleocenie, stamtąd się też wywodził, lecz rozprzestrzenił się na takie tereny, jak Europa czy Ameryka Północna. Skamieniałe pozostałości z Europy sugerują, że był palcochodny, jak jego krewni "Sinonyx" czy "Pachyaena". Siostrzanym rodzajem jest dużo większy "Ankalagon".

</doc>
<doc id="1397193" url="https://pl.wikipedia.org/wiki?curid=1397193" title="Foidyt">
Foidyt

Foidyt – skała magmowa, wulkaniczna, złożona głównie ze skaleniowców (90–100%). Inne minerały, np. skalenie są nieliczne.
Mieści się w polu 15c diagramu QAPF skał wulkanicznych.
W klasyfikacji TAS foidyt zajmuje pole F ("foidyty").
Posiadają strukturę drobnoziarnistą, bardzo często porfirową.
Głównymi foidytami są nefelinit i leucytyt.
Występują w Polsce i Czechach w obrębie środkowoeuropejskiej prowincji bazaltowej.

</doc>
<doc id="1397196" url="https://pl.wikipedia.org/wiki?curid=1397196" title="Texas holdem">
Texas holdem



</doc>
<doc id="1397197" url="https://pl.wikipedia.org/wiki?curid=1397197" title="Henry Schoolcraft">
Henry Schoolcraft

Henry Schoolcraft (ur. 28 marca 1793 w Guilderland, Albany County N.Y., zm. 10 grudnia 1864 w Waszyngtonie) – amerykański geograf, geolog, etnograf, badacz kultury Indian Ameryki Północnej. Jego podróż w 1832 roku zaowocowała odkryciem źródła rzeki Missisipi. Był mężem Jane Johnston Schoolcraft, poetki i eseistki, z którą założył magazyn „The Literary Voyager or Muzzeniegun” opisujący kulturę, historię i obyczaje plemienia Odżibwejów.
Wczesne życie.
Henry Schoolcraft urodził się w Guilderland, w pobliżu Albany w stanie Nowy Jork, jako syn Lawrence Schoolcrafta i Anne Barbara (Rowe) Schoolcraft. Jako piętnastolatek uczęszczał do Union College, a następnie do Middlebury College. Jego zainteresowania skupiały się na geologii i mineralogii. Ojciec produkował wyroby szklane i Schoolcraft początkowo pracował wraz z nim w tej branży. W 1817 roku napisał swoją pierwszą pracę "Vitreology, or the Art of Smelting, Particularly in Reference to the Manufacture of Glass" traktującą o produkcji szkła. Pracował w Nowym Jorku, Vermont i New Hampshire, by w wieku 25 lat pozostawić rodzinny interes i wyruszyć na odkrywanie zachodnich granic.
Badania geologiczne.
Od listopada 1818 do lutego 1819 roku Schoolcraft wraz z Levi Pettibone zbadał obszar od Potosi (stan Missouri) do Springfield (Missouri) aż do rzeki White w Arkansas. Swoje badania koncentrował na geografii regionu, jego budowie geologicznej i mineralogicznej. Na ich podstawie opublikował w 1819 roku pracę "A View of the Lead Mines of Missouri", gdzie trafnie ocenił potencjał złóż regionu. W 1821 roku opublikował dziennik z wyprawy "Journal of a Tour into the Interior of Missouri and Arkansaw", który był pierwszą tego typu publikacją dotyczącą regionu Ozark.
Publikacje Schoolcrafta dotarły do ówczesnego sekretarza wojny Johna C. Calhouna, który to polecił go gubernatorowi Terytorium Michigan, Lewisowi Cassowi, jako członka ekspedycji mającej za zadanie zbadanie regionu Wielkich Jezior i ziem na zachód od Missisipi. Od wiosny 1820 roku geologiczna ekspedycja Cassa, która wyruszyła z Detroit, przemierzyła 2000 mil wzdłuż jeziora Huron i Jeziora Górnego, na zachód od Missisipi, w dół rzeki do dzisiejszego stanu Iowa, a następnie powróciła do Detroit wzdłuż brzegu jeziora Michigan.
Głównym celem ekspedycji było odkrycie źródeł rzeki Missisipi oraz rozstrzygniecie kwestii granicy pomiędzy Stanami Zjednoczonymi a Kanadą Brytyjską. Ekspedycja błędnie ustaliła, że jezioro Cass jest źródłem Missisipi. W 1821 roku Schoolcraft opublikował sprawozdanie z podróży "A Narrative Journal of Travels Through the Northwestern Regions...to the Sources of the Mississippi River".
W tym samym roku Schoolcraft uczestniczył w innej ekspedycji rządowej badającej terytorium Illinois, Indiana i Ohio.
Badania etnologiczne.
Od 1822 roku Schoolcraft rozpoczął swoje badania etnologiczne. Uzyskał stanowisko agenta do spraw kontaktów z plemionami indiańskimi (ang. "Indian agent") żyjącymi w północnych rejonach Michigan, Wisconsin oraz Minnesoty. Siedzibą urzędu początkowo było miasto Sault Ste. Marie (Michigan), a następnie Wyspa Mackinac. W tym samym roku ożenił się z Jane Johnston (Ozha-guscoday-way-quay), córką irlandzkiego handlarza skór i Indianki z plemienia Odżibwejów, córki wodza Chippewa Wauba Ojeega. Johnston poznał przyszłą żonę podczas swej podróży do placówki handlowej znajdującej się nad Jeziorem Górnym w pobliżu La Pointe w stanie Wisconsin. Od swojej żony nauczył się języka Odżibwejów. Ona sama została jego asystentką i funkcję tę pełniła do końca życia, do 1841 roku. To głównie dzięki niej Schoolcraft zainteresował się badaniami nad życiem rdzennych Amerykanów i ich kulturą. Z pomocą żony, która była również jego tłumaczką napisał ponad 20 książek i setki artykułów na temat Indian.
W grudniu 1826 roku Schoolcraftowie założyli stowarzyszenie czytelnicze mające na celu rozpropagowanie i wzbudzenie zainteresowania literaturą na terenach zachodnich rubieży. Wspólnie założyli magazyn "The Literary Voyager or Muzzeniegun" dostępny od Detroit po Nowy Jork i Sault St. Marie. Czasopismo propagowało historię plemienia Odżibwejów, opisywało jego legendy i obyczaje, uczyło języka oraz podawało informacje na temat innych plemion indiańskich. Jane Johnston również publikowała na łamach magazynu, używając pseudonimów literackich Rosa i Leelinau.
Odkrycie źródła Missisipi.
W 1832 Schoolcraft wyruszył na swoją kolejną wyprawę wzdłuż górnego biegu rzeki Missisipi, by rozstrzygnąć spór pomiędzy plemionami Odżibwejów (Chippewa) i Dakotów (Sjuksów) oraz przeprowadzić negocjacje w celu utrzymania pokoju pomiędzy Indianami. Pragnął również wprowadzić szczepienia przeciwko ospie. Podczas podróży zbadał dokładnie region, tworząc pierwsze mapy Lake District oraz obszaru na zachód od Jeziora Górnego. Podczas badań 13 lipca 1832 odkrył prawdziwe źródło rzeki Missisipi na jeziorze Itasca, którego nazwę Schoolcraft stworzył z fragmentów łacińskich wyrazów veritas (prawda) oraz caput (głowa), co miało oznaczać prawdziwe źródło. W pobliżu odkrył rzekę, pierwszy duży dopływ z Missisipi, nazwany później jego imieniem. Wyprawa odbiła się szerokim echem w amerykańskiej prasie. Schoolcraft, w 1834 roku napisał obszerne sprawozdanie "Narrative of an Expedition Through the Upper Mississippi River to Itasca Lake".
W latach 1828–1832 pracował dla władz Terytorium Michigan. W 1836 odegrał ważną rolę jako negocjator w rozmowach pokojowych z Chippewas zakończonych podpisaniem Traktatu Waszyngtońskiego, na mocy którego terytorium Stanów Zjednoczonych poszerzono o 13 milionów akrów ziemi (53 000 km²). Zgodnie z postanowieniami traktatu Schoolcraft nadzorował budowę „indiańskiego osiedla” (ang. "Indian Dormitory") na wyspie Mackinac. W 1838 roku został mianowany na stanowisko kierownika ds. Indian w Departamencie Północnym. Wówczas opublikował serię prac "Algic Researches" (2 tomy, 1839).
Ostatnie lata.
W 1841 roku do władzy doszła Partia Wigów. Schoolcraft stracił swoją posadę i powrócił na wschód, gdzie nadal pisał prace na temat rdzennych mieszkańców Ameryki. W 1846 roku Kongres zlecił mu opracowanie materiałów na temat amerykańskich Indian. By zilustrować swoją pracę, Schoolcraft udał się do Anglii do George Catlina, ilustratora i malarza zajmującego się przedstawianiem scen i postaci Indian. Catlin odmówił współpracy, więc Schoolcraft zatrudnił artystę Setha Eastmana. Jego ogromna praca "Historical and Statistical Information Respecting...the Indian Tribes of the United States" została opublikowana w sześciu tomach w latach 1851–1857. Kolejne wydanie, poprawione, zostało opublikowane przez Bureau of American Ethnology w 1954 roku.
Wiele nazw geograficznych hrabstw stanu Michigan nadanych przez Schoolcrafta bazuje na słownictwie indiańskim. Przykładem tego są: Alcona, Allegan, Alpena, Arenac, Iosco, Kalkaska, Leelanau, Oscoda i Tuscola, które łączą fragmenty wyrazów z języków indiańskich z fragmentami słów łacińskich i arabskich.
Jego imieniem zostało nazwanych wiele miejsc i miejscowości: hrabstwo Schoolcraft w Michigan, miejscowość Schoolcraft w hrabstwie Kalamazoo, College im. Schoolcrafta w mieście Livonia oraz Park Stanowy Schoolcraft State Park w Minnesota.
W [943 amerykański statek transportowy typu Liberty został nazwany jego imieniem – SS Henry R. Schoolcraft.

</doc>
<doc id="1397198" url="https://pl.wikipedia.org/wiki?curid=1397198" title="Mamadou Bagayoko">
Mamadou Bagayoko

Mamadou Bagayoko (ur. 21 maja 1979 w Paryżu) – malijski piłkarz, grający na pozycji napastnika.

</doc>
<doc id="1397199" url="https://pl.wikipedia.org/wiki?curid=1397199" title="Max Frisch Preis">
Max Frisch Preis

Max Frisch Preis – szwajcarska prestiżowa nagroda literacka imienia Maxa Frischa fundowana przez miasto Zurych. Przyznawana jest co cztery lata. Jej wartość wynosi 50000 fanków szwajcarskich.

</doc>
<doc id="1397203" url="https://pl.wikipedia.org/wiki?curid=1397203" title="Nagroda im. Roberta Walsera">
Nagroda im. Roberta Walsera

Nagroda im. Roberta Walsera (niem. "Robert-Walser-Preis") – szwajcarska nagroda literacka przyznawana od 1978 przez rodzinne miasto Roberta Walsera Biel/Bienne.
Organizatorem nagrody jest Fundacja im. Roberta Walsera w Biel. Wartość nagrody wynosi 20 tys. franków szwajcarskich.

</doc>
<doc id="1397207" url="https://pl.wikipedia.org/wiki?curid=1397207" title="Solothurner Literaturpreis">
Solothurner Literaturpreis

Solothurner Literaturpreis – szwajcarska nagroda literacka przyznawana niemieckojęzycznym autorom. Wartość nagrody wynosi 20 000 franków szwajcarskich.

</doc>
<doc id="1397209" url="https://pl.wikipedia.org/wiki?curid=1397209" title="Dekanat Bielsko-Biała I (Centralny)">
Dekanat Bielsko-Biała I (Centralny)



</doc>
<doc id="1397210" url="https://pl.wikipedia.org/wiki?curid=1397210" title="Miękusz szafranowy">
Miękusz szafranowy

Miękusz szafranowy ("Hapalopilus croceus" (Pers.) Donk) – gatunek grzybów z rzędu żagwiowców ("Polyporales").
Systematyka i nazewnictwo.
Pozycja w klasyfikacji według Index Fungorum: "Hapalopilus, Phanerochaetaceae, Polyporales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1796 r. Christian Hendrik Persoon nadając mu nazwę "Boletus croceus". Obecną, uznaną przez Index Fungorum nazwę nadał mu w 1933 r. Marinus Anton Donk, przenosząc go do rodzaju "Hapalopilus".
Synonimy nazwy naukowej:
Nazwę polską podał Stanisław Domański w 1967 r.
Morfologia.
Półkolisty, bokiem przyrośnięty do podłoża, rozpostarto odgięty lub poduszkowaty. Na powierzchni delikatnie aksamitny, później nagi i pomarszczony. Czerwonopomarańczowy z brązowawym odcieniem u nasady. Szeroki na 5–10 cm, gruby na 1–4 cm.
Barwy miąższu. Pory jaskrawopomarańczowe, początkowo koliste, później nieregularnego kształtu.
Włóknisty, elastyczny, gąbczasty, przesycony wodą. Barwa kremowopomarańczowa do karminowej. Po wyschnięciu twardy, kremowobrązowy.
Gładkie, bezbarwne, elipsoidalne. Wysyp zarodników: jasnosłomkowy.
Występowanie i siedlisko.
Występuje w Ameryce Północnej, Środkowej, Europie i Azji. W Polsce jest rzadki. W piśmiennictwie naukowym do 2020 r. podano 22 jego pewne stanowiska. Aktualne stanowiska podaje także internetowy atlas grzybów. W opracowaniu Czerwona lista roślin i grzybów Polski jest zaliczony do kategorii gatunków wymierających (E). Jego przetrwanie jest mało prawdopodobne, jeśli nadal będą istnieć czynniki zagrożenia. W latach 1995–2004 podlegał ochronie częściowej, a od roku 2004 – ochronnie ścisłej.
Nadrzewny grzyb saprotroficzny lub pasożytniczy. Występuje w starych lasach liściastych, w zabytkowych parkach, na drzewach będących pomnikami przyrody. Rośnie na martwych lub żywych, starych i osłabionych pniach dębów, czasami także na niewielkich ich kawałkach. Dużo rzadziej spotykany jest na robiniach i kasztanie jadalnym. Powoduje białą zgniliznę drewna.

</doc>
<doc id="1397211" url="https://pl.wikipedia.org/wiki?curid=1397211" title="Selim Mirza">
Selim Mirza

Selim Mirza – nowela Henryka Sienkiewicza, którą napisał w 1876. Trzecia część tzw. "małej trylogii", na którą składają się także "Stary sługa" i "Hania". Akcja noweli miała toczyć się w czasie powstania styczniowego, jednak ze względów cenzuralnych Sienkiewicz przeniósł ją do Francji czasów wojny francusko-pruskiej. "Selim Mirza", napisany w stylu Alexandre'a Dumasa, zawiera pewne wątki autobiograficzne. Brat autora, Kazimierz Sienkiewicz, zginął w czasie wojny francusko-pruskiej.

</doc>
<doc id="1397214" url="https://pl.wikipedia.org/wiki?curid=1397214" title="Robert Ryan">
Robert Ryan

Robert Bushnell Ryan (ur. 11 listopada 1909 w Chicago, zm. 11 lipca 1973 w Nowym Jorku) − amerykański aktor, nominowany do Oscara za rolę drugoplanową w filmie "Krzyżowy ogień" (1947; reż. Edward Dmytryk).
Ryan debiutował na ekranie na przełomie lat 30. i 40., jednak swoje najbardziej pamiętne role stworzył w latach 60. Zagrał wówczas w westernach: "Zawodowcy" (1966) i "Dzika banda" (1969) oraz filmach wojennych: "Parszywa dwunastka" (1967), "Bitwa o Ardeny" (1965) czy "Bitwa o Anzio" (1968).
Życie prywatne.
Żoną aktora od 11 marca 1939 była Jessica Cadwalader (1914-72). Byli małżeństwem do maja 1972, kiedy to Jessica zmarła na raka. Robert przeżył ją tylko o 14 miesięcy; zmarł 11 lipca 1973 na raka płuca. Mieli 3 dzieci: synowie - Cheyney i Timothy oraz córka - Lisa.

</doc>
<doc id="1397216" url="https://pl.wikipedia.org/wiki?curid=1397216" title="Maó">
Maó

Maó (wym. kat. ; , wym. ) – gmina oraz stolica Minorki – jednej z wysp archipelagu Balearów. Znajduje się tu głębokowodny port morski oraz port lotniczy, populacja miasta wynosi 26 tysięcy osób. U wejścia portu znajdują się trzy wyspy – Illa del Rei, Illa Plana i Illa Llatzaret.
Historia.
Uważa się, że nazwa miasta pochodzi od imienia brata Hannibala – Mago Barca, który podobno znalazł tu schronienie w 205 r. p.n.e. W roku 1287 miejscowość została odbita Maurom przez Alfonsa III i przyłączony do Królestwa Majorki. Jego port, niezmiernie ważny ze strategicznego punktu widzenia został wówczas przebudowany i umocniony.
Obecnie miasto jest siedzibą Rady Minorki ("Consell Insular de Menorca"). Pod koniec XX wieku historyczne centrum miasta poddane zostało renowacji dzięki dochodom z turystyki. Głównym placem miasta jest Plaça de s’Esplanada, gdzie znajduje się pomnik poświęcony wojnie domowej w Hiszpanii. Z historycznym centrum miasta łączy go główna ulica, Carrer ses Moreres.
Nazwa.
W 2012 roku głosami Partii Ludowej rada miasta przyjęła w miejsce nazwy "Maó" podwójny toponim "Maó-Mahón", której dwa człony były wzajemnymi synonimami, choć w różnych językach (kat. "Maó", hiszp. "Mahón"). Niespełna dziewięć lat później dokonano ponownej zmiany, nadając charakter oficjalny jedynie wariantowi katalońskiemu, "Maó".
Majonez.
Znanych jest kilka wersji legendy wiążącej wprowadzenie majonezu, pod obecną nazwą, do kuchni francuskiej z miastem Mahón. Według jednej ma to związek z osobą marszałka Francji, księcia Louis François Armand du Plessis de Richelieu oraz odniesionym tam zwycięstwem nad siłami brytyjskimi w 1756 roku. Dla jego uczczenia marszałek miał tak właśnie nazwać stworzony wtedy przez siebie sos. Według innej wersji obrońcom obleganego przez Francuzów Mahón pozostały jedynie zapasy jaj i oliwy, a ich głównym pożywieniem miały się stać jaja na twardo przyprawiane sosem sporządzonym z mieszaniny jaj i oliwy. Gdy Francuzi zdobyli Mahón, zastali na stołach właśnie taką potrawę, w której również zasmakowali i którą później upowszechnili.

</doc>
<doc id="1397217" url="https://pl.wikipedia.org/wiki?curid=1397217" title="Dekanat Bielsko-Biała II (Starobielski)">
Dekanat Bielsko-Biała II (Starobielski)



</doc>
<doc id="1397218" url="https://pl.wikipedia.org/wiki?curid=1397218" title="Leucytyt">
Leucytyt

Leucytyt (leumafit) – należąca do foidytów skała magmowa, wulkaniczna o strukturze drobnoziarnistej i porfirowej. Głównymi minerałami są leucyt (podstawowy minerał jasny) i augit, rzadziej melilit i oliwin (podstawowe mineały ciemne). Większość odmian leucytytów zawiera 40–70% minerałów ciemnych (odmiany te nazywa się melaleucytytem), odmiany jasne, mające poniżej 40% składników ciemnych zwą się leukoleucytytem.

</doc>
<doc id="1397219" url="https://pl.wikipedia.org/wiki?curid=1397219" title="Dekanat Bielsko-Biała III (Wschodni)">
Dekanat Bielsko-Biała III (Wschodni)



</doc>
<doc id="1397220" url="https://pl.wikipedia.org/wiki?curid=1397220" title="Jampol (obwód sumski)">
Jampol (obwód sumski)

Jampol (ukr. Ямпіль, "Jampil") – osiedle typu miejskiego w obwodzie sumskim Ukrainy, siedziba władz rejonu jampolskiego.
Historia.
Osiedle typu miejskiego od 1956 roku.
W 1959 liczyło 4 881 mieszkańców
W 1989 liczyło 5 887 mieszkańców.
W 2013 liczyło 4 697 mieszkańców.
W 2018 liczyło 4 492 mieszkańców.

</doc>
<doc id="1397222" url="https://pl.wikipedia.org/wiki?curid=1397222" title="Hapalodectes">
Hapalodectes

Hapalodectes – rodzaj przypominającego wydrę mezonycha z późnego paleocenu i wczesnego eocenu (55 milionów lat temu). Pozostałości odnaleziono w eoceńskich warstwach w Wyoming, ale rodzaj pochodzi z Mongolii, gdzie najstarszy gatunek, "H. dux", został znaleziony w późnopaleoceńskiej formacji Naran Bulak. Zasugerowano pokrewieństwo tego rodzaju z prawaleniami (np. "Pakicetus") z powodu podobieństw w anatomii czaszki i zębów.

</doc>
<doc id="1397223" url="https://pl.wikipedia.org/wiki?curid=1397223" title="Dekanat Bielsko-Biała IV (Zachodni)">
Dekanat Bielsko-Biała IV (Zachodni)



</doc>
<doc id="1397224" url="https://pl.wikipedia.org/wiki?curid=1397224" title="Kodeks Kampiański">
Kodeks Kampiański

Kodeks Kampiański, łac. Codex Campianus (Gregory-Aland no. Me albo 021), ε 72 (von Soden) – grecki kodeks uncjalny Nowego Testamentu, z tekstem czterech Ewangelii, pisany na pergaminie. Paleograficznie datowany jest na IX wiek. Stosuje marginalia, posiada księgi liturgiczne. Tekst rękopisu reprezentuje bizantyńską tradycję tekstualną, jednak z pewną liczbą wariantów obcych dla tej tradycji. Noty marginalne pisane są w języku greckim, arabskim i słowiańskim.
Przywieziony został z Konstantynopola, współcześnie przechowywany jest w Paryżu. Tekst kodeksu był wysoko oceniany przez niektórych XIX-wiecznych krytyków tekstu. Opinia ta została zmieniona w XX wieku, w rezultacie jest rzadko wykorzystywany we współczesnych wydaniach greckiego Nowego Testamentu.
Opis.
Kodeks zawiera 257 pergaminowych kart (22 na 16,3 cm), z pełnym tekstem czterech Ewangelii. Karty kodeksu ułożone zostały w formacie quarto (4 karty w jednym foliale). Gregory ocenił, że jest pięknym, małym rękopisem.
Tekst pisany jest w dwóch kolumnach na stronę, 24 linijek w kolumnie, małą, elegancką uncjałą. Pod względem paleograficznym litery delta oraz theta wyglądają na najbardziej późne, natomiast alfa oraz pi wyglądają na wcześniejsze. Stosuje przydechy, akcenty i noty muzyczne „neumy” (w kolorze czerwonym). Starotestamentowe cytaty oznakowane zostały na marginesie przy pomocy odwróconego comma (&gt;).
Według Tischendorfa kształt liter podobny jest do liter z Kodeksu Moskiewskiego II. Zawiera noty marginalne w języku greckim, arabskim i jedną w słowiańskim. Arabska nota, na ostatniej karcie, jest nieczytelna, z wyjątkiem jednego tylko słowa „Jeruzalem”. Niektóre z not sporządzone zostały bardzo drobnym pismem.
Skryba często stosował błędy itacyzmu oraz N efelkystikon. Oprócz tekstu czterech Ewangelii kodeks zawiera: "Chronologię Ewangelii" Hipolita, "Epistula ad Carpianum" (list Euzebiusza do Karpiana), tablice do Kanonów Euzebiusza, oraz księgi liturgiczne z żywotami świętych: Synaksarion i Menologion.
Tekst dzielony jest według krótkich jednostek – Sekcji Ammoniusza, których numery umieszczone zostały na marginesie, z odniesieniami do Kanonów Euzebiusza. W dolnym marginesie zawiera tzw. „harmonię czterech Ewangelii”, tego samego typu co w Kodeksie Bazylejskim. Zawiera też, na bocznych marginesach, αναγνωσματα (tj. noty do czytań liturgicznych).
Tekst.
Grecki tekst kodeksu reprezentuje bizantyńską tradycję tekstualną, jednak nie w standardowej jej formie i z pewną liczbą wariantów tekstu cezarejskiego. C.R. Gregory ocenił, że tekst kodeksu jest podobny do tekstu Kodeksu Cypryjskiego.
Hermann von Soden sądził, że reprezentuje recenzję dokonaną przez Pamfila z Cezarei wraz z rękopisami 27, 71, 692 i 1194. Wyniki badań von Sodena zostały potwierdzone przez metodę wielokrotnych wariantów – „Claremont Profile Method”. Metodą tą zbadano jednak tylko trzy rozdziały Ewangelii Łukasza (1; 10; 20). W rozdziałach tych reprezentuje tekst pokrewny z minuskułem 27. Frederik Wisse tę rodzinę tekstualną oznakował przy pomocy siglum M27, jednak w obrębie tej grupy właśnie Campianus najbardziej się wyróżnia i tym samym nie jest jej idealnym reprezentantem.
Kurt i Barbara Alandowie dali mu następujący profil tekstualny – 2021, 1061/2, 72, 12s. Profil ten oznacza, że tekst kodeksu 202 razy wspiera tekst bizantyński przeciwko „oryginalnemu”, a 7 razy tekst „oryginalny” przeciwko bizantyńskiemu, 106 razy jest zgodny z tekstem bizantyńskim jak i „oryginalnym”, ponadto posiada 12 sobie właściwe warianty tekstowe ("Sonderlesarten"). W oparciu o ten profil Aland zaklasyfikował tekst kodeksu do Kategorii V.
Zawiera tekst "Pericope adulterae" (J 7,53–8,11) w wersji zgodnej z Kodeksem Tischendorfa IV, rodziną rękopisów "f"1, oraz kodeksami minuskułowymi: 892, 1049, 1220 i 2661. Jest to jedna z najstarszych form tej perykopy, akceptowana w wydaniach NT Nestle-Alanda. Krytycy tekstu tę odmianę tekstu perykopy oznaczają przy pomocy siglum μ1. Wiersz czwarty (tj. J 8,4) przeniesiony został na koniec perykopy. Wiersz brzmi: τουτο δε ειπαν πειραζοντες αυτον ινα εχωσιν κατηγοριαν κατ κατ αυτου ("To zaś powiedzieli kusząc Go, aby mieć powód do oskarżenia Go").
W Ewangelii według Mateusza (1, 11) Kodeks Kampiański zawiera dodatek τον Ιωακιμ, Ιωακιμ δε εγεννεσεν ("Joakima, Joakim spłodził") spotykany także w rękopisach: Kodeks Koridethi, Σ, "f"1, 33, 258, 478, 661, 791, 954, 1216, 1230, 1354, 1604, ℓ "54", syrh. Wariant ten zauważył już Bernard de Montfaucon.
Historia.
Bernard de Montfaucon, porównując kształt liter kodeksu z kształtami liter z rękopisów przechowywanych we włoskich bibliotekach, datował kodeks na X lub XI wiek. Tischendorf datował na drugą połowę IX wieku ze względu na paleograficzne podobieństwo not liturgicznych kodeksu do oksfordzkiego rękopisu Platona (Cod. Bodleianus, Clarke 39), który datowany jest przez skrybę na rok 896. F.H.A. Scrivener oraz C.R. Gregory datowali rękopis na koniec IX wieku. Obecnie datowany jest przez INTF na wiek IX.
Rękopis przywieziony został ze wschodu do Paryża. Nazwa kodeksu pochodzi od pierwszego znanego właściciela kodeksu, François de Camps, opata z Signy, który podarował go Ludwikowi XIV w 1706 roku. Przechowywany był w bibliotece królewskiej jako Regius 2243. Tekst rękopisu cytował Ludwik Kuster w wydanym przez siebie w 1710 roku reprincie "Novum Testamentum Graecum" Milla (jako "Parisinus 2").
Pierwszy opis rękopisu sporządził paleograf Bernard de Montfaucon w 1708 roku, który też wydał pierwsze facsimile kodeksu. Facsimile kodeksu wydawali: Silvestre, Henri Omont (w 1892 i 1896), William Hatch (w 1937) i Guglielmo Cavallo (w 1967). Wydania te zawierały jedną stronę kodeksu.
Kodeks badali i opisywali: Bianchini, Wettstein, Scholz, Tischendorf, Tregelles i Scrivener. Tekst kodeksu kolacjonowali Wettstein, Scholz i Tregelles. Wettstein wciągnął kodeks na swoją listę rękopisów Nowego Testamentu i oznakował go przy pomocy siglum M. Scholz opublikował Synaksarion i Menologion kodeksu. Dean Burgon zaobserwował, że „Harmonia Ewangelii” jest tego samego typu, co w Kodeksie Bazylejskim.
Gregory w 1908 roku dał dla kodeksu siglum 021.
XIX-wieczni krytycy oceniali tekst kodeksu jako dobry (Tregelles, Scrivener), XX-wieczni krytycy uznali jego tekst za mało wartościowy i nieprzydatny w odtwarzaniu oryginalnego tekstu czterech Ewangelii (V kategoria Alanda). Russell Champlin badał tekst Ewangelii Mateusza kodeksu i jego relację do rodziny tekstualnej E. Badania Champlina oraz Wissego wskazały, że jest on pomocny jedynie dla odtworzenia historii tekstu bizantyńskiego.
Jest rzadko cytowany we współczesnych krytycznych wydaniach greckiego tekstu Nowego Testamentu. Tekst kodeksu był cytowany w UBS3, jednak UBS4 cytuje go tylko w aparacie krytycznym, m.in. w tekście "Pericope adulterae". NA26 oraz NA27 cytują go tylko w aparacie krytycznym, nigdy w tekście głównym.
Kodeks jest przechowywany we Francuskiej Bibliotece Narodowej (Grec 48) w Paryżu.

</doc>
<doc id="1397226" url="https://pl.wikipedia.org/wiki?curid=1397226" title="Orzeł molucki">
Orzeł molucki

Orzeł molucki ("Aquila gurneyi") – gatunek dużego ptaka drapieżnego z rodziny jastrzębiowatych (Accipitridae). Występuje na Nowej Gwinei i Molukach. Nie wyróżnia się podgatunków.

</doc>
<doc id="1397227" url="https://pl.wikipedia.org/wiki?curid=1397227" title="Okręty desantowe typu Austin">
Okręty desantowe typu Austin

Okręty desantowe typu Austin – amerykańskie okręty desantowe służące od 1965 w Marynarce Wojennej Stanów Zjednoczonych. Zaliczane są do klasy "amphibious transport dock (LPD)", czyli okręt desantowy-dok. Zbudowano 12 okrętów tego typu. Od 2005 są stopniowo wycofywane ze służby. Zastępują je okręty typu "San Antonio".
USS "Trenton" został sprzedany Indyjskiej Marynarki Wojennej i przemianowany na INS "Jalashwa".

</doc>
<doc id="1397228" url="https://pl.wikipedia.org/wiki?curid=1397228" title="Aargauer Literaturpreis">
Aargauer Literaturpreis

Aargauer Literaturpreis – szwajcarska nagroda literacka ustanowiona w 1978. Przyznawana co dwa lata. Jej darczyńcą (w 2007 nagroda wynosiła 25.000 franków szwajcarskich) jest Aargauer Kantonalbank. Warunek otrzymania Aargauer Literaturpreis stanowi nawiązanie w swojej twórczości do historii i kultury regionu kantonu Argowia.

</doc>
<doc id="1397229" url="https://pl.wikipedia.org/wiki?curid=1397229" title="Okręty desantowe - doki typu Austin">
Okręty desantowe - doki typu Austin



</doc>
<doc id="1397230" url="https://pl.wikipedia.org/wiki?curid=1397230" title="ALH84001">
ALH84001



</doc>
<doc id="1397231" url="https://pl.wikipedia.org/wiki?curid=1397231" title="Aquila gurneyi">
Aquila gurneyi



</doc>
<doc id="1397232" url="https://pl.wikipedia.org/wiki?curid=1397232" title="Ceará (piłkarz)">
Ceará (piłkarz)

Ceará, właśc. Marcos Venâncio de Albuquerque (ur. 16 czerwca 1980 w Crato) – brazylijski piłkarz występujący na pozycji obrońcy.

</doc>
<doc id="1397233" url="https://pl.wikipedia.org/wiki?curid=1397233" title="FairTax">
FairTax

FairTax - proponowany nowy system podatków federalnych w USA. Miałby zastąpić wszystkie federalne podatki dochodowe. Podatek ma być pobierany raz, w momencie zakupu nowych towarów i usług przez konsumenta ostatecznego. W chwili obecnej zapisy tzw. "Fair Tax Act" są rozpatrywane przez Kongres Stanów Zjednoczonych. Były prezydent Stanów Zjednoczonych - Barack Obama - nie popierał propozycji wprowadzenia takiego podatku.

</doc>
<doc id="1397234" url="https://pl.wikipedia.org/wiki?curid=1397234" title="Lul">
Lul

Św. Lul (ur. ok. 710 w Wesseksie, zm. 16 października 786) – biskup Moguncji od 754, arcybiskup od 781.
Wychowany w klasztorze w Malmesbury, od 732 roku prowadził działalność misyjną na kontynencie. Współpracownik Bonifacego-Winfrida i jego następca jako biskup Moguncji. Założyciel opactw w Hersfeld i Bleidenstacie.

</doc>
<doc id="1397235" url="https://pl.wikipedia.org/wiki?curid=1397235" title="Chotiń">
Chotiń

Chotiń – osiedle typu miejskiego w obwodzie sumskim Ukrainy.
W 2001 miejscowość liczyła 2561 mieszkańców.

</doc>
<doc id="1397236" url="https://pl.wikipedia.org/wiki?curid=1397236" title="1% podatku">
1% podatku



</doc>
<doc id="1397237" url="https://pl.wikipedia.org/wiki?curid=1397237" title="Burgdorfer Krimipreis">
Burgdorfer Krimipreis

Burgdorfer Krimipreis – szwajcarska nagroda literacka w dziedzinie kryminału przyznawana w mieście Burdorf podczas festiwalu literackiego Burgdorfer Krimitage. Wartość nagrody wynosi 5000 franków szwajcarskich. Burgdorfer Krimipreis przyznawana jest co dwa lata.

</doc>
<doc id="1397238" url="https://pl.wikipedia.org/wiki?curid=1397238" title="Parafia św. Macieja Apostoła w Głuchowie">
Parafia św. Macieja Apostoła w Głuchowie

Parafia św. Macieja Apostoła w Głuchowie - rzymskokatolicka parafia położona w południowej części powiatu tureckiego. Administracyjnie należy do diecezji włocławskiej (dekanat dobrski).
Historia.
Parafia w Głuchowie została erygowana na przełomie XIV i XV wieku. Jest tak mała, że często ze względu na słabe uposażenie, była zarządzana przez duszpasterzy z sąsiednich parafii, na ogół z Tokar.
O kościele parafialnym pozostała wzmianka w dokumencie z drugiej połowy XV wieku. Był on wówczas pod wezwaniem Matki Boskiej Śnieżnej. Kolejny pod wezwaniem św. Macieja Apostoła, konsekrowany był w 1607 roku. W 1783 roku, miejscowy dziedzic Tomasz Gałczyński wybudował drewniany kościół. Przetrwał do 1919 roku, kiedy to spłonął. Parafia nabyła spichlerz i na jego bazie powstał w okresie międzywojennym nowy kościół parafialny.
Zasięg terytorialny.
W skład parafii wchodzą miejscowości: Borek, Głuchów, Wilczków, oraz Rzymsko BG.

</doc>
<doc id="1397240" url="https://pl.wikipedia.org/wiki?curid=1397240" title="Dirndl">
Dirndl

Dirndl – tradycyjny kobiecy strój ludowy, noszony w południowych Niemczech i Austrii, oparty o historyczny ubiór chłopów zamieszkujących Alpy.
Opis.
Dirndl składa się z gorsetu, bluzki, spódnicy i fartucha. Wbrew pozorom wyglądający na prosty i zwyczajny ubiór, dzisiejszy dirndl może być bardzo drogi. W dialektach z południowych Niemiec np. w bawarskim, termin 'dirndl' odnosi się do ubrania, jak i do młodej dziewczyny.
Zimowy dirndl jest ciężki, zrobiony z ciepłych materiałów o ciemnym zabarwieniu. Dirndl noszony w lato jest lekki i jasny, o żywym zabarwieniu.
Dodatkami do tego ubioru mogą być różnego rodzaju ozdoby, jak i paski, kapelusze oraz rękawiczki.
Węzeł na fartuchu może oznaczać status osoby. Gdy jest zawiązany po lewej stronie, nosząca go dziewczyna jest panną. Z prawej noszony jest przez mężatki, a z tyłu przez wdowy.
Historia.
Dirndl był prostym strojem ludowym, noszonym niegdyś przez służące lub zwyczajnie przez pracujące kobiety. Początkowo każda wioska miała własny styl, krój. W latach 70, XIX wieku dirndl był bardzo modnym ubiorem.
Używanie.
Dirndl dzisiaj jest noszony w Bawarii i Austrii na specjalne okazje i wydarzenia, podobnie jak kilt u Szkotów. Dziewczyny ubrane w ten strój zobaczyć można między innymi na popularnym festiwalu Oktoberfest w Monachium.
Dirndl noszony jest także przez przewodniczki wycieczek, kelnerki i piosenkarki związane z muzyką ludową.

</doc>
<doc id="1397241" url="https://pl.wikipedia.org/wiki?curid=1397241" title="Nagroda im. Conrada Ferdinanda Meyera">
Nagroda im. Conrada Ferdinanda Meyera

Nagroda im. Conrada Ferdinanda Meyera – szwajcarska nagroda literacka ustanowiona przez miasto Zurych dla uczczenia pamięci Conrada Ferdinanda Meyera.

</doc>
<doc id="1397242" url="https://pl.wikipedia.org/wiki?curid=1397242" title="Mistrzostwa Świata w Biathlonie 1985">
Mistrzostwa Świata w Biathlonie 1985

21. Mistrzostwa Świata w Biathlonie mężczyzn odbyły się w dniach 20 - 25 lutego w zachodnioniemieckim Ruhpolding. Reprezentanci Polski nie zdobyli medali.
 2. Mistrzostwa Świata w Biathlonie kobiet odbyły się w dniach 12 - 17 lutego 1985 w szwajcarskiej miejscowości Egg am Etzel. Polki nie startowały. W tym samym terminie odbywały się także mistrzostwa świata juniorów.

</doc>
<doc id="1397243" url="https://pl.wikipedia.org/wiki?curid=1397243" title="Kodeks Gwelferbytański A">
Kodeks Gwelferbytański A

Kodeks Gwelferbytański A, łac. "Codex Guelferbytanus A" (Gregory-Aland no. Pe albo 024; von Soden ε 33) – grecki kodeks uncjalny Nowego Testamentu pisany na pergaminie, paleograficznie datowany na VI wiek. Uczeni zapoznali się z nim w połowie XVIII wieku. Zachowały się tylko niektóre partie kodeksu. Jest palimpsestem. Faksymile oraz tekst rękopisu były kilkakrotnie wydawane, jest cytowany w wydaniach krytycznych greckiego Nowego Testamentu.
Obecnie kodeks przechowywany jest w Herzog August Bibliothek (Weissenburg 64).
Opis.
Kodeks zawiera 44 pergaminowe karty (26,5 na 21,5 cm – oryginalne rozmiary kart były większe), z tekstem czterech Ewangelii, z licznymi lukami. Tekst pisany jest w dwóch kolumnach na stronę, 24 linijki w kolumnie. Inicjały są wielkie i często stosowane, litera ny jest podobna jak w kodeksach Synajskim, Petropolitańskim, Gwelferbytańskim B oraz Nitryjskim i reprezentuje starożytną formę.
Skryba nie stosuje przydechów i akcentów, popełnia błędy itacyzmu w sposób charakterystyczny dla rękopisów aleksandryjskich. Przed każdą z Ewangelii znajduje się lista κεφαλαια (spis treści). Tekst ewangeliczny dzielony jest według Sekcji Ammoniusza, których numery umieszczono na marginesie, nie ma w nim jednak odniesień do kanonów Euzebiusza. Scrivener oraz Gregory przypuszczali, że oryginalny rękopis mógł zawierać kanony Euzebiusza pisane czerwonym kolorem. Czerwony kolor został starty przed wykorzystaniem rękopisu na potrzeby palimpsestu.
Na 44 kartach kodeksu występują następujące nomina sacra: ΙΣ ("Iesous", Jezus), ΧΣ ("Christos", Chrystus), ΚΣ ("Kurios", Pan) ΘΣ ("Theos", Bóg), ΥΣ ("uios", syn), ΠΗΡ ("pater", ojciec), ΠΝΑ ("pneuma", duch), ΙΛΗΜ ("Ierusalem", Jerozolima), ΑΝΟΣ ("anthropos", człowiek), i ΔΑΔ ("Dauid", Dawid).
Tekst.
W greckim tekście kodeksu przekazano tekst bizantyński. Hermann von Soden zaklasyfikował go do tekstu I, dzisiaj określanego mianem tekstu cezarejskiego.
Tregelles ocenił, że tekst rękopisu reprezentuje starszy typ tekstu niż epoka, w której powstał (tj. sprzed VI wieku). Według obliczeń F.H.A. Scrivenera tekst kodeksu zgadza się z Kodeksem Aleksandryjskim oraz Watykańskim 50 razy, popiera Watykański przeciwko Aleksandryjskiemu 29 razy, zgadza się z Aleksandryjskim przeciwko Watykańskiemu w 102 miejscach. Scrivener porównał ponadto te partie kodeksu w Ewangelii Łukasza, które występują również w Kodeksie Gwelferbytańskim B, i doszedł do wniosku, że Kodeks Gwelferbytański B ma więcej osobliwych wariantów.
Kurt Aland dał mu profil tekstualny 241 161/2 32 0s. Profil ten oznacza, że rękopis 24 razy wspiera tekst bizantyński przeciwko oryginalnemu, 3 razy wspiera oryginalny przeciwko bizantyńskiemu, 16 razy zgodny jest z bizantyńskim i oryginalnym. W ogóle nie ma osobliwych wariantów ("Sonderlesarten"). W oparciu o ten profil tekst rękopisu został zaklasyfikowany do V kategorii Alanda.
Według "Claremont Profile Method", tj. metody wielokrotnych wariantów, przekazuje tekst mieszany, pochodzący z różnych tradycji tekstualnych. Jednak ze względu na fragmentaryczność rękopisu metodą tą badany był tylko w partii przypadającej na Łk 20 .
Historia.
Griesbach datował rękopis na VI wiek, identycznie jak Gwelferbytański B. Opinię tę podzielano do czasów Tischendorfa, który zauważył, że kodeks B musiał powstać wcześniej, ze względu na kształt liter: delta, pi, epsilon oraz sigma, i datował go na wiek V, natomiast kodeks B – na wiek VI. Za opinią Tischendorfa poszedł Scrivener, Gregory, Aland. Obecnie INTF datuje go na VI wiek.
Od tej chwili historia kodeksu związana jest z kodeksem Gwelferbytańskim B, gocko-łacińskim Carolinus i tekstami łacińskimi pisanymi uncjałą. Wraz z nimi posłużył za materiał dla tekstów Izydora stając się palimpsestem. Górny tekst kodeksu pisany jest łacińską minuskułą i zawiera "Origines" oraz listy Izydora z Sewilli. Cały rękopis nosi nazwę "Codex Guelferbytanus 64 Weissenburgensis" i jest przechowywany w Herzog August Bibliothek (Weissenburg 64) w Wolfenbüttel. Do Gwelferbytańskiego A należały karty: 90-97, 154-161, 178-185, 226-233, 242-244, 257-259, 272, 278, 279, 298, 300, 301.
Zanim trafił do biblioteki w Wolfenbüttel, przechowywany był w Bobbio, Weißenburgu, Moguncji i Pradze. Pierwszy opis rękopisu sporządził Heusinger w 1752 roku. Po tej publikacji rękopis stał się dostępny dla uczonych.
Heusinger sądził, że tekst grecki należał do jednego greckiego rękopisu i zawierał tekst czterech Ewangelii. Nie zauważył, że niektóre teksty się dublują. Cztery lata później Franz Anton Knittel (1721–1792) rozpoznał trzy greckie dolne teksty Nowego Testamentu, dwa z nich oznakował symbolami A i B, rozpoznał też gocko-łaciński tekst, znany odtąd jako Codex Carolinus. Knittel odczytał też tekst gocko-łaciński i wydał go w roku 1762. Tekst rękopisu Pe/024 wydał ponownie Konstantin von Tischendorf w 1860.
Franz Anton Knittel w 1762 roku jako pierwszy zidentyfikował tekst palimpsestu (łącznie z kodeksem Gwelferbytańskim B). Tekst palimpsestu odczytał Tischendorf i wydał go w roku 1869. Faksymile wydał Tischendorf w 1860, Guglielmo Cavallo w 1967 oraz Alandowie w 1982. W roku 2007 opublikowany został tekst Ewangelii Jana (jego nowy odczyt).
Na listę rękopisów Nowego Testamentu wprowadził go Johann Jakob Griesbach nadając mu siglum P. Griesbach opierał się na wydaniu Knittela. Pod takim siglum rękopis figurował na liście Tregellesa, Tischendorfa, Scrivenera i początkowo Gregory'ego. Na liście Hermanna von Sodena oznakowany został za pomocą siglum ε 33. W 1908 roku Gregory nadał mu siglum 024.
Jest cytowany we współczesnych wydaniach greckiego Nowego Testamentu Nestle-Alanda. W NA27 zaliczony został do rękopisów drugiego rzędu cytowania. Jest cytowany w UBS4.

</doc>
<doc id="1397246" url="https://pl.wikipedia.org/wiki?curid=1397246" title="Harold Innis">
Harold Innis

Harold Adams Innis (ur. 5 listopada 1894 roku – zm. 8 listopada 1952 roku w Toronto) - kanadyjski profesor ekonomii politycznej na Uniwersytecie Toronto i filozof. Sformułował kilka praw w ekonomii. Jego najważniejsze książki to: "The Fur Trade in Canada", "Empire and Communications" i "The Bias of Communication".

</doc>
<doc id="1397247" url="https://pl.wikipedia.org/wiki?curid=1397247" title="Marcos Venâncio de Albuquerque">
Marcos Venâncio de Albuquerque



</doc>
<doc id="1397248" url="https://pl.wikipedia.org/wiki?curid=1397248" title="Mamadou Sakho">
Mamadou Sakho

Mamadou Sakho (ur. 13 lutego 1990 w Paryżu) – francuski piłkarz senegalskiego pochodzenia występujący na pozycji obrońcy we francuskim klubie Montpellier HSC. W latach 2010–2018 reprezentant Francji. 
Kariera klubowa.
W latach 1997–2001 grał dla młodzieżowej drużyny o nazwie Paris FC. Od 2002 roku terminował w szkółce drużyny Paris Saint-Germain. W 2006 roku awansował do rezerw tej drużyny, a od 2007 roku grał w pierwszej drużynie tego klubu. 2 września 2013 roku został graczem Liverpoolu.
Życie osobiste.
Jego pseudonim to "Kirikou", nadany mu przez kibiców ze względu na jego fryzurę (irokez) i podobieństwo przez to do tytułowej postaci kreskówki „Kirikou et la sorcière”. 4 marca 2012 poślubił Majdę Magui, z którą ma córki Aidę i Siennę.

</doc>
<doc id="1397249" url="https://pl.wikipedia.org/wiki?curid=1397249" title="Swesa">
Swesa

 
Swesa () – osiedle typu miejskiego na Ukrainie, w obwodzie sumskim, w rejonie jampolskim, nad rzeką Swisą. W 2020 roku liczyło ok. 6,4 tys. mieszkańców.
Historia.
Osiedle typu miejskiego od 1938 roku.
W 1989 liczyło 8890 mieszkańców.
W 2013 liczyło 6907 mieszkańców.

</doc>
<doc id="1397250" url="https://pl.wikipedia.org/wiki?curid=1397250" title="Sport w Śremie">
Sport w Śremie

Sport w Śremie – historia sportu w Śremie sięga już XIX wieku, kiedy założono Towarzystwo Gimnastyczne "Sokół. Śremscy sportowcy zdobywali w historii tytuły Mistrzów Polski w różnych dziedzinach. Obecnie najważniejszą rolę w rozwijaniu sportu w mieście pełni spółka Śremski Sport (dawniej: Śremski Ośrodek Sportu i Rekreacji), który posiada Stadion Miejski w Parku Powstańców Wielkopolskich, kompleks sportowy przy ul. Staszica oraz Ośrodek Wodny nad Jeziorem Grzymisławskim.
Śremski Sport.
Znajduje się przy ul. Poznańskiej 15. Organizuje liczne imprezy sportowe o różnej randze. Składa się z trzech obiektów:
Przystań żeglarska „Odlewnik”.
Nad Jeziorem Grzymisławskim (183,9 ha). Przystań należy do Klubu Żeglarskiego „Odlewnik”. Wyposażenie: jacht pełnomorski klasy „Cartet”, 3 śródlądowe jachty kabinowe, 5 omeg, 5 finnów oraz inny sprzęt pływający; pomost cumowniczo-manewrowy, hangary, korty tenisowe, inne.

</doc>
<doc id="1397251" url="https://pl.wikipedia.org/wiki?curid=1397251" title="Hapalodectidae">
Hapalodectidae

Hapalodectidae – wymarła rodzina ssaków z rzędu Mesonychia o względnie małych ciałach (masa od 1 do 8kg). Żył w paleocenie i eocenie na takich terenach, jak Azja czy Ameryka Północna. Różniły się od większych i bardziej znanych mezonychów, miały zęby przystosowane do cięcia, tamte zaś, jak "Mesonyx" czy "Sinonoyx", wyspecjalizowały się w kruszeniu kości. Rodzina ta była uważana za podrodzinę Mesonychidae, ale odkrycie czaszki "Hapalodectes hetangensis" ukazało kolejne różnice, które usprawiedliwiały wydzielenie nowej rodziny.
Inne oprócz czaszki elementy szkieletu trafiały się rzadko, np. kość ramienna, która została opisana i jej morfologia wykazuje mniejsze specjalizację w kierunku poruszania się po lądzie niż u Mesonychidae.

</doc>
<doc id="1397252" url="https://pl.wikipedia.org/wiki?curid=1397252" title="Caprea i Roma">
Caprea i Roma

Caprea i Roma. Obrazy z pierwszego wieku – powieść historyczna Józefa Ignacego Kraszewskiego. 
Pierwodruk ukazywał się w odcinkach w „Gazecie Warszawskiej” w 1859. W następnym roku została wydana w formie książkowej (jako czterotomowa) przez Józefa Zawadzkiego w Wilnie, później zaś we Lwowie.
Akcja powieści toczy się w czasach panowania rzymskich cesarzy Tyberiusza, Kaliguli, Klaudiusza i Nerona.
Tłumaczona na język niemiecki (1881) i francuski (1902).

</doc>
<doc id="1397255" url="https://pl.wikipedia.org/wiki?curid=1397255" title="Nagroda im. Gottfrieda Kellera">
Nagroda im. Gottfrieda Kellera

Nagroda im. Gottfrieda Kellera (niem. "Gottfried Keller Preis") – jedna z najstarszych i najważniejszych nagród literackich Szwajcarii. Organizowana przez Martin Bodmer-Stiftung dla upamiętnienia Gottfrieda Kellera.

</doc>
<doc id="1397258" url="https://pl.wikipedia.org/wiki?curid=1397258" title="Parafia Świętych Apostołów Piotra i Pawła w Boleszczynie">
Parafia Świętych Apostołów Piotra i Pawła w Boleszczynie

Parafia Świętych Apostołów Piotra i Pawła w Boleszczynie – rzymskokatolicka parafia położona w południowo-wschodniej części powiatu tureckiego, należąca do dekanatu dobrskiego diecezji włocławskiej. 
Do parafii należą wierni mieszkający w miejscowościach: Bądków Pierwszy, Bądków Drugi, Boleszczyn, Ewinów, Smulsko, Dąbrowica, Kołowa, Moczydła, Żeronice oraz Żeroniczki.
Historia.
Boleszczyn był własnością arcybiskupów gnieźnieńskich. Parafia została erygowana przed 1462. Brak dokumentów stwierdzających datę wybudowania pierwszego kościoła. Drugi został wzniesiony w 1597. Kolejny konsekrowany został w 1623.
W latach 1756–1761, beneficjum, czyli czerpanie dochodów z parafii Boleszczyn, otrzymała kolegiata uniejowska. W 1809 drewniany kościół spłonął. W jego miejsce wzniesiono kaplicę, która służyła do czasu wzniesienia nowego, już murowanego kościoła. Dokonał tego w latach 1918–1921 ks. Dominik Wartski, który trafił tutaj z sąsiedniej parafii w Dobrej. W 1899, kościół został przebudowany przez ks. Antoniego Kozłowskiego, który podobnie jak ks. Warcki przeniesiony tutaj został z Dobrej. Kościół ów konsekrowany został w 1909.

</doc>
<doc id="1397261" url="https://pl.wikipedia.org/wiki?curid=1397261" title="Grosser Schillerpreis">
Grosser Schillerpreis

Grosser Schillerpreis – jedna z ważniejszych nagród literackich w Szwajcarii. Przyznawana od 1920, jej wartość niezmiennie od 1988 wynosi 30 000 franków szwajcarskich. Nagrodę Grosser Schillerpreis organizuje .

</doc>
<doc id="1397262" url="https://pl.wikipedia.org/wiki?curid=1397262" title="Jiangxia">
Jiangxia

Jiangxia – rodzaj mezonycha (drapieżnego ssaka kopytnego) zamieszkującego dzisiejsze Chiny w górnym paleocenie. Prawdopodobnie był spokrewniony z takimi rodzajami, jak "Pachyaena" czy też "Hessolestes".
Nazwa tego zwierzęcia wzięła się od prowincji Jiangxi, gdzie odnaleziono jego szczątki.

</doc>
<doc id="1397266" url="https://pl.wikipedia.org/wiki?curid=1397266" title="Codex Porphyrianus">
Codex Porphyrianus

Codex Porphyrianus (Gregory-Aland no. Papr albo 025; von Soden α 3) – grecki kodeks uncjalny Nowego Testamentu, spisany na pergaminie, paleograficznie datowany na IX wiek. Jest jednym z nielicznych kodeksów uncjalnych zawierających Apokalipsę. Posiada wiele luk, jest palimpsestem, tekst górny zawiera te same księgi Nowego Testamentu, ale pisany jest minuskułą. Kopista popełniał wiele błędów. Rękopis został przystosowany do czytań liturgicznych. Tekst rękopisu jest cytowany w krytycznych wydaniach greckiego Nowego Testamentu.
Opis.
Kodeks zawiera 327 pergaminowych kart (16 na 13 cm) z tekstem Dziejów Apostolskich, Listów Pawła, Listów powszechnych, Apokalipsy św. Jana, z pewnymi lukami. Tekst pisany jest jedną kolumną na stronę, 24 linijki w kolumnie. Stanowi palimpsest, górny tekst jest minuskułem 1834, datowanym na 1301 rok, zawiera komentarz Eutaliusza do Dziejów i Listów Pawła oraz tekst biblijny. Pomiędzy Listami Pawła a Apokalipsą umieszczono męczeństwo Piotra i Pawła.
Litery są grube. Tekst stosuje przydechy i akcenty. Akcenty często są stawiane w niewłaściwych miejscach. Inicjały są dwóch wielkości, mniejsze pisane czarnym atramentem, większe – w czerwonym i innych kolorach. Skryba często mylił dyftong αι z literą ε, literę η z dyftongiem ει lub literą ι, literę ο z ω, dyftong οι z literą υ. Ponadto zachodzą podobieństwa litery ν do α lub χ, co często prowadzi do błędnego ich odczytu. Tekst jest w wielu miejscach poprawiany zarówno przez oryginalnego skrybę, jak i późniejszych korektorów. Na marginesie oznakowane zostały lekcje do czytań liturgicznych. W wielu partiach tekst jest trudno czytelny ze względu na nadpisany później tekst minuskułowy.
Rękopis zawiera również fragmenty 4 Księgi Machabejskiej pochodzące z VII wieku, które należały do innego rękopisu. Nie zostały one nadpisane przez tekst minuskułu 1834.
Minuskuł 1834 zawiera tekst Dziejów oraz Listów powszechnych i Listów Pawła na 327 kartach, tekst pisany jest jedną kolumną na stronę, 23 linijkami tekstu w kolumnie. Pismo minuskułowe jest typowe dla XIII wieku.
Dzieje 1,1-2,13; Rz 2,16-3,4; 8,32-9,10; 11,23-12,1; 1 Kor 7,15-17; 12,23-13,5; 14,23-39; 2 Kor 2,13-16; Kol 3,16-4,8; 1 Tes 3,5-4,17; 1 Jan 3,20-5,1; Juda 4-15; Apokalipsa 16,12-17,1; 19,21-20,9; 22,6- do końca.
Tekst.
Charakter tekstualny.
Gregory oraz Scrivener sądzili, że w 025 najniższą wartość ma tekst Dziejów oraz 1 Piotra oraz jest on charakterystyczny dla późnych kodeksów uncjalnych, takich jak Codex Mutinensis i Codex Angelicus, natomiast tekst Apokalipsy oraz pozostałych Listów jest znacznie lepszy, bliski dla Kodeksu Aleksandryjskiego i Efrema, czasem nawet dla Kodeksu Synajskiego, wspierając je przeciwko wszystkim pozostałym rękopisom. Niska ocena 1 Piotra była uzależniona od opinii Horta. Hermann von Soden uważał, że w Dziejach przekazuje standardowy tekst bizantyński (tekst K), natomiast w pozostałych księgach – tekst aleksandryjski.
Aland w tekście Dziejów Apostolskich sporządził dlań następujący profil tekstualny: 691 291/2 12 1S. Profil ten oznacza, że kodeks wspiera tekst bizantyński przeciwko „oryginalnemu” w 69 miejscach, współbrzmi zarówno z tekstem bizantyńskim jak i „oryginalnym” w 29 miejscach, wspiera tekst „oryginalny” przeciwko bizantyńskiemu w 1 miejscu. Ponadto kodeks posiada 1 sobie właściwy wariant. W Listach Pawła nadano mu następujący profil tekstualny: 821 361/2 872 31S, a w Listach powszechnych – 481 71/2 262 9S. W oparciu o ten profil tekst Dziejów Apostolskich oraz Apokalipsy został zaklasyfikowany do kategorii V, natomiast tekst pozostałych ksiąg do Kategorii III. Tekst III kategorii jest jeszcze przydatny przy rekonstrukcji oryginalnego tekstu Nowego Testamentu, natomiast tekst V kategorii traktowany jest jako bezużyteczny. Profil Alanda oznacza, że tekst Dziejów i Apokalipsy przekazuje standardowy tekst bizantyński z niewielką liczbą obcych naleciałości, natomiast w Listach ma tekst mieszany, z przewagą dla elementu bizantyńskiego w Listach powszechnych. Nie potwierdza to ocen dawnych krytyków tekstu.
W Apokalipsie reprezentuje tekst, który wyszedł z recenzji Andrzeja z Cezarei, nie jest jednak doskonałym tej recenzji reprezentantem.
Niektóre warianty tekstowe.
W Hb 8,11 stosuje wariant πλησιον ("bliźniego") zamiast πολιτην ("obywatela"); wariant wspierany jest przez 81, 104, 436, 629, 630, 1985 i niektóre inne greckie minuskuły; stosuje go Wulgata, niektóre przekłady oraz Textus receptus. Krytycy tekstu uważają go za błędny.
W Ap 1,5 przekazuje λουσαντι ημας απο ("oczyścił nas z"), zamiast λυσαντι ημας εκ ("uwolnił nas od"); wariant wspierany jest przez 046, 94, 205, 209, 1006, 1859, 2042, 2065, 2073, 2138, 2432 oraz rękopisy bizantyńskiej tradycji tekstualnej. Krytycy tekstu uważają go za błędny.
Historia.
Tekst uncjalny 025 datowany jest zwykle na wiek IX, tekst minuskułu 1834 skryba odatował na rok 1301. Rękopis należał do bp Uspienskiego i od jego imienia pochodzi nazwa kodeksu. W 1862 znalazł go w kolekcji Uspienskiego Konstantin von Tischendorf. Tischendorf pożyczył go do Lipska, gdzie odczytał dolny tekst palimpsestu i wydał go w latach 1865-1869. Kodeks przechowywany jest obecnie w Rosyjskiej Bibliotece Narodowej (Gr. 225) w Petersburgu.
Na listę rękopisów Nowego Testamentu wciągnął go Tischendorf nadając mu siglum P. W 1908 Gregory nadał mu siglum 025, Hermann von Soden nadał mu siglum α 3. Obecnie stosowane jest oznaczenie P lub 025. Tekst minuskułowy Tischendorf oznakował jako 315a (dla Dziejów i Listów powszechnych) i 474p (dla Listów Pawła), Gregory w 1908 dla całego minuskułu nadał numer 1834.
Tekst Apokalipsy skolacjonował Herman Charles Hoskier. Tekst Apokalipsy w oparciu o publikację Hoskiera badał J. Schmid. Rękopis badał i sporządził jego opis wschodnioniemiecki paleograf Kurt Treu. Rękopis nie był badany przy pomocy nowoczesnych metod stosowanych przy palimpsestach.
NA27 cytuje go w niektórych księgach Nowego Testamentu. W Listach powszechnych zalicza go do rękopisów cytowanych w pierwszej kolejności, w Apokalipsie zaliczony został do rękopisów cytowanych w drugiej kolejności, w Listach Pawła cytowany jest w drugiej kolejności, natomiast w Dziejach Apostolskich w ogóle nie jest cytowany. 025 został również wykorzystany w UBS4. Minuskuł 1834 nie jest cytowany w krytycznych wydaniach Nowego Testamentu.

</doc>
<doc id="1397268" url="https://pl.wikipedia.org/wiki?curid=1397268" title="Kościół Szkocki">
Kościół Szkocki



</doc>
<doc id="1397269" url="https://pl.wikipedia.org/wiki?curid=1397269" title="La vache qui lit">
La vache qui lit

La vache qui lit – szwajcarska nagroda literacka przyznawana przez miasto Zurych twórcom literatury dziecięcej, zwana również Zürcher Kinderbuchpreis.

</doc>
<doc id="1397270" url="https://pl.wikipedia.org/wiki?curid=1397270" title="Fabio Pusterla">
Fabio Pusterla

Fabio Pusterla (ur. 1957 w Mendrisio) - szwajcarski poeta, tłumacz i eseista, tworzący w języku włoskim. Jeden ze współtwórców magazynu literackiego "Idra".
Ukończył literaturę współczesną na Uniwersytecie w Padwie. 

</doc>
<doc id="1397272" url="https://pl.wikipedia.org/wiki?curid=1397272" title="Becki Newton">
Becki Newton

Rebecca Sara Newton (ur. 4 lipca 1978 w New Haven) – amerykańska aktorka. 
Życiorys.
Dorastała w Guilford. Ukończyła historię na Uniwersytecie Pensylwania. Na początku kariery grała w musicalach oraz lokalnym teatrze. Studiowała w Europie oraz południowej Afryce. Po przeprowadzce do Nowego Jorku zaczęła grać w reklamach. Zamężna z Chrisem Diamantopoulosem, z którym wzięła ślub w 2005 roku.

</doc>
<doc id="1397277" url="https://pl.wikipedia.org/wiki?curid=1397277" title="Mistrzostwa Świata w Biathlonie 2002">
Mistrzostwa Świata w Biathlonie 2002

37. Mistrzostwa Świata w Biathlonie odbyły się 24 marca 2002 roku w Oslo. Rozgrywano tylko bieg masowy, który nie znalazł się w programie Zimowych Igrzysk Olimpijskich 2002. Polskę reprezentował tylko Tomasz Sikora, który w rywalizacji mężczyzn zajął 25. miejsce.

</doc>
<doc id="1397278" url="https://pl.wikipedia.org/wiki?curid=1397278" title="Le Morne Brabant">
Le Morne Brabant

Le Morne Brabant – półwysep na południowo-zachodnim Mauritiusie, będący najdalej na zachód wysuniętą częścią wyspy. Na półwyspie wznosi się góra Le Morne Brabant o wysokości 556 m n.p.m. Wzdłuż wybrzeży ciągną się piaszczyste plaże. Działa na nim wiele luksusowych hoteli.
W XIX wieku półwysep był schronieniem dla zbiegłych niewolników. Kiedy w 1835 roku wysłano tam oddziały wojska, aby obwieścić im zniesienie niewolnictwa, podobno rzucili się oni do morza, sądząc, że zorganizowano na nich obławę.
W 2008 roku półwysep wpisano na listę światowego dziedzictwa UNESCO.

</doc>
<doc id="1397279" url="https://pl.wikipedia.org/wiki?curid=1397279" title="Pachyaena">
Pachyaena

Pachyaena ("gruba hiena") – rodzaj silnie zbudowanego ssaka z wymarłego rzędu Mesonychia. Posiadał proporcjonalnie krótkie łapy. Pochodził z Azji, jego gatunki rozprzestrzeniły się też po Ameryce Północnej i Europie. Żył w paleocenie i wczesnym eocenie.

</doc>
<doc id="1397280" url="https://pl.wikipedia.org/wiki?curid=1397280" title="Nagroda im. Gerharta Hauptmanna">
Nagroda im. Gerharta Hauptmanna

Nagroda im. Gerharta Hauptmanna – niemiecka nagroda literacka przyznawana przez Freie Volksbühne Berlin w dziedzinie dramatu dla upamiętnienia noblisty Gerharta Hauptmanna.

</doc>
<doc id="1397287" url="https://pl.wikipedia.org/wiki?curid=1397287" title="Ekaterina Dafowska">
Ekaterina Dafowska

Ekaterina Stefanowa Dafowska (bułg. Екатерина Стефанова Дафовска; ur. 28 listopada 1975 w Czepełare) – bułgarska biathlonistka, mistrzyni olimpijska i dwukrotna medalistka mistrzostw świata.
Kariera.
Pierwszy sukces w karierze osiągnęła w 1993 roku, kiedy na mistrzostwach świata juniorów w Ruhpolding wywalczyła brązowy medal w biegu indywidualnym. Na rozgrywanych dwa lata później mistrzostwach świata juniorów w Andermatt była druga w sprincie.
W Pucharze Świata zadebiutowała 17 grudnia 1992 roku w Pokljuce, zajmując 32. miejsce w biegu indywidualnym. Pierwsze punkty (w sezonach 1984/1985-1999/2000 punktowało 25. najlepszych zawodniczek) wywalczyła 9 grudnia 1993 roku w Bad Gastein, gdzie w tej samej konkurencji zajęła 15. miejsce. Pierwszy raz na podium zawodów pucharowych stanęła 16 lutego 1995 roku w Anterselvie, kończąc rywalizację w biegu indywidualnym na drugiej pozycji. W kolejnych startach jeszcze 13 razy stawała na podium, odnosząc przy tym kolejne cztery zwycięstwa: 22 grudnia 2002 roku w Osrblie wygrała bieg pościgowy, 8 stycznia 2003 roku w Oberhofie wygrała sprint, 19 stycznia 2003 roku w Ruhpolding ponownie zwyciężyła w biegu pościgowym, a 23 stycznia 2003 roku w Anterselvie triumfowała w biegu indywidualnym. Najlepsze wyniki osiągnęła w sezonie 2002/2003, kiedy zajęła czwarte miejsce w klasyfikacji generalnej, 36 punktów za trzecią w klasyfikacji Francuzką Sylvie Becaert. W tym samym sezonie była też druga w klasyfikacji biegu indywidualnego oraz trzecia w klasyfikacji sprintu.
Na mistrzostwach świata w Anterselvie w 1995 roku zdobyła brązowy medal w biegu indywidualnym, gdzie wyprzedziły ją jedynie Corinne Niogret z Francji i Niemka Uschi Disl. Wynik ten powtórzyła podczas rozgrywanych dwa lata później mistrzostw świata w Osrblie. Tym razem lepsze okazały się Szwedka Magdalena Forsberg i Ołena Zubryłowa z Ukrainy. W zawodach tego cyklu była też między innymi czwarta w biegu pościgowym na mistrzostwach świata w Pokljuce w 1998 roku i biegu masowym podczas mistrzostw świata w Oslo w 2002 roku. Walkę o medale przegrywała tam odpowiednio z Niemką Martiną Zellner i Olgą Nazarową z Białorusi.
W 1994 roku wystartowała na igrzyskach olimpijskich w Lillehammer, gdzie zajęła 29. miejsce w sprincie i 13. miejsce w sztafecie. Na rozgrywanych cztery lata później igrzyskach w Nagano wywalczyła złoty medal w biegu indywidualnym. Był to pierwszy w historii złoty medal zimowych igrzysk olimpijskich dla Bułgarii. Pozostałe miejsca na podium zajęły wtedy Ukrainka Ołena Petrowa i Uschi Disl. Tytułu mistrzyni olimpijskiej nie obroniła podczas igrzysk olimpijskich w Salt Lake City w 2002 roku, gdzie zajęła piąte miejsce. Na tej samej imprezie blisko medalu była też w sztafecie, gdzie razem z koleżankami z reprezentacji była czwarta. Brała również udział w igrzyskach w Turynie w 2006 roku, gdzie była między innymi ósma w biegu masowym i sztafecie.
Zdobyła ponadto złoty medal w biegu indywidualnym podczas mistrzostw Europy w Mińsku w 2004 roku oraz srebrny w sztafecie i brązowy w sprincie na mistrzostwach Europy w Langdorf dwa lata później.
W 2006 roku zakończyła karierę.
Po zakończeniu kariery prowadziła hotel w Rodopach. W 2010 roku została prezydentem Bułgarskiej Federacji Biathlonu.

</doc>
<doc id="1397288" url="https://pl.wikipedia.org/wiki?curid=1397288" title="Kodeks Gwelferbytański B">
Kodeks Gwelferbytański B

Kodeks Gwelferbytański B, łac. Codex Guelferbytanus B (Gregory-Aland no. Q albo 026; von Soden ε 4) – grecki kodeks uncjalny Nowego Testamentu, paleograficznie datowany na V wiek. Zachowały się jedynie niektóre partie Ewangelii Łukasza i Ewangelii Jana. Tekst rękopisu został nadpisany i zachował się w palimpseście. Reprezentuje wczesną formę bizantyńskiej tradycji tekstualnej i jest rzadko cytowany we współczesnych wydaniach greckiego Nowego Testamentu.
Opis.
Pisany jest na pergaminowych kartach (26,5 x 21,5 cm), w dwóch kolumnach na stronę, w 28 linijkach w kolumnie. Zachowało się zaledwie 13 kart kodeksu. Litery Θ, Ε, Ο, Σ pisane są w skompresowanej formie, co jest odejściem od bardziej starożytnej formy zapisu. Tekst napisany jest majuskułą, ale literami mniejszymi niż w kodeksie "Gwelferbytańskim A". Brak akcentów i przydechów, skryba popełniał błąd itacyzmu, stosował formy gramatyczne charakterystyczne dla tradycji aleksandryjskiej. Skróty oraz ligatury stosowane są według starożytnej maniery.
Tekst dzielony jest według sekcji Ammoniusza, których numery umieszczono na marginesie, nie posiada jednak odniesień do kanonów Euzebiusza. F.H.A. Scrivener przypuszczał, że oryginalny rękopis, który później zaginął, mógł zawierać Kanony Euzebiusza pisane czerwonym kolorem.
Zachodzi nieco podobieństw do kodeksu Gwelferbytańskiego A, oba są pisane w dwóch kolumnach na stronę, stosują sekcje Ammoniusza bez odniesień do kanonów Euzebiusza.
Tekst górny palimpsestu zawiera tekst Izydora z Sewilli ("Origines" i listy), podobnie jak Kodeks Gwelferbytański A. Dolny tekst palimpsestu przypadający na kodeks B nie zawsze jest czytelny.
Tekst.
Grecki tekst kodeksu reprezentuje bizantyńską tradycję tekstualną, z pewną liczbą aleksandryjskich naleciałości. Element aleksandryjski jest charakterystyczny dla późnych rękopisów aleksandryjskich, takich jak L lub 33. Niektóre z jego wariantów, charakterystycznych dla tradycji bizantyńskiej, mogą być rezultatem harmonizacji.
Według obliczeń F.H.A. Scrivenera tekst kodeksu zgadza się z A oraz B 50 razy, popiera B przeciwko A 38 razy, zgadza się z A przeciwko B w 75 miejscach. Hermann von Soden był zdania, że w Ewangelii Jana reprezentuje aleksandryjską tradycję tekstualną.
Kurt Aland dał mu profil tekstualny 51 51/2 02 2s. Profil ten oznacza, że rękopis pięć razy wspiera tekst bizantyński przeciwko oryginalnemu, nigdy nie wspiera oryginalnego przeciwko bizantyńskiemu, pięć razy zgodny jest z bizantyńskim i oryginalnym. Posiada dwa sobie właściwe warianty. W oparciu o ten profil, tekst rękopisu został zaklasyfikowany do V kategorii Alanda. Klasyfikacja nie jest pewna ze względu na fragmentaryczność rękopisu.
Według "Claremont Profile Method" przekazuje tekst mieszany, jednak metodą tą badany był tylko w partii przypadającej na Łk 20 ze względu na fragmentaryczność rękopisu. Łk 20 również nie jest kompletny.
Historia.
Griesbach datował rękopis na VI wiek. Gregory i Aland datowali go na V wiek, obecnie również INTF datuje go na V wiek.
Historia kodeksu związana jest z kodeksem Gwelferbytańskim A, wraz z którym posłużył za materiał dla tekstów Izydora. Rękopis stał się znany dla uczonych w połowie XVIII wieku, gdy został zauważony w bibliotece w Wolfenbüttel przez Heusingera, który badał tekst grecki palimpsestu i jako pierwszy sporządził jego opis. Sądził, że tekst grecki należał do jednego greckiego rękopisu i zawierał tekst czterech Ewangelii. Nie zauważył, że niektóre teksty się dublują. Cztery lata później Franz Anton Knittel (1721–1792) rozpoznał trzy greckie dolne teksty Nowego Testamentu, dwa z nich oznakował symbolami A i B, rozpoznał też gocko-łaciński tekst, znany odtąd jako Codex Carolinus.
Franz Anton Knittel w 1762 roku jako pierwszy zidentyfikował tekst palimpsestu (łącznie z kodeksem Gwelferbytańskim A). Tekst palimpsestu odczytał Tischendorf i wydał w roku 1860. Facsimile wydał Guglielmo Cavallo w 1967. W roku 2007 opublikowany został tekst Ewangelii Jana (jego nowy odczyt).
Na listę rękopisów Nowego Testamentu wprowadził go Johann Jakob Griesbach nadając mu siglum Q. Griesbach bazował na wydaniu Knitttela. Pod takim siglum figurował na liście Tregellesa, Tischendorfa, Scrivenera i początkowo Gregory'ego. W 1908 roku Gregory nadał mu siglum 026.
We współczesnych wydaniach greckiego Nowego Testamentu Nestle-Alanda jest rzadko cytowany. W NA27 zaliczony został do rękopisów drugiego rzędu cytowania. Jest cytowany w UBS4.
Obecnie kodeks przechowywany jest w Herzog August Bibliothek w Wolfenbüttel.

</doc>
<doc id="1397289" url="https://pl.wikipedia.org/wiki?curid=1397289" title="Podział administracyjny Mauritiusu">
Podział administracyjny Mauritiusu



</doc>
<doc id="1397291" url="https://pl.wikipedia.org/wiki?curid=1397291" title="Yangtanglestes">
Yangtanglestes

Yangtanglestes – przypominający łasicę rodzaj odnalezionego w Chinach ssaka wymarłego już rzędu Mesonychia. Jest to najwcześniejszy znany nam przedstawiciel tej grupy, pojawił się bowiem już we wczesnym paleocenie. Pochodziły od niego takie żyjące razem z nim rodzaje, jak "Dissacus", "Sinonyx" oraz "Jiangxia".

</doc>
<doc id="1397292" url="https://pl.wikipedia.org/wiki?curid=1397292" title="Christian Fittipaldi">
Christian Fittipaldi

Christian Fittipaldi (ur. 18 stycznia 1971 w São Paulo) – brazylijski kierowca wyścigowy, były kierowca Formuły 1, serii Champ Car i NASCAR.
Christian otrzymał imię na cześć Christiana Heinza, zmarłego podczas wyścigu 24h Le Mans w 1963 roku. Jest on synem Wilsona i bratankiem Emersona.
Życiorys.
Uważany był na początku lat 90. za jeden z największych talentów wyścigowych. Po zwycięstwie w klasyfikacji kierowców w Formule 3000 w 1991 roku trafił on do Formuły 1, a konkretnie do zespołu Minardi. W Formule 1 zadebiutował w sezonie 1992 w Grand Prix Republiki Południowej Afryki, ale odpadł w tym wyścigu, ponieważ na 43 okrążeniu zepsuł się alternator. W sezonie 1992 zdobył jeden punkt – w Grand Prix Japonii, co dało mu 17 miejsce w klasyfikacji generalnej na koniec sezonu. Rok później było już lepiej – 3 punkty za czwarte miejsce w RPA oraz 2 za piąte w Grand Prix Monako zaowocowały trzynastym miejscem na koniec sezonu. W sezonie 1994 Fittipaldi jeździł dla ekipy Footwork, zdobył 6 punktów (dwa razy czwarte miejsce – w Grand Prix Pacyfiku i Grand Prix Niemiec), co dało mu 15 miejsce w klasyfikacji końcowej. Po tamtym sezonie odszedł z Formuły 1.
Postanowił ścigać się w serii CART. Jego pierwszym sporym sukcesem w Ameryce Północnej było drugie miejsce w wyścigu Indianapolis 500 w 1995 roku, co dało mu tytuł debiutanta roku. W 1997 roku złamał obie nogi na skutek wypadku w wyścigu Gold Coast Indy 300, ale w późniejszym czasie powrócił do ścigania się. Pierwszy wyścig w serii CART wygrał w 1999 roku, a było to na torze Road America. Fittipaldi nigdy nie zdobył tytułu mistrzowskiego tej serii (najlepsze wyniki – piąty w 1996 i 2002 roku).
Później postanowił spróbować swych sił w serii NASCAR. W latach 2001–2002 wziął udział w trzech wyścigach Nationwide Series, i mimo że nie wypadł tam rewelacyjnie, przyciągnął uwagę Richarda Petty’ego. Podpisał kontrakt z zespołem Petty Enterprises i pod koniec roku 2002 zadebiutował w Winston Cup w Phoenix. W 2003 Fittipaldi po raz pierwszy wziął udział w wyścigu Daytona 500; miało to miejsce w teamie Andy Petree Racing. Po Daytonie wrócił do Petty Enterprises. Latem na skutek odejścia Johna Andrettiego otrzymał samochód z numerem 43. Następnie na krótko wyrzucono go z zespołu, ale później przyjęto go z powrotem (tym razem jeździł z numerem 44). Po tamtym sezonie odszedł z zespołu.
W 2004 roku wygrał dla zespołu Bell Motorsports wyścig Rolex 24 at Daytona na samochodzie Doran JE4-Pontiac; sztuki tej dokonał wraz z Terrym Borchellerem, Forestem Barberem i Andym Pilgrimem.
W 2005 przeniósł się do serii Stock Car Brasil, w której ścigał się do 2007 roku.
W 2008 ścigał się w American Le Mans Series Acurą LMP2 dla Andretti Green Racing.

</doc>
<doc id="1397295" url="https://pl.wikipedia.org/wiki?curid=1397295" title="TG">
TG



</doc>
<doc id="1397299" url="https://pl.wikipedia.org/wiki?curid=1397299" title="SK Odessa">
SK Odessa

SK Odessa (ukr. Спортивний клуб «Одеса», "Sportywnyj Kłub „Odesa”") - ukraiński klub piłkarski z siedzibą w Odessie. Założony w roku 1944 jako OBO Odessa.
Historia.
Chronologia nazw: 
Zespół został założony w 1944 roku jako wojskowy klub OBO (Okręgowy Budynek Oficerów) w Odessie. W latach 1957—1959 nazywał się SKWO (Sportowy Klub Wojskowego Okręgu), a od 1960 roku SKA (Sportowy Klub Armii). W latach 1957—1959 klub reprezentował miasto Tyraspol (95 km od Odessy). Klub uczestniczył w rozrywkach piłkarskich byłego ZSRR (1958 – 1971, 1976 – 1991): 1239 meczów, 518 zwycięstw, 332 remisy, 389 porażek, różnica bramek 1551 – 1224. W 1965 i 1966 drużyna występowała w ekstraklasie (persza grupa klasy A), zawsze zajmując ostatnie (17 i 19) miejsce.
Po rozpadzie ZSRR na bazie klubu powstał cywilny klub SK Odessa. Od początku rozrywek w niezależnej Ukrainie klub występował w Wyższej Lidze. Po pierwszym sezonie 1992 klub spadł do Pierwszej Lihi. W sezonie 1997/98 oraz 1998/99 klub występował w Drugiej Lidze. Jednak problemy finansowe spowodowały, że w roku 1999 klub rozformowano. Większość piłkarzy przeszła do drugiego odeskiego klubu Czornomorec, tworząc zespół Czornomorec-2 Odessa, który występował do 2004 roku w rozrywkach ligi ukraińskiej, a później zmienił swój status na amatorski i występował w miejskich rozrywkach piłkarskich.

</doc>
<doc id="1397300" url="https://pl.wikipedia.org/wiki?curid=1397300" title="Puchar Świata w kombinacji norweskiej 2008/2009">
Puchar Świata w kombinacji norweskiej 2008/2009

Sezon 2008/2009 Pucharu Świata w kombinacji norweskiej rozpoczął się 29 listopada 2008 w fińskiej Ruce w Gundersenie, zaś ostatnie zawody z tego cyklu odbyły się 15 marca 2008 w norweskim mieście Vikersund. Konkursy zaplanowane na 13 i 14 grudnia w Libercu zostały odwołane z powodu niemożliwości przygotowania skoczni i tras biegowych ze względu na wysokie temperatury i brak śniegu.
Puchar Świata rozegrany został w 7 krajach i 11 miastach, na dwóch kontynentach (europejskim oraz w Ameryce Północnej). Najwięcej konkursów rozegranych zostało w Finlandii, Norwegii oraz w Niemczech – po 4 konkursy.
Obrońcą tytułu był Niemiec Ronny Ackermann, a najważniejszą imprezą sezonu Mistrzostwa Świata w Narciarstwie Klasycznym 2009 w Libercu, w Czechach.
Kryształową Kulę zdobył po raz pierwszy Fin Anssi Koivuranta. Wyprzedził on o 111 punktów Norwega Magnusa Moana i o 301 oczka Amerykanina Billa Demonga. W Pucharze Narodów najlepszą drużyną zostali Niemcy.
Przebieg rywalizacji.
Konkursy w Skandynawii.
 Ruka
Sezon rozpoczął się w Ruce. W pierwszym konkursie najlepszym zawodnikiem na skoczni okazał się reprezentant gospodarzy Janne Ryynänen. Drugi był Anssi Koivuranta, a na trzecim miejscu uplasował się Ronny Ackermann, który podczas biegu dogonił obydwu Finów, a na czwartej pętli (po 6 kilometrze trasy) wyszedł na prowadzenie, którego nie oddał do końca wyścigu. Na czwartym miejscu uplasował się Czech Pavel Churavý dla którego to był trzeci konkurs w którym uplasował się w pierwszej dziesiątce. W drugim konkursie najlepsi biegacze nie poradzili sobie w jednej serii skoków, co spowodowało duże straty. Lider kwalifikacji generalnej Ackermann zajmował 17. miejsce ze stratą ponad trzech minut do zwycięzcy konkursu skoków Japończykiem Daito Takahashi. W biegu Azjata nie utrzymał prowadzenia i ostatecznie zajął trzecie miejsce. Zwycięzcą okazał się Anssi Koivuranta, który po skoku był trzeci. Na drugim stopniu podium uplasował się rówieśnik Anssiego, Ryynänen.
 Trondheim
Trzeci konkurs sezonu odbył się w Trondheim. W pierwszym konkursie najlepiej na skoczni spisał się David Zauner, tuż za nim znajdował się lider Pucharu Świata Koivuranta. Skoki stały na wyższym poziomie niż Finlandii. Tylko siedmiu zawodników startowało z tzw. „fali” (na 54 zawodników). Na trasie biegowej Zauner nie zaprenentował się dobrze i szybko oddał prowadzenie Koivurancie. Chwilę później utworzyła się sześcioosobowa grupa pościgowa za Finem, która dogoniła go na 7 kilometrze. Od tego momentu trwały zmiany na trasie. Prowadził Moan, Demong. Do ostatecznej walki przyłączyli się również Niemcy Ronny Ackermann i Eric Frenzel oraz Jason Lamy Chappuis. Zwycięzcą okazał się reprezentant gospodarzy Magnus Moan, który wyprzedził Francuza Lamy-Chappuis oraz Koivurantę, który na ostatniej prostej wyprzedził Demonga. W drugim konkursie bez konkurencyjny okazał się Koivuranta, który prowadził już po konkursie skoków, a podczas biegu na 10 kilometrów tylko dokończył dzieła, zwyciężając nad Kircheisenem. Było to pierwsze podium dla tego zawodnika od roku. Jako trzeci zawody ukończył Jason Lamy Chappuis, dla którego był to pierwszy weekend w karierze w którym znalazł się dwukrotnie na podium Pucharu Świata.
Konkursy w Europie Centralnej.
 Liberec
Zaplanowane na 13 i 14 grudnia 2008 roku zawody w Libercu, zostały odwołane z powodu wysokich temperatur i braku śniegu.
 Ramsau
Po przerwie spowodowanej niekorzystnymi warunkami atmosferycznymi w Czechach, kombinatorzy norwescy przenieśli się do Ramsau, gdzie odbyły się dwa konkursy. Po raz pierwszy w sezonie skoki odbyły się na skoczni o punkcie konstrukcyjnym 90 metrów. W pierwszym konkursie na skoczni prowadził reprezentant gospodarzy Wilhelm Denifl. Tuż za nim znajdował się Amerykanin Bill Demong, który starł się głównym kandydatem do zwycięstwa konkursie. Demong jako, że jest dobrym biegaczem, szybko odrobił stratę do Austriaka i wypracował sobie trzydziestosekundową przewagę na mecie. Na drugim stopniu podium znalazł się Björn Kircheisen, zaś na najniższym stopniu podium znalazł się Jan Schmid, który po raz pierwszy stanął na podium Pucharu Świata. Podczas drugiego konkursu mimo kłopotów z konkursem skoków udało się rozegrać zawody. Na skoczni po raz kolejny najlepszy okazał się David Zauner i po raz kolejny nie znalazł się w czołówce na końcu zawodów (tym razem był 16.). Za Austriakiem znaleźli się reprezentanci Finlandii. Lauri Asikainen był drugi, a trzeci lider Pucharu Świata Anssi Koivuranta. Podczas biegu jedynym zawodnikiem z czołówki po skokach, który utrzymał się w czołówce podczas biegu został Koivuranta. Jednak to nie on na finiszu walczył o zwycięstwo. Zwycięzcą został Björn Kircheisen, który o 0,3 sekundy wyprzedził Demonga oraz o 0,5 sekundy Lamy-Chappuis.
Grand Prix Niemiec.
 Oberhof
Pierwszy konkurs w Oberhofie odbył się dzień po świętach Bożego Narodzenia. Konkurs był pierwszym zaliczanym do Grand Prix Niemiec. Podczas serii skoków najdalej skoczył lider Pucharu Świata Koivuranta, który wyprzedził o trzy punkty Lamy-Chappuis oraz Rosjanina Siergieja Maslennikowa. Ten jednak nie wytrzymał trudu biegu i spadł aż na siedemnastą pozycję. Na podium znaleźli się Magnus Moan, który wyprzedził na finiszu Amerykanina Todda Lodwicka oraz Koivurantę, który przez połowę dystansu był na czele. Ostatecznie po nietrafionej taktyce przegrał z w/w zawodnikami. Drugi konkurs trochę się przedłużył dzięki konkursowi skoków w którym po większości słabych skokach zawodników postanowiono podwyższyć rozbieg na skoczni. Ostateczni najlepszym skoczkiem okazał się David Zauner, który skoczył 135 metrów i wyprzedził aż o 10 metrów lidera Pucharu Świata – Koivurantę. Austriak miał nad Finem minutę i sekundę przewagi, jednak i tak to nie wystarczyło do utrzymania pierwszej pozycji, a nawet miejsca na podium. Podczas biegu Zauner szybko tracił przewagę wywalczoną na skoczni i na prowadzenie wyszło dwóch ścigających go zawodników (wcześniej wymieniany Koivuranta oraz Lodwick). Przez drugą część rywalizacji zawodnicy biegli razem nie forsując tempa. Na ostatnim okrążeniu (ostatnie 2 kilometry) zaatakował Fin i to on wygrał trzecie zawody w sezonie. Drugie miejsce zajął Lodwick, zaś na najniższym stopniu podium stanął Jason Lamy Chappuis, który stracił do zwycięzcy prawie piętnaście sekund.
 Schonach im Schwarzwald
Pierwszy konkurs nowego 2009 roku odbył się 3 stycznia. Na obiektach w Schonach odbyły się zawody drużynowe – pierwsze od mistrzostw świata w Sapporo. Na skoczni najlepsi okazali się Niemcy, którzy wyprzedzili Austriaków oraz Finów. Najdalszy skok oddał Mario Stecher, który jako jedyny przekroczył granicę stu metrów, skacząc 101 metrów. Na starcie biegów Niemcy mieli trzy sekundy przewagi nad Austrią i siedem nad Finami. Wróżyło to wyrównaną rywalizację i tak było przez pierwszy odcinek trasy, po którym te trzy reprezentacje znajdowały się w małych odstępach czasowych. W dalszym ciągu konkursu najpierw odpadli Finowie (podczas drugiej zmiany), a następnie Austriacy (na trzeciej zmianie) i na linii mety najlepsi okazali się Niemcy w składzie: Hettich, Frenzel, Kircheisen, Edelmann. Na drugim stopniu podium stanęli Norwegowie, dzięki świetnemu biegu Moana na ostatniej zmianie, a na najniższym stopniu podium znaleźli się zawodnicy z Austrii. Kolejne miejsca zajęły reprezentacje: Finlandii, Francji, USA, Japonii, Czech, Szwajcarii, Włoch i Rosji. ogółem wystartowało 11 sztafet. Dzień później odbył się konkurs indywidualny. Bezkonkurencyjny okazał się już po raz czwarty w tym sezonie Anssi Koivuranta, który najpierw najdalej skoczył, a następnie podczas biegu tylko utrzymywał przewagę jaką uzyskał na skoczni. Za plecami Koivuranty trwała zacięta walka o miejsca na podium. Kolejność na mecie ustalił finisz w którym uczestniczyło czterech zawodników. Linię mety kolejno przekroczyli: Bill Demong, Björn Kircheisen, Mario Stecher, który był drugi po skokach oraz Edelmann.
Zawody we Włoszech, Kanadzie i Francji.
 Val di Fiemme
Pierwszy konkurs we Włoszech odbył się w dosyć rzadkiej formule. Rozegrano zawody ze startu masowego, czyli najpierw zawodnicy wystartowali na trasie biegowej, a następnie skakali na skoczni. Najlepszy w biegu okazał się Magnus Moan, który wyprzedził Niemców Kircheisena oraz Haseneya. Nieoczekiwanie biegu nie ukończył lider Pucharu Świata – Koivuranta. Fin słabo biegał i zszedł z trasy. Widząc szansę zbliżenia się w klasyfikacji generalnej do Koivuranty, czołowi zawodnicy rozegrali konkurs skoków. Najlepszy kolejny raz okazał się Zauner, ale nie on walczył w czołówce... Zwycięzcą został Kircheisen, który skoczył 123 metry i wyprzedził Demonga o 1,5 punktu. Miejsce trzecie na podium zajął Jan Schmid. Drugiego dnia rozegrano już kombinację w sposób klasyczny (najpierw skoki, później biegi). Najlepszy rezultat na skoczni uzyskał Ronny Ackermann, który był zdecydowanym faworytem do zwycięstwa w konkursie, mając około minuty przewagi nad największymi rywalami. Niemiec jednak nie utrzymał prowadzenia i ostatecznie zajął piąte miejsce. Zwycięzcą stał się Magnus Moan, który wyprzedził o niecałe cztery sekundy finiszujących Schmida oraz Churavýego. Dla Czecha było to pierwsze podium od 2002 roku. Na skoczni nie pokazał się Koivuranta, dzięki czemu zwycięzca zmniejszył stratę do Fina do 88 oczek.
 Whistler
Po raz czwarty w historii, a pierwszy od 1994 roku Puchar Świata w kombinacji norweskiej zawitał do Kanady. Ostatni raz wtedy wygrał zawodnik ze Szwajcarii – Hippolyt Kempf. Podczas pierwszego dnia zawodów najlepszy na skoczni był Koivuranta, który wyprzedził nieoczekiwanie Billa Demonga, który w tej sytuacji stał się głównym kandydatem do zwycięstwa w konkursie. Jak się okazało na trasie biegowej Demong wyprzedził Koivurantę w połowie trasy i został zwycięzcą. Trzeci był Björn Kircheisen, który na finiszu wyprzedził Mario Stechera. Nazajutrz zawodnicy kolejny raz wystartowali na skoczni olimpijskiej w Whistler. Najdalej skoczył ponownie Anssi Koivuranta, który skoczył na odległość 140 metrów. Był to zaledwie o 0,5 metra krótszy skok od najdalszego w historii tej skoczni. Drugi pod względem długości skok oddał Stecher, który skoczył 3,5 metra krócej od Fina. Na trasie biegowej przez dłuższy czas prowadził Koivuranta, jednak tuż przed metą dogoniła go grupa pościgowa. Znajdował się w niej Magnus Moan, który zwyciężył Kircheisena i Demonga, którzy finiszowali obok siebie.
 Chaux-Neuve
Dwa tygodnie po powrocie zza oceanu kombinatorzy norwescy startowali we francuskiej miejscowości Chaux-Neuve. Po raz pierwszy od sześciu lat Puchar Świata odbył się we Francji. Konkurs skoków odbył się na skoczni K90. W pierwszym konkursie na skoczni, przy słonecznej alpejskiej pogodzie najlepszy okazał się ponownie Koivuranta (skoczył 96,5 metra), który wyprzedził reprezentanta gospodarzy Jasona Lamy-Chappuis (94,5 m). Daleko znalazł się Magnus Moan, który na starcie biegu tracił do Koivuranty 1 minutę i 48 sekund. Mimo tak dużej straty Norweg odrobił stratę do Anssiego i wygrał konkurs wyprzedzając Fina o prawie dziesięć sekund. Na trzecim miejscu podium stanął Niemiec Björn Kircheisen. Na drugi dzień pogoda we Francji się pogorszyła, ale i tak na skoczni najlepszy okazał się Koivuranta. Tym razem utrzymał swoją przewagę nad rywalami i został zwycięzcą zawodów. Drugi był Austriak Christoph Bieler, a na najniższym stopniu podium znalazł się Moan. Bardzo dobrze w obu konkursach spisał się Słoweniec Mitja Oranič, który najpierw zajął dwunaste, a drugiego dnia jedenaste miejsce. Są to najlepsze miejsca tego zawodnika w jego karierze w Pucharze Świata.
Lutowe starty w Austrii i Niemczech.
 Seefeld
Nie bez kłopotów odbyły się zawody w Seefeld. W pierwszym dniu zawodów najlepszym okazał się reprezentant gospodarzy – Mario Stecher. Był to pierwszy wygrany konkurs tego zawodnika od prawie czterech lat. Drugi na mecie zameldował się rodak Stechera Lukas Klapfer, zaś na najniższym stopniu podium uplasował się Jan Schmid. Słaby start zaliczył lider Pucharu Świata – Anssi Koivuranta, który zajął trzynaste miejsce. Drugiego dnia zawody rozegrano z problemami. Mocny wiatr spowodował, iż seria skoków nie została rozegrana. Ostatecznie do konkursu zaliczono treningowe skoki zawodników, które odbyły się dwa dni wcześniej. Najbardziej zadowolony z tego rozwiązania mógł być zadowolony David Zauner, który uzyskał najlepszy wynik (97 m). Drugi był Koivuranta, a trzeci Stecher. Na trasie biegowej najlepszym został Magnus Moan, który wyprzedził o niecałe cztery sekundy zwycięzcę poprzednich zawodów oraz Koivurantę.
 Klingenthal
W Niemczech również nie udało się rozegrać konkursu skoków. Tym razem w pierwszym konkursie zawodnicy nie mogli wystartować. Tym razem zaliczono skoki z poprzedniego dnia. Najlepiej spisał się Anssi Koivuranta, który skoczył 142 metry. Drugi Asikainen skoczył zaledwie 131,5 metra w wyniku czego lider Pucharu Świata miał ponad minute przewagi nad swoim rodakiem i był zdecydowanym faworytem do zwycięstwa. Jak się okazało Anssi utrzymał prowadzenie, ale drugi Moan stracił do Fina nieco ponad 15 sekund. Trzeci Jan Schmid stracił już ponad minutę do zwycięzcy. W niedzielę zawodnicy już mogli skakać. Jednak zmienny wiatr spowodował dużą amplitudę wyników skoków. Najlepszym został Pavel Churavý, który skoczył 142 metry. Dwóch zawodników skoczyło dalej: Zauner oraz Koivurata przeskoczyli 138 metr, jednak pierwszy obaj nie ustali swoich skoków. Czechowi nie udało się obronić pierwszej pozycji. Najpierw wyprzedził go Jason Lamy Chappuis, a następnie Bill Demong. Zwyciężył Amerykanin, który wyprzedził Francuza o 0,6 sekundy. Churavý zajął trzecie miejsce. Po tych zawodach nastąpiła trzytygodniowa przerwa w Pucharze Świata. W tym czasie zawodnicy walczyli o medale podczas Mistrzostw Świata.
Powrót do Skandynawii.
 Lahti
Pierwszymi zawodami po mistrzostwach świata były konkursy w Lahti. Pierwszego dnia najlepszym na skoczni został Anssi Koivuranta, który wyprzedził Jasona Lamy-Chappuis oraz Janne Ryynänena. Czołówka zawodów była bardzo wyrównana o czym może świadczyć fakt, iż w pierwszej szóstce różnice wynosiły 4,8 punktu, czyli 19 sekund na trasie biegu. Tutaj najlepiej spisał się Bill Demong, który po skokach był szósty, ale już na drugiej rundzie biegowej dogonił Koivurantę i Lamy-Chappuis. Następnie przez kolejne kilometry trzymał się obu zawodników, by ostatecznie zaatakować na ostatnim okrążeniu. Amerykanin zwyciężył różnicą 7,2 sekundy nad Finem. O 11,5 sekundy gorszy od zwycięzcy był Jason Lamy-Chappuis. Dzień później ponownie na skoczni najlepszy był Koivuranta. Drugi był Pavel Churavý. Blisko był również Demong. Bardzo słabo na skoczni spisał się Moan, który po serii skoków stracił do prowadzącego Fina, aż minute i pięćdziesiąt jeden sekund. Tym razem Demongowi nie udało się wyprzedzić Fina na trasie biegu, choć do końca walczył o miejsce na podium. Najlepiej na trasie spisał się Magnus Moan, który na ostatniej prostej wyprzedził najpierw Demonga, a na linii mety wyprzedził Koivurantę. O zwycięstwie decydował zapis fotokomórki.
 Vikersund
14 i 15 marca 2009 roku odbyły się dwa ostatnie konkursy Pucharu Świata w kombinacji norweskiej. Tuż przed tymi zawodami wiadomo było, że tylko dwóch zawodników miało szanse na zdobycie kryształowej kuli, ale już po pierwszym konkursie można się było spodziewać zwycięstwa w klasyfikacji generalnej Anssi Koivuranty. Fin w swoim skoku poleciał na odległość 122,5 metra. Wynik ten stał się rekordem skoczni. Pozostali zawodnicy skakali co najmniej sześć metrów krócej. Drugi był Bieler, a trzeci Klemetsen. Magnus Moan był dopiero 24. i ze stratą 1:45 min. nie udało mu się dogonić Koivuranty. Ostatecznie zwyciężył Koivuranta, przed Demongiem i Moanem. W tym momencie Fin miał już 99 punktów przewagi nad Moanem i tylko katastrofa mogła odebrać kryształową kulę Anssiemu. Ta jednak się nie zdarzyła, w drugim biegu Moan biegł słabo i zajął trzynaste miejsce, a Fin ósme. O zwycięstwo walczyło dwóch zawodników Amerykanin Bill Demong oraz Norweg Petter Tande. Ostatecznie wygrał ten pierwszy wyprzedzając o prawie dziesięć sekund Tande, tuż za nim znalazł się Mikko Kokslien, który po skokach tracił minutę i 32 sekundy i startował jako 34.

</doc>
<doc id="1397301" url="https://pl.wikipedia.org/wiki?curid=1397301" title="Tarek Thabet">
Tarek Thabet

Tarek Thabet (arab. طارق ثابت; ur. 16 sierpnia 1971
roku w miejscowości Oudhref) – tunezyjski piłkarz występujący na pozycji środkowego obrońcy.
Kariera klubowa.
Przez całą swoją piłkarską karierę Thabet był związany z klubem Espérance Tunis. Jego barwy reprezentował od 1990 do 2004 roku. W tym czasie odnosił wiele sukcesów, zarówno na szczeblu krajowym jak i międzynarodowym. Dziesięć razy sięgnął po tytuł mistrza kraju i trzy razy zdobył puchar Tunezji. Oprócz tego triumfował między innymi w rozgrywkach Arabskiej Ligi Mistrzów, Afrykańskiej Ligi Mistrzów, Superpucharu Afryki, Pucharu CAF oraz Pucharu Zdobywców Pucharów CAF.
Kariera reprezentacyjna.
W reprezentacji swojego kraju Thabet zadebiutował w 1992 roku. W 1998 roku pojechał na mistrzostwa świata, na których zespół prowadzony przez Henryka Kasperczaka zajął ostatnie miejsce w swojej grupie. Na turnieju tym Thabet wystąpił we wszystkich trzech meczach, jednak w żadnym z nich nie rozegrał pełnych 90 minut. Tunezyjczyk był także uczestnikiem kolejnych mistrzostw świata. Na boiskach Korei Południowej i Japonii ekipa "Les Aigles de Carthage" znów została wyeliminowana w fazie grupowej, jednak tym razem zawodnik Espérance Tunis nie zagrał w żadnym ze spotkań. Po mistrzostwach Thabet zakończył reprezentacyjną karierę. Dla drużyny narodowej zaliczył łącznie 70 występów i zdobył trzy gole.

</doc>
<doc id="1397302" url="https://pl.wikipedia.org/wiki?curid=1397302" title="Kodeks Moskiewski II">
Kodeks Moskiewski II

Kodeks Moskiewski II, łac. Codex Mosquensis II (Gregory-Aland no. V albo 031; Soden ε 75; sygnatura Państwowego Muzeum Historycznego w Moskwie: V.9, S.399) – grecki kodeks uncjalny Nowego Testamentu, paleograficznie datowany na IX wiek. Rękopis nie jest pełny, niektóre jego partie zostały utracone. Został przystosowany do czytań liturgicznych. Pochodzi z Athos i jest jednym z rękopisów sprowadzonych w 1655 do Moskwy. Tekst jest nisko oceniany przez współczesnych krytyków tekstu, dlatego krytyczne wydania Nowego Testamentu rzadko go cytują.
Opis.
Do dnia dzisiejszego zachowało się 220 pergaminowych kart kodeksu (15,7 × 11,5 cm) z tekstem czterech Ewangelii. Karty ułożone zostały "in octavo" (składka jest kwaternionem). Tekst pisany jest w jednej kolumnie na stronę. W każdej kolumnie znajduje się 28 linijek tekstu, stychometrycznie według rzadko stosowanego systemu przypominającego "Codex Campianus". Litery są małe i delikatne, stosowane są akcenty i punktacja (rzadko). Według oceny Matthaei, skryba pisał starannie i sumiennie.
Tekst pisany jest uncjałą do J 8,39, gdzie nagle urywa się. W XIII wieku brakujący tekst uzupełniony został tekstem minuskułowym. Ponadto występują w nim luki (Mt 5,44-6,12; 9,18-10,1; 22,44-23,35; J 21,10-fin.). W roku 1783 nie zawierał tylko Mt 22,44-23,35; J 21,10-25. Karty z tekstem Mt 5,44-6,12; 9,18-10,1 utracone zostały później.
Zawiera "Epistula ad Carpianum" oraz tablice do Kanonów Euzebiusza, umieszczone na początku rękopisu, przed Ewangeliami. Przed każdą z Ewangelii znalazły się tablice κεφαλαία (spis treści), jakkolwiek sam tekst nie został podzielony według κεφαλαία (rozdziały), a tylko według krótszych Sekcji Ammoniusza, których numery umieszczono na marginesie bocznym, z odniesieniami do Kanonów Euzebiusza (pisanymi pod numerami Sekcji Ammoniusza). Na marginesie umieszczono również noty stosowane przez lekcjonarze, dzięki czemu rękopis został przystosowany do czytań liturgicznych.
Do tego samego rękopisu dołączony został fragment „Chronologii” Hipolita z Teb, z której zachowała się tylko jedna karta.
Tekst.
Grecki tekst kodeksu reprezentuje bizantyńską tradycję tekstualną. Liczba obcych naleciałości jest niewielka. Hermann von Soden uznał ją za wczesną formę tekstu bizantyńskiego i zaklasyfikował do rodziny tekstualnej K1, dzisiaj oznaczanej symbolem E.
Kurt Aland dał mu profil 1921 1011/2 82 17s, co oznacza, że kodeks wspiera tekst bizantyński przeciwko „oryginalnemu” w 192 miejscach, współgra zarówno z tekstem bizantyńskim, jak i „oryginalnym” w 101 miejscach, wspiera tekst „oryginalny” przeciwko bizantyńskiemu w 8 miejscach. Ponadto kodeks posiada 17 sobie właściwych wariantów. W oparciu o ten profil tekst rękopisu został zaklasyfikowany do V kategorii Alanda.
Według "Claremont Profile Method", tj. metody wielokrotnych wariantów, kodeks przekazuje standardowy tekst bizantyński, zgodny z rodziną tekstualną Kx. Metodą tą przebadano tylko trzy rozdziały Ewangelii Łukasza (1; 10; 20). Kx oznacza standardowy tekst bizantyński.
Rękopis nie zawiera tekstu Mt 16,2b–3 ("znaki czasu").
Historia.
Matthaei datował kodeks na VIII wiek. Konstantin von Tischendorf, Gregory i Aland datowali go na IX wiek – jest to data, za którą opowiada się obecnie INTF.
Wczesna historia kodeksu jest nieznana. Wiadomo tylko, że w 1655 znajdował się w klasztorze Watopedi na górze Athos. Z uwagi na zamiar przystąpienia do prac nad nowym przekładem Biblii, nazwanym później Biblią moskiewską, kodeks został w 1655 przywieziony przez mnicha Arseniusza Suchanowa do Moskwy (wraz z innymi rękopisami) na prośbę patriarchy Nikona. W 1724 rękopis został uwzględniony w katalogu Atanazego Schiady. Przechowywany był w bibliotece Świętego Synodu (XCVIII). Od 1920 rękopis przechowywany jest w Państwowym Muzeum Historycznym w Moskwie (V.9, S.399).
F.C. Gross dostarczył wybór niektórych wariantów dla Wettsteina. Wettstein wykorzystał je w swoim wydaniu Nowego Testamentu, oznaczając je symbolem 87. Tekst rękopisu został skolacjonowany przez Matthaei w latach 1779 i 1783. Matthaei nadał mu też siglum V oraz opublikował pierwsze facsimile. Konstantin von Tischendorf posłużył się dziełem Matthaei w swoim wydaniu Novum Testamentum. Minuskułowy tekst Ewangelii Jana w przeszłości był klasyfikowany jako osobny rękopis. Griesbach umieścił go wśród minuskułów na pozycji 87. swojej listy, Scholz – na 250. Scrivener i Gregory włączyli go do kodeksu V (później 031). Gregory w 1908 dla całego rękopisu dał siglum 031. William Hatch opublikował jego facsimile w 1939. Rękopis badał Kurt Treu, który w 1966 sporządził opis rękopisu. Krytyczne wydania Nowego Testamentu rzadko cytują Kodeks Moskiewski II. Jest cytowany przez UBS3, ale UBS4 już go pomija. Nie jest cytowany w NA27 oraz NA28. W zdigitalizowanej formie dostępny jest na stronie INTF; dostęp jednak jest ograniczony wyłącznie dla celów badań naukowych.

</doc>
<doc id="1397303" url="https://pl.wikipedia.org/wiki?curid=1397303" title="Triisodontidae">
Triisodontidae

Triisodontidae lub Triisodontinae - wymarła rodzina lub podrodzina ssaków z kladu Laurasiatheria. Większość z nich zamieszkiwała Amerykę Północną w paleocenie, aczkolwiek możliwy przedstawiciel tej rodziny "Andrewsarchus" znany jest z późnoeoceńskiej Azji. Rodzina ta obejmowała pierwsze wielkie drapieżniki Ameryki Północnej po wyginięciu dinozaurów. Od przedstawieli grupy Mesonychia różniły się one prostotą zębów.
Ich pozycja filogenetyczna jest niepewna. Część naukowców uważa Triisodontidae/Triisodontinae za podrodzinę w obrębie rodziny Arctocyonidae, uznając je jednocześnie za możliwych przodków Mesonychia, inni natomiast klasyfikują je jako odrębną rodzinę należącą do Mesonychia. Analizy kladystyczne dają różne rezultaty; niektóre sugerują, że Triisodontidae/Triisodontinae mogły być blisko spokrewnione z Arctocyonidae, inne sugerują, że mogły one być siostrzane do kladu tworzonego przez Mesonychia i walenie, a jeszcze inne - że nie były one blisko spokrewnione ani z Arctocyonidae, ani z Mesonychia. Niepewna jest przynależność rodzaju "Andrewsarchus" do tej rodziny/podrodziny. Jako pierwszy zaliczył go do Triisodontinae Leigh Van Valen (1978); część późniejszych autorów także zaliczała go do tej podrodziny/rodziny, jednak inni autorzy zaliczali go do rodziny Mesonychidae. Szereg analiz kladystycznych z ostatnich lat sugeruje, że "Andrewsarchus" nie należał ani do Mesonychidae, ani do Triisodontidae/Triisodontinae.

</doc>
<doc id="1397304" url="https://pl.wikipedia.org/wiki?curid=1397304" title="Anders Sunesen">
Anders Sunesen

Anders Sunesen (także "Andreas", "Suneson", "Sunesøn", łacina "Andreas Sunonis") (około 1167–1228) – duński arcybiskup Lund od śmierci Absalona, czyli od 21 marca 1201 aż do swojej śmierci w 1228.
Studiował we Francji, Anglii i we Włoszech od lat 80. do początku lat 90. XI wieku, jeszcze przed zakończeniem studiów podejmując się nauczania przyszłych misjonarzy. Po ukończeniu studiów, według Kroniki Henryka Łotysza na przełomie 1206 i 1207 roku nauczał w Rydze teologii i przystąpił do wysyłania księży na misję wśród okolicznych pogan. Przez kolejne lata przebywał na świeżo zdobytych przez chrześcijan terenach, co wskazuje na jego zaangażowanie w misję ich nawracania. Między innymi, w latach 1219-1221 rezydował w północnej Estonii. Wpływ na zaangażowanie w misje mogło mieć jego pochodzenie z duńskiej rodziny magnackiej, jego przodkowie ze strony ojca uczestniczyli w wyprawach krzyżowych do Ziemi Świętej.
Ostatnie lata życia spędził na północnym wschodzie Skanii, gdzie zmarł na wyspie Ivön na jeziorze Ivösjön w 1228. Niektórzy naukowcy spekulują, że przyczyną jego śmierci mógł być trąd.

</doc>
<doc id="1397305" url="https://pl.wikipedia.org/wiki?curid=1397305" title="Melizanda (królowa Jerozolimy)">
Melizanda (królowa Jerozolimy)



</doc>
<doc id="1397306" url="https://pl.wikipedia.org/wiki?curid=1397306" title="Kobieta w czasach wypraw krzyżowych">
Kobieta w czasach wypraw krzyżowych

Kobieta w czasach wypraw krzyżowych (fr. "La femme au temps des croisades") – książka francuskiej mediewistki Régine Pernoud. Wydana po raz pierwszy w 1990, w Polsce ukazała się w 1995.
Opisuje losy kobiet w dobie wypraw krzyżowych, skupiając się głównie na przedstawicielkach rodzin królewskich (jak np. Melisanda, Izabela, Blanka Kastylijska).

</doc>
<doc id="1397307" url="https://pl.wikipedia.org/wiki?curid=1397307" title="Cmentarz żydowski w Pile">
Cmentarz żydowski w Pile

Cmentarz żydowski w Pile – założony w 1627 roku znajdował się przy obecnym pl. Domańskiego. Po powiększeniu w 1854 roku zajmował powierzchnię 0,8 ha. W 1896 roku wzniesiono dom przedpogrzebowy, powiększony następnie w 1924 roku. W połowie lat dwudziestych na cmentarzu wzniesiono pomnik żołnierzy żydowskich poległych w czasie I wojny światowej. Cmentarz został zniszczony przez nazistów w czasie II wojny światowej a na jego miejscu urządzono park. Obecnie na terenie pocmentarnym znajduje się przedszkole i sala gimnastyczna szkoły policji.

</doc>
<doc id="1397308" url="https://pl.wikipedia.org/wiki?curid=1397308" title="Codex Monacensis">
Codex Monacensis

Kodeks Monachijski, łac. Codex Monacensis, oznaczany symbolami X albo 033 (Gregory-Aland); A3 (von Soden) – grecki kodeks uncjalny Nowego Testamentu z tekstem czterech Ewangelii, paleograficznie datowany na X wiek. Brak not marginalnych, znaczne partie rękopisu zostały utracone, obecna kolejność kart odbiega od oryginalnej. Jest cytowany w niektórych krytycznych wydaniach greckiego Nowego Testamentu.
Opis.
Kodeks zawiera 160 pergaminowych kart (37,5 na 25,5 cm) z tekstem czterech Ewangelii. Tekst ewangeliczny został opatrzony komentarzem. Komentarz na ogół jest autorstwa Chryzostoma. Najbardziej obszerny komentarz zawierają Ewangelia Mateusza i Jana. Ewangelia Marka nie ma komentarza. Komentarz często przybiera formę pytań i odpowiedzi. Rękopis nie dotrwał w całości do czasów współczesnych i ma wiele luk.
Kodeks był pisany na grubym pergaminie atramentem koloru czerwonobrunatnego. Tekst napisany został dwoma kolumnami na stronę, 45 linijek w kolumnie, bardzo elegancką uncjałą. Uncjała jest niewielka, prosta, czasem ściśnięta, stosuje przydechy i akcenty. Komentarz pisany jest minuskułą. Tekstu nie podzielono ani według κεφαλαια (rozdziały), ani według krótkich Sekcji Ammoniusza, brakuje również not liturgicznych na marginesie. Tischendorf zauważył, że minuskułowy tekst komentarza jest pod względem paleograficznym podobny do oksfordzkiego rękopisu Platona z roku 895 (MS. E. D. Clarke 39).
Tekst ewangeliczny opatrzony został komentarzem (z wyjątkiem Ewangelii Marka), zapisanym minuskułą. Ewangelie są ułożone według zachodniego porządku (Mateusz, Jan, Łukasz, Marek). Obecna kolejność kart odbiega od pierwotnej, karty Ewangelii Mateusza znajdują się zarówno na początku, jak i na końcu rękopisu. Dlatego dawniejsi badacze sądzili (np. Tregelles, Scrivener), że Ewangelie były uporządkowane według następującej kolejności: Jan, Łukasz, Marek, Mateusz. Prawdopodobnie karty zostały przemieszane podczas oprawiania rękopisu. Po badaniach przeprowadzonych przez Gregory’ego przyjmuje się, że kolejność Ewangelii jest typu zachodniego.
Do naszych czasów zachowały się następujące partie tekstu ewangelicznego:
Tekst.
Tregelles ocenił niegdyś, że tekst zawiera dużo starożytnych wariantów. Hermann von Soden był zdania, że tekst ma pochodzenie antiocheńskie i należy do podgrupy komentarzy antiocheńskich. Ten typ tekstu von Soden oznaczał przy pomocy siglum A. Grecki tekst kodeksu reprezentuje bizantyńską tradycję tekstualną, z niewielką liczbą obcych naleciałości przypominających tekst aleksandryjski.
Kurt Aland dał mu profil tekstualny 1181, 531/2, 62, 14S, co oznacza że 118 razy wspiera tekst bizantyński przeciwko oryginalnemu, 53 razy zgodny jest z tekstem bizantyńskim i oryginalnym, 6 razy wspiera tekst oryginalny przeciwko bizantyńskiemu, posiada ponadto 14 sobie właściwych wariantów. Aland zaklasyfikował go do Kategorii V. Oznacza to, że tekst rękopisu zawiera mało starożytnych wariantów.
Według "Claremont Profile Method", tj. metody wielokrotnych wariantów, kodeks przekazuje tekst mieszany, pochodzący z różnych tradycji tekstualnych. Metodą tą przebadano tylko dwa rozdziały Ewangelii Łukasza (1 i 10). Rozdział 10. jest fragmentaryczny i wykazuje pewne inklinacje do tekstu aleksandryjskiego. Rozdział 20. nie był badany, ponieważ rękopis ma lukę w tym miejscu. Profil ten różni się od profilu Alanda, dotyczy jednak niewielkiej próbki tekstu rękopisu. Z drugiej strony profil Alanda opiera się na wybranych miejscach Nowego Testamentu (w ogóle nie dotyczy Ewangelii Jana, gdzie jest dużo niebizantyńskiego elementu).
Rękopis nie zawiera tekstów Mt 16,2b–3 ("znaki czasu") i Pericope adulterae (Jan 7,53–8,11). Oba teksty uważane są za nieautentyczne przez krytyków tekstu. Brak Mt 16,2b–3 wspierany jest przez 01, 03, 036, "f"13, 579. Brakuje wiersza Jan 14,14, w czym jest wspierany przez rękopisy rodziny Lake’a ("f"1), minuskuły 565, 1009 i 1365 oraz lekcjonarze 76 i 253.
Historia.
Griesbach sądził, że rękopis został sporządzony w XI wieku. Scrivener datował go na koniec IX lub początek X wieku, biorąc jako punkt odniesienia oksfordzki rękopis dzieł Platona z roku 895 napisany w Konstantynopolu (MS. E. D. Clarke 39). Gregory datował go na wiek X. Obecnie datowany jest zwykle na wiek X i jest to oficjalna data, jaką podaje INTF.
Wczesna historia rękopisu jest nieznana, nieznane jest miejsce, w którym powstał. Wiadomo natomiast, że przez pewien czas przechowywany był w Rzymie, w bibliotece kolegium jezuickiego w Ingolstadt, w Landshut (od 1803). W 1827 roku trafił do Monachium, gdzie obecnie przechowywany jest na Uniwersytecie Ludwika i Maksymiliana (= 2° Cod. ms. 30).
Ignatius von Weitenauer, niemiecki jezuita z Innsbrucka, odnotował w 1757 roku, że rękopis należał niegdyś do Gerharda Vossa (1577–1649), holenderskiego profesora, który podarował go bibliotece w Ingolstadt. Na pierwszej karcie widnieją dwie noty związane z osobą Vossa: „Doctori Gerardo Vossio pro publico ecclesiae bono” oraz „Gerardus Vossius ad publicandum patribus soc. Jes. Ger. communica[vit?]”.
Gdy był przechowywany w Ingolstadt, Joseph Dobrovsky przejrzał niektóre jego partie tekstu w Ewangelii Łukasza i Jana oraz przesłał wybór niektórych jego wariantów tekstowych dla Griesbacha, na potrzeby jego wydania Nowego Testamentu (wydany w 1796). Tekst rękopisu został niedokładnie skolacjonowany przez Scholza. Ponownie skolacjonowali go Tischendorf w 1844 i Tregelles w 1846 roku, którzy następnie uzgodnili wyniki swojej pracy.
Dean Burgon badał rękopis w 1872 roku, a Johannes Bruder w 1882 roku. Burgon opublikował jego faksymile, było ono jednak na tyle słabej jakości, że Scrivener opublikował nowe faksymile w 1883 roku. Gregory badał rękopis dwukrotnie, w 1887 i 1888 roku. Za drugim razem sprawdził kolejność kart w rękopisie. Heinrich Joseph Vogels opublikował faksymile kodeksu w 1929 roku, William Hatch w 1939.
Na listę rękopisów Nowego Testamentu wprowadził go Griesbach, nadając mu siglum X. Griesbach nie widział rękopisu, bazował na opisie sporządzonym przez Josepha Dubrovskyego. Hermann von Soden nadał mu siglum A3. W 1908 roku Gregory nadał mu siglum 033.
Rękopis był cytowany w UBS3, jest rzadko cytowany w NA26, NA27 i UBS4. Został wykorzystany w "Synopsis Quattuor Evangeliorum" Alanda.

</doc>
<doc id="1397310" url="https://pl.wikipedia.org/wiki?curid=1397310" title="Cecil Kellaway">
Cecil Kellaway

Cecil Kellaway (ur. 22 sierpnia 1893 w Kapsztad, zm. 28 lutego 1973 w Hollywood) − brytyjski aktor z pochodzenia Południowoafrykańczyk. Dwukrotnie nominowany do Oscara za role drugoplanowe w filmach "The Luck of the Irish" i "Zgadnij, kto przyjdzie na obiad".

</doc>
<doc id="1397311" url="https://pl.wikipedia.org/wiki?curid=1397311" title="Chilotherium">
Chilotherium

Chilotherium – wymarły rodzaj nosorożca zamieszkujący dzisiejsze Europę i Azję w miocenie i pliocenie.
Gatunki.
Między innymi:

</doc>
<doc id="1397313" url="https://pl.wikipedia.org/wiki?curid=1397313" title="Ludmiła Anańka">
Ludmiła Anańka

Ludmiła Arkadzjeuna Anańka (biał.: Людміла Аркадзьеўна Ананька; ros.: Людмила Аркадьевна Ананько, "Ludmiła Arkadjewna Anańko"; ur. 19 kwietnia 1982 w Nowogródku) – białoruska biathlonistka, brązowa medalistka mistrzostw świata.
Kariera.
Ludmiła Anańka w zawodach międzynarodowych zadebiutowała na mistrzostwach Europy w Zakopanem w 2000 roku. Zdobyła tam srebro w sztafecie, a w sprincie zajęła piąte miejsce. Podczas rozgrywanych rok później mistrzostw świata juniorów w Chanty-Mansyjsku zdobyła brązowy medal w biegu pościgowym. Trzecie miejsce zajęła też w sprincie na mistrzostwach świata juniorów w Ridnaun w 2002 roku. Ponadto podczas mistrzostw świata juniorów w Kościelisku w 2003 roku zwyciężyła w sprincie, a w biegu indywidualnym była trzecia.
W Pucharze Świata zadebiutowała 11 lutego 2002 roku w Salt Lake City, gdzie nie ukończyła biegu indywidualnego. Pierwsze punkty wywalczyła 11 marca 2004 roku w Oslo, kiedy była piętnasta w sprincie. Nigdy nie stanęła na podium indywidualnych zawodów pucharowych, najwyższą lokatę wywalczyła 10 marca 2007 roku w Oslo, kończąc rywalizację w biegu pościgowym na szóstej pozycji. Najlepsze wyniki osiągnęła w sezonie 2006/2007, kiedy zajęła 35. miejsce w klasyfikacji generalnej.
Podczas mistrzostw świata w Hochfilzen w 2005 roku wspólnie z Jekatieriną Iwanową, Olgą Nazarową i Ołeną Zubryłową zdobyła brązowy medal w sztafecie. Była też między innymi czwarta w tej konkurencji na mistrzostwach świata w Chanty-Mansyjsku dwa lata wcześniej i szesnasta w biegu indywidualnym podczas mistrzostw świata w Anterselvie w 2007 roku. Ponadto czterokrotnie zdobywała medale mistrzostw Europy, w tym złote w sztafecie na mistrzostwach Europy w Langdorf (2006) i mistrzostwach Europy w Bansku (2007). Jest też mistrzynią świata w biathlonie letnim w sztafecie z 2003 roku.
W 2002 roku wystartowała na igrzyskach olimpijskich w Salt Lake City, gdzie wystartowała tylko w biegu indywidualnym, jednak nie ukończyła rywalizacji. Brała też udział w igrzyskach w Turynie w 2006 roku, zajmując 42. miejsce w sprincie oraz czwarte w sztafecie
Osiągnięcia.
Puchar Świata.
Miejsca na podium chronologicznie.
Anańka nigdy nie stanęła na podium zawodów indywidualnych PŚ.

</doc>
<doc id="1397314" url="https://pl.wikipedia.org/wiki?curid=1397314" title="Zbigniew Mikielewicz">
Zbigniew Mikielewicz

Zbigniew Mikielewicz (ur. 25 lutego 1956) – polski rzeźbiarz, malarz i scenograf.
Biografia.
W 1982 roku uzyskał dyplom w zakresie rzeźby w pracowni prof. Barbary Bieniulis-Strynkiewicz na Wydziale Sztuk Pięknych UMK w Toruniu. W 2010 uhonorowany Medalem „Thorunium”.
Twórczość.
Był projektantem rzeźb i pomników umieszczonych w przestrzeni publicznej m.in.: 
W czerwcu 2008 w Toruniu uruchomiono fontannę "Cosmopolis" wykonaną według jego koncepcji, jednak liczba zmian wprowadzonych przez wykonawców spowodowała, że Zbigniew Mikielewicz odmówił sygnowania jej swoim nazwiskiem.

</doc>
<doc id="1397315" url="https://pl.wikipedia.org/wiki?curid=1397315" title="Rozetki Flexnera-Wintersteinera">
Rozetki Flexnera-Wintersteinera

Rozetki Flexnera-Wintersteinera (ang. Flexner-Wintersteiner rosette) – grupy komórek nowotworowych tworzących uporządkowane układy przypominające rozetki. Opisywane w siatkówczakach ("retinoblastoma"), szyszyniakach zarodkowych ("pineoblastoma") i nabłoniakach rdzeniakowych ("medulloepithelioma"). Opisali je amerykański patolog Simon Flexner w 1891 roku, i austriacki okulista Hugo Wintersteiner w 1897 roku.

</doc>
<doc id="1397316" url="https://pl.wikipedia.org/wiki?curid=1397316" title="Andrzej Rachuba">
Andrzej Rachuba

Andrzej Wojciech Rachuba (ur. 29 maja 1951 w Pułtusku) – polski historyk, specjalizujący się w historii nowożytnej, prezes Towarzystwa Miłośników Historii.
Życiorys.
W 1975 obronił pracę magisterską na Uniwersytecie Warszawskim. W 1979 uzyskał stopień doktora na Wydziale Historycznym UW, na podstawie pracy "Wielkie Księstwo Litewskie wobec rokoszu Jerzego Lubomirskiego 1664–1667", napisanej pod kierunkiem Tadeusza Wasilewskiego, a w 1989 stopień doktora habilitowanego w Instytucie Historii Polskiej Akademii Nauk. W 1999 otrzymał tytuł profesora.
Pracuje w Instytucie Historii PAN, pełni funkcję kierownika Pracowni Nauk Pomocniczych Historii i Edytorstwa oraz przewodniczy Radzie Naukowej Instytutu. Specjalizuje się w historii nowożytnej Polski oraz Wielkiego Księstwa Litewskiego. Pełni funkcję wiceprezesa Polskiego Towarzystwa Heraldycznego, a od 1996 jest prezesem Towarzystwa Miłośników Historii.
Został wybrany na członka Komitetu Nauk Historycznych PAN na kadencję 2020–2023.
Postanowieniem Prezydenta RP z dnia 30 czerwca 2009 "za wybitne zasługi w propagowaniu wiedzy o wspólnym dziedzictwie historycznym narodów tworzących Rzeczpospolitą Obojga Narodów" został odznaczony Krzyżem Oficerskim Orderu Odrodzenia Polski.
W 2010 wszedł w skład komitetu poparcia Jarosława Kaczyńskiego w wyborach prezydenckich.

</doc>
<doc id="1397317" url="https://pl.wikipedia.org/wiki?curid=1397317" title="Herb powiatu chełmińskiego">
Herb powiatu chełmińskiego

Herb powiatu chełmińskiego w polu czerwonym wizerunek orła srebrnego ze złotą koroną na szyi i takąż przepaską przez skrzydła zakończoną trójliściem oraz ramieniem zbrojnym w srebrną szablę, wyrastającym z barku; dziób, język i szpony o barwie złotej. Na piersi orła tarcza sercowa w polu srebrnym dwie belki faliste czerwone.
Herb został ustanowiony "Uchwałą nr XXVI/134/2001 Rady Powiatu w Chełmnie z dnia 25 kwietnia 2001 r."

</doc>
<doc id="1397318" url="https://pl.wikipedia.org/wiki?curid=1397318" title="Cmentarz żydowski w Dzierzgoniu">
Cmentarz żydowski w Dzierzgoniu

Cmentarz żydowski w Dzierzgoniu – powstał najpewniej około 1838 i znajduje się przy dzisiejszej ul. Słonecznej, obok całkowicie zaniedbanego cmentarza ewangelickiego. Ma powierzchnię 0,17 ha. Do dziś zachowało się około trzydziestu nagrobków, z których najstarszy pochodzi z 1861. Cmentarz jest ogrodzony murem.

</doc>
<doc id="1397319" url="https://pl.wikipedia.org/wiki?curid=1397319" title="Crawling in the Dark">
Crawling in the Dark

Crawling in the Dark – debiutancki singel zespołu Hoobastank z płyty Hoobastank. Singiel został wydany 2 kwietnia 2001 roku.

</doc>
<doc id="1397320" url="https://pl.wikipedia.org/wiki?curid=1397320" title="Jaworzynka (dopływ Dunajca)">
Jaworzynka (dopływ Dunajca)

Jaworzynka – potok, prawy dopływ Dunajca o długości 11,66 km.
Potok płynie w Beskidzie Sądeckim, w Paśmie Radziejowej. Jego źródło znajduje się na północ od szczytu Wielkiej Przehyby, na wysokości ok. 1130 m n.p.m. Jaworzynka płynie stąd na ogół na północ, doliną usytuowaną pomiędzy grzbietem Będzikówki i jego odgałęzieniami na zachodzie, a grzbietem Jaworzynki i Zgrzypów na wschodzie. W środkowym biegu wpływa do miejscowości Gaboń, ciągnącej się potem kilka kilometrów wzdłuż doliny, a następnie wpływa do Gołkowic Górnych. Tam uchodzi do Dunajca (ok. 320 m n.p.m.).
Prawie na całej długości potoku przebiega wzdłuż niego asfaltowa droga biegnąca przez Gaboń na Przehybę. Przy najwyżej położonych zabudowaniach znajduje się leśniczówka. Biegnie tędy również szlak rowerowy.

</doc>
<doc id="1397322" url="https://pl.wikipedia.org/wiki?curid=1397322" title="Świadkowie Jehowy w Albanii">
Świadkowie Jehowy w Albanii

Świadkowie Jehowy w Albanii – społeczność wyznaniowa w Albanii, należąca do ogólnoświatowej wspólnoty Świadków Jehowy, licząca w 2022 roku 5577 głosicieli, należących do 83 zborów. Na dorocznej uroczystości Wieczerzy Pańskiej w 2022 roku zgromadziło się 12 106 osób. Działalność miejscowych oraz kosowskich głosicieli koordynuje Biuro Oddziału w Mëzez k. Tirany.
Historia.
Początki.
Na początku drugiej dekady XX wieku dwóch albańskich emigrantów, Thanas (Nasho) Idrizi i Costa Mitchell, przyjęło nauki Badaczy Pisma Świętego i zostało ochrzczonych. Costa Mitchell prowadził działalność wśród Albańczyków w Bostonie, natomiast Nasho Idrizi jako pierwszy Albańczyk w 1922 roku powrócił ze Stanów Zjednoczonych do miasta Gjirokastra, aby prowadzić działalność kaznodziejską w Albanii. Wkrótce pojawili się pierwsi zainteresowani. Do Albanii powrócił również Sokrat Duli, ochrzczony w Stanach Zjednoczonych, który wiedzą biblijną dzielił się ze swoim bratem Thanasem (Athanem Doulisem). W połowie lat 20. powrócił również Spiro Vruho.
W 1924 roku do nadzorowania działalności w Albanii wyznaczono rumuńskie Biuro Oddziału. W języku albańskim wydano książkę "Harfa Boża" oraz broszury "Pożądany rząd" i "Ucisk świata – dlaczego?", które szybko rozeszły się wśród Albańczyków. W roku 1925 w kraju działalność prowadziły 3 niewielkie zbory. W roku 1926 w kraju działało około 15 głosicieli, a w Stanach Zjednoczonych około 30 albańskich głosicieli. W 1927 roku w Albanii na uroczystości Wieczerzy Pańskiej ("Pamiątce") zebrało się 27 osób. W tym czasie Albańczycy głosiciele w Stanach Zjednoczonych na ogół należeli do zborów angielsko- lub greckojęzycznych, jednak niedzielne zebrania organizowali w języku ojczystym. W latach 20. i 30. XX wieku uczestniczyli w konwencjach przedstawianych w języku greckim, jednak mieli osobne plakietki z napisem: „Trzydniowa konwencja albańskich Badaczy Pisma Świętego”. Później w Bostonie około 60 osób wysłuchiwało niedzielnych wykładów publicznych w języku albańskim.
W 1928 roku przyjechali ze Stanów Zjednoczonych Lazar Nasso, Petro Stavro i dwaj inni głosiciele, którzy rozpoczęli wyświetlanie filmu "Fotodrama stworzenia". W tym samym roku w Bostonie wydano w języku albańskim śpiewnik "Pieśni na chwałę Jehowy", a później także kolejne broszury.
Od roku 1930 nadzór nad działalnością w Albanii przejęło greckie Biuro Oddziału, co trwało do roku 1993. W 1932 roku z Grecji przyjechał nadzorca podróżujący, który udzielił albańskim głosicielom wielu zachęt oraz umocnił ich. W latach 30. XX wieku działalność Świadków Jehowy (przyjęcie nowej nazwy w 1931 roku) w Albanii nadzorował Mihal Sveci.
Przez pewien czas władze Albanii konfiskowały sporo publikacji biblijnych. Jednak w 1934 roku Ministerstwo Sprawiedliwości wydało rozporządzenie rozesłane do wszystkich prefektur, w którym informowało, że literatura Świadków Jehowy może być legalnie rozpowszechniana. Zwrócono też wszystkie książki i broszury wcześniej skonfiskowane. Siedmiu głosicieli, korzystając z wynajętego samochodu, rozpowszechniało książki w odległych miastach. Dzięki temu w latach 1935 i 1936 rozpowszechniono ponad 6500 publikacji biblijnych.
Pod koniec lat 30. XX wieku Nasho Idrizi w centrach miast odtwarzał gramofonowe wykłady biblijne Josepha F. Rutherforda w języku angielskim, a następnie sam je tłumaczył na język albański. Zebrania przeprowadzano w języku albańskim, korzystając ze „Strażnicy” w języku greckim, francuskim lub włoskim. Każdy z uczestników zebrania sam sobie tłumaczył omawiany materiał. Podobnie zbór albański w Bostonie korzystał z greckiego wydania „Strażnicy”.
Gdy w roku 1938 do Bostonu przyjechały dwie siostry króla Albanii Zogu I, rodzeństwo Świadków Jehowy z albańskiego zboru w Bostonie, Nicholas i Lina Christo, złożyło im wizytę w hotelu i zostali życzliwie przyjęci. Wśród osób towarzyszących księżnym był również albański ambasador w Stanach Zjednoczonych, Faik Konica. Poinformowano księżne o działalności Świadków Jehowy w Albanii oraz poproszono, by księżne użyły swych wpływów, aby umożliwić albańskim Świadkom Jehowy działalność bez przeszkód. Jak się okazało podczas rozmowy, ambasador Konica był zaznajomiony z wierzeniami Świadków Jehowy i im przychylny.
Okres II wojny światowej.
W roku 1939 Albania została zajęta przez włoskich faszystów. Zarówno działalność kaznodziejska prowadzona przez Świadków Jehowy, jak również rozpowszechnianie literatury biblijnej, zostały obłożone zakazem. Latem skonfiskowano 15 tysięcy publikacji biblijnych. 6 sierpnia 1940 roku w miejscowości Këlcyra faszyści aresztowali dziewięciu głosicieli. Później przeniesiono ich do więzienia w Tiranie, gdzie przez osiem miesięcy byli przetrzymywani bez procesu. Następnie zostali skazani na kary od dziesięciu miesięcy do dwóch i pół roku pozbawienia wolności. Mimo to w roku 1940 zanotowano 50 głosicieli.
W trakcie II wojny światowej albańscy Świadkowie Jehowy zachowywali neutralność, co wiązało się również z odmową podejmowania służby wojskowej i groziło rozstrzelaniem bez sądu. Do końca wojny 15 głosicieli trafiło do więzień. Dwóch z nich wywieziono do obozów koncentracyjnych, gdzie jednego zakatowano na śmierć. Jak się okazuje, w tym samym czasie niektórych Świadków Jehowy w Stanach Zjednoczonych aresztowano za odmowę walki przeciw państwom Osi.
Pod koniec wojny w Albanii w trakcie działań wojennych zniszczono magazyn celny, w którym zgromadzono skonfiskowaną Świadkom Jehowy literaturę biblijną, co umożliwiło odzyskanie części publikacji. W 1944 roku, gdy wojska niemieckie już się wycofały, zwrócono się do rządu tymczasowego o pozwolenie na dodrukowanie broszur, które nie zostało jednak przyznane.
Represje komunistyczne.
Po proklamowaniu Albańskiej Republiki Ludowej Świadkom Jehowy skonfiskowano publikacje biblijne oraz odebrano pozostałe niewielkie zapasy papieru i kilka ostatnich maszyn do pisania. Wszelkie próby uzyskania zgody na publikowanie literatury spotykały się z odmową i groźbami. W roku 1946 udział w wyborach stał się obowiązkiem, a każdy, kto się uchylał, był traktowany jak wróg publiczny. Zakazano urządzania zebrań, a działalność kaznodziejska została uznana za poważne przestępstwo. W roku 1947 w Tiranie aresztowano grupę 15 głosicieli biorących udział w kampanii kaznodziejskiej. Aresztantom podarto Biblie i się nad nimi znęcano. Wypuszczono ich na wolność, lecz zabroniono opuszczać miejsce zamieszkania bez zgody milicji.
Po tym zdarzeniu bostońscy Świadkowie Jehowy, podczas pobytu w mieście albańskiej delegacji do Organizacji Narodów Zjednoczonych, w hotelu spotkali się z przewodniczącym Hysni Kapo, który życzliwie przyjął delegację i bez uprzedzeń wysłuchał petycji. Następnie 22 marca 1947 roku wysłano uprzejmy dwustronicowy list, przedstawiający sytuację Świadków Jehowy w Albanii, do Envera Hodży, w którym wyjaśniono postawę Świadków Jehowy. Jednak mimo tego listu trudności jeszcze się nasiliły.
Neutralna postawa Świadków Jehowy ściągała na nich coraz surowsze represje. W roku 1948, w czasie obchodów Wieczerzy Pańskiej, w małej miejscowości milicja brutalnie przez kilka godzin pobiła sześcioro zgromadzonych. Po kilku tygodniach aresztowano Świadka wygłaszającego w dniu Pamiątki okolicznościowy wykład i znęcano się nad nim. Wobec Sotira Ceqi z Tirany, dwukrotnie przyłapanego podczas działalności kaznodziejskiej, dopuszczano się tortur, m.in. wielokrotnie rażąc go prądem. W podobny sposób znęcano się też nad innymi. W okresie tym panujące warunki utrudniały komunikowanie się głosicieli, co utrudnia dokładną ocenę sytuacji Świadków Jehowy. Jednak mimo tych represji w roku 1949 w działalności kaznodziejskiej uczestniczyło 71 osób. W tym czasie 20 głosicieli przebywało w więzieniach, niektórzy skazani na pięć lat.
W latach 50. XX wieku Albania zaczęła odcinać się od świata. Świadkowie Jehowy w tym kraju zostali odizolowani od zagranicznych współwyznawców. Jednak dwóm głosicielom udało się wysłać do Szwajcarii kilka listów i pocztówek, a także otrzymać zakodowane odpowiedzi w języku francuskim lub włoskim. W roku 1957 osiągnięto najwyższą liczbę głosicieli – 75 osób. Podejmowano też próby wydawania publikacji biblijnych przemyconych do Albanii i tłumaczonych z języka greckiego, które następnie przekazywano do kilku miast. Niektórzy za odmowę przyjęcia książeczki wojskowej trafili na kilka miesięcy do więzienia.
Pod koniec lutego 1961 roku po długich staraniach do Albanii przyjechał John Marks, albański emigrant mieszkający w Stanach Zjednoczonych. W Albanii przebywał do końca marca. W tym czasie w Tiranie spotkał się osobiście z 30 głosicielami, zostawiając im przemycone publikacje biblijne oraz udzielając wielu zachęt. Zapoznał się z trudną sytuacją Świadków Jehowy w Albanii, z których wielu straciło pracę i zostało internowanych. Były to pierwsze odwiedziny z zagranicy od 24 lat. 30 marca, w dniu Wieczerzy Pańskiej, w Tiranie wygłosił okolicznościowy wykład do grupy 37 osób, a po uroczystości szybko udał się do portu w Durrës, z którego opuścił Albanię na pokładzie tureckiego statku handlowego. W trakcie wizyty Johna Marksa w kraju działało 60 głosicieli w pięciu głównych miastach oraz kilku na terenach wiejskich. Nadzorcą podróżującym został Spiro Vruho, który wieczorami odwiedzał zbory i wygłaszał wykłady.
Wkrótce jednak wielu odpowiedzialnych za prowadzenie działalności w Albanii, w tym Luçi Xheka, Mihal Sveci i Leonidha Pope, wyznaczonych do nadzorowania zboru w Tiranie i Komitetu Kraju, zostało internowanych i zesłanych do obozów pracy. W sierpniu 1964 roku zebrania przestały się odbywać, a głosiciele byli systematycznie inwigilowani przez agentów Sigurimi, przez co nie mogli utrzymywać kontaktów ze sobą.
W roku 1967 władze ogłosiły Albanię pierwszym na świecie państwem całkowicie ateistycznym. Niektórzy duchowni wszystkich wyznań zostali uwięzieni, inni całkowicie zrezygnowali ze swoich funkcji, a nieliczne obiekty sakralne zamieniono na muzea. Działalność głoszenia czy uczestniczenie w zebraniach stały się prawie niemożliwe. W latach 60. zmarło też sporo Świadków Jehowy. W tych warunkach pozostali w Albanii nieliczni i rozproszeni Świadkowie Jehowy. Gole Flloko mimo podeszłego wieku prowadził działalność nieoficjalną w parkach i wśród znajomych aż do śmierci. Spiro Vruho został zamordowany przez rodzinę, która upozorowała jego samobójstwo, obawiając się pozbawienia racji żywnościowych i represji, jakie mogły spaść na całą rodzinę z powodu jego odmowy udziału w wyborach. Kosta Dabe, albański emigrant, by powrócić do kraju i dzielić się swoimi wierzeniami z rodziną, w urzędzie granicznym pozostawił swój amerykański paszport i przekroczył granicę Albanii.
W latach 70. XX wieku Albanię odwiedziło kilku Świadków Jehowy, którzy przybyli z Austrii, z Niemiec, ze Szwajcarii, ze Szwecji i ze Stanów Zjednoczonych jako turyści. W tym czasie w Tiranie nie urządzano zebrań zborowych. Z wiadomości przekazanej przez Kosta Dabe wynika, że w 1976 roku uroczystość Wieczerzy Pańskiej obchodziło w Albanii co najmniej 13 osób w 4 miastach. Liczba głosicieli w Albanii zmalała, gdyż większość z nich już zmarła. W 1986 roku Albanię odwiedziła Helen Marks, wdowa po Johnie Marksie. Dowiedziała się o 9 Świadkach Jehowy rozproszonych w Albanii. W roku 1987 Biura Oddziału w Austrii i Grecji wspólnie podejmowały wysiłki, by wysłać inne osoby do Albanii. Dzięki temu w 1988 roku udało się dostarczyć niewielką ilość publikacji biblijnych do kraju.
Legalizacja i rozwój działalności.
W 1989 roku zaczęła zmieniać się sytuacja polityczna w Albanii. Helen Marks odwiedziła kraj jeszcze dwukrotnie, w roku 1989 i 1991, przekazując informacje i wskazówki albańskim Świadkom Jehowy. Gdy w czerwcu 1991 roku zniesiono surowy zakaz udziału w praktykach religijnych, wznowiono organizowanie zebrań. Z grupy osób, które zostały ochrzczone przed zakazem lub w jego trakcie, pozostało 9 osób. Vasil Gjoka, ochrzczony w roku 1960, pojechał do Biura Oddziału w Grecji, gdzie otrzymał wskazówki, jak zorganizować działalność ewangelizacyjną oraz urządzać zebrania. Zaczęła się ukazywać „Strażnica” w języku albańskim. W październiku 1991 roku i w lutym 1992 roku dwóch głosicieli z Grecji przywiozło do Tirany i Beratu literaturę biblijną. W Beracie, choć nie było wtedy ochrzczonych Świadków Jehowy, zebrania urządzali zainteresowani.
W kwietniu 1992 roku przenieśli się do Albanii misjonarze, absolwenci Szkoły Gilead – Linda i Michael DiGregori, którzy usługiwali wcześniej w Dominikanie. Ponieważ dziadkowie Michaela należeli do pierwszych Albańczyków ochrzczonych w Bostonie w latach 20, znał on w pewnym stopniu język albański. Rozpoczął spotkania z albańskimi głosicielami i stopniowo przekazywał im to co wydarzyło się w czasie, gdy Albania była w izolacji. W 1992 roku w kraju działalność kaznodziejską prowadziło 30 głosicieli, a na uroczystości Wieczerzy Pańskiej zgromadziło się 325 osób, z czego 105 w Tiranie. 22 maja tego samego roku działalność Świadków Jehowy w Albanii została zalegalizowana. Miesiąc później w działalności kaznodziejskiej uczestniczyło 56 osób.
W listopadzie 1992 roku do pomocy przybyło 16 pionierów specjalnych (pełnoczasowych ewangelizatorów) z Włoch oraz czworo pionierów z Grecji. Specjalnie dla nich zorganizowano kurs języka albańskiego. Utworzono też niewielki zespół tłumaczy. Drukowaniem literatury biblijnej i jej wysyłką do Albanii zajęło się włoskie Biuro Oddziału. Pierwszym wydawnictwem przetłumaczonym przez albański zespół była „Strażnica” z 1 marca 1993 roku.
W marcu tego samego roku w zborach zaczęto organizować teokratyczną szkołę służby kaznodziejskiej, a także ukazał się pierwszy albański numer „Naszej Służby Królestwa”. W tym samym miesiącu w Tiranie w gmachu opery na placu Skanderbega zorganizowano pierwsze w kraju zgromadzenie specjalne, w którym uczestniczyli delegaci z Grecji i Włoch. Liczba obecnych na zgromadzeniu wyniosła 585 osób, a 41 osób zgłosiło się do chrztu. Latem zorganizowano zgromadzenie okręgowe pod hasłem „Pouczani przez Boga”, na które przybyło ponad 600 delegatów między innymi z Austrii, Francji, Grecji, Szwajcarii i Włoch. Powołano też Komitet Kraju działający pod nadzorem włoskiego Biuro Oddziału, w którym usługiwali: Nasho Dori, Vito Mastrorosa i Michael DiGregorio. W roku 1993 przekroczono liczbę 100 głosicieli.
Pierwszym nadzorcą podróżującym od początku lat 60. XX wieku, gdy głosicieli odwiedzał Spiro Vruho, został Stefano Anatrelli, który przybył do Albanii w kolejnej grupie pionierów specjalnych z Włoch. W roku 1995 Stefano Anatrelli został członkiem Komitetu Kraju. W roku 1994 przybyła też trzecia grupa pionierów z Włoch, a w Albanii zanotowano liczbę 354 głosicieli. W tym samym roku Albanię odwiedził pierwszy członek Ciała Kierowniczego, Teodor Jaracz, który w Tiranie przemawiał do ponad 600 osób. 12 maja 1996 roku do 1534 osób, zgromadzonych w Tiranie z okazji oddania do użytku biura krajowego przemawiał Milton Henschel z Ciała Kierowniczego. W połowie lat 90. XX wieku Świadkowie Jehowy w wieku poborowym za odmowę pełnienia służby wojskowej odbywali kilkumiesięczne kary więzienia. Zanotowano liczbę 942 głosicieli.
W roku 1997 w wyniku "Traziry" (albańska rewolucja piramidowa, okres rozruchów, anarchii i buntu społeczeństwa albańskiego, spowodowany przez korupcję i krach tzw. piramid finansowych) większość ze 125 zagranicznych Świadków Jehowy, działających w tym czasie w Albanii – ze względów bezpieczeństwa – udała się do stolicy, a niektórzy powrócili do swych macierzystych krajów. W okresie, gdy wybuchły zamieszki, Komitet Kraju utrzymywał stały kontakt telefoniczny ze zborami w całym kraju. Pomimo godziny policyjnej oraz wielu trudności na uroczystości Wieczerzy Pańskiej w roku 1997 zgromadziły się w Albanii 3154 osoby. Latem, gdy sytuacja w kraju się ustabilizowała, zorganizowano zgromadzenie okręgowe pod hasłem „Wiara w Słowo Boże”. W tym samym roku przekroczono liczbę 1500 głosicieli.
W trakcie wojny w Kosowie udzielono pomocy grupie 22 kosowskich Świadków Jehowy oraz ich dzieci, którzy schronili się w Albanii. W sierpniu 1999 roku wrócili oni do Kosowa, a wraz z nimi skierowano tam również grupę 10 albańskich i włoskich pionierów specjalnych. Na koniec sierpnia 1999 roku zanotowano w Albanii 1805 głosicieli. 
Z okazji kongresów pod hasłem „Wykonawcy słowa Bożego”, 7 lipca 2000 roku ogłoszono wydanie "Chrześcijańskich Pism Greckich w Przekładzie Nowego Świata" (Nowego Testamentu) w języku albańskim. W tym czasie działalność kaznodziejską prowadziło 2200 głosicieli. W tym samym roku Komitet Kraju przekształcono w Komitet Oddziału, który sprawował nadzór nad działalnością w Albanii i Kosowie. Rodzina Betel liczyła 40 osób.
W sierpniu 2005 roku zorganizowano zgromadzenie okręgowe pod hasłem „Posłuszni Bogu”. Uczestniczyło w nim 4675 delegatów z Albanii i Kosowa i członek Ciała Kierowniczego, David Splane. Ważnym punktem tego zgromadzenia było ogłoszenie pełnego wydania "Pisma Świętego w Przekładzie Nowego Świata" w języku albańskim. 
3 czerwca 2006 roku odbyła się uroczystość otwarcia nowej siedziby Biura Oddziału, na którą przybyło 350 delegatów z 32 krajów, w tym również dwóch przedstawicieli Ciała Kierowniczego, Teodor Jaracz i Gerrit Lösch. Następnego dnia zorganizowano zgromadzenie na stadionie, z którego skorzystały 5153 osoby. Natomiast w budynku, w którym wcześniej urządzono tirańskie biuro, powstał kompleks Sal Królestwa oraz dom misjonarski dla 14 osób.
Pod koniec roku 2009 i w pierwszej połowie 2010 roku do kraju dotarli kolejni misjonarze, absolwenci 127. i 128. klasy Szkoły Gilead. W 2009 roku w Komitecie Oddziału usługiwali: Artan Duka, Ardian Tutra, Michael DiGregorio, Davide Appignanesi i Stefano Anatrelli. Do tego czasu w kraju odbyły się zajęcia sześciu klas Kursu Usługiwania.
W lipcu 2017 roku delegacja Świadków Jehowy z Albanii uczestniczyła w kongresie specjalnym pod hasłem „Nie poddawaj się!” w Mediolanie, a latem 2019 roku w kongresach międzynarodowych pod hasłem „Miłość nigdy nie zawodzi!” w Atenach i Madrycie. W 2019 roku zanotowano liczbę 5642 głosicieli. W grudniu 2019 roku zorganizowano pomoc humanitarną dla poszkodowanych przez trzęsienie ziemi. 8 grudnia 2019 roku w Asllan Rusi Sports Palace w Tiranie odbyło się specjalne spotkanie, na którym członek Ciała Kierowniczego, Mark Sanderson ogłosił wydanie zrewidowanej wersji "Pisma Świętego w Przekładzie Nowego Świata". Z programu skorzystały łącznie 6082 osoby – 3056 w hali w Tiranie oraz 3026 zgromadzonych w 26 Salach Królestwa w Albanii i Kosowie. W latach 2005–2019 wydrukowano 160 956 egzemplarzy „Pisma Świętego w Przekładzie Nowego Świata” w języku albańskim, z którego korzysta ponad 10 tysięcy albańskojęzycznych głosicieli na świecie.
Działalność ewangelizacyjną wspierają również pionierzy, którzy przybyli z innych krajów.
Biuro Oddziału w Albanii nadzoruje tłumaczenie publikacji biblijnych na język albański i albański język migowy.

</doc>
<doc id="1397325" url="https://pl.wikipedia.org/wiki?curid=1397325" title="Dean Jagger">
Dean Jagger

Dean Jagger (właśc. Ira Dean Jagger; ur. 7 listopada 1903 w Columbus Grove lub Limie, zm. 5 lutego 1991 w Santa Monica) − amerykański aktor filmowy, teatralny i telewizyjny, laureat Oscara za drugoplanową rolę w dramacie wojennym "Z jasnego nieba" (1949).

</doc>
<doc id="1397326" url="https://pl.wikipedia.org/wiki?curid=1397326" title="Roman Dostál">
Roman Dostál

Roman Dostál (ur. 13 lipca 1970 w Uściu nad Orlicą) – czeski biathlonista, dwukrotny medalista mistrzostw świata.
Kariera.
W Pucharze Świata zadebiutował 13 grudnia 1990 roku w Les Saisies, kiedy zajął 55. miejsce w biegu indywidualnym. Pierwsze punkty zdobył 11 stycznia 1996 roku w Anterselvie, zajmując 25. miejsce w tej konkurencji. Na podium zawodów tego cyklu pierwszy raz stanął 9 marca 2005 roku w Hochfilzen, wygrywając rywalizację w biegu indywidualnym. W kolejnych startach jeszcze tylko jeden raz stanął na podium: 26 marca 2006 roku w Oslo był drugi w biegu masowym. Najlepsze wyniki osiągnął w sezonie 2005/2006, kiedy zajął 23. miejsce w klasyfikacji generalnej.
Na mistrzostwach świata w Anterselvie w 1995 roku wspólnie z Petrem Garabíkiem, Jiřím Holubcem i Ivanem Masaříkiem zdobył srebrny medal w biegu drużynowym. Na rozgrywanych dziesięć lat później mistrzostwach świata w Hochfilzen wywalczył złoty medal w biegu indywidualnym. Był to pierwszy w historii złoty medal dla Czech w tej konkurencji. Dostál dokonał tego nigdy wcześniej nie stając na podium w zawodach Pucharu Świata. W zawodach tych wyprzedził dwóch Niemców: Michaela Greisa i Ricco Großa. Był też między innymi czwarty w sztafecie mieszanej podczas mistrzostw świata w Chanty-Mansyjsku w 2005 roku i piąty w biegu masowym podczas mistrzostw świata w Chanty-Mansyjsku dwa lata wcześniej.
W 2002 roku wystartował na igrzyskach olimpijskich w Salt Lake City, gdzie zajął 35. miejsce w biegu indywidualnym, 34. w sprincie, 44. w biegu pościgowym i 5. w sztafecie. Na rozgrywanych cztery lata później igrzyskach w Turynie zajął między innymi 23. miejsce w biegu masowym i szóste w sztafecie. Brał też udział w igrzyskach olimpijskich w Vancouver cztery lata później, plasując się na 35. pozycji w biegu indywidualnym i siódmej w sztafecie.
Jego żoną jest Hana Dostalová, która także uprawiała biathlon.

</doc>
<doc id="1397329" url="https://pl.wikipedia.org/wiki?curid=1397329" title="Kodeks Macedoński">
Kodeks Macedoński

Kodeks Macedoński, łac. Codex Macedoniensis albo Macedonianus, oznaczany symbolami Y albo 034 (Gregory-Aland), ε 073 (von Soden) – grecki kodeks uncjalny Nowego Testamentu pisany na pergaminie, paleograficznie datowany na IX wiek. Rękopis posiada marginalia, przystosowany został do czytań liturgicznych. Do czasów współczesnych nie zachował się w całości i ma pewne braki, jego tekst nie jest wysoko oceniany przez krytyków tekstu. Rzadko cytuje się go w krytycznych wydaniach Nowego Testamentu.
Opis.
Kodeks zawiera 309 pergaminowych kart (18 na 13 cm) z tekstem czterech Ewangelii, z sześcioma lukami. Tekst pisany jest jedną kolumną na stronę, 16 linijek w kolumnie. Litery są niewielkie, mają zaledwie 2 mm wysokości, pisane są ciemnobrunatnym atramentem. Pod względem paleograficznym pismo przypomina kodeksy 09, 036, 017 oraz lekcjonarz 150. Litery Ε Θ Ο Σ są wąskie, litera Μ jest szeroka, litera Ξ przypomina nieco Z i pod względem paleograficznym jest starsza od innych liter (kształt właściwy dla VIII wieku).
Tekst stosuje przydechy oraz akcenty, które na ogół umieszczane są w poprawnych miejscach. Skryba pisał uważnie i żadna linijka tekstu nie została opuszczona w wyniku popełnienia błędu homoioteleuton. Niemniej skryba opuścił sześć fraz, pięć z nich zostało uzupełnionych na marginesie.
Karty kodeksu ułożone zostały w "octavo". Braithwaite oszacował, że oryginalny rękopis zawierał 42 foliałów, 674 strony, z których 66 zostało utraconych. Rękopis nie zachował się w całości i ma następujące luki w tekście: Mt 1,1-9,11; 10,35-11,4; Łk 1,26-36; 15,25-16,5; 23,22-34; J 20,27-21,17.
Tekst ewangeliczny dzielony jest według dwóch systemów, długich jednostek – (rozdziały) – oraz krótkich jednostek – Sekcji Ammoniusza. Na marginesie bocznym umieszczono numery Sekcji Ammoniusza oraz (rozdziałów). W górnym marginesie umieszczono (tytuły) owych , natomiast pod numerami Sekcji Ammoniusza umieszczono odniesienia do Kanonów Euzebiusza. Przed każdą z Ewangelii umieszczono listy (spis treści).
Na marginesie umieszczono również noty liturgiczne oznaczające teksty wykorzystywane podczas czytań liturgicznych. Oznakowane zostały wszystkie lekcje przeznaczone do czytań na niedzielę i na sobotę na cały rok liturgiczny. System tych lekcji odbiegał nieco od powszechnie używanego w Bizancjum i jest charakterystyczny dla wczesnego okresu. Na stronie zawierającej tekst J 12,19-25 znajduje się menologiczna nota odnosząca się do Tarazjusza, patriarchy Konstantynopola. Według Braithwaite'a nota dotyczy dzieła powstałego około 780 roku.
Na końcu każdej Ewangelii znajduje się "subscriptio". Przed każdą z Ewangelii znajduje się "hypotesis" z informacjami o okolicznościach powstania każdej Ewangelii. Ten typ "hypotesis" jest rzadko spotykany w innych rękopisach. Braithwaite zauważył, że stosuje go minuskuł 512 (wg numeracji Scrivenera, 473 wg numeracji Gregory'ego).
Tekst.
Grecki tekst kodeksu reprezentuje tekst bizantyński, z niewielką liczbą oryginalnych wariantów. Braithwaite ocenił, że tekst jest typowy dla późnych kodeksów uncjalnych (E F G H K M S U V Γ Λ X Π). Obliczył ponadto, że w 400 miejscach wspiera tekst z wydania Horta i Westcotta przeciwko Textus receptus.
Gregory ocenił, że reprezentuje późny tekst. Kirsopp Lake zauważył jego tekstualne pokrewieństwo z rodziną Π oraz Kodeksem Aleksandryjskim. Wspiera 15 wariantów rodziny Π, nie wspiera nigdy Kodeksu Aleksandryjskiego przeciwko rodzinie Π, z wyjątkiem tych sytuacji, kiedy Kodeks Aleksandryjski reprezentuje bizantyńską tradycję tekstualną.
Kurt Aland dał mu profil tekstualny 1921, 951/2, 42, 6S, co oznacza, że 192 razy wspiera tekst bizantyński przeciwko oryginalnemu, 95 razy zgodny jest z tekstem bizantyńskim i oryginalnym, 4 razy wspiera tekst oryginalny przeciwko bizantyńskiemu, posiada ponadto 6 sobie właściwych wariantów (Sonderlesarten). Aland zaklasyfikował go do Kategorii V. Oznacza to, że tekst rękopisu zawiera niewiele starożytnych wariantów i jest nieprzydatny w rekonstrukcji oryginalnego tekstu.
Według "Claremont Profile Method", tj. jest metody wielokrotnych wariantów, należy do grupy tekstualnej Π171 (wiodącymi rękopisami tej grupy są Π oraz minuskuł 171). Metodą tą badany był tylko w trzech rozdziałach Ewangelii Łukasza (Łk 1, Łk 10 i Łk 20).
Pominięte zostały teksty Mt 16,2b-3 ("znaki czasu") oraz Jan 7,53-8,11. Oba teksty uważane są za nieautentyczne przez krytyków tekstu. Skryba opuścił także wiersze Mt 22,14 i Mk 15,28 oraz część wiersza J 8,14. Wszystkie te trzy braki uzupełnił korektor na marginesie.
Historia.
Pierwotnie datowany był na wiek IX lub X. Braithwaite zwrócił uwagę na paleograficzne podobieństwo od innych rękopisów powstałych w IX wieku. Odtąd rękopis datowany jest na wiek IX. Datował tak Gregory, następnie Aland. Obecnie datowany jest przez INTF na wiek IX.
Papadopoulus Kerameus widział ten rękopis w 1882 roku w klasztorze Marii Dziewicy. Według Edwarda Millera rękopis był przechowywany w klasztorze Hagia Mone (375) w Kosinitza, w Macedonii. Według Millera rękopis miał tylko jedną lukę (Mt 1,1-9,1).
W 1900 roku Bevan Braithwaite nabył ten rękopis w Macedonii (Braithwaite nie podaje, z jakiej miejscowości) i przywiózł go do Wielkiej Brytanii. Zaproponował nazwę "Codex Macedoniensis". W 1901 jego syn, William Charles Braithwaite, skolacjonował tekst rękopisu, dokonał też pierwszego jego opisu i dostarczył wybór jego wariantów tekstowych. Obecnie kodeks jest przechowywany w bibliotece Uniwersytetu Cambridge (Add. 6594).
W 1908 roku Gregory skolacjonował tekst rękopisu w oparciu o "Editio Regia" Stefanusa z 1550 roku, uzupełniając odczyt Braithwaite'a.
Na listę rękopisów Nowego Testamentu wciągnął go Edward Miller, który przygotował 4 wydanie Scrivenera "A Plain Introduction...", dając mu siglum ד. Rękopis był również oznaczany przy pomocy siglum ו. W 1908 Gregory nadał mu siglum Y oraz 034 (rękopis, który dotychczas był oznaczany przez siglum Y otrzymał siglum 054).
Metzger w 1963 roku odnotował, że rękopis zasługuje na bardziej dokładne zbadanie, niż dotychczasowe. Jednak w swoim dziele „The Text of the New Testament” (1 wydanie w 1968, 4 wydanie w 2005), nie poświęcił mu ani jednego zdania.
Rękopis jest rzadko cytowany w NA27. Został wykorzystany w "Synopsis Quattuor Evangeliorum" Alanda.

</doc>
<doc id="1397332" url="https://pl.wikipedia.org/wiki?curid=1397332" title="Bitwa pod Lyndanisse">
Bitwa pod Lyndanisse

Bitwa pod Lyndanisse – starcie zbrojne, które miało miejsce 15 czerwca 1219 roku, kiedy duński król Waldemar II, odbywający krucjatę liwońską przeciw pogańskim Estom, zdobył estoński zamek Lyndanisse (dzisiejszy Tallinn).
Według legendy, kiedy Duńczycy przegrywali, z nieba spadła czerwona flaga z białym krzyżem – Dannebrog (obecna flaga Danii), dając im siłę do dalszej walki. Dannebrog pozostaje najdłużej używaną flagą istniejącego kraju.

</doc>
<doc id="1397333" url="https://pl.wikipedia.org/wiki?curid=1397333" title="Parlamentarny Klub Lewicy Demokratycznej">
Parlamentarny Klub Lewicy Demokratycznej

Parlamentarny Klub Lewicy Demokratycznej – klub parlamentarny istniejący w Sejmie X kadencji.
PKLD powstał na początku 1990 po dokonanym na XI Zjeździe samorozwiązaniu się Polskiej Zjednoczonej Partii Robotniczej. Zrzeszał on parlamentarzystów należących do nowo powstałej Socjaldemokracji Rzeczypospolitej Polskiej oraz część bezpartyjnych byłych działaczy partii komunistycznej. Na jego czele stanął Włodzimierz Cimoszewicz.
Do nowego klubu parlamentarnego przeszło około 3/5 dotychczasowych posłów wybranych do Sejmu kontraktowego z ramienia PZPR. Istniał do końca X kadencji, zrzeszając na jej koniec 102 posłów w większości powiązanych z ugrupowaniami tworzącymi Sojusz Lewicy Demokratycznej.

</doc>
<doc id="1397335" url="https://pl.wikipedia.org/wiki?curid=1397335" title="Platige Image">
Platige Image

Platige Image S.A. – polska spółka specjalizująca się w tworzeniu grafiki komputerowej, animacji 3D i cyfrowych efektów specjalnych dla świata reklamy, filmu, sztuki, edukacji i rozrywki. Ze studiem współpracuje ponad 300 artystów: reżyserów, dyrektorów artystycznych, grafików i producentów. Platige ma na swoim koncie ponad 250 nagród i wyróżnień, krótkometrażowe animacje czterokrotnie zapewniły mu główną nagrodę na festiwalu SIGGRAPH oraz nagrodę Brytyjskiej Akademii Filmowej i Telewizyjnej (BAFTA). Studio otrzymało nominację do Oscara oraz było nominowane do Złotej Palmy na festiwalu filmowym w Cannes i Złotych Lwów na festiwalu filmowym Wenecji.
Obszary działalności.
Reklama.
Platige ma na swoim koncie ponad 2500 filmów reklamowych i współpracuje z największymi agencjami reklamowymi w Polsce i na świecie: BBDO, DDB, Grey, Havas, JWT, Saatchi &amp; Saatchi, PZL, Publicis, Young and Rubicam. Od samego początku istnienia studio realizuje produkcje reklamowe przeznaczone na rynki zagraniczne. Najwięcej zleceń zostało zrealizowanych dla Wielkiej Brytanii, Rosji, Portugalii i USA m.in. dla takich marek jak Lego, Kellog’s, Discovery Channel, History, czy Vodafone.
Platige Image zrealizowało jedne z najbardziej znanych polskich produkcji reklamowych. Pośród nich należy wymienić serię reklam przedstawiającą „Krainę Orange”, cykle filmów promujących marki Biedronka czy Tesco, postacie Serca i Rozumu, jak również reklamowe piwa Żubr.
Animacja.
Platige Image stał się rozpoznawalny dzięki krótkometrażowym animacjom, wśród których najpopularniejsze to: "Katedra" (2002), "Sztuka spadania" (2004), "Arka" (2007), "Kinematograf" (2009), "Paths of Hate" (2010), cinematiki do serii gier Wiedźmin. Równocześnie stworzył kilka wyjątkowych projektów, w tym "Miasto Ruin", pierwszą na świecie rekonstrukcję zniszczonego miasta w technice stereoskopowej, jak również stereoskopową interpretację obrazu Jana Matejki "Bitwa pod Grunwaldem". W 2011 roku Platige przygotowało kompleksową kampanię wizerunkową Move Your Imagination promującą Polskę podczas międzynarodowych targów turystycznych ITB w Berlinie.
Film.
Studio ma na swoim koncie wiele polskich i międzynarodowych realizacji efektów specjalnych do filmów fabularnych. Pośród nich należy wymienić takie produkcje, jak "Melancholia" i "Antychryst" w reżyserii Larsa von Triera, "Essential Killing" w reżyserii Jerzego Skolimowskiego, "Katyń" Andrzeja Wajdy czy "Popiełuszko. Wolność jest w nas" Rafała Wierzyńskiego. W 2013 Platige Image współtworzyło efekty wizualne do filmu Łukasza Barczyka "Hiszpanka".
Dla zwiększenia możliwości realizacyjnych filmów kinowych i telewizyjnych studio powołało spółkę Platige Films, której pierwszym zadaniem była produkcja pełnometrażowego filmu "Another Day of Life" w oparciu o książkę Ryszarda Kapuścińskiego pod tym samym tytułem. Film został ukończony pod koniec 2017 roku, a światowa premiera odbyła się w 2018 na Festiwalu Filmowym w Cannes.
Historia.
Platige Image zostało założone przez Jarosława Sawko i Piotra Sikorę w 1997 roku w Warszawie. Poznali się na studiach MBA i postanowili założyć swoją firmę, ponieważ wierzyli w potencjał rozwoju rynku animacji i postprodukcji. Kapitał zakładowy zdobyli dzięki sprzedaniu 300 fluorescencyjnych lamp studyjnych własnego pomysłu.
Firma zadebiutowała tworząc efekty specjalne do teledysku "Niekochani" (1997) Justyny Steczkowskiej, za który otrzymała Machinera. Punktem przełomowym było przygotowanie oprawy dla TVP1, co przyniosło studiu nagrodę Złotych Orłów (1999) i otworzyło je na rynek reklamowy.
Od początku istnienia Platige nawiązał współpracę z czołowymi polskimi i międzynarodowymi agencjami reklamowymi takimi jak BBDO, DDB, Gray, Havas Worldwide, JWT, Leo Burnett, Saatchi &amp; Saatchi, PZL, Publicis, Young and Rubicam. Studio sukcesywnie zwiększało liczbę realizowanych usług reklamowych, co zapewniło Platige dynamiczny rozwój firmy i pozwoliło na powiększanie zespołu artystów współpracujących ze studiem.
Pierwszym dużym wyzwaniem filmowym Platige było wykonanie efektów specjalnych do "Quo vadis" w reżyserii Jerzego Kawalerowicza (2001). Specjalnie na potrzeby tego projektu stworzono aplikację, która umożliwiła automatyczne multiplikowanie postaci umieszczonych na arenie filmowego Koloseum.
Równolegle ze zleceniami komercyjnymi studio skupiło się na produkcji czysto artystycznej. W 2002 roku swoją premierę miał pierwszy krótkometrażowy film animowany wyprodukowany przez Platige. Była nim Katedra wyreżyserowana przez Tomasza Bagińskiego, rok później nominowana do Oscara w kategorii krótkometrażowego filmu animowanego. Sukces Katedry zapoczątkował cykliczną produkcję autorskich projektów filmowych studia. Kolejnym był short Marcina Waśko Undo zrealizowany w tym samym roku.
W 2004 roku Platige przeniósł się do nowej siedziby w Forcie Mokotów – części dziewiętnastowiecznego pierścienia fortyfikacji otaczającego Warszawę – Racławicka 99.
Dwa lata po swoim pierwszym krótkim metrażu Tomasz Bagiński stworzył kolejną animację, Sztukę spadania. Film otrzymał m.in. nagrodę Jury na festiwalu SIGGRAPH oraz otrzymał nagrodę Brytyjskiej Akademii Filmowej (BAFTA) w kategorii najlepszy film animowany.
W 2006 roku w Poznaniu przygotowywano światową prapremierę opery Rogera Watersa "Ça Ira". Platige został zaangażowany do współpracy przy tym monumentalnym widowisku. Na zaproszenie jego reżysera, Janusza Józefowicza, studio stworzyło wizualną oprawę spektaklu. W efekcie powstała dwugodzinna animowana projekcja stanowiąca cyfrową scenografię spektaklu, towarzyszącą aktorom występującym na scenie. Składała się ona z połączonych archiwalnych i animowanych sekwencji.
Rok 2007 przyniósł drugi krótki metraż wyreżyserowany przez Grzegorza Jonkajtysa, którym była Arka. Film został zrealizowany w niekonwencjonalnej technice polegającej na połączeniu realistycznej scenografii z animacją komputerową, przy użyciu systemu MILO Motion Control. Arka była pokazywana na światowych festiwalach zdobywając wiele nagród i wyróżnień, w tym nagrodę Best of Show na festiwalu SIGGRAPH oraz nominację do Złotej Palmy w Cannes.
Znaczącym wydarzeniem tego roku, które otworzyło przed firmą nowe możliwości było nawiązanie współpracy z deweloperem gier, firmą CD Projekt RED. W jej efekcie Tomasz Bagiński wyreżyserował pierwszy w historii studia cinematik do gry „Wiedźmin”, za który studio otrzymało nominację do nagrody Visual Effects Society.
W tym samym roku studio po raz kolejny wykorzystało swoje możliwości realizacyjne na potrzeby produkcji teatralnych tworząc cyfrową scenografię do musicalu Akademia Pana Kleksa wystawionego w Teatrze Roma w Warszawie.
Następnie na zlecenie TVP studio stworzyło cyfrową scenografię do widowiska muzycznego Siedem bram Jerozolimy, które zostało przygotowane z okazji jubileuszu 75-lecia urodzin Krzysztofa Pendereckiego. Za reżyserię animacji odpowiadał Tomasz Bagiński. Widowisko otrzymało nominację do nagrody Emmy.
W 2009 roku premierę miały dwie duże historyczne produkcje, do których efekty specjalne stworzone zostały w Platige. Były to: Popiełuszko. Wolność jest w nas w reżyserii Rafała Wieczyńskiego oraz Katyń w reżyserii Andrzeja Wajdy. Katyń był też pierwszym polskim filmem, którego cyfrowa postprodukcja została wykonana w technologii 4K – w ponad trzydziestokrotnie większej rozdzielczości niż format telewizyjny. Platige dokonało komputerowej obróbki ponad 160 ujęć, czyli 15 minut z całego filmu.
W 2009 roku duński dom produkcyjny Zentropa zlecił Platige Image realizację efektów specjalnych do filmu Larsa von Triera "Antychryst". Współpraca zaowocowała następnym wspólnym projektem, jakim było stworzenie przez studio efektów specjalnych do kolejnego filmu duńskiego reżysera, Melancholii, która była nominowana do Złotej Palmy na Międzynarodowym Festiwalu Filmowym w Cannes w 2011 roku.
Rok 2009 przyniósł kolejny film w reżyserii Tomasza Bagińskiego. Kinematograf był efektem współpracy reżysera z rysownikiem Jakubem Jabłońskim, który całościowo zaprojektował wizualną stronę animacji. Czerpiąc inspirację z wiktoriańskich baśni stworzył koncepty plastyczne do filmu opartego na kanwie komiksu Mateusza Skutnika „Rewolucje 3. Monochrom”.
W tym samym roku Platige Image zrealizowało swój pierwszy projekt w technice stereoskopowej – była to reklama zrealizowana w formie krótkometrażowego filmu pt. LECH – Bieg. Doświadczenie to otworzyło studiu drogę do realizacji filmów i projektów 3D.
W 2010 roku ukończono trzy ważne projekty specjalne, które ukazały kreatywne i technologiczne możliwości studia, jak również nowatorskie wykorzystanie animacji w obszarze sztuki i edukacji.
Na zlecenie PARP powstały filmy animowane, które były elementem prezentacji Polski podczas Expo 2010 w Szanghaju. Pierwszy z nich to Animowana historia Polski w reżyserii Tomasza Bagińskiego, a drugi Przewodnik po polskim sukcesie w reżyserii Rafała Wojtunika.
Dla Muzeum Powstania Warszawskiego Platige Image stworzyło animację Miasto Ruin – pierwszą na świecie, zrealizowaną w stereoskopii, cyfrową rekonstrukcję zburzonego miasta. Film jest odtworzeniem lotu alianckiego samolotu Liberator nad Warszawą wiosną 1945 roku.
W związku z 600-leciem bitwy pod Grunwaldem, na zlecenie Muzeum Narodowego w Warszawie powstała pierwsza na świecie, stereoskopowa interpretacja obrazu Jana Matejki „Bitwa pod Grunwaldem”.
Dodatkowo na zlecenie Narodowego Centrum Kultury Tomasz Bagiński wyreżyserował serię spotów Bitwa 600-lecia w ramach kampanii promującej rocznicę bitwy pod Grunwaldem.
W tym czasie z zespołu Platige wyłonił się kolejny reżyser z wyrazistym, indywidualnym stylem – Damian Nenow. Jego drugi (po Wielkiej ucieczce) film krótkometrażowy i pierwszy wyprodukowany w Platige, Paths of Hate, zdobył wiele nagród międzynarodowych w tym Best of Show na festiwalu SIGGRAPH, wyróżnienie na Annecy IAFF oraz nominację do nagrody Visual Effects Society.
W 2011 roku Platige Image podjął się zupełnie nowego wyzwania przygotowując dla Polskiej Organizacji Turystycznej kompleksową kampanię wizerunkową promującą Polskę na największych targach turystycznych na świecie – ITB w Berlinie. Hasło kampanii brzmiało: Move Your Imagination. Studio podjęło udaną próbę radykalnego odświeżenia wizerunku Polski przez wykorzystanie nowoczesnego designu i możliwości komputerowej animacji. Elementami kampanii były: seria animowanych filmów, szeroka akcja w przestrzeni miejskiej Berlina z wykorzystaniem kilkumetrowych rzeźb stworów i outdooru, oraz interaktywne widowisko w stereoskopii przygotowane dla 5000 osób biorących udział w ceremonii otwarcia targów.
Rok 2011 zakończył się trzema ważnymi wydarzeniami.
14 grudnia 2011 roku Platige stało się spółką akcyjną wchodząc na rynek NewConnect. W dniu debiutu giełdowego kurs Platige Image wzrósł o 32,1% i wyniósł 21 zł. Rok później akcje spółki posługującej się skrótem PLI wzrosły o kolejne 76%.
Konsorcjum Platige i pracowni architektonicznej WWAA zdobyło pierwsze miejsce w międzynarodowym konkursie na wystawę stałą Muzeum Historii Polski w Warszawie.
Również w tym roku studio nawiązało kontakty z katarską agencją rządową i stworzyło animowaną czołówkę „Dream 2030”, którego reżyserii podjął się Grzegorz Jonkajtys wraz z Rafałem Wojtunikiem. Była to pierwsza realizacja Platige na nowym rynku.
Rok 2012 wiązał się z mocniejszym otwarciem na nowe możliwości rozwoju. Firma otworzyła oddział w Nowym Jorku – Platige Image, LLC, oraz nawiązała współpracę w São Paulo z uznanym brazylijskim reżyserem reklamowym Jarbasem Angelli i jego agencją AD Studio. W tym samym roku studio zrealizowało cinematik do gry „Wiedźmin 2: Zabójcy Królów”. Animacja otrzymała liczne nagrody i wyróżnienia, w tym prestiżowe London International Awards.
W dniu 18 grudnia 2012 roku, w Narodowy Dzień Kataru, premierę miał jak dotąd największy projekt filmowy w historii studia. Film Hero and Message zrealizowany dla katarskiej agencji rządowej to 25 minut animacji składającej się z ponad 500 ujęć, które powstały w ciągu 6 miesięcy.
W styczniu 2013 roku ukazał się natomiast kolejny cinematik dla nowej gry CD Projekt RED pt. „Cyberpunk 2077”.
Grupa kapitałowa.
Na dzień 14 maja 2014 r. w skład grupy kapitałowej wchodzą:
Platige Films zajmuje się produkcją własnych projektów filmowych i zarządzaniem prawami autorskimi. Platige Image S.A. posiada obecnie 100 udziałów o łącznej wartości 50.000 zł, co stanowi 100% kapitału zakładowego spółki
Jest spółką reprezentującą szeroko pojęte interesy Platige Image S.A. w Stanach Zjednoczonych. Platige Image S.A. posiada obecnie 100% udziałów.
3. Platige Image, LLC z siedzibą w Nowym Jorku
Jest spółką powołaną przez Platige US, Inc w celu współpracy z firmą Alanda, Ltd działającą pod firmą Fluid. Platige US, Inc posiada obecnie 70% udziałów w spółce.
4. Vivid Games Spółka Akcyjna S.K.A. z siedzibą w Bydgoszczy
Spółka powiązana z Platige Image S.A posiada 52.691 akcji co stanowi 42,5% kapitału akcyjnego spółki. Spółka została zawiązana w dniu 1 lipca 2013 w celu wyprodukowania nowoczesnej i atrakcyjnej graficznie gry na platformy mobilne, której premiera odbędzie się w 2014 roku.

</doc>
<doc id="1397336" url="https://pl.wikipedia.org/wiki?curid=1397336" title="Arthur Kennedy (aktor)">
Arthur Kennedy (aktor)

John Arthur Kennedy (ur. 17 lutego 1914 w Worcester, zm. 5 stycznia 1990 w Branford) – amerykański aktor, pięciokrotnie nominowany do Oscara za role pierwszo- i drugoplanowe.

</doc>
<doc id="1397337" url="https://pl.wikipedia.org/wiki?curid=1397337" title="Dicerorhinus">
Dicerorhinus

Dicerorhinus – rodzaj ssaka z podrodziny Rhinocerotinae w obrębie rodziny nosorożcowatych (Rhinocerotidae). 
Zasięg występowania.
Rodzaj obejmuje jeden żyjący współcześnie gatunek występujący na Sumatrze i Borneo. 
Morfologia.
Długość ciała 236–318 cm, brak wiarygodnych danych na temat długości ogona, wysokość w kłębie 100–150 cm; masa ciała 600–950 kg (dotyczy tylko gatunku występującego współcześnie). 
Systematyka.
Podział systematyczny.
Do rodzaju należy jeden występujący współcześnie gatunek: 
Opisano również gatunki wymarłe:

</doc>
<doc id="1397338" url="https://pl.wikipedia.org/wiki?curid=1397338" title="Paweł Świrski">
Paweł Świrski

Paweł Świrski (zm. 1649) – polski żołnierz, rotmistrz. Zginął w bitwie pod Zborowem. Właściciel zamku w Świrzu.
Poślubił Krystynę, córkę Walentego Jeziorkowskiego, miecznika podolskiego. Małżeństwo to było bezdzietne.
Po śmierci Pawła wdowa po nim wychodziła jeszcze czterokrotnie za mąż. Jej drugim mężem był Konracki (Kondracki), trzecim Mikołaj Zaćwilichowski, czwartym - Jerzy Wołodyjowski, a piątym - Franciszek Dziewanowski.
Krystyna była pierwowzorem postaci Basi Wołodyjowskiej, bohaterki powieści Henryka Sienkiewicza "Pan Wołodyjowski". W tym dziele pada też nazwisko Świrskiego - pani Makowiecka wymienia go jako posesjonata z latyczowskiego, który "puszczał się w zaloty" do Basi, ale "dał gardła na wojnie".

</doc>
<doc id="1397340" url="https://pl.wikipedia.org/wiki?curid=1397340" title="Waleria Tomaszewicz">
Waleria Tomaszewicz

Waleria Tomaszewicz, Walerja Tomaszewiczowa (ur. 9 grudnia 1901 w Ostrołęce, zm. 28 listopada 1979 w Radomiu) – polska pisarka okresu międzywojennego. Wśród jej utworów są bajki, opowiadania i powieści dla dzieci i młodzieży.

</doc>
<doc id="1397343" url="https://pl.wikipedia.org/wiki?curid=1397343" title="Kodeks Tischendorfa IV">
Kodeks Tischendorfa IV

Kodeks Tischendorfa IV, łac. Codex Tischendorfianus IV (Gregory-Aland no. Γ albo 036), ε 70 (Soden) – grecki kodeks uncjalny, paleograficznie datowany na X wiek (jakkolwiek wiek IX też jest brany pod uwagę). Rękopis posiada noty marginalne, został przystosowany do liturgicznego użytku, obecnie przechowywany jest w Oksfordzie oraz Petersburgu. Jest wykorzystywany w krytycznych wydaniach Novum Testamentum Graece. Rękopis cieszył się pewnym zainteresowaniem dawnych krytyków tekstu (Scrivener, Soden), od czasów Alanda uważany jest za rękopis o niskiej wartości tekstualnej. Część kart rękopisu zaginęło.
Opis.
Kodeks zawiera 257 pergaminowych kart (30 na 23 cm), z tekstem czterech Ewangelii w tzw. zachodnim porządku (Mt, J, Łk, Mk). Tekst pisany jest jedną kolumną na stronę, 24 linijek w kolumnie. Litery są wielkie i pochylone na lewo. Pismo przypomina Kodeks Cypryjski. Skryba był dokładny i nie popełniał błędów itacyzmu. Przydechy i akcenty zostały uzupełnione przez późniejszego korektora. Scrivener określił tego korektora mianem nieuważnego.
Tekst ewangeliczny dzielony jest według krótkich jednostek, Sekcji Ammoniusza, których numery zamieszczono na marginesie. Pod numerami sekcji znajdują się odniesienia do Kanonów Euzebiusza, dzięki czemu czytelnik mógł łatwo odnaleźć paralelne teksty.
Zawiera listy κεφαλαια (spis treści) przed każdą Ewangelią, τιτλοι (tytuły rozdziałów) i noty liturgiczne, dzięki którym rękopis mógł być wykorzystywany do czytań liturgicznych. Zawiera też noty muzyczne.
Część kart rękopisu zaginęła, dlatego tekst kodeksu zawiera nieco luk w Ewangelii Mateusza (Mt 5,31-6,16; 6,30-7,26; 8,27-9,6; 21,19-22,25), jedną lukę w Ewangelii Marka (Mk 3,34-6,21), natomiast Ewangelia Łukasza i Jana zawierają pełny tekst.
Tekst.
Charakter tekstualny.
Grecki tekst rękopisu reprezentuje bizantyjską tradycję tekstualną, co zauważył już Tischendorf, który ocenił, że tekst jest pokrewny dla rękopisów: E F G H K M S U V. Scrivener oceniał, że zasługuje na większą uwagę niż większość rękopisów powstałych w jego epoce. Hermann von Soden był zdania, że rękopis przedstawia większą wartość niż rękopisy tradycji bizantyjskiej.
Aland nadał dla rękopisu profil tekstualny 1821, 911/2, 12, 12S. Oznacza to, że według Alanda rękopis 182 razy wspiera tekst bizantyński przeciwko tekstowi „oryginalnemu”, 91 razy zgodny jest z tekstem bizantyńskim i oryginalnym, 1 raz wspiera tekst oryginalny przeciwko bizantyńskiemu, posiada ponadto 12 sobie właściwych wariantów. Profil ten wskazuje, że rękopis jest jednym z najlepszych reprezentantów tekstu bizantyjskiego. W oparciu o ten profil Aland zaklasyfikował tekst rękopisu do Kategorii V. W kategorii V Aland umieścił rękopisy nieprzydatne dla rekonstrukcji oryginalnego tekstu Nowego Testamentu. Bruce M. Metzger w ogóle nie poświęca mu uwagi – jest to jeden z nielicznych kodeksów z grupy 01-045, których uczony nie omówił.
Według Claremont Profile Method rękopis reprezentuje rodzinę tekstualną Kx, czyli standardowy tekst bizantyjski. Metodą tą przebadano tylko 3 rozdziały Łukasza (1; 10; 20).
Teksty wątpliwe.
Rękopis nie zawiera tekstu Mt 16,2b-3 ("znaki czasu"). Tekstu tego nie zawierają również 01, 03, 033, "f"13, 157, 579. Z innych spornych tekstów nie zawiera Mt 17,21; 18,11; Mt 23,14 oraz Łk 17,36.
W Mt 27,49 kodeks zawiera tekst: ἄλλος δὲ λαβὼν λόγχην ἒνυξεν αὐτοῦ τὴν πλευράν, καὶ ἐξῆλθεν ὕδορ καὶ αἷμα ("inny wziął włócznię i przebił Jego bok, i natychmiast wyszła woda i krew"). Tekst pochodzi z Jana 19,34 i jest charakterystyczny dla rękopisów aleksandryjskiego typu (א, B, C, L, 1010, 1293, pc, vgmss). Krytycy tekstu uważają ten tekst za nieautentyczny.
W Ewangelii Marka zawiera 7,16; 9,44.46; 11,26; 15,28.
Zawiera tekst Łk 22,43-44 ("krwawy pot Jezusa"), ale został on oznakowany na marginesie przy pomocy obelisku, co oznacza, że zdaniem skryby tekst jest wątpliwy. Zawiera ponadto tekst Łk 23,17; J 5,3b-4 i tekst Pericope adulterae (J 7,53-8,11).
Historia.
W zakończeniu Ewangelii Jana znajduje się nota . Tischendorf sugerował, że wedle tej noty kodeks został napisany w czwartek 27 listopada, 844 roku. Rok jednak nie jest pewny, Victor Gardthausen wskazał, że możliwym jest również rok 979.
Gregory przyjmował jako prawdopodobny zarówno wiek IX, jak i X. Współcześnie paleografowie opowiadają się z wiekiem X. INTF datuje na X wiek.
Kodeks został znaleziony przez Tischendorfa podczas jego wypraw na Wschód, a przywieziony został przezeń w dwóch partiach (jedna podczas drugiej w 1853, druga podczas trzeciej jego podróży w 1859) i dlatego przechowywane są dziś w dwóch różnych miejscach. Pierwsza część, stanowiona przez 158 kart, została w 1855 roku zakupiona przez Bodleian Library w Oksfordzie, gdzie jest odtąd przechowywana pod numerem Auct. T. infr 2.2. Część druga, stanowiona przez 99 kart, przechowywana jest w Rosyjskiej Bibliotece Narodowej (Gr. 33) w Petersburgu.
Rękopis jest wykorzystywany w krytycznych wydaniach greckiego Nowego Testamentu. Po raz pierwszy został wykorzystany przez Tischendorfa w jego "Editio Octava". Korzystają zeń wydania Nestle-Alanda. W NA26 cytowany jest tylko wtedy, gdy różni się od standardowego tekstu bizantyjskiego. Ponieważ w aparacie krytycznym nie zawsze jest cytowany bezpośrednio, w NA27 został zaliczony do świadków II rzędu cytowania.

</doc>
<doc id="1397345" url="https://pl.wikipedia.org/wiki?curid=1397345" title="Andreja Mali">
Andreja Mali

Andreja Mali (ur. 17 listopada 1977 w Lublanie) – słoweńska biathlonistka, a także biegaczka narciarska, wicemistrzyni świata w biathlonie.
Kariera.
Karierę zaczęła od biegów narciarskich. W zawodach Pucharze Świata w biegach narciarskich zadebiutowała 9 grudnia 1995 roku w Davos, gdzie zajęła 53. miejsce w biegu na 10 km techniką dowolną. Pierwsze punkty zdobyła 11 marca 1998 roku w Falun, gdzie zajęła 27. miejsce w biegu na 5 km stylem dowolnym. Trzykrotnie stawała na podium zawodów tego cyklu: 10 grudnia 1998 roku w Mediolanie i 28 grudnia 1998 roku w Kitzbühel była druga w sprincie stylem dowolnym, a 17 grudnia 1998 roku w Garmisch-Partenkirchen zajęła w tej konkurencji trzecie miejsce. Najlepsze wyniki osiągnęła w sezonie 1998/1999, kiedy zajęła 29. miejsce w klasyfikacji generalnej i dziewiąte w klasyfikacji sprintu.
W 2002 roku wystartowała na igrzyskach olimpijskich w Salt Lake City, gdzie zajęła siódme miejsce w sprincie stylem dowolnym i dziewiąte w sztafecie. Zajęła też między innymi 20. pozycję w sprincie techniką dowolną podczas mistrzostw świata w Val di Fiemme w 2003 roku.
Starty w biathlonie zaczęła w 2001 roku. W Pucharze Świata w biathlonie zadebiutowała 6 grudnia 2001 roku w Hochfilzen, zajmując 49. miejsce w sprincie. Pierwsze punkty zdobyła 21 grudnia 2001 roku w Osrblie, gdzie zajęła 26. miejsce w tej samej konkurencji. Nigdy nie stanęła na podium indywidualnych zawodów PŚ, najwyższą lokatę wywalczyła 26 stycznia 2003 roku w Anterselvie, gdzie zajęła czwarte miejsce w biegu masowym. Walkę o podium przegrała tam z Francuzką Corinne Niogret. Najlepsze wyniki osiągnęła w sezonie 2002/2003, kiedy zajęła 31. miejsce w klasyfikacji generalnej.
Podczas mistrzostw świata w Ruhpolding w 2012 roku wspólnie z Teją Gregorin, Jakovem Fakiem i Klemenem Bauerem zdobyła srebrny medal w sztafecie mieszanej. Była też między innymi czwarta w sztafecie na mistrzostwach świata w Anterselvie w 2007 roku i ósma w sprincie na mistrzostwach świata w Kontiolahti w 2015 roku.
Na igrzyskach olimpijskich w Salt Lake City wystartowała w dwóch konkurencjach biathlonowych: sprincie i biegu pościgowym, zajmując odpowiednio 27. i 32. miejsce. Na rozgrywanych cztery lata później igrzyskach w Turynie plasowała się na 21. pozycji w biegu indywidualnym, 59. w sprincie i szóstej w sztafecie. Brała też udział w igrzyskach olimpijskich w Vancouver w 2010 roku, gdzie zajęła 19. miejsce w biegu indywidualnym, 31. w sprincie, 33. w biegu pościgowym, 26. w biegu masowym i ósme w sztafecie.
Biathlon.
Puchar Świata w biathlonie.
Miejsca na podium.
Mali nigdy nie stanęła na podium indywidualnych zawodów PŚ.

</doc>
<doc id="1397346" url="https://pl.wikipedia.org/wiki?curid=1397346" title="Ralph Richardson">
Ralph Richardson

Ralph David Richardson (ur. 19 grudnia 1902 w Cheltenham, zm. 10 października 1983 w Londynie) − brytyjski aktor teatralny i filmowy, dwukrotnie nominowany do Oscara za role drugoplanowe w filmach "Dziedziczka" i "".

</doc>
<doc id="1397348" url="https://pl.wikipedia.org/wiki?curid=1397348" title="Hyracodon">
Hyracodon

Hyracodon – wymarły rodzaj ssaków z rzędu nieparzystokopytnych.
Było to lekko zbudowane, przypominające kucyka zwierzę o długości 1,5 m. Jego czaszka w porównaniu z resztą ciała była wielka. Uzębienie przypomina to spotykane u nosorożców, ale zwierzę było jednak o wiele mniejsze, a z wyglądu bardzo mało różniło się od ówczesnych (32 – 26 milionów lat temu) prymitywnych koników. Posiadało krótki, szeroki pysk oraz długie smukłe kończyny o 3 palcach.
Jak prymitywne koniowate, "Hyracodon", jak jego krewni, zamieszkiwał lasy i zadrzewione stepy, od spożywania ulistnienia przeszedł do skubania traw. Grupa ta wymarła bez pozostawienia po sobie następców, możemy ją więc określić jako boczne odgałęzienie bezrogich biegających nosorożców.
To małe, szybko biegające stworzenie było krewnym największego lądowego ssaka, jaki kiedykolwiek istniał wysokiego na 7 metrów, "Paraceratherium".

</doc>
<doc id="1397350" url="https://pl.wikipedia.org/wiki?curid=1397350" title="Kanehiro Takaki">
Kanehiro Takaki

 – japoński lekarz marynarki.
Życiorys.
Urodził się w prowincji Hyūga (w dzisiejszej prefekturze Miyazaki), jako syn samuraja. Studiował medycynę chińską i służył jako lekarz podczas wojny domowej 1868-1869. Później studiował zachodnią medycynę u Williama Willisa. W 1872 roku rozpoczął służbę w japońskiej marynarce. Został wysłany do Wielkiej Brytanii na studia medyczne w roku 1875 i odbył staż w St Thomas' Hospital Medical School w Londynie. Powrócił do Japonii w 1880. 
W tym czasie choroba beri-beri, uważana za endemicznie występującą w Japonii, stanowiła poważny problem na okrętach wojennych. Takaki wiedział, że choroba nie występowała u marynarzy zachodnich flot. Zauważył też, że japońscy oficerowie, których dieta była bogata w różnego rodzaju warzywa i mięsa, rzadziej cierpią z powodu beri-beri. Z drugiej strony, szeregowi członkowie załogi żywili się niemal wyłącznie białym ryżem, który był dostarczany im bezpłatnie, podczas gdy inne rodzaje żywności były dostępne za opłatą. Wielu marynarzy pochodziło z ubogich rodzin i często oszczędzali oni pieniądze, jedząc wyłącznie ryż. 
W 1882 Takaki złożył wniosek do cesarza o sfinansowanie eksperymentu. W 1884 roku wybrano dwa pancerniki: załoga jednego z nich (Tsukuba) była karmiona mięsem, rybami, jęczmieniem, ryżem i fasolą, załoga drugiego (Ryūjō) była karmione wyłącznie białym ryżem. Oba statki miały identyczny kurs. Ryūjō i Tsukuba popłynęły do Nowej Zelandii, wzdłuż wybrzeża Ameryki Południowej z Santiago do Limy, przez Honolulu i z powrotem do Japonii, w ciągu 9 miesięcy. Spośród 376 członków załogi Ryūjō 161 zachorowało na beri-beri, a 25 zmarło. Jedynie 14 członków załogi Tsukuba, którzy mieli bardziej zróżnicowaną dietę, zachorowało na beri-beri; nikt spośród nich nie umarł. Ten eksperyment przekonał dowództwo Japońskiej Marynarki, że nieodpowiednia dieta była głównym czynnikiem odpowiedzialnym za beri-beri i zaczęto przeciwdziałać chorobie. Dziesięć lat później Christiaan Eijkman dowiódł, że przyczyną beri-beri był brak określonego składnika diety, jak się okazało, witaminy B1. W 1929 roku za swoje odkrycie otrzymał Nagrodę Nobla.
W 1905 roku Takaki otrzymał tytuł szlachecki "danshaku" (baron). Został też odznaczony Orderem Wschodzącego Słońca I klasy.

</doc>
<doc id="1397351" url="https://pl.wikipedia.org/wiki?curid=1397351" title="Le Morne">
Le Morne

Le Morne - niewielka miejscowość w południowo-zachodniej części Mauritiusa, na wpisanym na listę światowego dziedzictwa UNESCO półwyspie Le Morne Brabant. Miejscowa ludność pracuje w salinach przy wydobyciu soli morskiej. 
Osada Le Morne została założona w XIX wieku przez ukrywających się tu zbiegłych niewolników.

</doc>
<doc id="1397352" url="https://pl.wikipedia.org/wiki?curid=1397352" title="Codex Sangallensis 48">
Codex Sangallensis 48

Kodeks Sangalleński, łac. Codex Sangallensis (Gregory-Aland no. Δ albo 037), ε 76 (von Soden) – grecko-łaciński kodeks uncjalny Nowego Testamentu z tekstem czterech Ewangelii, paleograficznie datowany na IX wiek. Tekst rękopisu jest niejednolity, w różnych partiach reprezentuje dwie różne tradycje tekstualne, które czasem są z sobą mieszane. Ma noty marginalne i pozabiblijne dodatki. Skryba był słabo obeznany z językiem greckim. Tekst grecki rękopisu jest cytowany we współczesnych krytycznych wydaniach greckiego Nowego Testamentu, natomiast tekst łaciński nie ma wartości dla krytyków tekstu.
Opis.
Kodeks zawiera 198 pergaminowych kart (23 na 18,5 cm), z tekstem czterech Ewangelii. Tekst pisany jest jedną kolumną na stronę, 17-28 linijek w kolumnie, wielką półuncjałą. Karty ułożone są w formie quarto. Tekst ewangelii jest niemal kompletny, z jedną tylko luką w J 19,17-35.
Skopiowany prawdopodobnie został z rękopisu pisanego stychometrycznie. Na początku każdego stychu stoi kolorowany inicjał. Skryba bieglej pisał po łacinie niż po grecku i dlatego część liter greckich uzyskuje niestandardowe kształty. Zwraca uwagę wzajemne podobieństwo niektórych liter, zwłaszcza Ν i Π, Ζ i Ξ, Τ i Θ oraz Ρ do łacińskiego R. W rezultacie litery te mogą być mylone. Generalnie brak przydechów i akcentów, które są stosowane tylko w niektórych miejscach (np. Mk 3,20). Litery delta oraz theta prezentują ostatnie stadium uncjały. Luki w tekście skryba oznakował przy pomocy znaku »&gt; (podobnie jak w jak w Kodeksie Boerneriańskim).
Tekst łaciński pisany jest ponad greckim (jak w Kodeksie Boerneriańskim) i jest pismem minuskułowym. Jest dekorowany, ale przez nieuzdolnioną artystycznie rękę. Dekoracje, sposób aranżacji oraz noty marginalne przypominają Kodeks Boernerianus. Część not marginalnych pochodzi od oryginalnego skryby, część została dodana później (osiem cytatów Aganona, biskupa diecezji Chartres, który zmarł w 941).
Na początku, przed Ewangelią Mateusza, zawiera prolegomenę. Tekst dzielony jest według Sekcji Ammoniusza, odniesienia do Kanonów Euzebiusza podane zostały przy pomocy rzymskich cyfr, listy κεφαλαια (spis treści) sporządzone zostały zarówno w języku greckim jak i łacińskim (patrz ilustracja). Zawiera List Hieronima do Damazego I.
Skryba popełniał błędy. W Ewangelii Mateusza 1,12 imię Ζοροβαβελ (Zorobabel) oddane zostało w formie Ζορομβαβαβελ. Popełniał także błędy haplografii, jak np. w J 1,15, gdzie ο οπισω oddane zostało w formie ο πισω. Tregelles zarzucił skrybie wielką ignorancję.
Tekst.
Charakter tekstualny.
W Ewangelii Marka rękopis przekazuje tekst aleksandryjski (podobny do Kodeksu Regius), w pozostałych zaś ewangeliach przekazuje tekst bizantyński (podobnie jak w Kodeks Athous Lavrensis). Tekst aleksandryjski rękopisu reprezentuje późne stadium i jest nawet niższej jakości niż tekst w kodeksie Regius.
Kurt Aland dał mu następujący profil tekstualny: 1201, 881/2, 692, 47S, co oznacza, że 120 razy wspiera tekst bizantyński przeciwko oryginalnemu, 88 razy zgodny jest z tekstem bizantyńskim i oryginalnym, 69 razy wspiera tekst oryginalny przeciwko bizantyńskiemu, ma ponadto 47 sobie właściwych wariantów. W oparciu o ten profil zaklasyfikował go do Kategorii III, w której umieścił wyłącznie rękopisy reprezentujące standardowy tekst bizantyjski. Oznacza to, że zdaniem Alanda rękopis zawiera starożytne warianty, bywa przydatny w rekonstrukcji oryginalnego tekstu Nowego Testamentu, jest ważny dla poznania jego historii.
Według "Claremont Profile Method", tj. metody wielokrotnych wariantów, przekazuje tekst mieszany w Łk 1 oraz standardowy tekst bizantyński w Łk 10 i Łk 20. Metodą tą przebadano jednak tylko trzy rozdziały Ewangelii Łukasza (1; 10; 20).
Interlinearny tekst łaciński jest kompozycją tekstu starołacińskiego z tekstem Wulgaty i był uzgadniany z tekstem greckim. Nie jest to tekst przepisany z konkretnego rękopisu i dlatego nie ma krytycznej wartości. Tekst łaciński jest niejednolity, na ogół jest zgodny z tekstem greckim, ale nie zawsze, jak np. "uxorem vel coniugem" zamiast την γυναικα w Mateuszu 1,20.
Profil tekstualny w Mt 1.
W Mt 1,7-8 przekazuje wariant Ασα, Ασα (Asa, Asa), zgodnie z rękopisami bizantyjskiej tradycji. Rękopisy tradycji aleksandryjskiej (formula_1, formula_2, B) przekazują wariant Ασαφ, Ασαφ (Asaf, Asaf).
W Mt 1,10 przekazuje wariant Αμως, Αμως (Amos, Amos), zgodnie z Kodeksem Synajskim i Watykańskim, natomiast rękopisy tradycji bizantyńskiej mają Αμμων Αμμων (Ammon, Ammon).
Wariant εγεννησεν z Mt 1,11 jest zgodny zarówno z tradycją aleksandryjską, jak i bizantyjską.
Wariant Ιησου Χριστου (Jezusa Chrystusa) z Mt 1,18a jest zgodny zarówno z tradycją aleksandryjską, jak i bizantyjską.
W Mt 1,18b wspiera aleksandryjską tradycję przeciwko bizantyjskiej (γενεσις/γεννησις).
W Mt 1,25 ponownie wspiera tradycję bizantyjską przeciwko aleksandryjskiej (υιον ] τον υιον αυτης τον πρωτοτοκον). Wariant bizantyjski powstał w wyniku harmonizacji z Łk 2,7.
Inne osobliwości tekstualne.
Spośród tekstów wątpliwych bądź kwestionowanych przez starożytne rękopisy zawiera: Mt 16,2b-3 („Znaki czasu”); Mt 17,21; 18,11; 23,14; Łk 23,17 oraz J 5,4. Brak natomiast wierszy Mk 7,16; 9,44.46 i 11,26. Brak Pericope adulterae (J 7,53-8,11), jednak skryba pozostawił dla niej pustą przestrzeń.
Historia.
Kodeks datowany jest zwykle na IX wiek. Nie może być datowany wcześniej ze względu na odniesienia do nieortodoksyjnych poglądów Gotszalka przy Łk 13,24 i J 12,40. Owe adnotacje uczynione zostały przez oryginalnego skrybę. Z kolei noty cytujące Aganona dodane zostały przez inną, prawdopodobnie późniejszą rękę. Gregory datował rękopis na wiek IX lub X. Wiek IX jest powszechnie przyjmowany przez badaczy tekstu łacińskiego (Marazuela, Beuron, Bover, Kilpatrick, Tischendorf, Wordsworth). Wiek IX jest oficjalną datą jaką podaje INTF. Tylko nieliczni badacze preferują wiek X jako wiek powstania kodeksu. Sporządził go prawdopodobnie iroszkocki mnich w Sankt Gallen.
Martin Gerbert, teolog i historyk, widział rękopis w 1773 roku i od tego czasu stał się znany dla krytyków tekstu. W 1830 roku Scholz nadał mu nazwę Sangallensis. Rettig w 1836 roku sporządził jego opis oraz wydał faksymile dla każdej strony rękopisu. Faksymile jest dokładna i według oceny Gregory'ego stanowi najlepsze wydanie rękopisu zanim pojawiły się wydania Tischendorfa. Pomimo tego popełnił jednak nieco błędów, jak np. w Łk 21,32, gdzie οφθαλμους (oczy) zamienił na αδελφους (bracia). Rettig sądził, że wespół z kodeksem Boernerianus tworzył jeden rękopis. Uważał też, że rękopis sporządzony został przez kilku skrybów. Opinia ta została odrzucona przez innych badaczy. Rettig zauważył podobieństwa tekstualne do Kodeksu Watykańskiego.
Tregelles i Tischendorf skolacjonowali tekst rękopisu porównując go z wydaniem Rettiga. Tregelles w 1850 roku porównał w Dreźnie kodeks Boernerianus z wydaniem faksymile Rettiga i potwierdził tezę Rettiga o daleko idących podobieństwach obu rękopisów. Krótki opis rękopisu sporządził Gustav Scherrer, który opisał wszystkie rękopisy przechowywane w Sankt Gallen. J. Rendel Harris badał łaciński tekst kodeksu i stwierdził, że jest bliższy dla Wulgaty niż Vetus Latina. Harris zauważył też obecność niektórych afrykańskich wariantów. Gregory widział go w roku 1898.
Na listę rękopisów Nowego Testamentu wciągnął go Tischendorf nadając mu siglum Δ. Gregory w 1908 roku nadał mu siglum 037. Łaciński tekst kodeksu oznaczany jest przy pomocy siglum δ (system tradycyjny) oraz 27 (system Beuron).
Od czasów Tischendorfa rękopis wykorzystywany jest we wszystkich wydaniach greckiego Nowego Testamentu.
Obecnie kodeks przechowywany jest w Bibliotece Opactwa św. Galla, pod numerem katalogowym 48.

</doc>
<doc id="1397353" url="https://pl.wikipedia.org/wiki?curid=1397353" title="Tor kolarski">
Tor kolarski



</doc>
<doc id="1397354" url="https://pl.wikipedia.org/wiki?curid=1397354" title="Mikołaj Kmicic">
Mikołaj Kmicic

Mikołaj Kmicic herbu Radzic II (ur. 1601, zm. 1632) – polski poeta, piszący po łacinie; jezuita w Wilnie. Autor "Josaphatidos libri III. seu Martyrium B. Josaphati Kuncewicz carmine heroico" i "Dithyrambus Georgio Tyszkiewicz Episcopo Samogitiae".
Stryj Jana, stolnika orszańskiego, i Samuela, strażnika Wielkiego Księstwa Litewskiego.

</doc>
<doc id="1397356" url="https://pl.wikipedia.org/wiki?curid=1397356" title="Al-Madina">
Al-Madina



</doc>
<doc id="1397357" url="https://pl.wikipedia.org/wiki?curid=1397357" title="Ceroidolipofuscynoza neuronalna typu 5">
Ceroidolipofuscynoza neuronalna typu 5

Ceroidolipofuscynoza neuronalna typu 5 (ang. neuronal ceroid lipofuscinosis-5) – rzadka lizosomalna choroba spichrzeniowa z grupy ceroidolipofuscynoz neuronalnych. Spowodowana jest mutacjami w genie "CLN5" kodującym lizosomalną glikoproteinę o nieznanej funkcji. Znane są cztery mutacje objawiające się tym fenotypem, z których jedna, c.1175delAT odpowiada za 94% przypadków choroby w Finlandii.

</doc>
<doc id="1397358" url="https://pl.wikipedia.org/wiki?curid=1397358" title="Osoba prywatna">
Osoba prywatna

Osoba prywatna – osoba niebiorąca udziału w życiu publicznym, znana tylko w swoim bliskim otoczeniu. Przeciwieństwo osoby publicznej. 
Znane wcześniej osoby publiczne po zaprzestaniu działalności nie są już zobowiązane do udzielania wywiadów dla mediów jak to czyniły wcześniej.

</doc>
<doc id="1397359" url="https://pl.wikipedia.org/wiki?curid=1397359" title="Hyracodontidae">
Hyracodontidae

Hyracodontidae − wymarła rodzina ssaków z rzędu nieparzystokopytnych, blisko spokrewnionych z dzisiaj istniejącą rodziną nosorożcowatych. Żyły od wczesnego eocenu do wczesnego miocenu.
Zaliczały się do niej zarówno zwierzęta niezbyt duże ("Hyracodon", 1,5 m), jak i największe lądowe ssaki wszech czasów ("Indricotherium").
Podrodziny.
Do rodziny należą następujące podrodziny:

</doc>
<doc id="1397362" url="https://pl.wikipedia.org/wiki?curid=1397362" title="Gro Marit Istad-Kristiansen">
Gro Marit Istad-Kristiansen

Gro Marit Istad-Kristiansen (ur. 9 lutego 1978 w Voss) – norweska biathlonistka, dwukrotna medalistka mistrzostw świata.
Kariera.
Pierwsze kroki w biathlonie stawiała w 1987 r. Pierwszy sukces osiągnęła w 1997 roku, zdobywając złoty medal w sztafecie podczas mistrzostw świata juniorów w Forni Avoltri. Na rozgrywanych rok później mistrzostwach świata juniorów w Valcartier wywalczyła złoty medal w sprincie oraz brązowy w sztafecie.
W Pucharze Świata zadebiutowała 6 grudnia 1997 roku w Lillehammer, zajmując 34. miejsce w sprincie. Pierwsze punkty (w sezonach 1984/1985-1999/2000 punktowało 25. najlepszych zawodników) wywalczyła 11 grudnia 1998 roku w Hochfilzen, gdzie zajęła 11. miejsce w tej samej konkurencji. Pierwszy raz na podium zawodów pucharowych stanęła 16 stycznia 1999 roku w Ruhpolding, gdzie sprint ukończyła na trzeciej pozycji. W zawodach tych wyprzedziły ją jedynie Ołena Zubryłowa z Ukrainy i Francuzka Corinne Niogret. W kolejnych startach jeszcze pięć razy stawała na podium: 18 grudnia 1999 roku w Pokljuce i 7 grudnia 2000 roku w Anterselvie wygrywała sprinty, 11 grudnia 2003 roku w Hochfilzen była druga, 7 lutego 2005 roku w Pokljuce zajęła trzecie miejsce w tej konkurencji, a 13 marca 2005 roku w Hochfilzen wygrała bieg masowy. Najlepsze wyniki osiągnęła w sezonie 1998/1999, kiedy zajęła 12. miejsce w klasyfikacji generalnej.
Podczas mistrzostw świata w Oberhofie w 2004 roku wspólnie z Lindą Tjørhom, Gunn Margit Andreassen i Liv Grete Poirée wywalczyła złoty medal w sztafecie. Na rozgrywanych rok później mistrzostwach świata w Hochfilzen zdobyła złoty medal w biegu masowym. Była też między innymi czwarta w sztafecie na mistrzostwach świata w Kontiolahti/Oslo (1999) i mistrzostwach świata w Pokljuce (2001).
W 2002 roku wystartowała na igrzyskach olimpijskich w Salt Lake City, gdzie zajęła 53. miejsce w sprincie i 40. w biegu pościgowym. Na rozgrywanych cztery lata później igrzyskach w Turynie była czterdziesta w obu tych konkurencjach. Brała też udział w igrzyskach olimpijskich w Vancouver w 2010 roku, gdzie w swoim jedynym starcie sprint ukończyła na 66. pozycji.
Jej wuj, Jon Istad, oraz kuzyn – Sverre Istad także uprawiali biathlon.

</doc>
<doc id="1397363" url="https://pl.wikipedia.org/wiki?curid=1397363" title="Herb księstwa legnickiego">
Herb księstwa legnickiego

Znak książąt legnickich ewoluował w ciągu istnienia księstwa, jego wyjątkowość podyktowana była potrzebą odróżniania się Piastów legnickich od innych śląskich gałęzi rodu.
Na początku legniccy książęta pieczętowali się Orłem Śląskim jednak potem herb uległ modyfikacji.
Od 1343 roku istniał znany nam dzisiaj wizerunek na tarczy wzoru francuskiego lub hiszpańskiego.
Godło książąt legnickich w wyniku wielokrotnych unii z księstwem brzeskim a także przyłączenia przez księcia Fryderyka Wielkiego do domen piastowskich Wołowa stało się również znakiem księstwa legnicko-brzesko-wołowskiego.

</doc>
