<doc id="1397364" url="https://pl.wikipedia.org/wiki?curid=1397364" title="Kodeks Tischendorfa III">
Kodeks Tischendorfa III

Kodeks Tischendorfa III, łac. Codex Tischendorfianus III, oznaczany przez sigla Λ albo 039 (według systemu Gregory-Aland), ε 77 (w systemie von Sodena) – grecki kodeks Nowego Testamentu, pisany na pergaminie. Pierwsza część kodeksu pisana jest minuskułą, druga natomiast uncjałą. Paleograficznie datowany jest na IX lub X wiek (w przeszłości brany był pod uwagę wiek VIII).
Kodeks posiada cenne noty marginalne, przede wszystkim na marginesie Ewangelii Mateusza, gdzie przynajmniej trzykrotnie cytuje Ewangelię Hebrajczyków. Zawiera mało błędów i stosuje dobrą gramatykę. Na marginesie tekstu znajduje się pełny system podziału tekstu, odwołań oraz wskazówek liturgicznych. Posiada kolofon jerozolimski.
Rękopis przywieziony został z Synaju przez Konstantina von Tischendorfa (stąd nazwa kodeksu), który jako pierwszy zbadał i opisał rękopis. Rękopis badany był przez Tregellesa, Dobschütza i Gächlera. Obecnie przechowywany jest w Bodleian Library oraz w Rosyjskiej Bibliotece Narodowej.
Opis.
Kodeks zawiera 157 pergaminowych kart (21 na 16,5 cm), z tekstem Ewangelii Łukasza i Ewangelii Jana. Karty kodeksu ułożone są w quarto. Tekst pisany w dwóch kolumnach na stronę, 23 linijek w kolumnie. Nie stosuje przerw między literami, słowa pisane są w sposób ciągły ("scriptio continua"). Litery są małe, pionowe, pochylone, kopiści nie dbali o ich stronę estetyczną. Grecka uncjała kodeksu przypomina nieco słowiańską głagolicę. Nagłówki przed Ewangeliami posiadają zdobienia, zdobione są również wielkie inicjały.
Stosuje przydechy i akcenty, dierezę, nie stosuje znaków zapytania. Błąd itacyzmu jest rzadki, czasem w błędnym miejscu stosowane jest "iota adscriptum". Błędy są rzadkością, kodeks na ogół stosuje dobrą gramatykę. Nomina sacra pisane są skrótami; wszystkie skróty podawane są w powszechnie przyjętych formach.
Tekst kodeksu dzielony jest według κεφαλαια (rozdziałów), których numery podane są na lewym marginesie tekstu, u góry zaś nad tekstem znajdują się τιτλοι (tytuły) owych κεφαλαια. Przed każdą z Ewangelii umieszczona jest tablica κεφαλαια (spis treści). Tekst dzielony jest również według mniejszych Sekcji Ammoniusza, z odniesieniami do Kanonów Euzebiusza (w kolorze czerwonym).
Na marginesie oznakowano teksty używane do czytań liturgicznych i tym samym rękopis mógł być wykorzystywany w liturgii. Tak więc system odniesień i wskazówek marginalnych – podział tekstu, wskazówki liturgiczne – jest pełny.
Na marginesie zawiera noty pisane małą uncjałą. Na końcu kodeksu zamieszczony został kolofon jerozolimski. Jest jedynym kodeksem uncjalnym Nowego Testamentu zawierającym ten kolofon, wszystkie pozostałe pisane są minuskułą.
Według kolofonu: 
Minuskuł 566 (Gregory-Aland).
Do tego samego kodeksu pierwotnie należały również Ewangelie Mateusza i Marka, pisane wczesną minuskułą i klasyfikowane są dziś jako minuskuł 566, na liście Gregory-Aland. Hermann von Soden klasyfikował go jako ε 93. Ta partia rękopisu zawiera 259 kart, oprócz tekstu Ewangelii Mateusza i Marka, zawiera na początku "Epistula ad Carpianum" oraz tablice Kanonów Euzebiusza. Na końcu Ewangelii Mateusza znajduje się kolofon jerozolimski:
Na marginesie tekstu znajdują się noty pisane małą uncjałą, również τιτλοι oraz tablice κεφαλαια pisane są uncjałą. Szczególną wartość mają scholia zamieszczone na marginesie Ewangelii Mateusza cytujące Ewangelię Hebrajczyków:
Tekst.
Charakter tekstualny.
Grecki tekst kodeksu przekazuje tekst bizantyjski, ale z naleciałościami tekstu cezarejskiego. Tischendorf znalazł pewne tekstualne podobieństwa do niektórych rękopisów należących do rodziny "f"13. Tischendorf zauważył, że reprezentuje ten sam tekst co rękopisy: Kodeks Bazylejski, Codex Boreelianus, Kodeks Seideliański I, Kodeks Seideliański II, Kodeks Cypryjski, Kodeks Watykański 354, Kodeks Naniański i Kodeks Moskiewski II. Większość z nich wliczana jest dziś do rodziny tekstualnej E, jednej z najstarszych rodzin tekstu bizantyjskiego.
Hermann von Soden zaklasyfikował go do Ir, w której – jego zdaniem – stosunek elementu bizantyjskiego do cezarejskiego ma wynosić jak dziewięć do jednego. Grupa jest bliska dla rodziny E. Kurt Aland zaklasyfikował tekst kodeksu do Kategorii V. Frederick Wisse Sodena Ir określił jako grupę Λ. Tischendorfianus III jest najstarszym i najważniejszym przedstawicielem tej grupy, dlatego określona została przy pomocy symbolu Λ, który również służy za symbol kodeksu.
Tischendorf obliczył, że w tekście Jana 5,1-36 kodeks w 17 miejscach 13 razy zgadza się z Alexandrinus, dwukrotnie z Vaticanus, raz z Kodeksem Efrema, i raz z kodeksami: G, H, M, U, V.
Sporne teksty.
Kodeks zawiera tekst Pericope adulterae (J 7,53-8,11), ale na marginesie wiersza 8,11 zawiera kwestionujący scholion: τα οβελισμενα εν τισιν αντιγραφαις ου κειται, ουδε Απολιναριου εν δε τοις αρχαις ολα μνημονευουσιν της περικοπης ταυτης και οι αποστολοι παντες εν αις εξεθεντο διαταξεσιν εις οικοδομην της εκκλησιας ("oznaczone przez obelus w niektórych kopistach, Apollinary w starożytności, argumentował, że wszyscy apostołowie przeznaczyli ten tekst dla budowania kościoła").
Zawiera sporne teksty Łk 22,43-44 ("krwawy pot Jezusa") i J 5,4; jednak J 5,4 oznakowany został przez asterysk jako tekst wątpliwy.
Tekstualny profil grupy.
Według Wissego rękopis wraz z 22 innymi należącymi do grupy Λ rękopisami ma następujący profil tekstualny w Łk 1; Łk 10 i Łk 20:
Warianty tekstualne.
W Łukasza 1,28 po słowie αυτην dodano frazę ευηγγελισατο αυτην και, dodatek ten występuje również w rękopisach: 164, 199, 262, 899, 1187, 1555 i 2586.
W Łukasza 3,22 po słowie γενεσθαι dodana została fraza προς αυτον, występuje ona również w: 13, 69, 119, 229 i 262; jednak fraza εξ ουρανου zamieniona został na απ ουρανου, co nie znajduje wsparcia w wymienionych rękopisach.
W Łukasza 3,27 imię ζοροβαβελ (Zorobabel) oddane zostało w formie ζορομβαβελ.
W Jana 1,28 miejsce, gdzie chrzcił Jan określa jako Βηθεβαρα (Betebara), wariant wspierany jest przez minuskuł 346; rękopisy aleksandryjskie przekazują – βηθανια (Betania), natomiast większość rękopisów – βηθαβαρα (Betabara).
W Jana 4,31 przekazuje wariant παρεκαλουν;
W Jana 5,1 przekazuje wariant εορτη των αζυμων (święto przaśników) zamiast εορτη των Ιουδαιων (święto Żydów); wariant nie jest wspierany przez żaden grecki rękopis, albo starożytny przekład.
W Jana 5,11 przed słowem αρχην rodzajnik την został ominięty, podobnie ja w kodeksach: Alexandrinus, Vaticanus, Regius, Minuskuł 1, 33 i 262;
W Jana 5,12 zawiera εμεινεν zamiast εμειναν, podobnie jak kodeksy: A F G 1 124;
W Jana 5,24 zawiera επιστευσεν zamiast επιστευεν, podobnie jak minuskuł 235;
W Jana 5,36 zawiera μειζων zamiast μειζω;
W Jana 8,7 oraz 8,10 zawiera wariant αναβλεψας zamiast ανακυψας; wariant ten wspierany jest przez kodeksy Kodeks Naniański (tylko w 8,7) "f"13 oraz kodeks 700 (Gregory-Aland).
W Jana 8,10 zawiera rzadki wariant Ιησους ειδεν αυτην και; wariant ten wspierany jest przez rękopisy Kodeks Naniański, "f"13, 225, 700, 1077, 1443, ℓ "185"mg, etiopskie rękopisy. Większość rękopisów przekazuje: Ιησους και μηδενα θεασαμενος πλην της γυναικος albo: Ιησους.
W Jana 8,57 zawiera τεσσερακοντα ("czterdzieści") zamiast πεντηκοντα ("pięćdziesiąt").
Historia.
Tischendorf a za nim Scrivener datowali kodeks na VIII wiek, Gregory na IX wiek; Eduard de Muralt minuskułowy tekst Mateusza i Marka datował na wiek IX lub X. INTF datuje obecnie kodeks na IX wiek. Wiek VIII jest wykluczany przede wszystkim ze względu na tekst minuskułowy pierwszej części kodeksu, niewielką liczbę błędów, pełny „aparat marginalny”.
Miejsce powstania kodeksu jest przedmiotem spekulacji, Gregory wskazywał na Jerozolimę; Palestyna wskazywana jest jako prawdopodobne miejsce powstania kodeksu. Wcześniejsza historia kodeksu aż do roku 1853, kiedy to znaleziony został w Klasztorze Świętej Katarzyny, jest nieznana. Nie wiadomo kiedy ani jak trafił do klasztoru.
Kodeks został znaleziony przez Tischendorfa w 1853 roku, na Synaju, podczas jego drugiej wyprawy na Wschód. Zawierał cztery Ewangelie, dwie pierwsze pisane minuskułą, pozostałe dwie uncjałą. Obie części pisane są w dwóch kolumnach na stronę i 23 linijek w kolumnie. Obie części stosują tę samą sygnaturę, te same noty marginalne (pisane małą uncjałą), stosują te same skróty, te same błędy (iota adscriptum, brak iota subscriptum). Również charakter tekstualny obu części jest ten sam. Obie stosują kolofon jerozolimski. Na pierwszej stronie Ewangelii Łukasza znajduje się adnotacja do Ewangelii Marka. Tak więc strona ta należy do obu części kodeksu jednocześnie. Tischendorfianus III nie jest jednak jedynym rękopisem pisanym w taki sposób, Alfred Rahlfs zauważył, że również kodeks E Septuaginty pisany jest w jednej części uncjałą, a w innej minuskułą, również datowany jest na wiek IX/X, kiedy dokonało się przejście z uncjały na minuskułę.
Tischendorf zabrał z sobą tylko tę część kodeksu, która pisana jest uncjałą (Łukasz i Jan) i przywiózł ją do Oksfordu (wraz z Kodeksem Tischendorfa IV). Ta część kodeksu przechowywana jest odtąd w Bodleian Library, najpierw w kolekcji „Miscellanea” pod numerem katalogowym „310”, teraz natomiast znajduje się w kolekcji „Auctarium” pod numerem „T. infr 1.1”.
Tekst uncjalnej części kodeksu skolacjonowali Tischendorf i Tregelles. Tischendorf wykorzystał jego tekst w swoim wydaniu "Novum Testamentum Graece et Latine" z roku 1859. Tischendorf dokładnie zbadał tylko teksty Łukasza 3,19-36 oraz Jana 5,1-36, pozostałe partie tekstu zbadał powierzchownie.
Hermann von Soden uznał, że rękopis ten, tak jak i cała rodzina tekstualna Ir (dzisiaj rodzina Λ), nie ma żadnego znaczenia przy próbie odtwarzania oryginalnego tekstu Nowego Testamentu, ma jedynie niewielkie znaczenie dla poznania historii tekstu Nowego Testamentu. Rodzina tekstualna powstała albo na początku IX wieku, albo nieco wcześniej. Opinia ta w niczym nie zmieniła się pod dzień dzisiejszy.
P. Gächler w 1934 roku zbadał tekstualne podobieństwa pomiędzy Kodeksem Bezy a Tischendorfianus III. Kodeks cytowany jest w krytycznych wydaniach tekstu Nowego Testamentu Nestle-Alanda, jednak bardzo rzadko.
W 1859 roku Tischendorf podczas swej trzeciej wyprawy na Wschód zabrał pozostałą część kodeksu (Ewangelie Mateusza i Marka) i przywiózł ją do Petersburga. Ta partia kodeksu przechowywana jest w Rosyjskiej Bibiotece Narodowej (Gr. 54, 121 fol.; Gr. 282, 1 fol.) w Petersburgu. Tę część rękopisu badali Tischendorf, Tregelles, Schmidtke, Eduard de Muralt i Kurt Treu. Tekst tej części kodeksu nie jest cytowany w krytycznych wydaniach NA/UBS (26. i 27. wydanie Nestle-Aland oraz 3. i 4. wydanie UBS).

</doc>
<doc id="1397365" url="https://pl.wikipedia.org/wiki?curid=1397365" title="Walenty Weychan">
Walenty Weychan

Walenty Weychan (ur. 1791, zm. po 1843) – polski wojskowy.
Pochodził z rodziny notowanej w Polsce na przełomie XVII i XVIII wieku. Był synem Tomasza, kuśnierza. Służył w Armii Księstwa Warszawskiego. Brał udział w kampanii 1812 roku. Odznaczony złotym krzyżem Virtuti Militari i Znakiem Honorowym. Został nobilitowany po 1836 roku.
Jego młodszy bratem był Marceli (1796-1890), ostatni kanonik kapituły w Środzie Wielkopolskiej.

</doc>
<doc id="1397366" url="https://pl.wikipedia.org/wiki?curid=1397366" title="Herb Kcyni">
Herb Kcyni

Herb Kcyni – jeden z symboli miasta Kcynia i gminy Kcynia w postaci herbu.
Wygląd i symbolika.
Herb przedstawia w polu czerwonym Orła Białego z dziobem, szponami i koroną złotymi.
Orzeł Biały był często używanym godłem herbowym miast należących do dóbr królewskich.
Historia.
Okres staropolski.
Godło herbowe Kcyni znane jest z szeregu zabytków, z których najstarszym jest odcisk pieczęci przyłożonej na dokumencie z 1576 roku. Pieczęć okrągła, o średnicy 28 mm. W polu pieczęci tarcza wycięta w dwa półkola u góry, w której orzeł, prawdopodobnie bez korony. Szyja lekko wygięta, wydatne uda, lotki w skrzydłach w dół i lekki ukos, dłuższe u dołu i coraz krótsze ku górze. Legenda praktycznie niewidoczna, widać jedynie "CINEN" (zapewne "SIGILLUM KCINENSIS").
Kolejna pieczęć przyłożona jest na dokumencie z 1636 roku, prawdopodobnie wykonano ją w XVII wieku. Pieczęć okrągła, o średnicy 30 mm. W polu pieczęci, bez tarczy, orzeł wyraźnie zwrócony w lewo. Nadal ciężko odróżnić ewentualną koronę. Orzeł jest z wyraźną wydatną piersią i rozbudowanym ogonem. Skrzydła rozwinięte w wachlarz. Legenda otokowa głosi "SIGILLUM OPPIDI KCINENSIS".
Z okresu staropolskiego zachowała się jeszcze jedna pieczęć Kcyni, datowana na 1709 rok. Pieczęć okrągła, o średnicy 30 mm. W polu pieczęci barokowy orzeł w koronie, tym razem zwrócony w prawo. Legenda otokowa, oddzielona linią perełkową, głosi "SIGILLUM PROCONSULARE OPPIDI KCINA A(NNO) 1709".
Okres zaborów.
W czasach zaborów, zanim na miejskie pieczęcie zostały wprowadzone symbole państwowe, Kcynia używała jednej pieczęci z tradycyjnym godłem – Orłem Białym oraz z niemiecką legendą otokową "STADTVERORDNETEN VERSAMMLUNG IN KCYNIA". Orzeł znajdował się w tarczy, nad którą wypisany rok 1262. Herb z tej XIX-wiecznej pieczęci przytoczył m.in. Vossberg w swoim herbarzu, jako herb Kcyni. Publikacja Vossberga jest o tyle ważna, że bodaj jako pierwsza podaje barwy herbu – srebrny orzeł ukoronowany złotą koroną.
Następna znana pieczęć miejska Kcyni, pochodząca z końca XIX wieku, o legendzie "MAGISTRAT UND POLIZEIVERWALTUNG IN EXIN", wprowadza już pruskie symbole państwowe. Herb Kcyni nie został jednak zapomniany. Przytacza go np. Otto Hupp. Mimo średniowiecznej proweniencji miasta, Hupp proponuje dla kcyńskiego orła stylistykę bliższą XVII-wiecznej pieczęci. Barwę złotą ma już nie tylko korona, ale także oręż orła.
Otto Hupp odpowiadał także za rysunki na znaczkach reklamowych dołączanych do opakowań Kawy Hag. Znaczek poświęcony Kcyni zawiera herb w typowej dla Huppa stylistyce, z tą różnicą, że orzeł narysowany jest w manierze średniowiecznej, a więc bliższy wizerunkowi z najstarszej pieczęci.
Źródłem do XX-wiecznej heraldyki niemieckiej są banknoty zastępcze i tym podobne środki płatnicze, emitowane w czasie I wojny światowej w wielu miastach zarówno właściwych Niemiec jak i na ziemiach zaboru pruskiego. Na kuponach uprawniających do wypłacenia z miejskiej kasy różnych nominałów, wydawanych m.in. w latach 1914, 1916, 1917 widoczne są odciski w tuszu pieczęci z legendą "MAGISTRAT DER STADT EXIN" i z kompozycją znaną m.in. z Vossberga w polu pieczęci. Jest to zatem przykład pieczęci miejskiej Kcyni, gdzie przy niemieckiej legendzie widnieje polski herb w polu tarczy. Z tego samego okresu, na tego samego rodzaju kuponach, można zauważyć odciski pieczęci miejskich z legendą identyczną, za to z pruskim orłem. Prawdopodobnie, pojawienie się polskiego herbu, związane jest ze stopniowym upadkiem i rozluźnieniem władzy niemieckiej. „Pruskie” pieczęcie bowiem przyłożone są na kuponach z samego początku wojny, zaś „polskie” – z fazy środkowej i schyłkowej. Ani jedna, ani druga pieczęć nie są wymieniane w literaturze. W Kcyni, w ostatnich latach I wojny, w obiegu były także banknoty zastępcze, tzw. notgeldy. Nominały to m.in. 10, 25 i 50 pfenigów oraz 1, 2 i 5 marek. Banknoty te na odwrotnej stronie miały widoczek miasta oraz herb według kompozycji Vossberga.
Okres międzywojenny.
Po I wojnie światowej kwestią herbu Kcyni zajął się polski heraldyk Marian Gumowski. Zgodnie z jego ustaleniami z okresu międzywojennego, herb Kcyni miał przedstawiać orła białego ze złotą koroną w czerwonym polu. Powojenną niemiecką pozycją bibliograficzną odnotowującą herb Kcyni jest wydany w 1938 niemiecki album "Ausslanddeutsche Stadten und Ihre Wappen". Pozycja ta, o mocnym wydźwięku propagandowym, przytacza herby wszystkich miast, które przed I wojną światową należały do Niemiec, zaś w dwudziestoleciu międzywojennym znalazły się w krajach ościennych. Album kompletowało się podobnie jak album kawy Hag, wklejając znaczki z herbami.
Okres powojenny.
Po II wojnie światowej pamiętano o dawnym herbie Kcyni. Nadal aktywny Marian Gumowski przytoczył herb Kcyni w swojej publikacji "Herby miast polskich" z 1960 roku. Stylizacja jego rekonstrukcji nawiązuje do rysunku międzywojennego, chociaż pojawiło się więcej szczegółów upierzenia oraz przepaska koniczynowa. Zupełnie inną stylizację herbu miasta zaproponował autor ilustracji dla "Miast polskich w tysiącleciu", Marian Haisig. Jego orzeł nawiązuje jakby do pieczęci z 1636 i 1709. Skrzydła rozłożone są w pełny wachlarz, opierzenie ud stosunkowo krótkie, łapy szeroko rozłożone, rozbudowany ogon.
Lata 90 i 2000.
W zasadzie kopią opracowania Haisiga jest herb zamieszczony w "Herbarzu miast polskich" autorstwa Andrzeja Plewako, Józefa Wanaga. Jedyna różnica jest w kształcie tarczy. W latach 90 XX wieku nastąpił gwałtowny i niekontrolowany renesans zainteresowania heraldyką samorządową. Było to po części zapewne spowodowane zmianami w ustawodawstwie, które umożliwiło miastom i gminom przyjmowanie herbów. Często dochodziło wówczas do sytuacji, gdy wizerunki herbów tworzono bez dogłębnego badania historycznego, zaś procedurę powierzano osobom nieobeznanym ze sztuką heraldyczną. Również w Kcyni nie sięgnięto do źródeł starszych i opracowano herb odwołujący się jedynie do rekonstrukcji Vossberga. W części oficjalnych źródeł, takich jak np. BIP miasta i gminy, herb był wręcz identyczny z tym znanym z XX-wiecznych kuponów i notgeldów – z „nagłówkiem” zawierającym datę lokacji włącznie. Herb w takiej wersji (minus „nagłówek”) pojawił się w "Leksykonie miast polskich" z 1998.
U progu XXI wieku, mając świadomość uchybień w używanej symbolice, władze miasta postanowiły opracować nowy wzór herbu, a także flagę. Zadanie postanowiono wykonać własnymi siłami i środkami. Również w tym wypadku, opracowany wzór nie sięgał głębiej w tradycję heraldyczną Kcyni, a jedynie był próbą przetworzenia już używanego wizerunku na styl przypominający styl Haisiga. Mimo to, herb ten uzyskał pozytywną opinię tzw. Punktu Konsultacyjnego przy MSWiA dnia 15 lutego 2000. Odmiennie na ten temat wypowiedziała się nowo powołana Komisja Heraldyczna. W opinii z 20 czerwca 2000 zwrócono uwagę, że proponowany orzeł ma górną linię skrzydeł wyciętą w sposób irracjonalny i obcy dla polskiej tradycji historycznej. Wytknięto również, że wizerunek jest kompilacją elementów różnych orłów autorstwa Mariana Haisiga. Błędna zdaniem Komisji była także zróżnicowana grubość linii konturowej tarczy. Mimo tego, w związku z niejasną wykładnią niektórych przepisów dotyczących Komisji Heraldycznej, wizerunek herbu Kcyni przyjęto w 2001 roku, a następnie powielano w kolejnych statutach, ostatnio w roku 2008 ("Uchwała XIX/205/2008 Rady Miejskiej w Kcyni z dnia 28 marca 2008 r."). Komisja Heraldyczna podtrzymywała swoją opinię w sprawie herbu, czego wyrazem była negatywna opinia w sprawie projektów łańcuchów władzy, powodowana głównie użyciem błędnego wzoru herbu, wystawiona w 2012 roku.
27 sierpnia 2015 została przyjęty nowy herb opracowany przez Kamila Wójcikowskiego i Roberta Fidurę, który był silnie inspirowany stylizacją Ottona Huppa, Herb uzyskał pozytywną opinię Komisji Heraldycznej.

</doc>
<doc id="1397367" url="https://pl.wikipedia.org/wiki?curid=1397367" title="Fredric March">
Fredric March

Ernest Frederick McIntyre Bickel (ur. 31 sierpnia 1897 w Racine, zm. 14 kwietnia 1975 w Los Angeles) − amerykański aktor, trzykrotnie nominowany i laureat dwóch Oscarów za role pierwszoplanowe.

</doc>
<doc id="1397370" url="https://pl.wikipedia.org/wiki?curid=1397370" title="Iranotherium">
Iranotherium

Iranotherium ("bestia z Iranu) - wymarły rodzaj ssaków z rzędu nieparzystokopytnych i rodziny nosorożcowatych. Zamieszkiwał on środkową Azję. Był przodkiem "Sinotherium", i mógł zostać całkowicie wyparty przez swych potomków. 
Samce był większe od samic i posiadały bardziej rozwiięte bruzdy mięśniowe na łuku jarzmowym. Żył w miocenie.

</doc>
<doc id="1397371" url="https://pl.wikipedia.org/wiki?curid=1397371" title="Codex Zacynthius">
Codex Zacynthius

Codex Zacynthius (łac.) Kodeks Zakynthios (Gregory-Aland no. Ξ albo 040), A1 (von Soden) – grecki kodeks uncjalny Nowego Testamentu, z VI wieku. Kodeks zawiera tekst Ewangelii według Łukasza wraz z komentarzem do niej. Do naszych czasów zachowała się 1/3 rękopisu.
Jest palimpsestem, którego górny tekst jest datowany na XIII wiek i również zawiera tekst biblijny, co jest rzadkim przypadkiem. Jest jednym z najbardziej znanych palimpsestów biblijnych.
Tekst Ewangelii reprezentuje aleksandryjską tradycję tekstualną, jednak z pewną liczbą obcych, mniej cenionych zapożyczeń. Kurt Aland zaliczył go do III kategorii. Jest cytowany w krytycznych wydaniach greckiego Nowego Testamentu.
Opis.
Kodeks zawiera 89 pergaminowych kart (36 na 29 cm), z których trzy zachowały się w połowie, z tekstem Ewangelii według Łukasza 1,1-11,33 z licznymi lukami. Zachowane partie rękopisu zawierają 342 wierszy Ewangelii Łukasza, co stanowi około 1/3 tekstu tej Ewangelii. Pergamin jest gruby i chropowaty. 
Tekst pisany jest w dwóch kolumnach na stronę, 23 linijkach w kolumnie, wielką i wąską uncjałą na grubym pergaminie. Nie stosuje akcentów ani przydechów, rzadko stosuje skróty. Charakter pisma jest podobny do kodeksu Rossanensis. Zawiera błędy itacyzmu, jednak nie w takiej liczbie jak Kodeks Synajski i Watykański. Stosuje formy gramatyczne charakterystyczne dla starożytnych rękopisów (ειπαν, ηλθαν, ευραν). Sporządzony został przez dwóch skrybów. 
Tekst opatrzony został komentarzem, w kształcie łańcucha ("katena"). Na komentarz składają się wyciągi z pism dziewięciu ojców kościoła: Orygenesa, Euzebiusza, Tytusa z Bostry, Bazylego, Chryzostoma, Izydora z Peluzjum, Cyryla z Aleksandrii, Sewera z Antiochii i Wiktora z Antiochii. Najczęściej wyciągi te są autorstwa Cyryla z Aleksandrii (93 scholia), na drugim miejscu znajduje się Tytus z Bostry (45 scholia). Zarówno tekst biblijny, jak i komentarz pisane są uncjałą (znacznie mniejszą), i jest to jedyny taki rękopis. Jest też najwcześniejszym rękopisem stosującym katenę. 
Tekst biblijny jest dzielony wedle tego samego systemu podziału co Kodeks Watykański i minuskuł 579. Każdy z tych rękopisów przekazuje tekst aleksandryjski, więc ten system podziału prawdopodobnie ma aleksandryjskie pochodzenie. Stosuje też i inny bardziej rozpowszechniony podział według "titloi". 
Ewangelia Łukasza 1,1-9.19-23.27.22.30-32.36-66.77-2,19.21.22.33-39; 3,5-8.11-20; 4,1.2.6-20.32-43; 5,17-36; 6,21-7,6.11-37.39-47; 8,4-21.25-35.43-50; 9,1-28.32.33.35.41-10,18.21-10; 11,1.2.3.4.24-30.31.32.33. 
Rękopis jest ceniony ze względu na tekst (dolny palimpsestu), ze względu na starożytny system podziału tekstu, jest też najstarszym rękopisem Nowego Testamentu z komentarzem. 
Tekst kodeksu 040.
Grecki tekst kodeksu przekazuje tekst aleksandryjski w jego późnej fazie, z licznymi obcymi naleciałościami. Kurt i Barbara Alandowie zbadali 15 miejsc rękopisu, ważnych z punktu widzenia krytyki tekstu i dali mu następujący profil tekstualny: 21 21/2 82 3s, co znaczy, że 2 razy wspiera tekst bizantyjski przeciwko „oryginalnemu”, 2 razy zgodny jest z tekstem bizantyjskim oraz oryginalnym, 8 razy wspiera tekst oryginalny przeciwko bizantyjskiemu, posiada 3 sobie właściwych wariantów tekstowych ("Sonderlesarten"). W oparciu o ten profil Alandowie zaklasyfikowali go do kategorii III. Frederik Wisse zbadał dokładnie dwa rozdziały rękopisu, pierwszy i dziesiąty, według "Claremont Profile Method" (metoda wielokrotnych wariantów). Uzyskany przezeń profil tekstualny wskazuje, że rękopis reprezentuje tekst aleksandryjski w Łk 10, natomiast w Łk 1 przekazuje tekst mieszany. Tekst jest bliski dla kodeksu Regius. Pocock oceniał, że kodeks zawiera około 300 różnic względem Textus receptus, nie licząc błędów itacyzmu. Tekst posiada nieco korekt naniesionych przez późniejszego korektora. 
W Ewangelii Łukasza 4,17 przekazuje wariant καὶ ἀνοίξας τὸ βιβλίον ("i otworzył księgę"), wariant wspierany jest przez rękopisy A, B, L, W, 33, 892, 1195, 1241, ℓ "547", syrs, h, pal, copsa, bo. Pozostałe rękopisy mają wariant καὶ ἀναπτύξας τὸ βιβλίον ("i rozwinął księgę"). 
W Łukasza 9,10 przekazuje wariant εις πολιν καλουμενην Βηθσαιδα ("do miasta zwanego Betsaida"), zgodnie z innymi aleksandryjskimi rękopisami (B, L, 33), ale na marginesie posiada bizantyjski wariant εις τοπον ερημον πολεως καλουμενην Βηδσαιδα ("do miejsca pustynnego, miasta zwanego Bedsaida"). 
Brak tekstu Łukasza 9,55b-56a ("i powiedział: „Nie wiecie jakiego ducha jesteście; Albowiem Syn Człowieczy nie przyszedł zatracać dusze ludzkie, ale zbawiać”"). Tekstu tego nie zawierają również: Sinaiticus, Vaticanus, C, Θ, L, 33, 700, 892, 1241, syr, copbo. 
Historia kodeksu.
Datowanie.
Tregelles datował kodeks na VIII wiek. Tregelles był świadom, że kształt liter na ogół jest charakterystyczny dla VI wieku, jednak tekst komentarza zdradza wiele późniejszych cech, jak np. kształt liter ΕΘΟΣ, okrągłe, wysokie i wąskie, które jego zdaniem mogły powstać tylko w VIII wieku oraz ze względu na obecność komentarza, datował rękopis na VIII wiek. Datę tę podtrzymał C.R. Gregory. Nicholas Pocock wskazał, że z paleograficznego punktu widzenia rękopis nie mógł powstać wcześniej niż w VI wieku ani później niż w VIII wieku, a Tregelles nie przyczynił się do rozwiązania problemu datacji.
William Hatch w 1937 roku w oparciu o paleograficzne argumenty dowodził, że kodeks należy datować na VI wiek. Jednym z jego argumentów jest brak przydechów i akcentów. Również fakt, że tekst komentarza pisany jest uncjałą uznał za argument przemawiający za wcześniejszym datowaniem rękopisu. Tekst komentarza pisany jest uncjałą innego typu, ale nie mamy żadnego innego rękopisu, w którym zarówno tekst biblijny jak i komentarz pisane są uncjałą, i nie wiemy czy zabieg ten nie był częściej stosowany. Datację tę przyjął Aland w latach 80. XX wieku i jest odtąd akceptowana przez większość uczonych. 
David C. Parker w 2004 roku argumentował na rzecz późniejszego datowania kodeksu, ponieważ mało jest kwadratowych kształtów i niewiele jest cech charakterystycznych dla wieku VI. Niektóre z cech stylu są charakterystyczne dla wieku VIII – część liter uległa kompresji (mu, delta, epsilon), pozioma kreska nad literą Τ jest stosunkowo krótka, niesymetryczne Υ. Zachodzi też pewna nieregularność i zmienność stylu, dlatego najlepiej datować jest rękopis na wiek VII. Oficjalna data kodeksu, podawana przez INTF, to w dalszym ciągu wiek VI.
Palimpsest.
W wieku XIII jego tekst został starty i naniesiony nowy minuskułowy tekst, jest nim minuskułowy lekcjonarz – ℓ "299". Po Kodeksie Efrema jest to najbardziej znany palimpsest biblijny. Karty zostały zgięte wpół i uzyskały format 29 na 18 cm. Pisany jest na 176 kartach, jedna z kart jest na papierze (nie jest palimpsestem). Zawiera lekcje z czterech Ewangelii, przeznaczone do czytań liturgicznych na każdy dzień tygodnia. Tekst lekcjonarza pisany jest jedną kolumną na stronę, 33-36 linijek w kolumnie. Stosuje zdobione inicjały. Tekst lekcjonarza również nie jest pełny. Tekst lekcjonarza Scrivener umieścił pod numerem 200 na liście ewangeliarzy NT, natomiast Gregory pod numerem 299. 
Gregory dał mu numer 299. Tekst lekcjonarza jest cytowany w niektórych krytycznych wydaniach greckiego Nowego Testamentu (UBS3). UBS3 cytuje go w Mt 10,4; 11,17; 12,47; 13,13; 14,22; 18,10; 22,30; 26,27; 28,9; Mk 1,27; 2,10.26; 4,16.20; 6,2.2.3.33. UBS4 nie cytuje go.
Odkrycie, wydania tekstu, miejsce przechowywania.
Kodeks został przywieziony z wyspy Zakintos przez generała Colina Macaulay w roku 1821. Przechowywany był odtąd w bibliotece Brytyjskiego i Zagranicznego Towarzystwo Biblijnego (Ms. 24) w Londynie. Kodeks oglądali tacy bibliści jak Scholz w 1845 oraz Paul de Lagarde w 1853 roku. Tregelles odczytał tekst palimpsestu i wydał go w 1861 roku. Tregelles wykorzystał czcionkę, przygotowaną wcześniej specjalnie dla Kodeksu Aleksandryjskiego, będącą w posiadaniu British Museum. Czcionka ta tylko w przybliżeniu odpowiada kształtom liter kodeksu, również wielkość liter jest znacznie mniejsza. Obniża to walory wydania. Tylko jedna strona kodeksu wydana została typograficznie. Tekstu komentarza nie zdołał w pełni odczytać i wyraził przypuszczenie, że będzie to możliwe dopiero po chemicznej obróbce rękopisu. Nie odczytał również tekstu lekcjonarza ze względu na jego niewielką wartość dla badań nad tekstem Nowego Testamentu.
Zarówno przed Tregellesem, jak i po nim wielu uczonych oglądało rękopis, ale tak jak nikt nie próbował odczytać palimpsestu przed nim, tak też i po nim długo nikt nie poprawiał odczytu Tregellesa. W 1881 roku Nicholas Pocock wskazał jedynie na niektóre błędy wydania Tregellesa, William Hatch uznał odczyt Tregellesa za satysfakcjonujący. W roku 1957 J. Harold Greenlee wskazał na niektóre błędy w odczycie Tregellesa i dokonał ich korekt, przyznając przy tym, że odczyt Tregellesa jest zasadniczo słuszny. W 1959 roku Greenlee wydał również tekst komentarza. Niewykluczone, że palimpsest potrzebuje ponownego odczytu z zastosowaniem nowoczesnej technologii.
W 1985 roku BFBS przeniosło swoją siedzibę z Londynu do Swindon i kodeks wraz z innymi rękopisami został przekazany dla Cambridge University Library, gdzie jest skatalogowany pod numerem BFBS 213.
Kodeks był cytowany w ósmym wydaniu Tischendorfa ("Editio octava critica maior") 564 razy. Kodeks cytowany jest we współczesnych krytycznych wydaniach greckiego tekstu "Nowego Testamentu" (NA26, NA27, UBS3, UBS4). W NA27 cytowany jest jako świadek pierwszego rzędu.

</doc>
<doc id="1397372" url="https://pl.wikipedia.org/wiki?curid=1397372" title="Choroba Divry-Bogaerta">
Choroba Divry-Bogaerta

Choroba Divry-Bogaerta, rozlana korowo-oponowa angiomatoza mózgu (ang. Divra-Bogaert disease) – rzadka (opisano pięcioro chorych) choroba neurodegeneracyjna. Występuje rodzinnie. Objawia się drgawkami, początek przypada na 3. dekadę życia. Późniejsze objawy to zaburzenia pola widzenia, bóle głowy o charakterze migrenowym, postępująca demencja. Neuropatologicznie stwierdza się rozlaną angiomatozę (naczyniakowatość) opon i kory mózgowej oraz cechy wtórnej encefalopatii niedokrwiennej. Chorobę opisali Divry i Ludo van Bogaert w 1946 roku.

</doc>
<doc id="1397375" url="https://pl.wikipedia.org/wiki?curid=1397375" title="Mistrzostwa Świata w Biathlonie 1986">
Mistrzostwa Świata w Biathlonie 1986

22. Mistrzostwa Świata w Biathlonie mężczyzn odbyły się w dniach 18–23 lutego 1986 w stolicy Norwegii, Oslo.
3. Mistrzostwa Świata w Biathlonie kobiet odbyły się w dniach 13–16 lutego 1986 w szwedzkim Falun.

</doc>
<doc id="1397376" url="https://pl.wikipedia.org/wiki?curid=1397376" title="Żywica polimerowa">
Żywica polimerowa



</doc>
<doc id="1397377" url="https://pl.wikipedia.org/wiki?curid=1397377" title="Ran (mitologia nordycka)">
Ran (mitologia nordycka)

Ran – w mitologii nordyckiej małżonka Ägira, bogini toni morskiej. Matka dziewięciu dziewic-fal, była dla wikingów uosobieniem pływów oceanu. Wierzono, że jest chciwa i uwielbia złoto, dlatego żeglarze wybierający się w rejs zabierali ze sobą na pokład trochę drogocennego kruszcu, aby w razie niebezpieczeństwa na morzu przebłagać Ran.
Ulubionymi rozrywkami Ran było wciąganie okrętów w wiry i chwytanie żeglarzy, którzy wypadli za burtę, w swoje sieci. Ofiary zabierała na wieczność do swoich koralowych komnat w podmorskim pałacu w pobliżu wyspy Hlesey, w którym mieszkała wraz z małżonkiem.

</doc>
<doc id="1397378" url="https://pl.wikipedia.org/wiki?curid=1397378" title="Rafał T. Prinke">
Rafał T. Prinke

Rafał T. Prinke (ur. 18 stycznia 1955 w Poznaniu) – polski genealog i historyk. Doktor habilitowany nauk humanistycznych.
Życiorys.
W 1973 ukończył VIII Liceum Ogólnokształcące w Poznaniu, a w 1977 filologię angielską na Uniwersytecie im. Adama Mickiewicza w Poznaniu. 
W 2000 uzyskał doktorat z historii w IH UAM na podstawie rozprawy "Model komputerowej analizy źródeł historycznych" (promotor: Jerzy Wisłocki), a w 2015 habilitację w Instytucie Historii Nauki im. Ludwika i Aleksandra Birkenmajerów Polskiej Akademii Nauk w Warszawie w oparciu o dorobek naukowy i rozprawę "Piśmiennictwo alchemiczne do końca XVIII wieku".
Jest adiunktem w Katedrze Turystyki i Rekreacji Akademii Wychowania Fizycznego im. Eugeniusza Piaseckiego w Poznaniu.
Żonaty, ma dwóch synów.

</doc>
<doc id="1397379" url="https://pl.wikipedia.org/wiki?curid=1397379" title="Żywice syntetyczne">
Żywice syntetyczne



</doc>
<doc id="1397381" url="https://pl.wikipedia.org/wiki?curid=1397381" title="Fircyk w zalotach">
Fircyk w zalotach

Fircyk w zalotach – komedia napisana przez Franciszka Zabłockiego w 1781.
Pierwowzór, dedykacja, premiera.
"Fircyk w zalotach" został oparty na schemacie francuskiej komedii "Zakochany fircyk" autorstwa Jana Romagnesiego. Pierwowzór najprawdopodobniej w przypadkowy sposób trafił do Zabłockiego, który następnie uzupełnił fabułę o ważne detale: stosunki obyczajowe na dworze i w Warszawie, ubrania, obrazy spędzania czasu wolnego, ogród angielski, informacje o ówczesnym życiu. Autor swój utwór zadedykował królowi Stanisławowi Augustowi Poniatowskiemu. Jednocześnie wyjaśniał, że komedia została napisana w celach rozrywkowych. Utwór swój żywot sceniczny rozpoczął 16 czerwca 1781. Na premierze najprawdopodobniej był obecny król.
Problematyka.
Główną intrygę komedii tworzą zabiegi Fircyka, które mają go doprowadzić do ożenku z Podstoliną. Intryga jest zbudowana logicznie i z pełną konsekwencją według zasady trzech jedności. Zwraca uwagę głęboki rys psychologiczny poszczególnych osób komedii.
Język komedii.
"Fircyk w zalotach" napisany został prostym i zrozumiałym językiem. Autor unikał ozdobników stylistycznych, zbliżał dialogi postaci do mowy potocznej, wykorzystywał porzekadła i przysłowia ludowe.

</doc>
<doc id="1397382" url="https://pl.wikipedia.org/wiki?curid=1397382" title="Kodeks Petropolitański">
Kodeks Petropolitański

Kodeks Petropolitański, łac. Codex Petropolitanus (Gregory-Aland no. Π albo 041) ε73 (von Soden) – grecki kodeks uncjalny Nowego Testamentu, paleograficznie datowany na IX wiek. Rękopis jest niemal kompletny, tylko niewielka część jego kart zaginęła. Grecki tekst kodeksu reprezentuje bizantyjską tradycję tekstualną. Wraz z Kodeksem Cypryjskim należy do tekstualnej rodziny П, o bliskiej relacji do Kodeksu Aleksandryjskiego i innych późnych kodeksów uncjalnych. Przechowywany jest w Petersburgu, cytowany w krytycznych wydaniach greckiego Nowego Testamentu.
Opis.
Zachowało się 350 pergaminowych kart (14,5 na 10,5 cm) rękopisu, z niemal pełnym tekstem czterech Ewangelii. Karty ułożone zostały w quarto. Tekst ewangeliczny zawiera niewielkie luki w (Mt 3,12-4,17; 19,12-20,2; Łk 1,76-2,18; Jan 6,15-35; 8,6-39; 9,21-10,3); teksty Marka 16,18-20 i Jana 21,22-25 zostały uzupełnione późniejszym minuskułowym tekstem z XII wieku. Po tych uzupełnieniach brakuje 77 wierszy w Ewangelii Mateusza i Jana.
Tekst pisany jedną kolumną na stronę, 21 linijek w kolumnie. Litery są małe, opatrzone zostały przydechami i znakami akcentowymi.
Przed każdą z Ewangelii umieszczone zostały tablice κεφαλαια (spis treści). Po 36 rozdziale (λς) w spisie treści pojawia się luka. Tekst dzielony jest według Sekcji Ammoniusza z odniesieniami do Kanonów Euzebiusza.
Zawiera wiele not marginalnych oraz korekt tekstu (również na marginesie) dokonanych przez późniejszego korektora.
Teksty Jan 5,4 oraz Jan 8,3-6 oznakowane zostały asteryskiem jako wątpliwe. Posiada dłuższe zakończenie Marka, które uzyskało σλδ (234) numer Sekcji Ammoniusza, a przyporządkowane zostało do ósmego Kanonu Euzebiusza.
Tekst.
Charakter tekstualny.
Konstantin von Tischendorf, odkrywca kodeksu, oceniał, iż reprezentuje on tekst charakterystyczny dla późnych rękopisów uncjalnych (E, F, G, H, K, M, S, U, V, Γ, Λ). Uznał też, że jest bardziej wartościowy niż większość z nich. Oceniał go wyżej niż Kodeks Cypryjski, który do chwili odkrycia Petropolitanus stawiany był najwyżej w owej grupie. Silva Lake nazwała grupę rękopisów pokrewnych dla Kodeksu Petropolitańskiego rodziną Π. Symbol grupy pochodzi od siglum kodeksu Petropolitańskiego, który tym samym został uznany za najlepszego reprezentanta rodziny. Klasyfikacja metodą wielokrotnych wariantów ("Claremont Profile Method") potwierdziła, że kodeks jest jednym z najlepszych reprezentantów grupy Π. Jednakże tą metodą zbadane zostały tylko trzy rozdziały Ewangelii Łukasza (1; 10; 20).
Kurt Aland dał mu następujący profil tekstualny: 1901, 1041/2, 112, 18S, co oznacza, że 190 razy wspiera tekst bizantyński przeciwko oryginalnemu, 104 razy zgodny jest z tekstem bizantyńskim i oryginalnym, 11 razy wspiera tekst oryginalny przeciwko bizantyńskiemu, posiada ponadto 18 sobie właściwych wariantów. W oparciu o ten profil zaklasyfikował go do Kategorii V, w której umieścił wyłącznie rękopisy reprezentujące standardowy tekst bizantyjski. Oznacza to, że zdaniem Alanda rękopis zawiera mało starożytnych wariantów i jest nieprzydatny w rekonstrukcji oryginalnego tekstu Nowego Testamentu.
Profil tekstualny w Mt 1.
W Mt 1,7-8 przekazuje wariant Ασα, Ασα (Asa, Asa), zgodnie z rękopisami bizantyjskiej tradycji. Rękopisy tradycji aleksandryjskiej (Papirus 1, 01, 03) przekazują wariant Ασαφ, Ασαφ (Asaf, Asaf).
W Mt 1,10 przekazuje wariant Αμως, Αμως (Amos, Amos), zgodnie z Kodeksem Synajskim i Watykańskim, natomiast późniejszy korektor poprawił na Αμμων Αμμων (Ammon, Ammon), zgodnie z tekstem bizantyjskim.
Warianty z Mt 1,11 oraz 1,18a są zgodne zarówno z tradycją aleksandryjską, jak i bizantyjską.
W Mt 1,18b wspiera tradycję bizantyjską przeciwko aleksandryjskiej (γενεσις ] γεννησις).
W Mt 1,25 ponownie wspiera tradycję bizantyjską przeciwko aleksandryjskiej (υιον ] τον υιον αυτης τον πρωτοτοκον). Wariant bizantyjski powstał w wyniku harmonizacji z Łk 2,7.
Historia.
Tischendorf datował rękopis na wiek IX, w ten też sposób datowali inni paleografowie i jest to oficjalna data podawana przez INTF. Część zaginionych kart została uzupełniona w XII wieku.
Przed rokiem 1859 rękopis przez około stu lat należał do rodziny Parodi w Smyrnie. W 1859 roku Tischendorf przekonał rodzinę Parodich, by podarowała kodeks jako prezent dla rosyjskiego cara.
Na listę rękopisów Nowego Testamentu wciągnął go Tischendorf. W 1908 roku Gregory nadał mu siglum 041. Badaniem charakteru tekstualnego rękopisu w Ewangelii Marka zajmowała się Silva Lake (1937), Jacob Geerlings przeprowadzał takie badania w Ewangelii Łukasza (1962) i Ewangelii Jana (1963), natomiast Russel Champlin przeprowadził takie badania w Ewangelii Mateusza (1964). Badania te potwierdziły, że Petropolitanus jest najlepszym reprezentantem rodziny Π i jest pokrewny dla Kodeksu Aleksandryjskiego, jakkolwiek od niego nie pochodzi.
Tischendorf sporządził pierwszy jego opis, wykorzystał go w swej synopsie czterech Ewangelii z 1864 roku oraz w ósmym wydaniu swego Nowego Testamentu (Editio octava critica maior) z 1865 roku, nadając mu siglum Π. Rękopis jest wykorzystywany we współczesnych wydaniach greckiego Nowego Testamentu. Warianty Petropolitanus cytowane były w UBS3, natomiast UBS4 nie cytował ich. Jest rzadko cytowany w 26. i 27. wydaniu Nestle-Alanda (NA26, NA27). Został wykorzystany w "Synopsis Quattuor Evangeliorum" Alanda.
Obecnie przechowywany jest w Rosyjskiej Bibliotece Narodowej (Gr. 34) w Petersburgu.

</doc>
<doc id="1397385" url="https://pl.wikipedia.org/wiki?curid=1397385" title="Menoceras">
Menoceras

†Menoceras − wymarły rodzaj nosorożca osiągający wielkość świni. Zamieszkiwał środkowy zachód Ameryki Północnej we wczesnym miocenie około 20 milionów lat temu.
Ponieważ znaleziono dużo nagromadzonych kości stworzeń tego rodzaju, szczególnie w Nebrasce (Agate Fossil Beds National Monument), uważa się, że osobniki te żyły i umierały w wielkich stadach.
Samiec dysponował dwoma rogami na czubku swego nosa, podczas gdy samica takowych nie posiadała (dymorfizm płciowy). Inne znane dwurogie nosorożce, Diceratherium posiadały swe rogi ułożone jeden za drugim.

</doc>
<doc id="1397388" url="https://pl.wikipedia.org/wiki?curid=1397388" title="Żywice naturalne">
Żywice naturalne



</doc>
<doc id="1397389" url="https://pl.wikipedia.org/wiki?curid=1397389" title="(35233) Krčín">
(35233) Krčín

(35233) Krčín – planetoida z pasa głównego asteroid okrążająca Słońce w ciągu 4 lat w średniej odległości 2,52 j.a. Została odkryta 26 maja 1995 roku w "Kleť Observatory" w pobliżu Czeskich Budziejowic przez Janę Tichą i Miloša Tichego. Nazwa planetoidy pochodzi od "Jakuba Krčína z Jelcan" (1535-1604), czeskiego budowniczego stawów. Przed nadaniem nazwy planetoida nosiła oznaczenie tymczasowe (35233) 1995 KJ.

</doc>
<doc id="1397390" url="https://pl.wikipedia.org/wiki?curid=1397390" title="Wyspa Węży">
Wyspa Węży



</doc>
<doc id="1397391" url="https://pl.wikipedia.org/wiki?curid=1397391" title="Świadkowie Jehowy w Andorze">
Świadkowie Jehowy w Andorze

Świadkowie Jehowy w Andorze – społeczność wyznaniowa w Andorze, należąca do ogólnoświatowej wspólnoty Świadków Jehowy, licząca w 2022 roku 169 głosicieli, należących do 3 zborów – hiszpańskojęzycznego, katalońskojęzycznego i portugalskojęzycznego w stolicy. Na dorocznej uroczystości Wieczerzy Pańskiej w 2022 roku zgromadziło się 331 osób. Świadkowie Jehowy wyróżniają się jako religia, która – oprócz dominującego Kościoła rzymskokatolickiego – w zorganizowany sposób działa w tym kraju, chociaż żyją tu również wyznawcy innych religii i wyznań. Działalność miejscowych wyznawców koordynuje hiszpańskie Biuro Oddziału w Madrycie.
Historia.
Przed rokiem 1960 hiszpańscy Świadkowie Jehowy prowadzili tu działalność sporadycznie. W 1962 roku przeniosła się tu pewna rodzina z Barcelony i zaczęła regularną działalność kaznodziejską. W ciągu kilku lat powstała tu grupa Świadków Jehowy, zasilana przez hiszpańskich i francuskich współwyznawców. Wkrótce powstała Sala Królestwa i zbór. 14 grudnia 2006 r. uzyskano status prawny, o który ubiegano się od 1973 roku. W 2008 roku powstał trzeci zbór. W roku 2010 zanotowano liczbę 198 głosicieli. 2 kwietnia 2022 roku Alberto Rovira, członek hiszpańskiego Komitetu Oddziału, w internetowym przekazie na żywo, ogłosił wydanie Pisma Świętego w Przekładzie Nowego Świata w języku katalońskim.
Zebrania zborowe odbywają się w języku: angielskim, hiszpańskim, katalońskim i portugalskim.
Statystyki.
Liczba głosicieli (w tym pionierów).
Dane na podstawie oficjalnych raportów o działalności:

</doc>
<doc id="1397392" url="https://pl.wikipedia.org/wiki?curid=1397392" title="Egil Gjelland">
Egil Gjelland

Egil Gjelland (ur. 12 listopada 1973 w Voss) – norweski biathlonista, dwukrotny medalista olimpijski i wielokrotny medalista mistrzostw świata.
Kariera.
Egil Gjelland dorastał w Voss, zaczął uprawiać biathlon w wieku 15 lat. W drużynie narodowej po raz pierwszy wystąpił w 1995 roku. W zawodach Pucharu Świata zadebiutował 7 grudnia 1995 roku w Östersund, zajmując 17. miejsce w sprincie. Tym samym już w debiucie zdobył pierwsze punkty. Na podium zawodów tego cyklu po raz pierwszy stanął 3 marca 1998 roku w Pokljuce, kończąc rywalizację w biegu indywidualnym na drugiej pozycji. W zawodach tych rozdzielił Niemca Ricco Großa i swego rodaka - Ole Einara Bjørndalena. W kolejnych startach jeszcze sześć razy stawał na podium, odnosząc przy tym jedno zwycięstwo: 17 grudnia 2004 roku w Östersund zwyciężył w biegu pościgowym, wyprzedzając Rosjanina Siergieja Rożkowa i Francuza Raphaëla Poirée. Ostatnie podium w karierze wywalczył 7 stycznia 2005 roku w Oberhofie, gdzie zajął trzecie miejsce w sprincie. Najlepsze wyniki osiągnął w sezonie 2000/2001, kiedy zajął siódme miejsce w klasyfikacji generalnej.
W 1997 roku wystartował na mistrzostwach świata w Pokljuce, gdzie razem z Jonem Åge Tyldumem, Dagiem Bjørndalenem i Ole Einarem Bjørndalenem zajął drugie miejsce w sztafecie. Podczas rozgrywanych rok później mistrzostw świata w Pokljuce/Hochfilzen reprezentacja Norwegii w składzie: Egil Gjelland, Sylfest Glimsdal, Halvard Hanevold i Ole Einar Bjørndalen zwyciężyła w biegu drużynowym.
W kolejnych latach zdobył jeszcze cztery medale w zawodach tego cyklu, wszystkie w sztafecie: brązowy podczas mistrzostw świata w Pokljuce (2001), srebrne podczas mistrzostw świata w Oslo/Lahti (2000) i mistrzostw świata w Oberhofie (2004) oraz złoty na mistrzostwach świata w Hochfilzen (2005). Na ostatniej z tych imprez Norwegowie pobiegli w składzie: Halvard Hanevold, Stian Eckhoff, Egil Gjelland i Ole Einar Bjørndalen, zdobywając pierwszy od 38 lat złoty medal w sztafecie. Najlepszy wynik indywidualny osiągnął podczas MŚ 2001, gdzie był czwarty w sprincie, przegrywając walkę o podium z Halvardem Hanevoldem.
Na igrzyskach olimpijskich w Nagano w 1998 roku razem z Halvardem Hanevoldem, Ole Einarem Bjørndalenem i Dagiem Bjørndalenem zdobył srebrny medal w sztafecie. Zajął tam także trzynaste miejsce w sprincie. Brał też udział w igrzyskach olimpijskich w Salt Lake City cztery lata później, gdzie wraz z Ole Einarem Bjørndalenem, Halvardem Hanevoldem i Frode Andresenem zwyciężył w sztafecie. Był to pierwszy w historii złoty medal olimpijski dla Norwegii w tej konkurencji. W pozostałych startach zajął 16. miejsce w biegu indywidualnym, 24. w sprincie i 15. miejsce w biegu pościgowym.
Jego żoną jest biathlonistka Ann-Elen Skjelbreid, którą poślubił w 2002 roku. Mają jedną córkę, Kristi (ur. 2004). Mieszkają w Fusa, w zachodniej Norwegii. W 2018 roku został trenerem żeńskiej reprezentacji Czech.

</doc>
<doc id="1397395" url="https://pl.wikipedia.org/wiki?curid=1397395" title="Team High Road">
Team High Road



</doc>
<doc id="1397398" url="https://pl.wikipedia.org/wiki?curid=1397398" title="Choroba Strümplla">
Choroba Strümplla

Choroba Strümplla (dziedziczna paraplegia spastyczna, ang. HSP "hereditary spastic paraplegia") – choroba neurodegeneracyjna, charakteryzująca się nasiloną paraparezą i dodatkowymi objawami ze strony nerwu wzrokowego, móżdżku i kory mózgowej. Chorobę jako pierwszy opisał niemiecki neurolog Adolf von Strümpell (1853-1925).

</doc>
<doc id="1397399" url="https://pl.wikipedia.org/wiki?curid=1397399" title="Vlaardingen">
Vlaardingen

Vlaardingen – miasto portowe w zachodniej Holandii, w prowincji Holandia Południowa, w delcie Renu. Prawa miejskie uzyskało w 1273 r. W 2007 r. Miasto ma powierzchnię 26,71 km² i jest zamieszkane przez 75 134 osób.
W Vlaardingen rozwinął się przemysł chemiczny, maszynowy, metalowy, materiałów budowlanych oraz spożywczy.
Urodzili się tutaj Floris I hrabia Holandii (ok. 1017), Berta Holenderska, żona króla Francji Filipa I (ok. 1055) i Caroline Vis holenderska tenisistka (1970).

</doc>
<doc id="1397400" url="https://pl.wikipedia.org/wiki?curid=1397400" title="Prosantorhinus">
Prosantorhinus

Prosantorhinus – wymarły rodzaj nosorożca. Żył on na Ziemi w dolnym i środkowym miocenie. Jego skamieniałe pozostałości zostały odnalezione w zachodniej Europie i Azji. Z wyglądu przypominał on bardziej współczesnego hipopotama niż dzisiejszego nosorożca.

</doc>
<doc id="1397402" url="https://pl.wikipedia.org/wiki?curid=1397402" title="Jan Kmicic">
Jan Kmicic

Jan Kmicic herbu Radzic II (zm. po 1662) – stolnik orszański.
Bratanek poety Mikołaja. Brat Samuela, strażnika Wielkiego Księstwa Litewskiego.
Poślubił Annę Olizarównę Wołczkiewiczównę, córkę Ludwika, wdowę po Stefanie Stryble i Żdarskim. Według "Herbarza polskiego" Adama Bonieckiego miał z nią mieć troje dzieci: synów Kazimierza, starostę krasnosielskiego, i Adama, jezuitę, oraz córkę Katarzynę, zamężną Rozwadowską. Według literatury Kazimierz, starosta krasnosielski, był synem Samuela, brata Jana.

</doc>
<doc id="1397403" url="https://pl.wikipedia.org/wiki?curid=1397403" title="Melbourne Victory FC">
Melbourne Victory FC

Melbourne Victory FC – australijski, profesjonalny klub piłkarski z siedzibą w Melbourne (Wiktoria), założony w 2004 roku. Zespół występuje w rozgrywkach A-League; czterokrotny mistrz Australii (2007, 2009, 2015, 2018), trzykrotny triumfator sezonu zasadniczego (2007, 2009, 2015), zdobywca pucharu FFA Cup (2015) i Pre-Season Challenge Cup (2008).
Historia.
Założenie.
W latach 1977 – 2004 najwyższym poziomem rozgrywek krajowych w Australii była liga National Soccer League (NSL). Liga NSL w ostatnim okresie istnienia przechodziła problemy związane z kwestiami finansowymi i organizacyjnymi, co przyczyniło się do likwidacji tych rozgrywek. Opublikowany w 2003 roku "Report of the Independent Soccer Review Committee" przyczynił się do powstania nowej krajowej ligi A-League, która jest rozgrywana od 2005 roku. W czerwcu 2004 roku do Football Federation Australia (FFA) wpłynęło 20 wniosków o przyznanie licencji na grę w A-League. Trzy spośród złożonych ofert pochodziło z Melbourne i zostały złożone przez następujące podmioty: Melbourne United Pty Ltd, Melbourne Victory oraz Victorian Soccer Federation (federacja stanowa; obecna nazwa Football Victoria). Przez okres czterech kolejnych miesięcy każda z otrzymanych ofert była analizowana. Ostatecznie, 1 listopada 2004 roku, pozytywnie rozpatrzono osiem ofert, wpośród których została zaakceptowana oferta klubu Melbourne Victory FC. Jednocześnie zgodnie z polityką FFA („jeden klubu z jednego miasta”) klub Melbourne Victory FC otrzymał wyłączną licencję na występowanie w rozgrywkach A-Legue na okres 5 lat od sezonu 2005/2006. W tym czasie inny zespół z Melbourne nie mógł dołączyć do rozgrywek A-League.
A-League.
Pierwszym szkoleniowcem w historii klubu został Australijczyk szkockiego pochodzenia Ernie Merrick, który prowadził zespół Melbourne Victory w latach 2005 – 2011. Melbourne Victory zainaugurowało rozgrywki w A-League w dniu 28 sierpnia 2005 roku w wyjazdowym spotkaniu przeciwko Sydney FC. Spotkanie zakończyło się wynikiem 1:1. W inauguracyjnym sezonie 2005/2006 Melbourne Victory zakończył sezon zasadniczy na 7. przedostatnim miejscu z dorobkiem 26 punktów i nie uzyskał awansu do serii finałowej W sezonie zasadniczym 2006/2007 klub uplasował się na 1. miejscu z dorobkiem 45 punktów i uzyskał awans do serii finałowej rozgrywek. W serii finałowej klub dotarł do finału rozgrywek (tzw. Grand Final), w którym odniósł zwycięstwo przeciwko drużynie Adelaide United FC w stosunku 6:0; zdobywając pierwszy tytuł mistrzowski w swojej historii.
W sezonie 2008/2009 zespół Melbourne Victory zdobył potrójną koronę. W rozgrywkach pucharowych Pre-Season Challenge Cup w 2008 roku, które poprzedziły start sezonu 2008/2009 Melbourne Victory dotarł do finału rozgrywek. W finale Melbourne Victory po rzutach karnych pokonał zespół Wellington Phoenix FC (0:0 w meczu, 8:7 w rzutach karnych). Ponadto w sezonie zasadniczym klub uplasował się na 1. miejscu i uzyskał awans do serii finałowej rozgrywek. W serii finałowej Melbourne Victory drugi raz w swojej historii awansował do finału rozgrywek. W finale ponownie pokonał drużynę Adelaide United w stosunku 1:0.
W dwóch kolejnych sezonach 2009/2010 i 2010/2011 Melbourne Victory za każdym razem kończył sezon zasadniczy na miejscu premiowanym awansem do serii finałowej rozgrywek. W sezonie 2009/2010 Melbourne Victory po raz trzeci wystąpił w finale rozgrywek. W finale zmierzył się przeciwko drużynie Sydney FC. Melbourne Victory po rzutach karnych uległ drużynie Sydney FC (1:1 w meczu, 2:4 w rzutach karnych). Natomiast w sezonie 2010/2011 klub zakończył zmagania na rundzie eliminacyjnej, przegrywając z zespołem Gold Coast United FC w stosunku 0:1. Ernie Merrick był trenerem Melbourne Victory do końca sezonu 2010/2011.
W przeciągu kolejnego sezonu (2011/2012) w klubie pracowało trzech szkoleniowców. Pierwszym trenerem został Australijczyk Mehmet Durakovic, który prowadził klub do 13. kolejki sezonu zasadniczego 2011/2012. Następnie w roli tymczasowego szkoleniowca został zatrudniony Kevin Muscat, który poprowadził klub w meczu 14. kolejki przeciwko Newcastle United Jets FC (wynik 2:1). Ostatecznie do końca sezonu zasadniczego na stanowisko trenera został zatrudniony Irlandczyk Jim Magilton. Sezon zasadniczy 2011/2012 Melbourne Victory zakończyło na 8. miejscu i nie uzyskało awansu do serii finałowej rozgrywek.
Od sezonu 2012/2013 trenerem klubu został Australijczyk Ange Postecoglou. W sezonie 2012/2013 Melbourne Victory zakończyło zmagania w sezonie zasadniczym na 3. miejscu i uzyskało awans do serii finałowej rozgrywek. W serii finałowej klub dotarł do fazy półfinału. W półfinale Melbourne Victory uległo drużynie Central Coast Mariners FC w stosunku 0:1. Ange Postecoglou był trenerem Melbourne Victory do 25 października 2013 roku.
Następnie na stanowisko trenera został zatrudniony Kevin Muscat. W sezonie 2013/2014 Melbourne Victory uzyskało awans do serii finałowej rozgrywek. W serii finałowej klub dotarł do etapu półfinały, w którym przegrał z drużyną Brisbane Roar FC (0:1). W sezonie zasadniczym 2014/2015 klub zajął 1. miejsce z dorobkiem 53 punktów. W serii finałowej Melbourne Victory czwarty raz w swojej historii awansował do finału rozgrywek. W finale pokonał drużynę Sydney FC w stosunku 3:0, zdobywając trzeci tytuł mistrzowski w swojej historii.
W trakcie sezonu 2015/2016 Melbourne Victory triumfowało w rozgrywkach FFA Cup (2015). W finale pokonał zespół Perth Glory FC w stosunku 2:0. Natomiast sezon zasadniczy klub zakończył na 6. miejscu, uzyskując tym samym awans do serii finałowej. W serii finałowej klub zakończył zmagania na rundzie eliminacyjnej, w której uległ drużynie Brisbane Roar (1:2). W sezonach 2016/2017, 2017/2018 i 2018/2019 Melbourne Victory za każdym razem występował w finale rozgrywek. W sezonie zasadniczym 2016/2017 klub zakończył zmagania na 2. miejscu. Natomiast w serii finałowej Melbourne Victory awansowało do finału rozgrywek. W finale Melbourne Victory po rzutach karnych uległ drużynie Sydney FC (1:1 w meczu, 2:4 w rzutach karnych). W sezonie zasadniczym 2017/2018 Melbourne Victory zakończyło zmagania na 4. miejscu. W serii finałowej Melbourne Victory szósty raz w swojej historii wystąpiło w finale rozgrywek. W finale Melbourne Victory pokonało zespół Newcastle United Jets w stosunku 1:0, zdobywając tym samym czwarty tytuł mistrzowski w swojej historii. Melbourne Victory jako pierwsza drużyna w historii A-League zdobyła tytuł mistrzowski nie zajmując po sezonie zasadniczym jednego z dwóch pierwszych miejsc. W sezonie zasadniczym 2018/2019 klub uplasował się na 3. miejscu. W serii finałowej klub dotarł do etapu półfinału, w którym zmierzył się przeciwko drużynie Sydney FC. Spotkanie zakończyło się porażką Melbourne Victory w stosunku 1:6. Po zakończonym sezonie Kevin Muscat zakończył pracę w klubie na stanowisku trenera.
W dniu 28 czerwca 2019 roku zarząd klubu oficjalnie ogłosił, że nowym trenerem Melbourne Victory będzie Niemiec Marco Kurz.
Azjatycka Liga Mistrzów.
Melbourne Victory w dotychczasowej historii siedmiokrotnie występowała w rozgrywkach Azjatyckiej Ligi Mistrzów (ACL). Melbourne Victory tylko raz wychodził z fazy grupowej rozgrywek ACL (2016) oraz sześciokrotnie kończył zmagania na fazie grupowej (2008, 2010, 2011, 2014, 2018, 2019).
Debiut w tych rozgrywkach nastąpił w dniu 12 marca 2008 roku, w domowym spotkaniu przeciwko południowokoreańskiemu zespołowi Jeonnam Dragons. Spotkanie zakończyło się wygraną gospodarzy w stosunku 2:0. W pierwszym swoim starcie zespół zakończył zmagania na fazie grupowej, zajmując 2. miejsce w grupie G z dorobkiem 7 punktów. W latach 2010, 2011 i 2019 Melbourne Victory kończył zmagania w Azjatyckiej Lidze Mistrzów na ostatnim, 4. miejscu w grupie. Zdobywając odpowiednio 4 i 6 punktów oraz 1 punkt na koniec fazy grupowej. Natomiast w latach 2014 i 2018 Melbourne Victory kończyło zmagania w fazie grupowej na 3. miejscu. Zdobywając w każdym z przypadków po 8 punktów na koniec fazy grupowej.
W 2016 roku Melbourne Victory zanotował najlepszy start w rozgrywkach ACL. W fazie grupowej (grupa G) klub zajął 2. miejsce i z dorobkiem 9 punktów awansował do rudny pucharowej. Melbourne Victory fazę pucharową zakończył na etapie 1/8 finału. W dwumeczu klub z Melbourne podejmował południowokoreański klub Jeonbuk Hyundai Motors. Dwumecz zakończył się porażką Melbourne Victory w stosunku 2:4 (I. mecz domowy 1:1; II. mecz wyjazdowy 1:2).
Rezerwy i sekcja kobiet.
Rezerwy.
Sekcja młodzieżowa klubu Melbourne Victory FC została założona w 2008 roku i przystąpiła do rozgrywek A-League National Youth League (od sezonu 2018/2019 funkcjonują pod nazwą Y-League). Zespół młodzieżowy w 2013 roku zdobył mistrzostwo Australii w rozgrywkach młodzieżowych. Dodatkowo rezerwy klubu od 2015 roku przystąpiły do rozgrywek stanowych National Premier Leagues Victoria 2 (drugi poziom rozgrywek w stanie Wiktoria). W inauguracyjnym sezonie rezerwy klubu poprzez baraże awansowały do National Premier Leagues Victoria (NPL Victoria), pokonując w dwumeczu zespół Moreland Zebras FC (wynik w dwumeczu 4:1). Rezerwy Melbourne Victory w rozgrywkach NPL Victoria występowały tylko przez jeden sezon (2016), zajmując ostatnie 14. miejsce i spadły do National Premier Leagues Victoria 2.
Sekcja kobieca.
Sekcja kobieca klubu Melbourne Victory FC została założona w 2008 roku i przystąpiła do rozgrywek W-League od sezonu 2008/2009. Inauguracyjne spotkanie odbyło się 25 października 2008 roku w meczu domowym przeciwko kobiecemu zespołowi Central Coast Mariners FC. Spotkanie zakończyło się zwycięstwem Melbourne Victory FC w stosunku 2:0. Sekcja kobieca klubu w 2014 roku zdobyła tytuł mistrza Australii oraz w 2019 roku triumfowała w sezonie zasadniczym rozgrywek.
Stadiony.
Melbourne Victory w inauguracyjnym sezonie 2005/2006 rozgrywał domowe spotkania na obiekcie Olympic Park Stadium o pojemności 18 500 widzów. Stadion Olympic Park został wybudowany na letnie igrzyska olimpijskie w 1956 roku. W sezonie 2006/2007 Melbourne Victory w roli gospodarza na obiekcie Olympic Park rozegrał trzy mecze sezonu zasadniczego. Natomiast pozostałe spotkania rozegrał na stadionie Docklands. Decyzja o przeniesieniu spotkań domowych na stadion Docklands została podjęta w oparciu o wysoką frekwencję, którą klub zanotował w spotkaniu domowym 2. kolejki sezonu zasadniczego 2006/2007 przeciwko Sydney FC (39 730 widzów) na tym obiekcie. W swojej historii Melbourne Victory rozegrał łącznie 13 spotkań w rozgrywkach A-League na obiekcie Olympic Park. Stadion Docklands położony jest w dzielnicy Docklands (City of Melbourne) i może pomieścić 56 347 widzów. Stadion został oddany do użytku w 2000 roku.
W kwietniu 2006 roku ogłoszono, że w kompleksie sportowym Melbourne Sports and Entertainment Precinct zostanie wybudowany nowy obiekt Melbourne Rectangular Stadium o pojemności 20 000 widzów i zostanie oddany do użytku w 2009 roku. Wstępnie na nowym obiekcie spotkania domowe miały rozgrywać drużyna Melbourne Victory oraz zespół rugby league Melbourne Storm. Naciski ze strony przyszłych najemców obiektu na Rząd Wiktorii przyczynił się do zwiększenia pojemności stadionu z planowanych 20 000 do 30 000 miejsc. Ostatecznie stadion Melbourne Rectangular Stadium został oddany do użytku w 2010 roku i może pomieścić 30 050 widzów. Obiekt położony jest przy ulicy Olympic Boulevard (City of Melbourne). Transport publiczny w okolicy stadionu obsługiwany jest przez komunikację autobusową, tramwajową oraz kolejową (stacje Richmond i Jolimont). Dodatkowo w sąsiedztwie stadionu znajduje się parking samochodowy dla kibiców. Od sezonu 2010/2011 Melbourne Victory w roli gospodarze występuje zarówno na stadionie Melbourne Rectangular Stadium oraz Docklands. Oba stadiony oddalone są od siebie o około 4 km.
Ponadto Melbourne Victory sporadycznie swoje mecze domowe w A-League rozgrywał również na innych obiektach sportowych w Australii. Dotychczas w roli gospodarza wystąpiła na dwóch innych stadionach: 
Kibice i rywalizacje.
Pierwszą grupą kibiców prowadzących doping na meczach Melbourne Victory była grupa "Northern Terrace", która została założona w 2006 roku i funkcjonowała do listopada 2016 roku. Grupa "Northern Terrace" pod koniec października 2016 roku ogłosiła, że zawiesza aktywne wsparcie na meczach Melbourne Victory. Decyzja podyktowana była restrykcyjnym podejściem ze strony lokalnej policji, władz klubowych i związku piłkarskiego FFA (np. ograniczenia odnośnie do banerów i flag meczowych, zakazywanie opraw meczowych). Grupa ostatni doping prowadziła na domowym, derbowym meczu przeciwko Melbourne City FC rozegranym w dniu 17 października 2015 roku (wynik 3:2). Ostatecznie grupa zakończyła działalność 1 listopada 2016 roku.
W lipcu 2018 roku klub Melbourne Victory poinformował o utworzeniu sektorów, z których kibice będą mogli dopingować; tzw. sektory "North End Standing". Klub po rozmowach z przedstawicielami kibiców ogłosił, że w skład "North End Standing" wejdą trzy sektory na stadionie Melbourne Rectangular Stadium oraz siedem na stadionie Docklands. Kibice Melbourne Victory przed każdym meczem domowy odśpiewują utwór "Stand By Me" autorstwa Bena E. Kinga.
Derby Melbourne.
Derby Melbourne, lokalne derby rozgrywane pomiędzy dwoma zespołami ze stolicy stanu Wiktoria: Melbourne Victory FC i Melbourne City FC. Do pierwszego spotkania między obiema drużynami doszło 8 października 2010 roku i zakończyło się porażką Melbourne Victory w stosunku 0:1. Ponadto obie drużyny rozgrywają swoje mecze domowe na obiekcie Melbourne Rectangular Stadium.
The Big Blue.
The Big Blue, określane również jako The City Derby, derby pomiędzy Melbourne Victory FC a Sydney FC. Do pierwszego spotkania między obiema drużynami doszło 28 sierpnia 2005 roku, które zakończyło się remisem 1:1. Ponadto, obie drużyny trzykrotnie spotykały się w finale rozgrywek krajowych w 2010, 2015 i 2017 roku. Melbourne Victory triumfowało w finale z 2015 roku, zdobywając tytuły mistrza kraju.
Nazwa derbów ma swoje korzenie w australijskim wariancie języka angielskiego, w którym wyraz "blue" (pl. niebieski) oznacza walkę (ang. "fight") lub kłótnie (ang. " argument"). Wynika to z faktu, że obie drużyny grają w strojach o różnych odcieniach koloru niebieskiego.
The Original Rivalry.
The Original Rivalry określenie spotkań rozgrywanych pomiędzy Melbourne Victory FC i Adelaide United FC. Rywalizacja pomiędzy oboma zespołami wynika z aspektu historycznej rywalizacji pomiędzy stanami Wiktoria i Australia Południowa na płaszczyźnie społecznej i kulturowej. Pierwsze spotkanie zostało rozegrane 7 maja 2005 roku w ramach kwalifikacji do rozgrywek Oceania Club Championship. Spotkanie zakończyło się wynikiem 0:0, a w rzutach karnych drużyna Melbourne Victory przegrała 1:4. Ponadto, obie drużyny dwukrotnie spotykały się w finale rozgrywek krajowych w 2007 i 2009 roku. Melbourne Victory wygrał oba spotkania finałowe.
Rekordy.
Stan na 14 maja 2019 roku.
Najwyższa wygrana:
Najwyższa porażka:
Najwięcej zwycięstw z rzędu:
Najwięcej porażek z rzędu:
Najdłuższa seria bez przegranego meczu:
Najdłuższa seria bez wygranego meczu:

</doc>
<doc id="1397404" url="https://pl.wikipedia.org/wiki?curid=1397404" title="Gabriel Rozwadowski">
Gabriel Rozwadowski

Gabriel Rozwadowski (ur. ok. 1625 w Rozwadowie Wielkim), zm. 1693) – podczaszy łukowski, wojskowy, założyciel miasta Rozwadowa (obecnie dzielnica Stalowej Woli).
Porzucił ojcowiznę dla kariery wojskowej. Służył w wojskach księcia Jeremiego Wiśniowieckiego na Ukrainie, później, w czasie potopu szwedzkiego w chorągwi koniuszego koronnego Aleksandra Michała Lubomirskiego. W międzyczasie, w 1651, ożenił się z nieznaną z nazwiska kobietą, która urodziła mu córkę, Mariannę. Przed 1658 owdowiał i osiadłszy w dobrach nad Sanem ożenił się powtórnie z ich właścicielką, Elżbietą Piasecką. 
Był w tym okresie aktywny w dyplomacji i powierzano mu sprawy wagi państwowej, m.in. to jego podpis widnieje na zawartym w 1667 układzie z Tatarami. Dwór Rozwadowskich znajdował się we wsi Charzewice, na której gruntach, uzyskawszy w 1690 roku przywilej króla Jana III Sobieskiego, założył miasto Rozwadów. 
Po śmierci fundatora Rozwadów pozostawał w rękach rodu Rozwadowskich do 1723, kiedy to zakupił go książę Jerzy Ignacy Lubomirski.

</doc>
<doc id="1397405" url="https://pl.wikipedia.org/wiki?curid=1397405" title="Jurajska (ujednoznacznienie)">
Jurajska (ujednoznacznienie)



</doc>
<doc id="1397406" url="https://pl.wikipedia.org/wiki?curid=1397406" title="Jan Harasymowicz">
Jan Harasymowicz

Jan Harasymowicz (ur. 18 marca 1921 w Krakowie, zm. 5 marca 2008 tamże) – polski naukowiec, profesor nauk technicznych specjalizujący się w budowie i eksploatacji maszyn.
Życiorys.
W 1939 rozpoczął studia na Politechnice Lwowskiej, ukończył je w 1946 na AGH w Krakowie. W latach 1954-1957 pracował na AGH jako asystent, potem przeniósł się do Bydgoszczy. Pracował tam jako nauczyciel w technikum, a także w Zakładach Energetycznych. W tym czasie działał w Stowarzyszeniu Inżynierów Mechaników Polskich, był przewodniczącym oddziału wojewódzkiego stowarzyszenia. Był też jednym z organizatorów i wykładowców, utworzonej w 1951, Wieczorowej Szkoły Inżynierskiej (obecnie Uniwersytet Technologiczno-Przyrodniczy im. Jana i Jędrzeja Śniadeckich w Bydgoszczy).
Od 1954 pracował na Politechnice Krakowskiej. W 1962 uzyskał tam stopień doktora, a 1970 doktora habilitowanego. Tytuł naukowy profesora nadzwyczajnego uzyskał w 1972, a tytuł profesora zwyczajnego nauk technicznych 15 czerwca 1990.
Pochowany w Alei Zasłużonych Cmentarza Rakowickiego w Krakowie (kwatera LXIX pas B-1-3).
Odznaczenia i wyróżnienia.
Za opiekę nad więźniami obozu Stalag 369 w Kobierzynie został uhonorowany odznaczeniem Legii Honorowej. Był jednym z inicjatorów powstania pomnika więźniów obozu.
21 lutego 2007 Uniwersytet Technologiczno-Przyrodniczy im. Jana i Jędrzeja Śniadeckich w Bydgoszczy nadał mu tytuł doktora "honoris causa".

</doc>
<doc id="1397407" url="https://pl.wikipedia.org/wiki?curid=1397407" title="Richard Farnsworth">
Richard Farnsworth

Richard W. Farnsworth (ur. 1 września 1920 w Los Angeles, zm. 6 października 2000 w Lincoln) − amerykański aktor filmowy i kaskader, dwukrotnie nominowany do Oscara za role pierwszo- i drugoplanowe.
Życiorys.
Wczesne lata.
Urodził się w Los Angeles jako syn inżyniera i gospodyni domowej. Dorastał w okresie wielkiego kryzysu. Kiedy miał siedem lat, zmarł jego ojciec. Potem mieszkał z ciotką, matką i dwiema siostrami w Downtown Los Angeles.
Kariera.
W 1937 roku, w wieku 16, Farnsworth pracował jako stajenny w dziedzinie polo w Los Angeles za sześć dolarów tygodniowo, gdy zaproponowano mu pracę w lepszej płacy jako kaskader, m.in. w komedii pure nonsense Sama Wooda "Dzień na wyścigach" ("A Day at the Races", 1937) z udziałem braci Marx (Groucho, Chico i Harpo) czy komedii wojennej George’a Stevensa "Gunga Din" (1939) z Cary Grantem. Jechał na koniu w dramacie Archie Mayo "Przygody Marco Polo" ("The Adventures of Marco Polo", 1938) z Gary Cooperem. Był też zatrudniony na planie ekranizacji powieści Howarda Fasta w reżyserii Stanleya Kubricka "Spartakus" ("Spartacus", 1960) z Kirkiem Douglasem, gdzie przez jedenaście miesięcy prowadził rydwan, podobnie jak w monumentalnym filmie biblijnym Cecila B. DeMille "Dziesięcioro przykazań" ("The Ten Commandments", 1956) z Charltonem Hestonem.
Grał potem w melodramacie Victora Fleminga "Przeminęło z wiatrem" ("Gone With the Wind", 1939) z Vivien Leigh i Clarkiem Gable, westernie Howarda Hawksa "Rzeka Czerwona" ("Red River", 1948) z Johnem Wayne i Montgomery Cliftem, dramacie László Benedeka "Dziki" ("The Wild One", 1953) u boku Marlona Brando i Lee Marvina.
Od 1963 występował w westernach, a także serialach telewizyjnych jak ABC "Korzenie" ("Roots", 1977) czy "The Boys of Twilight" (1992) u boku Wilforda Brimleya. Za kreację Dodgera w westernie Alana J. Pakuli "Przybywa jeździec" ("Comes a Horseman", 1978) u boku Jamesa Caana i Jane Fondy był nominowany do Oscara 1979 jako najlepszy aktor drugoplanowy, odebrał National Board of Review Award i National Society of Film Critics Award. Jego przełom nastąpił, gdy zagrał rolę rozbójnika Billa Minera w kanadyjskim westernie "Szary lis" ("The Grey Fox", 1982), za którą został uhonorowany nagrodą Genie i zdobył nominację do Złotego Globu.
Pojawił się jako trener baseballu w Barry’ego Levinsona "Urodzony sportowiec" ("The Natural", 1984) wg powieści Bernarda Malamuda z Robertem Redfordem. Rola sędziego Granda Pettitta w telewizyjnym dramacie kryminalnym CBS "Pościg" ("Chase", 1985) z Jennifer O’Neill przyniosła mu nominację do Złotego Globu. Innym ważnym zadaniem była postać szeryfa w filmowej wersji powieści Stephena Kinga "Misery" (1990) w reżyserii Roba Reinera z Kathy Bates i Jamesem Caanem. Był profesorem w melodramacie Roberta Redforda "Hawana" ("Havana", 1990). Za postać Alvina w dramacie biograficznym Davida Lyncha "Prosta historia" ("The Straight Story", 1999) ze Sissy Spacek mając 79 lat zdobył nominację do Oscara i Złotego Globu 2000.
Życie prywatne.
W 1947 poślubił Margaret Hill (1919-1985), z którą miał dwoje dzieci: syna Diamonda (kaskadera) i córkę Missy. Po zostaniu wdowcem, od 1985 żył na ranczo w Lincoln w Nowym Meksyku.
W 1999 zdiagnozowano u niego nieuleczalny nowotwór kości. Podczas realizacji filmu "Prosta historia" cierpiał na dotkliwy ból.
6 października 2000 roku, po długiej walce z rakiem prostaty, Farnsworth w wieku 80. lat popełnił samobójstwo, strzelając do siebie na swoim ranczo w Lincoln. Szeryf hrabstwa Lincoln Tom Sullivan wydał wówczas oświadczenie, gdzie poinformował, że aktor zmarł w swoim domu w obszarze niemunicypalnym Lincoln. Kiedy zginął, jego ówczesna narzeczona Jewely Van Valin była w domu.
Został pochowany w Forest Lawn Memorial Park w Hollywood Hills w Los Angeles w Columbarium of Purity (N-63294), obok żony Margaret.

</doc>
<doc id="1397408" url="https://pl.wikipedia.org/wiki?curid=1397408" title="Kodeks Athous Lavrensis">
Kodeks Athous Lavrensis

Kodeks Ławry Atoskiej, łac. Codex Athous Lavrensis (Gregory-Aland no. Ψ albo 044), δ 6 (Soden) – grecki kodeks uncjalny Nowego Testamentu, paleograficznie datowany na IX albo X wiek. Tekst jest eklektyczny i mieszany.
Kodeks przechowywany jest w klasztorze Wielka Ławra (B′ 52), na górze Athos.
Opis.
Kodeks zawiera 261 pergaminowych kart (21 na 25,3 cm), z tekstem Ewangelii, Dziejów Apostolskich, Listów powszechnych i Listów Pawła. Tekst pisany jedną kolumną na stronę, 31 linijek w kolumnie. Rozmiary tekstu 15 cm by 8,7 cm. Pisany niewielką uncjałą. Stosuje przydechy i akcenty. Zawiera listy κεφαλαια, stosuje podział ewangelicznego tekstu według Sekcji Ammoniusza (w Marku 233), z odniesieniami do Kanonów Euzebiusza, na marginesie oznakowane są teksty używane do czytań liturgicznych. Zawiera noty muzyczne – neumy i jest jednym z najstarszych rękopisów zawierających neumy.
Tekst Ewangelii Mateusza, Ewangelii Marka 1,1-9,5 i jedna karta Listu do Hebrajczyków zostały zagubione. Listy powszechne są w niezwykłym porządku (1 Pt, 2 Pt, Jk, 1 J, 2 J, 3 J, Jd).
Tekst.
Grecki tekst kodeksu przekazuje tekst aleksandryjski, z wielką liczbą bizantyńskich oraz pewną liczbą zachodnich naleciałości. Kurt Aland zaklasyfikował go do Kategorii III.
Brak tekstu Jan 7,53-8,11. Brak również wierszy Mk 11,26, 15,28. Zawiera dwa zakończenia w Ewangelii Marka, przy czym krótsze zakończenie umieszczone zostało przed dłuższym, podobnie jak w Codex Regius. Posiada nieco unikatowych, sobie tylko właściwych wariantów tekstowych.
Marka 9,49
Marka 10,7
Marka 10,19
Dzieje 15,23
Dzieje 20,28
1 Tymoteusza 3,16
Historia badań rękopisu.
Rękopis został odkryty przez C.R. Gregory 26 sierpnia 1886, który sporządził pierwszy jego opis. W 1892 widział go i powierzchownie zbadał J. Rendel Harris, który poszukiwał rękopisów Septuaginty. Von Goltz i Wobbermin skolacjonowali tekst Dziejów, Listów powszechnych oraz Listów Pawłowych dla Hermann von Soden. Następnie kodeks był badany przez Kirsopp Lake w 1899, który dokładnie zbadał tekst Ewangelii Marka i dokonał pełnej jego transkrypcji. Ponadto skolacjonował tekst Ewangelii Łukasza oraz Jana. W ogóle nie badał tekstu Dziejów ani Listów ponieważ według opinii von Sodena ich tekst niczym się nie wyróżnia. W 1903 Lake opublikował tekst Ewangelii Marka 9,5-16,20, oraz skolacjonowany tekst Ewangelii Łukasza, Jana, oraz Listu do Kolosan w "Studia Biblica et Ecclesiastica".

</doc>
<doc id="1397409" url="https://pl.wikipedia.org/wiki?curid=1397409" title="Jurij Kaszkarow">
Jurij Kaszkarow

Jurij Fiodorowicz Kaszkarow (ros. Юрий Фёдорович Кашкаров; ur. 4 grudnia 1963 r. w Chanty-Mansyjsku) – rosyjski biathlonista reprezentujący ZSRR i Białoruś, mistrz olimpijski i wielokrotny medalista mistrzostw świata.
Kariera.
Pierwsze sukcesy w karierze osiągnął w 1982 roku, zdobywając trzy medale podczas mistrzostw świata juniorów w Mińsku. Zwyciężył tam w biegu indywidualnym, był trzeci w sprincie i drugi w sztafecie. Na rozgrywanych rok później mistrzostwach świata juniorów w Anterselvie był najlepszy w sprincie.
W 1983 roku wziął też udział w mistrzostwach świata w Anterselvie, gdzie razem z Siergiejem Bułyginem, Algimantasem Šalną i Piotrem Miłoradowem zwyciężył w sztafecie. Zajął tam też siódme miejsce w biegu indywidualnym. Złoto w sztafecie zdobył również razem z Šalną, Bułyginem i Andriejem Zienkowem podczas mistrzostw świata w Ruhpolding w 1985 roku oraz podczas mistrzostw świata w Oslo rok później, gdzie sztafeta ZSRR wystąpiła w składzie: Dmitrij Wasiljew, Jurij Kaszkarow, Walerij Miedwiedcew i Siergiej Bułygin. W Ruhpolding zdobył ponadto złoty medal w biegu indywidualnym, wyprzedzając Franka-Petera Roetscha z NRD i Tapio Piipponena z Finlandii.
Podczas mistrzostw świata w Lake Placid w 1987 roku w startach indywidualnych plasował się w czołowej dziesiątce, jednak nie stanął na podium. W biegu indywidualnym był piąty, a w sprincie zajął szóste miejsce. Ponadto w sztafecie razem z Wasiljewem, Miedwiedcewem i Aleksandrem Popowem zdobył srebrny medal. Kolejne trzy medale wywalczył na mistrzostwach świata w Feistritz w 1989 roku. Najpierw reprezentacja ZSRR w składzie: Jurij Kaszkarow, Siergiej Czepikow, Aleksandr Popow i Siergiej Bułygin zwyciężyła w biegu drużynowym. Następnie był trzeci w sprincie, przegrywając jedynie z Frankiem Luckiem z NRD i Eirikiem Kvalfossem z Norwegii. Ponadto wraz z kolegami z reprezentacji był też drugi w sztafecie.
Ostatni medal w zawodach tego cyklu wywalczył w 1991 roku, kiedy na mistrzostwach świata w Lahti wspólnie z Popowem, Czepikowem i Siergiejem Tarasowem zajął po raz kolejny drugie miejsce w sztafecie. Był też między innymi czwarty w biegu drużynowym i indywidualnym podczas mistrzostw świata w Oslo/Mińsku w 1990 roku. W zawodach indywidualnych walkę o podium przegrał z kolejnym rodakiem, Anatolijem Żdanowiczem.
W 1984 roku wystartował na igrzyskach olimpijskich w Sarajewie, zajmując 35. miejsce w biegu indywidualnym oraz dziesiąte w sprincie. Razem z Wasiljewem, Šalną i Bułyginem zdobył złoty medal w sztafecie. Brał również udział w igrzyskach w Calgary cztery lata później, gdzie zajął 18. miejsce w sprincie, a w biegu indywidualnym był piąty.
W zawodach Pucharu Świata zadebiutował 23 lutego 1983 roku w Anterselvie, zajmując siódme miejsce w biegu indywidualnym. Tym samym już w swoim debiucie zdobył pierwsze punkty. Na podium zawodów tego cyklu pierwszy raz stanął 1 marca 1983 roku w Oberhofie, odnosząc zwycięstwo w tej samej konkurencji. W kolejnych startach jeszcze dziesięć razy plasował się w czołowej trójce, odnosząc sześć zwycięstw: 14 lutego 1985 roku w Ruhpolding ponownie triumfował w biegu indywidualnym, a 12 stycznia 1985 roku w Mińsku, 21 lutego 1987 roku w Canmore, 19 stycznia 1990 roku w Anterselvie, 27 stycznia 1990 roku w Ruhpolding i 3 lutego 1990 roku w Walchsee był najlepszy w sprintach. Najlepsze wyniki osiągnął w sezonie 1984/1985, kiedy zajął drugie miejsce w klasyfikacji generalnej. Rozdzielił wtedy Franka-Petera Roetscha i Petera Angerera z RFN. Ponadto w sezonie 1989/1990 zwyciężył w klasyfikacji sprintu.
Był mistrzem ZSRR w biegu indywidualnym i sztafecie (1986) oraz w sprincie i patrolu wojskowym (1987).
W 1984 roku został odznaczony Orderem „Znak Honoru” oraz otrzymał tytuł Zasłużonego Mistrza Sportu ZSRR.
Po zakończeniu kariery pracował jako trener. Prowadził między innymi męską reprezentację Rosji w latach 1998-2000 oraz Austrii w latach 2000-2004.

</doc>
<doc id="1397410" url="https://pl.wikipedia.org/wiki?curid=1397410" title="Shennongtherium">
Shennongtherium

Shennongtherium – wymarły rodzaj ssaka z rodziny nosorożcowatych. Jego obecność na Ziemi przypada na epokę miocenu. Zamieszkiwał on tereny, które dziś są nam znane jako Chiny. Odżywiał się roślinnością.

</doc>
<doc id="1397413" url="https://pl.wikipedia.org/wiki?curid=1397413" title="Żywe srebro">
Żywe srebro



</doc>
<doc id="1397414" url="https://pl.wikipedia.org/wiki?curid=1397414" title="Hachiko">
Hachiko



</doc>
<doc id="1397416" url="https://pl.wikipedia.org/wiki?curid=1397416" title="Electric fence">
Electric fence



</doc>
<doc id="1397418" url="https://pl.wikipedia.org/wiki?curid=1397418" title="Leoben Conoy">
Leoben Conoy

Leoben Conoy (Numer Dwa) jest fikcyjną postacią serialu Battlestar Galactica. Zagrał go Callum Keith Rennie.
Leoben Conoy jest pierwszym humanoidalnym Cylonem odkrytym przez człowieka.
Opis.
Po raz pierwszy postać Dwójki pojawiła się, gdy Flota Wojskowa zaraz po największym, pierwszym, ataku Cylonów schroniła się na stacji orbitalnej Ragnar Anchorange, aby tam uzupełnić zapasy broni i uchronić się przez Cylonami. Początkowo uważano, że Conoy jest dilerem broni, jednak po tym, jak wraz z Komandorem Adamą został uwięziony w części stacji podczas poszukiwania wyjścia potwierdził Adamie, iż jest Cylonem. W wyniku walki z Komandorem został przez niego zamordowany.
Inna kopia została zidentyfikowana ze Flocie jako podróżnik z Gemenonu, który tłumaczył, iż gdzieś we flocie ukryty jest ładunek wybuchowy. Starbuck miała przesłuchać tę kopię i dowiedzieć się o bombie, jednak po upływie wyznaczonego czasu, Conoy został skazany przez Roslin na śmierć poprzez wyrzucenie przez śluzę w próżnię. Przed wykonaniem kary, Leoben powiedział Roslin, że „Komandor Adama jest Cylonem”. co wzbudziło podejrzenia u Pani Prezydent. Zdążył również nawiązać specyficzną więź ze Starbuck, rozpoczynając niejako serialowy wątek jej „przeznaczenia”. Przepowiedział też w trakcie przesłuchań, że flota trafi na Kobol, „miejsce narodzin nas wszystkich”.
W czasie okupacji Nowej Caprici, Leoben przetrzymywał Starbuck jako zakładniczkę, gdyż twierdził, że jest w niej zakochany. Starbuck przy każdej okazji mordowała go, jednak powracał w nowym ciele. Przyprowadził też Starbuck małą dziewczynkę i wmówił jej, że to jej córka.
Inne kopie są postrzegane jako przywódcy Cylonów i uczestniczą w rozmowach z Baltarem.
Po Drugim Exodusie kopie Leobena można zauważyć na Baseshipie Cylonów na którym przebywał Baltar oraz jedna z kopii jest zarażona wirusem uśmiercającym Cylonów. Kolejny Leoben wyraża swój sprzeciw wobec wojnie nuklearnej a Admirałem Adamą w czasie konfliktu na Planecie Alg.
Leoben Conoy należy do zbuntowanych Cylonów. To on razem z Number Six i Number Eight sprzeciwili się Cavilowi i innym modelom przeciw ujawnieniu Ostatecznej Piątki i powrocie do życia D’Anny. Po tym jak doszło do wojny domowej między Cylonami Leoben Conoy przyłączył się do Floty Kolonialnej i stanął na Ziemi.

</doc>
<doc id="1397421" url="https://pl.wikipedia.org/wiki?curid=1397421" title="D’Anna Biers">
D’Anna Biers

D’Anna Biers – fikcyjna postać występująca w serialu Battlestar Galactica (serial telewizyjny 2004) znana także jako Number Three (Numer Trzy). W postać D'Anny wcieliła się Lucy Lawless.
Biers jest humanoidalnym Cylonem, którego cechuje religijna ciekawość i ambicje. Biers zobaczyła Ostateczną Piątkę w Świątyni Jupitera, co było zakazane przez Cylonów.
Opis.
Po raz pierwszy Biers wystąpiła w odcinku pt. „Final Cut”. w którym grała reporterkę realizującą program o pilotach "Galactici". W czasie kręcenia reportażu Biers odkryła, który z pilotów planuje zamach na Tigha za masakrę na statku Gideon. Jej reportaż był transmitowany na Capricę, aby tam Cyloni mogli zobaczyć, czy ciąża Sharon Valerii została zachowana.
Inna kopia wystąpiła w odcinku pt. „Downloaded”. w którym Samuel Anders podłożył ładunki wybuchowe w jednym z garażów i zostali uwięzieni w gruzach. Biers została zamordowana przez Number Six.
Kolejna kopia przyznała wśród Cylonów, że atak na Kolonie był błędem i zdecydowała się wraz z innymi ruszyć w poszukiwaniu Ziemi.
D’Anna Biers w czasie konfliktu na Planecie Alg wyruszyła wraz z Baltarem do Świątyni Jupitera wbrew protestom innych modeli. W Świątyni ujrzała twarze Ostatecznej Piątki, za co po powrocie na Baseship Cylonów cała linia Numeru Trzy została wyłączona.
W sezonie IV podjęto decyzję o odkryciu tożsamości „Piątki Zaginionych Cylonów”. W tym celu część Cylonów zdecydowała się przywrócić do życia D'Annę, co doprowadziło do rozłamu w społeczności cylońskiej i wojny domowej.
Po tym jak Cavil wraz z Boomer przywrócili ją do życia na statku The Hub, zabiła Cavila. W tym samym czasie rozpoczął się atak Kolonistów i Zbuntowanych Cylonów, dzięki czemu D’Anna została zmuszona do wyznania, kim jest Ostateczna Piątka. Przedtem jednak porwała prezydent Roslin i wielu Pilotów Viperów, gdyż sama chciała (wraz z innymi Cylonami) dotrzeć na Ziemię. Po pertraktacjach z Prezydentem Adamą wypuściła zakładników i razem udali się na Ziemię.

</doc>
<doc id="1397422" url="https://pl.wikipedia.org/wiki?curid=1397422" title="Siergiej Bułygin">
Siergiej Bułygin

Siergiej Iwanowicz Bułygin (ros. Серге́й Ива́нович Булы́гин, ur. 10 lipca 1963 w Sołowiówce) – rosyjski biathlonista reprezentujący ZSRR, mistrz olimpijski i pięciokrotny medalista mistrzostw świata.
Kariera.
Pierwszy sukces w karierze osiągnął w 1981 roku, zdobywając brązowy medal w sztafecie podczas mistrzostw świata juniorów w Lahti. Na rozgrywanych rok później mistrzostwach świata juniorów w Mińsku był trzeci w biegu indywidualnym, a w sztafecie zdobył tym razem srebrny medal.
W 1983 roku wziął udział w mistrzostwach świata w Anterselvie, gdzie razem z Jurijem Kaszkarowem, Algimantasem Šalną i Piotrem Miłoradowem zwyciężył w sztafecie. Zajął tam też szóste miejsce w biegu indywidualnym i dziewiąte w sprincie. Złoto w sztafecie zdobył również razem z Šalną, Kaszkarowem i Andriejem Zienkowem podczas mistrzostw świata w Ruhpolding w 1985 roku oraz podczas mistrzostw świata w Oslo rok później, gdzie sztafeta ZSRR wystąpiła w składzie: Dmitrij Wasiljew, Jurij Kaszkarow, Walerij Miedwiedcew i Jurij Kaszkarow. W tym czasie w startach indywidualnych plasował się poza czołową dziesiątką.
Ostatnie w karierze medale wywalczył podczas mistrzostw świata w Feistritz w 1989 roku. Najpierw reprezentacja ZSRR w składzie: Jurij Kaszkarow, Siergiej Czepikow, Aleksandr Popow i Siergiej Bułygin zwyciężyła w biegu drużynowym. Następnie w tym samym składzie zajęła drugie miejsce w sztafecie. Wystąpił tam też w biegu indywidualnym, kończąc rywalizację na 24. pozycji.
W 1984 roku brał udział w igrzyskach olimpijskich w Sarajewie, gdzie razem z Wasiljewem, Šalną i Kaszkarowem zdobył złoty medal w sztafecie. Ponadto zajął 17. miejsce w biegu indywidualnym i 11. miejsce w sprincie.
W zawodach Pucharu Świata zadebiutował 28 stycznia 1982 roku w Ruhpolding, zajmując drugie miejsce w biegu indywidualnym. Tym samym już w swoim debiucie nie tylko zdobył pierwsze punkty ale od razu stanął na podium. Rozdzielił tam dwóch reprezentantów NRD: Franka Ullricha i Matthiasa Jacoba. W kolejnych startach jeszcze trzy razy plasował się w czołowej trójce: 26 stycznia 1985 roku w Anterselvie był trzeci w sprincie, 26 stycznia 1989 roku w Ruhpolding wygrał bieg indywidualny, a 14 grudnia 1989 roku w Obertilliach w tej samej konkurencji był trzeci. Najlepsze wyniki osiągnął w sezonach 1982/1983 i 1984/1985, kiedy zajmował 17. miejsce w klasyfikacji generalnej.
W 1984 roku został odznaczony Orderem „Znak Honoru” oraz otrzymał tytuł Zasłużonego Mistrza Sportu ZSRR.
Po zakończeniu kariery pracował jako trener.

</doc>
<doc id="1397423" url="https://pl.wikipedia.org/wiki?curid=1397423" title="Codex Athous Dionysius">
Codex Athous Dionysius

Codex Athous Dionysious (Gregory-Aland no. Ω albo 045), ε 61 (von Soden) – grecki kodeks uncjalny Nowego Testamentu z tekstem czterech Ewangelii, paleograficznie datowany na IX wiek. Kodeks przechowywany jest w klasztorze św. Dionizego (10) 55, na Górze Athos. Zawiera marginalia oraz księgi liturgiczne. Tekst reprezentuje bizantyńską tradycję tekstualną, jest nisko oceniany przez biblistów i rzadko cytowany w krytycznych wydaniach Nοwego Testamentu. 
Opis.
Kodeks zawiera 259 pergaminowych kart (22 na 16 cm), z tekstem czterech Ewangelii. Pergamin jest gruby, zapisany atramentem barwy brunatnej. Tekst pisany jest w dwóch kolumnach na stronę, 19-22 linijek w kolumnie, 13-15 liter w linijce. Tekst ewangelii zawiera tylko jedną lukę w Łk 1,15-28. Litery są wielkie, pierwsze linijki pisane są czerwonym atramentem, występują inicjały. Tekst stosuje przydechy i akcenty. Pisany jest uncjałą, która posiada cechy minuskuły. 
Tekst ewangeliczny jest dzielony według dwóch systemów, według dłuższych jednostek, κεφαλαια (rozdziały), których numery umieszczono na marginesie bocznym, a w górnym marginesie ponad tekstem ewangelicznym znajdują się ich τιτλοι (tytuły rozdziałów). Przed każdą Ewangelią umieszczono ponadto listę κεφαλαια (spis treści). Tekst dzielony jest również według krótszych jednostek – Sekcji Ammoniusza (w Marku 234 sekcji), z odniesieniami do Kanonów Euzebiusza (pisane na marginesie pod numerami Sekcji Ammoniusza). 
Na końcu rękopisu umieszczone zostały księgi liturgiczne z żywotami świętych: Synaksarion i Menologium. Na marginesach oznakowane zostały teksty wykorzystywane do czytań liturgicznych, dzięki czemu rękopis został przystosowany do użytku liturgicznego. Przed każdą Ewangelią znajdują się portrety Ewangelistów. Zawiera ponadto noty muzyczne, noty marginalne i numery στιχοι na końcu każdej Ewangelii. 
Tekst.
Grecki tekst kodeksu przekazuje tekst bizantyński, z pewną liczbą aleksandryjskich naleciałości. Hermann von Soden zaliczył go do rodziny tekstualnej K1, która jego zdaniem jest najwcześniejszą formą tekstu bizantyjskiego, i uznał go za trzeci dobry rękopis tekstu bizantyjskiego (po S i V). Aland nadał mu profil tekstualny 2081 1041/2 32 10S. Profil ten oznacza, że kodeks wspiera tekst bizantyński przeciwko „oryginalnemu” w 208 miejscach, współbrzmi zarówno z tekstem bizantyńskim jak i „oryginalnym” w 104 miejscach, wspiera tekst „oryginalny” przeciwko bizantyńskiemu w 3 miejscach. Ponadto kodeks posiada 10 sobie właściwych wariantów. W oparciu o ten profil tekst rękopisu został zaklasyfikowany do kategorii V, co oznacza, że jest nieprzydatny dla odtworzenia oryginalnego tekstu Nowego Testamentu. 
Według "Claremont Profile Method", tj. metody wielokrotnych wariantów, należy do rodziny tekstualnej Kx (standardowy tekst bizantyński). Metodą tą przebadano jednak tylko trzy rozdziały Ewangelii Łukasza (1; 10; 20), przy czym w Łk 1 rękopis ma niepełny tekst. Według Frederika Wissego nie istnieją wystarczające przesłanki dla utworzenia odrębnej rodziny tekstualnej dla grupy rękopisów pokrewnych z rękopisem 045 (jak chciał von Soden); całą tę grupę Wisse zaliczył do rodziny Kx, w ramach której tworzy grupę Cl Ω. Wisse potwierdził przypuszczenie von Sodena, że rękopis prezentuje wczesną formę rodziny Kx, jednak brakuje wystarczających przesłanek, by sądzić, że właśnie z niej wyewoluowały pozostałe formy rodziny Kx (jak chciał von Soden). Jednak ocena Wissego opiera się tylko na trzech rozdziałach Ewangelii Łukasza. Robert Waltz zaznaczył, że czas, w jakim powstał rękopis, sugeruje jednak, że jest to najwcześniejsza forma Kx.
Zawiera sporne, nie występujące w innych rękopisach teksty Mt 10,37b; 16,2b-3 ("znaki czasu"); Łk 22,43-44 ("krwawy pot Jezusa"); J 5,4 i Pericope adulterae (J 7,53-8,11). Mt 10,37b; Łk 22,43-44 i J 7,53-8,11 zostały oznakowane na marginesie obeliskiem (÷) jako wątpliwe. Mt 21,20 został omyłkowo pominięty przez oryginalnego skrybę, lecz dodany został przezeń później na marginesie. 
W Jana 1,28 przekazuje wariant βηθανια (zamiast βηθαβαρα), tak jak aleksandryjskie rękopisy. W Jana 5,25 przekazuje „Syn Człowieczy” zamiast „Syn Boży”. Nazwa miasta Nazaret jest transkrybowana na dwa sposoby, albo jako Ναζαρεθ (Łk 2,39.51; J 1,46.47), jak w aleksandryjskich rękopisach, albo Ναζαρετ (Łk 1,26; 2,4), jak w bizantyjskich, Mojżesz jako Μωυσης (Mt 8,4; 17,3; 23,2; Łk 16,29.31; 24,27; J 1,45; 3,14; 5,46; 7,22.23; 9,28.29) albo Μωσης (J 5,45; 6,32), podobnie κραβαττον (J 5,8.9.10.11) i κραββατον (Mk 2,4.9.11.12). 
Historia.
C.R. Gregory datował rękopis na wiek VIII lub IX. Aland datował na wiek IX, INTF datuje na wiek IX. 
Odkrywcą rękopisu jest Gregory, który odwiedził klasztor św. Dionizego na Athosie, widział rękopis 28 sierpnia 1886 roku i sporządził krótki jego opis. W roku 1890 wciągnął go na listę rękopisów Nowego Testamentu i nadał mu siglum Ω. W roku 1908 Gregory nadał mu siglum 045. 
W 1921 Robert P. Blake sfotografował rękopis. Jego tekst był badany przez Mary W. Winslow, która skolacjonowała go w oparciu o fotografie wykonane przez Blake'a. Tekst rękopisu był kolacjonowany przeciwko textus receptus z wydania bpa Lloyda z 1701. Artykuł został wydany przez Kirsopp Lake'a oraz Silva Lake. Russell Champlin oraz Jacob Greelings zbadali tekst rękopisu na tle pokrewnych rękopisów.
Rękopis jest cytowany w niektórych krytycznych wydaniach greckiego Nowego Testamentu. Był cytowany w UBS3. Natomiast UBS4 nie cytuje go. Nie był cytowany w NA26, NA27, NA28. Krytycy tekstu są zdania, że rękopis jest nieprzydatny w próbach rekonstrukcji oryginalnego tekstu Nowego Testamentu, jest natomiast ważny dla poznania wczesnej historii tekstu bizantyńskiego.

</doc>
<doc id="1397424" url="https://pl.wikipedia.org/wiki?curid=1397424" title="Mikołaj Kreza">
Mikołaj Kreza

Mikołaj Kreza herbu Ostoja (ur. ok. 1500, zm. przed 1574) – rotmistrz królewski.
Był drugim synem Mikołaja Krezy starosty lwowskiego i przemyskiego oraz jego żony Doroty. Odziedziczył po ojcu klucz bobolicki. W 1519 w bitwie pod Sokalem dostał się do niewoli tatarskiej, z której powrócił po trzech latach.
Poślubił przed 1540 Annę, córkę Hieronima Szafrańca, starosty chęcińskiego, po kądzieli wnuczkę Zygmunta I Starego. Z tego małżeństwa pochodzili:
W dniu 16 marca 1574 r. synowie nieżyjących już Mikołaja i Anny z Szafrańców Krezów dokonali w Krakowie podziału dóbr po rodzicach. Według prof. Z. Anusika z Uniwersytetu Łódzkiego Krezowie pieczętowali się herbem Przeginia.

</doc>
<doc id="1397425" url="https://pl.wikipedia.org/wiki?curid=1397425" title="George Burns">
George Burns

Nathan Birnbaum (ur. 20 stycznia 1896 w Nowym Jorku, zm. 9 marca 1996 w Beverly Hills) − amerykański aktor i scenarzysta, laureat Oscara za rolę drugoplanową w filmie "Promienni chłopcy".

</doc>
<doc id="1397427" url="https://pl.wikipedia.org/wiki?curid=1397427" title="Alexander Abusch">
Alexander Abusch

Alexander Abusch, pseud. Ernst Reinhardt (ur. 14 lutego 1902 w Krakowie, zm. 27 stycznia 1982 w Berlinie) – niemiecki polityk, dziennikarz, publicysta, krytyk literacki, poeta.
Życiorys.
Urodził się w rodzinie żydowskiej. Jego ojciec zajmował się drobnym handlem. Abusch wychowywał się w Norymberdze. W wieku 14 lat uczył się także kupieckiego rzemiosła. Od wczesnej młodości związany był z promowaniem ideologii komunistycznej.
W 1916 został członkiem ugrupowania Freien Sozialistischen Jugend (pol. "Wolna Socjalistyczna Młodzież"). Przed II wojną światową (od 1921) pracował w redakcjach różnych gazet. W 1931 roku poślubił Hildegardę Aßmann. Gdy do władzy doszedł Adolf Hitler, Abusch wyjechał do Francji. W latach 1933–1946 przebywał na emigracji. W 1941 wyjechał do Meksyku. Pracował w redakcji „Naszych Czasów”, a następnie był redaktorem naczelnym „Rote Fahne” (w latach 1935–1939) oraz „Freies Deutschland” (pol. "Wolne Niemcy"; 1941–1946) oraz współredaktorem "Brunatnej księgi o podpaleniu Reichstagu". Sprzeciwiał się dyktaturze Hitlera.
Po wojnie zajmował się głównie polityką i krytyką literacką. Sygnatariusz apelu sztokholmskiego w 1950 roku. Był ministrem kultury NRD w latach 1958–1961, a od 1961 do 1971 – wicepremierem. Pod koniec życia, w latach 1972–1982, działał jako wiceprzewodniczący i honorowy przewodniczący Federacji Kultury Wschodu Niemiec.
Odznaczony Brązowym Orderem Zasług dla Ojczyzny.
Z racji sprawowanych funkcji był „skoszarowany” w partyjno-rządowym osiedlu kierownictwa NRD wokół Majakowskiring w Berlinie-Pankow. Pochowany na Cmentarzu Centralnym Friedrichsfelde w Berlinie.

</doc>
<doc id="1397429" url="https://pl.wikipedia.org/wiki?curid=1397429" title="Völklingen">
Völklingen

Völklingen – miasto w zachodnich Niemczech, w kraju związkowym Saara, w związku regionalnym Saarbrücken, nad rzeką Saara. Prawa miejskie uzyskało w 1937 r. W 2010 r. miasto to na powierzchni 67,06 km² zamieszkiwało 39 626 osób.
Rozwinął się tu przemysł wydobywczy (węgiel kamienny), metalurgiczny, maszynowy, materiałów budowlanych, środków transportu oraz drzewny.
W Völklingen znajduje się huta żelaza, wpisana na listę światowego dziedzictwa UNESCO w 1994 r.
W dzielnicy, zwanej Luisenthal, w 1820 r. rozpoczęła działalność kopalnia węgla kamiennego „Luisenthal”. Została ona zamknięta 17 czerwca 2005 r. W okresie jej funkcjonowania wydobyto łącznie około 58 mln ton węgla. W 1959 roku zatrudnionych było w niej około 3800 górników.
Kopalnia ta zasłynęła z najtragiczniejszego wypadku górniczego w historii Republiki Federalnej Niemiec, w którym 7 lutego 1962 roku na skutek wybuchu metanu i pyłu węglowego poniosło śmierć 299 górników.

</doc>
<doc id="1397430" url="https://pl.wikipedia.org/wiki?curid=1397430" title="(52665) Brianmay">
(52665) Brianmay

(52665) Brianmay – planetoida z grupy pasa głównego asteroid okrążająca Słońce w ciągu 5 lat i 73 dni w średniej odległości 2,99 j.a. Została odkryta 30 stycznia 1998 roku w "Kleť Observatory" w pobliżu Czeskich Budziejowic przez Janę Tichą i Miloša Tichego. Nazwa planetoidy pochodzi od Briana Maya, astrofizyka i gitarzysty zespołu Queen. Nazwę zasugerował Patrick Moore. Przed nadaniem nazwy planetoida nosiła oznaczenie tymczasowe (52665) 1998 BM30.

</doc>
<doc id="1397431" url="https://pl.wikipedia.org/wiki?curid=1397431" title="Mada’in Salih">
Mada’in Salih

Mada’in Salih () – miasto w Arabii Saudyjskiej, w oazie w prowincji Medyna. Leży w krainie historycznej Hidżaz, u południowych podnóży pasma Harrat al-Uwajrid, ok. 20 km od miasta i oazy Al-Ula.
Na południowo-zachodnich obrzeżach Mada’in Salih zachowały się ruiny starożytnego miasta Hegra (arab. الحجر, "Al-Hidżr"), zamieszkanego niegdyś przez Nabatejczyków i Samudejczyków.
Stanowisko archeologiczne.
Stanowisko archeologiczne w Mada’in Salih zostało w 2008 roku wpisane na listę światowego dziedzictwa UNESCO jako pierwszy obiekt w Arabii Saudyjskiej. Jest to największy zachowany zespół zabytków cywilizacji nabatejskiej na południe od Petry.
Do naszych czasów dotrwał kompleks 111 monumentalnych grobowców królewskich, datowanych na okres między I wiekiem p.n.e. a I wiekiem n.e, największy z nich to Kasr al-Farid. Większość grobowców posiada bogato zdobione fasady. Natrafiono tu także na inskrypcje pochodzące z jeszcze wcześniejszych czasów, a w pobliżu także na prehistoryczne malowidła naskalne.

</doc>
<doc id="1397432" url="https://pl.wikipedia.org/wiki?curid=1397432" title="Kremiń Krzemieńczuk">
Kremiń Krzemieńczuk

Kremiń Krzemieńczuk (ukr. Муніципальний футбольний клуб «Кремінь» Кременчук, "Municypalnyj Futbolnyj Kłub „Kremiń” Kremenczuk") - ukraiński klub piłkarski z siedzibą w Krzemieńczuku w obwodzie połtawskim. 
Historia.
Chronologia nazw: 
Zespół piłkarski Torpedo Krzemieńczuk został założony w 1959 roku. Klub brał udział w rozrywkach piłkarskich byłego ZSRR. Od początku rozrywek w niezależnej Ukrainie klub występował w Wyższej Lidze. W sezonie 1999/00 klub występował w Drugiej Lidze. Po zakończeniu rozgrywek klub został rozformowany. Dopiero 23 października 2003 roku decyzją Rady Miejskiej powstał MFK Kremiń Krzemieńczuk. Latem 2005 roku klub awansował do Drugiej Lihi.

</doc>
<doc id="1397433" url="https://pl.wikipedia.org/wiki?curid=1397433" title="Hegra">
Hegra



</doc>
<doc id="1397434" url="https://pl.wikipedia.org/wiki?curid=1397434" title="Iwona Dorobisz">
Iwona Dorobisz

Iwona Dorobisz, po mężu Ziółkowska (ur. 10 października 1980 w Myszkowie) – polska lekkoatletka, sprinterka, mistrzyni i reprezentantka Polski, była żona lekkoatlety Szymona Ziółkowskiego (od 2008.
Kariera sportowa.
Była zawodniczką Budowlanych Częstochowa, AZS-AWF Wrocław i od 2009 AZS Poznań. Pochodzi z miejscowości Żarki. 
Mistrzostwa Polski.
Na mistrzostwach Polski seniorek zdobyła szesnaście medali, w tym jeden złoty: w sztafecie 4 x 100 metrów w 2002, pięć srebrnych: jeden w biegu na 100 metrów w 2003 i cztery w sztafecie 4 x 100 metrów (2000, 2001, 2009, 2010) oraz dziesięć brązowych: trzy w biegu na 100 metrów (2001, 2004, 2009), jeden w biegu na 200 metrów (2004), cztery w sztafecie 4 x 100 metrów (2003, 2005, 2007, 2008) i dwa w sztafecie 4 x 400 metrów (2001, 2002). Dziesięć razy z rzędu (2001-2010) biegła w finale biegu na 100 metrów na mistrzostwach Polski seniorek. 
Na halowych mistrzostwach Polski seniorek zdobyła jedenaście medali, w tym jeden złoty: w biegu na 60 metrów w 2009, sześć srebrnych, w tym cztery na 60 metrów (2002, 2003, 2004, 2006) i dwa na 200 metrów (2001, 2009) oraz cztery brązowe, w tym jeden na 60 metrów (2007) i trzy na 200 metrów (2004, 2006, 2007).
Występy międzynarodowe.
Wielokrotnie reprezentowała Polskę w sztafecie 4 x 100 metrów. W tej konkurencji wystąpiła na mistrzostwach świata w 2005 (8. miejsce, z wynikiem 43,49, z Iwoną Brzezińską, Darią Onyśko i Dorotą Dydo) oraz 2009 (odpadły w półfinale), mistrzostwach Europy w 2006 (odpadły w półfinale), w zawodach Pucharu Europy (w 2003 w I lidze (5. miejsce), następnie trzykrotnie w superlidze Pucharu Europy (2004 (5. miejsce), 2005 (4. miejsce), Pucharu Europy w 2006 (6. miejsce) oraz [[Drużynowe Mistrzostwa Europy w Lekkoatletyce 2009|drużynowych mistrzostwach Europy w 2009] (5. miejsce).
Rekordy życiowe.
Według:
Linki zewnętrzne.
[[Kategoria:Polscy sprinterzy]]
[[Kategoria:Urodzeni w 1980]]
[[Kategoria:Ludzie urodzeni w Myszkowie]]
[[Kategoria:Ludzie związani z Żarkami]]

</doc>
<doc id="1397435" url="https://pl.wikipedia.org/wiki?curid=1397435" title="Justin Henry">
Justin Henry

Justin Henry (ur. 25 maja 1971 w Rye) − amerykański aktor dziecięcy, nominowany w wieku 8 lat do Oscara za rolę drugoplanową w filmie "Sprawa Kramerów".

</doc>
<doc id="1397437" url="https://pl.wikipedia.org/wiki?curid=1397437" title="Subhyracodon">
Subhyracodon

Subhyracodon − wymarły gatunek ssaka z rodziny nosorożcowatych. Osiągał rozmiary dzisiejszej krowy, był więc roślinożercą średniej wielkości. Zamieszkiwał około 33 milionów lat temu wczesnooligoceńską Dakotę Południową. Większe od niego był jedynie rodzaj "Brontops" i chalikoteria. Nie posiadał rogów, polegając na swej szybkości podczas ucieczki. Jedynie gatunki odnalezione w Parku Narodowym Wind Cave posiadały parę kostnych krawędzi nad nosem.

</doc>
<doc id="1397438" url="https://pl.wikipedia.org/wiki?curid=1397438" title="Al-Hidżr">
Al-Hidżr



</doc>
<doc id="1397440" url="https://pl.wikipedia.org/wiki?curid=1397440" title="Nikołaj Krugłow (ur. 1950)">
Nikołaj Krugłow (ur. 1950)

Nikołaj Konstantinowicz Krugłow (ros. Николай Константинович Круглов, ur. 31 stycznia 1950 we wsi Krasnyj Mys, obwód tambowski) – radziecki biathlonista, dwukrotny mistrz olimpijski i wielokrotny medalista mistrzostw świata.
Kariera.
Pierwszy sukces w karierze osiągnął w 1973 roku, kiedy zdobył złoty medal w sztafecie podczas mistrzostw ZSRR. Rok później wystartował na mistrzostwach świata w Mińsku, zajmując 17. miejsce w biegu indywidualnym i szóste w sprincie. Ponadto wspólnie z Aleksandrem Uszakowem, Aleksandrem Tichonowem i Jurijem Kołmakowem zwyciężył w sztafecie. Podczas mistrzostw świata w Anterselvie w 1975 roku zdobył już medale we wszystkich konkurencjach. Najpierw był drugi w biegu indywidualnym, rozdzielając na podium dwóch reprezentantów Finlandii: Heikkiego Ikolę i Esko Sairę. Dzień później był najlepszy w sprincie, zostając pierwszym radzieckim mistrzem świata w tej konkurencji. Wyprzedził tam swego rodaka, Aleksandra Jelizarowa i Klausa Sieberta z NRD. Ponadto sztafeta ZSRR w składzie: Uszakow, Jelizarow, Tichonow i Krugłow zajęła drugie miejsce.
W 1976 roku wziął udział w igrzyskach olimpijskich w Innsbrucku. W biegu indywidualnym dwukrotnie nie trafił na strzelnicy, mimo to zwyciężył z przewagą ponad 1:30 minuty nad Heikkim Ikolą i Aleksandrem Jelizarowem. Następnie wspólnie z Jelizarowem, Tichonowem i Iwanem Biakowem wygrał także w sztafecie. Były to jego jedyne starty olimpijskie. Z uwagi na nieobecność sprintu w programie olimpijskim rozegrano w 1976 roku również mistrzostwa świata w Anterselvie. Zawodnicy rywalizowali tam wyłącznie w sprincie, który Krugłow ukończył na trzeciej pozycji, za Tichonowem i Jelizarowem.
Podczas mistrzostw świata w Vingrom w 1977 roku wywalczył swój ostatni indywidualny medal. Był tam drugi w sprincie, rozdzielając Tichonowa i Uszakowa. Ponadto wraz z kolegami z reprezentacji zdobył kolejny złoty medal w sztafecie. Z rozgrywanych rok później mistrzostw świata w Hochfilzen wrócił bez medalu, plasując się między innymi na czwartym miejscu w sztafecie i piątym w biegu indywidualnym. Brał też udział w mistrzostwach świata w Ruhpolding w 1979 roku, gdzie indywidualnie zajmował miejsca poza czołową dziesiątką, jednak w sztafecie razem z Aleksandrem Tichonowem, Władimirem Alikinem i Władimirem Barnaszowem zajął trzecie miejsce.
W zawodach Pucharu Świata zadebiutował 13 stycznia 1978 roku w Ruhpolding, zajmując dziesiąte miejsce w biegu indywidualnym. Tym samym już w swoim debiucie zdobył pierwsze punkty. Na podium zawodów tego cyklu pierwszy raz stanął 22 lutego 1978 roku w Anterselvie, kończąc rywalizację w tej konkurencji na trzeciej pozycji. Wyprzedzili go jedynie Frank Ullrich z NRD i Aleksandr Uszakow. W kolejnych startach jeszcze dwa razy plasował się w czołowej trójce: 25 marca 1978 roku w Murmańsku wygrał bieg indywidualny, a dwa dni później w tej samej miejscowości był drugi w sprincie. W klasyfikacji generalnej sezonu 1977/1978 był piąty.
W 1975 roku został odznaczony odznaką Zasłużonego Mistrza Sportu, a rok później orderem „Znak Honoru”. Po zakończeniu kariery pracował jako trener.
Jego syn, Nikołaj Nikołajewicz Krugłow, także został biathlonistą.

</doc>
<doc id="1397441" url="https://pl.wikipedia.org/wiki?curid=1397441" title="Kodeks Watykański 2066">
Kodeks Watykański 2066

Kodeks Watykański 2066, łac. Codex Vaticanus 2066 (Gregory-Aland no. 046), znany też był jako "Codex Basilianus", dawniej oznaczany był jako Br lub B2 – grecki kodeks uncjalny Nowego Testamentu, paleograficznie datowany na X wiek. Jest cytowany w krytycznych wydaniach Nowego Testamentu.
Opis.
Kodeks zawiera 20 pergaminowych kart (27,5 na 19 cm), z tekstem Apokalipsy św. Jana. Tekst pisany jest jedną kolumną na stronę, 35 linijek w kolumnie, 36 liter w linijce. Oprócz tekstu Apokalipsy zawiera homilie Bazylego Wielkiego, Grzegorza z Nyssy i innych Ojców Kościoła.
Sporządzony został bardzo staranną uncjałą, pochyloną w prawą stronę, kształt liter jest pośredni pomiędzy wczesną kwadratową uncjałą a późną prostokątną. Uncjała jest charakterystyczna dla bizantyjskiego stylu.
Tekst.
Grecki tekst kodeksu przekazuje Tekst bizantyński, w bliskiej relacji do minuskułów 61 i 69. Kurt Aland zaklasyfikował go do Kategorii V.
Kodeks 046 jest najstarszym zachowanym rękopisem reprezentującym główną podgrupę tekstu bizantyjskiego („a”).
Niektóre warianty tekstowe:
Historia.
Scrivener datował rękopis na VIII wiek). Obecnie INTF datuje na wiek X.
Według Giuseppe Bianchiniego kodeks należał niegdyś do Filippo Vitali (1590-1653).
Kodeks przechowywany jest dziś w Bibliotece Watykańskiej (Gr. 2066).

</doc>
<doc id="1397442" url="https://pl.wikipedia.org/wiki?curid=1397442" title="Hidżr">
Hidżr



</doc>
<doc id="1397443" url="https://pl.wikipedia.org/wiki?curid=1397443" title="Kathleen Sebelius">
Kathleen Sebelius

Kathleen Sebelius (ur. 15 maja 1948 w Cincinnati, Ohio) – amerykańska polityk, 44. gubernator Kansas w latach 2003-2009. Sekretarz Zdrowia Stanów Zjednoczonych od 28 kwietnia 2009 do 9 czerwca 2014.
Edukacja i rodzina.
Kathleen Sebelius urodziła się i dorastała w katolickiej rodzinie w Cincinnati w stanie Ohio. Uczęszczała do katolickiej szkoły średniej Summit Country Day School. Następnie studiowała na katolickim Trinity Washington University w Waszyngtonie. Uzyskała także stopień Master of Public Administration na University of Kansas. W 1974 przeprowadziła się do stanu Kansas, gdzie przez 8 lat zasiadała w stanowym parlamencie, a przez kolejne 8 lat był komisarzem ds. ubezpieczeń.
Sebelius jest córką byłego gubernatora Ohio, Johna J. Gilligana. Jej mąż, Gary Sebelius, jest sędzią federalnym. Jest matką dwóch synów.
Kariera polityczna.
W 1986 Kathleen Sebelius została wybrana do Izby Reprezentantów stanu Kansas. W 1994 r. opuściła parlament stanowy i objęła stanowisko komisarza ds. ubezpieczeń.
Gubernator.
Kathleen Sebelius w wyborach na gubernatora Kansas w listopadzie 2002 pokonała kandydata republikanów, Tima Shallenburgera, stosunkiem głosów 53% do 45%. Jej zwycięstwo było częściowo spowodowane podziałami w obozie republikańskim, wywołanymi książką Thomasa Franka "„What’s the Matter with Kansas?”", opisującą ekspansję konserwatywnego populizmu w tym stanie. Urząd gubernatora Kansas oficjalnie objęła 13 stycznia 2003. W styczniu 2006 Sebelius była jednym z najbardziej popularnych gubernatorów w USA.
26 maja 2006 oficjalnie ogłosiła zamiar ubiegania się o reelekcję. Jej rywalem został republikanin Jim Barnett. Sebelius odniosła ponownie zwycięstwo, zdobywając 57,8% głosów, podczas gdy Barnet uzyskał 40,5% głosów poparcia. Jej druga kadencja na stanowisku gubernatora była jej ostatnią. Pełniła ją do czasu przejścia do administracji prezydenta Obamy w kwietniu 2009.
W listopadzie 2005 tygodnik „Time” nazwał Sebelius jednym z pięciu najlepszych gubernatorów w Ameryce, chwaląc ją za likwidację miliardowego zadłużenia i rozwój publicznej edukacji. Od 2005 Sebelius zasiada we władzach Stowarzyszenia Gubernatorów Demokratów ("Democratic Governors Association").
W czasie wyborów prezydenckich w 2004 Kathleen Sebelius była wymieniana jako potencjalna kandydatka na stanowisko wiceprezydenta u boku Johna Kerry’ego. W styczniu 2008 udzieliła oficjalnego poparcia Barackowi Obamie. 28 stycznia 2008 Sebelius jako przedstawicielka demokratów udzieliła odpowiedzi na coroczne orędzie prezydenta George’a W. Busha przed połączonymi izbami Kongresu USA. W czasie kampanii wyborczej w 2008 Kathleen Sebelius była ponownie wymieniana jako jeden z potencjalnych kandydatów demokratów do stanowiska wiceprezydenta u boku Baracka Obamy.
2 marca 2009 prezydent Barack Obama ogłosił nominację Sebeliius na stanowisko sekretarza zdrowa i opieki społecznej w swoim gabinecie. 28 kwietnia 2009 nominację Sebelius zatwierdził w głosowaniu Senat (stosunkiem głosów 65 do 31). 9 czerwca 2014 podała się do dymisji z funkcji sekretarza Zdrowia Stanów Zjednoczonych.
Poglądy społeczne.
Jest zwolenniczką prawa do aborcji, popiera wnioski o finansowaniu aborcji z funduszy publicznych oraz dąży do zagwarantowania w ubezpieczeniach pracowniczych pokrycia kosztów zabiegu. Szeroko komentowana była jej znajomość z George’em Tillerem, właścicielem placówki aborcyjnej, który wspierał ją datkami finansowymi. W 2008 roku zawetowała ustawę, która miała nakazywać aby „aborcja w późnym terminie” była wykonywana wyłącznie przy wyraźnym uzasadnieniu medycznym i opinii lekarskiej. Arcybiskup Joseph Naumann wezwał ją, aby zaprzestała przyjmowania Komunii Świętej.

</doc>
<doc id="1397444" url="https://pl.wikipedia.org/wiki?curid=1397444" title="Parafia św. Andrzeja Apostoła w Tokarach Pierwszych">
Parafia św. Andrzeja Apostoła w Tokarach Pierwszych

Parafia św. Andrzeja Apostoła w Tokarach Pierwszych - rzymskokatolicka parafia położona w południowej części powiatu tureckiego. Administracyjnie należy do diecezji włocławskiej (dekanat dobrski). 
W skład parafii wchodzą miejscowości: Chocim, Gozdów, Kawęczyn, Krzyżówki, Marianów, Milejów, Myszkowice, Okręglica, Olendry, Pacht, Podarek, Siewieruszki, Tokary Pierwsze, Tokary Drugie, Wojciechów oraz Żdżary.
Historia.
Parafia Tokary została erygowana pod koniec XV wieku. Fundatorem pierwszego kościoła pod wezwaniem św. Andrzeja Apostoła i 11 Tysięcy Dziewic był ówczesny właściciel Tokar Józef Konopnicki. Na terenie parafii znajdowała się szkoła, szpital oraz majątek ziemski. Ludność wynosiła w roku 1533 zaledwie 256 osób. Drugi kościół parafialny pod wezwaniem św. Andrzeja Apostoła i św. Anny, został wystawiony w 1679 roku przez Tomasza Kwiatkowskiego - właściciela majątku Tokary. Konsekrowany rok później przez biskupa Stawowskiego - sufragana gnieźnieńskiego, spalił się od pioruna w 1843 roku. Przez następne osiemnaście lat, nabożeństwa odprawiane były w tymczasowej kaplicy. W roku 1754 liczba parafian wzrosła do ponad 1000.
Obecny, murowany, neogotycki, pod wezwaniem św. Andrzeja, św. Antoniego i św. Anny, został zbudowany w latach 1858-1861 staraniem ówczesnej dziedziczki Gozdowa. W dniu 26 października 1861 roku poświęcił go ks. Antoni Ojrzanowski - prałat kapituły kaliskiej. Kościół konsekrował 26 października 1882 bp Michał Marszewski - ordynariusz diecezji kujawsko-kaliskiej. Od 1994 roku parafia należy do dekanatu dobrskiego. Obecnym proboszczem jest ks. Antoni Janicki, pełniący jednocześnie obowiązki wojewódzkiego kapelana Związku OSP RP. Msze w niedzielę o godzinie 8.30, 10.00 (kaplica) oraz 11.30.

</doc>
<doc id="1397445" url="https://pl.wikipedia.org/wiki?curid=1397445" title="Świadkowie Jehowy w Jemenie">
Świadkowie Jehowy w Jemenie



</doc>
<doc id="1397448" url="https://pl.wikipedia.org/wiki?curid=1397448" title="Rafał Prinke">
Rafał Prinke



</doc>
<doc id="1397450" url="https://pl.wikipedia.org/wiki?curid=1397450" title="Mateusz von Logau starszy">
Mateusz von Logau starszy

Mateusz von Logau starszy (, ) (zm. 4 grudnia 1567). 
Kanclerz nyskiego księstwa biskupiego. Pan na Niemodlinie w latach 1557–1567. Dobra niemodlińskie objął w posiadanie w 1557 roku w drodze umowy zastawu zawartej z cesarzem Ferdynandem I Habsburgiem. Ojciec biskupa wrocławskiego Kaspara von Logaua oraz Henryka von Logaua. Zmarł w 1567 roku.

</doc>
<doc id="1397452" url="https://pl.wikipedia.org/wiki?curid=1397452" title="Deus Meus">
Deus Meus

Deus Meus − polska grupa muzyczna grająca muzykę chrześcijańską z gatunków soul, funk i reggae. Ważne miejsce w repertuarze zajmuje też muzyka liturgiczna, którą grupa wykonuje podczas mszy.
Historia.
Zespół zawiązał się w 1994 podczas Spotkania Muzyków Chrześcijan w Ludźmierzu. Założycielem był o. Andrzej Bujnowski, dominikanin (działający w tamtym czasie w Szczecinie) oraz uczestniczący z nim w tych Spotkaniach pochodzący z Kamienia Pomorskiego Ewa Feret, Hubert Kowalski oraz Siostry Zakonne (Uczennice Krzyża) ze Szczecina Ancilla Krysmalska i Franciszka Godlewska. Z muzykami współpracę podjęli Mietek Szcześniak oraz Marcin Pospieszalski, który stał się też aranżerem i producentem albumów zespołu. Pierwszy album "Hej, Jezu!" (1995) wydało krakowskie wydawnictwo "M". Parokrotnie wznawiany, stał się jednym z pierwszych na polskim rynku albumów muzyków chrześcijańskich i sprzedał się w nakładzie ponad 50 tys. egzemplarzy. Rok później zespół wydał "Słońce nagle zgasło" (1996) z polskimi pieśniami wielkopostnymi. W następnych latach ukazywały się nowe albumy: "Jezus zwyciężył" (1997, z grupą Oweyo), "Mój Jezus" (1997), "Chwała Barankowi" (1998), "Jahwe" (2002) oraz "Wniebowianki" (2012). Z zespołem grali gościnnie m.in. Robert Amirian, dzieci z Arki Noego, Tomasz Budzyński, bracia Golec, Mietek Szcześniak i Michał Kulenty. Zespół występował m.in. podczas Międzynarodowego Festiwalu "Song of Songs" w Toruniu (1998–2000 i 2005). 
Zespół śpiewał też podczas następujących spotkań i uroczystości:
Oprócz działalności koncertowej Deus Meus brał udział w projektach muzycznych innych artystów oraz w programach telewizyjnych i radiowych. Zespół rozpoczął również działalność warsztatową. W roku 2013 prowadził m.in. warsztaty muzyczne dla Szczecinian włączając się w ożywienie środowiska lokalnego. Członkowie zespołu prowadzili również warsztaty w Łodzi, Radomiu oraz pod Warszawą. Chórzyści Deus Meux są inicjatorami i współtwórcami inicjatyw nurtu muzyki chrześcijańskiej w Polsce i poza granicami m.in. takich jak: Warsztaty Muzyki Liturgicznej (w różnych miastach Polski oraz Wielkiej Brytanii), rokroczne koncerty Jednego Serca - Jednego Ducha w Rzeszowie (projekt o zasięgu międzynarodowym), "Warsztaty Muzyczne z New Life’M", "Diecezjalne Warsztaty Muzyczne" w Radomiu. Realizują również własne projekty muzyczne, rozwijając swoje zdolności jako muzycy, wokaliści, dyrygenci, pedagodzy, twórcy piosenek.
Skład.
Skład instrumentalny, według spisu z albumu "Wniebowianki", wydanego w 2012 roku:
Na albumach i koncertach od początku istnienia zespołu grało ponadto kilkadziesiąt osób.

</doc>
<doc id="1397453" url="https://pl.wikipedia.org/wiki?curid=1397453" title="(10459) Vladichaika">
(10459) Vladichaika

(10459) Vladichaika – planetoida z pasa głównego asteroid okrążająca Słońce w ciągu 3 lat i 256 dni w średniej odległości 2,39 j.a. Została odkryta 27 września 1978 roku Krymskim Obserwatorium Astrofizycznym w Naucznym na Krymie przez Ludmiłę Czernych. Nazwa planetoidy pochodzi od Władimira Dmitriewicza Czajki (ur. 1948), ukraińskiego architekta morskiego i doktora nauk technicznych. Przed nadaniem nazwy planetoida nosiła oznaczenie tymczasowe (10459) 1978 SJ5.

</doc>
<doc id="1397455" url="https://pl.wikipedia.org/wiki?curid=1397455" title="Eomoropidae">
Eomoropidae

Eomoropidae – nieistniejąca już rodzina ssaków nieparzystokopytnych. Była bardzo blisko spokrewniona z inną także wymarłą już rodziną chalikoteriów, dużo bardziej znanych. Były do nich bardzo podobne, a może nawet były ich bezpośrednimi przodkami. Od późniejszych form odróżniały je mniejsze rozmiary, zwierzęta te dorastały bowiem wielkości owcy. Natomiast podobnie jak ich późniejszy krewni skubali liście miękkiej roślinności. W przeciwieństwie do innych kopytnych (poza chalikoteriami) posiadały pazury na łapach.

</doc>
<doc id="1397456" url="https://pl.wikipedia.org/wiki?curid=1397456" title="Anatolij Alabjew">
Anatolij Alabjew

Anatolij Nikołajewicz Alabjew (ros. Анато́лий Никола́евич Аля́бьев, ur. 12 grudnia 1951 w Daniłkowie (pod Wielskiem), zm. 11 stycznia 2022 w Petersburgu) – radziecki i rosyjski biathlonista, trener i wykładowca, reprezentant Związku Radzieckiego, trzykrotny medalista olimpijski oraz dwukrotny medalista mistrzostw świata.
Życiorys.
W Pucharze Świata zadebiutował w sezonie 1977/1978. Pierwsze punkty wywalczył 25 marca 1978 roku w Murmańsku, zajmując drugie miejsce w biegu indywidualnym. W zawodach tych rozdzielił na podium dwóch rodaków: Nikołaja Krugłowa i Władimira Artiemjewa. W kolejnych startach jeszcze sześć razy stawał na podium, odnosząc przy tym trzy zwycięstwa: 30 marca 1979 roku w Sodankylä i 16 lutego 1980 roku w Lake Placid był najlepszy w biegu indywidualnym, a 24 stycznia 1981 roku w Anterselvie triumfował w sprincie. Najlepsze wyniki osiągnął w sezonie 1980/1981, kiedy zajął drugie miejsce w klasyfikacji generalnej. Wyprzedził go jedynie Frank Ullrich z NRD.
Na igrzyskach olimpijskich w Lake Placid w 1980 roku zdobył trzy medale. Najpierw zdobył złoty medal w biegu indywidualnym, wyprzedzając Franka Ullricha i jego rodaka, Eberharda Röscha. Następnie zajął trzecie miejsce w sprincie, ulegając tylko Ullrichowi i Władimirowi Alikinowi z ZSRR. Ponadto wspólnie z Alikinem, Władimirem Barnaszowem i Aleksandrem Tichonowem zwyciężył też w sztafecie. Na rozgrywanych rok później mistrzostwach świata w Lahti był szósty w biegu indywidualnym, siódmy w sprincie, a w sztafecie zdobył brązowy medal. Brał też udział w mistrzostwach świata w Mińsku, gdzie drużyna ZSRR w składzie: Władimir Alikin, Władimir Barnaszow, Wiktor Siemionow i Anatolij Alabjew zdobyła brązowy medal. Na tej samej imprezie był też dziesiąty w sprincie.
Po zakończeniu czynnej kariery został trenerem, prowadząc między innymi reprezentację Rosji w latach 1990–1998. W 1981 roku ukończył studia na Wojskowym Instytucie Kultury Fizycznej w Leningradzie. Od 1998 roku był wykładowcą.
Został odznaczony m.in. Orderem Czerwonego Sztandaru Pracy.

</doc>
<doc id="1397458" url="https://pl.wikipedia.org/wiki?curid=1397458" title="Herb gminy Turek">
Herb gminy Turek

Herbem gminy Turek jest czerwony łeb tura w srebrnym (białym) polu, poniżej którego znajdują się trzy błękitne lilie.
Uchwałę Rady Gminy Turek w sprawie ustanowienia herbu, a także flagi i pieczęci gminy podjęto 27 stycznia 2006 roku. Łeb tura nawiązuje do herbu stolicy gminy, Turku. Trzy lilie zaczerpnięte zostały z herbu Arcybiskupstwa Gnieźnieńskiego, do którego dóbr należała znaczna liczba wsi na terenie gminy.

</doc>
<doc id="1397460" url="https://pl.wikipedia.org/wiki?curid=1397460" title="Tuwia Gutman">
Tuwia Gutman

Tuwia Gutman (zm. 5 lutego 1902 w Kielcach) – chasyd, . oraz pierwszy rabin Kielc. Ojciec Abele Rapoporta.

</doc>
<doc id="1397461" url="https://pl.wikipedia.org/wiki?curid=1397461" title="Kumbi Saleh">
Kumbi Saleh



</doc>
<doc id="1397463" url="https://pl.wikipedia.org/wiki?curid=1397463" title="Rozetki Homera Wrighta">
Rozetki Homera Wrighta

Rozetki Homera Wrighta (ang. Homer Wright rosettes) – grupy komórek nowotworowych tworzących uporządkowane układy przypominające rozetki (właściwie określane pseudorozetkami). Opisywane w nerwiakach zarodkowych ("neuroblastoma"), rdzeniakach ("medulloblastoma") guzach PNET (primitive neuroectodermal tumor), szyszyniakach zarodkowych ("pineoblastoma"). Donoszono o stwierdzeniu rozetek Homera Wrighta w wyściółczakach. Opisał je w 1910 roku James Homer Wright.

</doc>
<doc id="1397464" url="https://pl.wikipedia.org/wiki?curid=1397464" title="Kodeks 047">
Kodeks 047

Kodeks 047 (Gregory-Aland no. 047), ε 95 (von Soden), ב (Tischendorf) – grecki kodeks uncjalny Nowego Testamentu na pergaminie, paleograficznie datowany na VIII wiek. Ma pewne luki w tekście. Ma pełne marginalia i przystosowany został do czytań liturgicznych. Prawdopodobnie jest jedynym zachowanym rękopisem, którego cały tekst pisany jest w kształcie krzyża. Reprezentuje standardowy tekst bizantyński, nie cieszy się zainteresowaniem ze strony krytyków tekstu i z tego powodu jest rzadko wykorzystywany w krytycznych wydaniach greckiego Nowego Testamentu. Rękopis nie zachował się w całości i ma nieco braków.
Opis.
Kodeks stanowiony jest przez 152 pergaminowych kart, o rozmiarach 20,5 na 15,2 cm, z niemal pełnym tekstem czterech Ewangelii. Foliały noszą numery od α do χ. Pergamin jest gruby, atrament jest brunatny. Tekst na stronie pisany jest w kształcie krzyża, 37–38 linijek w kolumnie. Litery są niewielkie. Ze względu na kształt tekstu 3/8 powierzchni strony nie zostało wykorzystane. Format również sprawia, że korzystanie z not marginalnych jest mniej poręczne. Uważa się, że jest to jedyny rękopis w całości pisany w formie krzyża. Inne rękopisy stosują ten format jedynie na niektórych stronach (lekcjonarze 233, 1635, 2135).
Tekst dzielony jest według κεφαλαια ("rozdziały"), których numery znajdują się na bocznym marginesie, a ich τιτλοι ("tytuły") w górnym marginesie. Ponadto zastosowany został podział według krótkich Sekcji Ammoniusza (w Ewangelii Marka 237 sekcji, ostatnia sekcja zaczyna się na 16,15), których numery umieszczono na marginesie z odniesieniami do Kanonów Euzebiusza (pisanymi pod numerami Sekcji Ammoniusza).
Zawiera prolegomenę, listy κεφαλαια ("spis treści") zostały umieszczone przed każdą Ewangelią, a na marginesie system odniesień do czytań liturgicznych (dzięki czemu mógł być używany do czytań liturgicznych). Na końcu każdej Ewangelii znajduje się "subscriptio", w którym podano liczbę wersów. Zawiera noty liturgiczne na marginesach, dzięki czemu mógł być wykorzystywany w czytaniach liturgicznych.
Kodeks stosuje formy gramatyczne właściwe dla greki koine, pomimo iż reprezentuje tekst bizantyjski (ειπαν dla 3 osoby pluralis w aoristus, a nie ειπον). Późniejsza ręka dokonała niewielu korekt tekstu.
Rękopis nie zachował się w całości. Brakuje następujących fragmentów: Ewangelia Mateusza 2,15–3,12; 28,10–20; Ewangelia Marka 5,40–6,18; 8,35–9,19; Ewangelia Jana 2,17–42; 14,7–15,1; 18,34–21,25.
Tekst.
Grecki tekst kodeksu przekazuje tekst bizantyjski. Kurt Aland dał mu następujący profil tekstualny – 1751, 961/2, 62, 21s. To znaczy, że według Alanda kodeks 175 razy wspiera standardowy tekst bizantyjski przeciwko tekstowi „oryginalnemu” (w rekonstrukcji Alanda), 96 razy jest zgodny zarówno z tekstem bizantyjskim jak i oryginalnym, 6 razy wspiera tekst oryginalny przeciwko bizantyjskiemu, ponadto ma 21 sobie właściwych wariantów ("Sonderlesarten"). Z profilu wynika, że jest zgodny z tekstem bizantyjskim w ponad 90%. Aland zaklasyfikował go do Kategorii V. Według "Claremont Profile Method", tj. metody wielokrotnych wariantów, reprezentuje rodzinę tekstualną Kx, ale metodą tą przebadane zostały tylko trzy rozdziały Ewangelii Łukasza (1; 10; 20). Z punktu widzenia krytyki tekstu rękopis nie należy do interesujących.
Tekst Ewangelii Mateusza 16,2b–3 ("znaki czasu") został opuszczony, Ewangelii Jana 5,3.4 ("zstępujący anioł") oznakowany został obeliskiem (÷) jako wątpliwy, Ew. Jana 7,53–8,1 ("przyprowadzenie jawnogrzesznicy") jest obecny i nie został oznakowany jako wątpliwy. Brak tekstu Ewangelii Marka 15,28.
W Ewangelii Jana 1,29 brakuje imienia ο Ιωαννης ("Jan"), w czym jest wspierany przez rękopisy: Kodeks Synajski, Alexandrinus, Vaticanus, Cyprius, Campianus, Petropolitanus Purpureus, Vaticanus 354, Nanianus, Macedoniensis, Sangallensis, Koridethi, Petropolitanus, Athous Lavrensis, Codex Athous Dionysius, 0141, 8, 9, 565, 1192.
Historia.
Gregory oraz Scrivener datowali kodeks na IX lub X wiek, von Soden oraz Kirsopp Lake datował na IX wiek. Metzger i Aland datowali go na VIII wiek. Wiek VIII figuruje na oficjalnej liście INTF. Jednak w niektórych pracach nadal bywa datowany na wiek IX. Miejsce powstania rękopisu jest nieznane.
Kodeks przechowywany był w klasztorze św. Andrzeja na górze Athos; odkryty został w 1886 roku przez Gregory'ego, który też sporządził pierwszy jego opis. W 1899 roku Kirsopp Lake sprawdził niektóre z jego wariantów tekstowych. Przywieziony został do USA przez Thomasa Whittemore. W 1924 roku został nabyty przez Roberta Garretta z Baltimore, który w 1942 roku podarował go bibliotece Uniwersytetu Princeton, gdzie odtąd jest przechowywany (Library Μed. and Ren. Mss, Garrett 1), Princeton (New Jersey).
Na listę rękopisów Nowego Testamentu wciągnął go Gregory; otrzymał siglum ב. W 1908 roku Gregory nadał mu siglum 047.
Jakkolwiek nie cieszy się specjalnym zainteresowaniem ze strony krytyków tekstu, jest cytowany w krytycznych wydaniach Nowego Testamentu. Cytowany jest jednak niezbyt często, a w wydaniach Nestle-Alanda nie jest cytowany indywidualnie (tylko jako członek grupy). Kenneth W. Clark opublikował folio 49 recto metodą facsimile, Bruce M. Metzger opublikował 131 folio recto kodeksu, Aland opublikował pierwszą stronę Ewangelii Jana. Rękopis w formie zdigitalizowanej jest dostępny na stronie INTF.

</doc>
<doc id="1397466" url="https://pl.wikipedia.org/wiki?curid=1397466" title="Kalimantsia">
Kalimantsia

Kalimantsia – wymarły w czasach prehistorycznych rodzaj ssaka zaliczany do rodziny chalikoteriów. Żył on w miocenie. Jego nazwa pochodzi od miejsca znalezienia (Kalimantsi w Bułgarii), zarówno rodzajowa, jak i epitet gatunkowy. Znaleziono tam jedynie czaszkę, ale specyficzne zęby pozwoliły wyodręnić nowe gatunek i rodzaj.

</doc>
<doc id="1397469" url="https://pl.wikipedia.org/wiki?curid=1397469" title="Jaskinia Samsonowicza">
Jaskinia Samsonowicza

Jaskinia Samsonowicza – jaskinia o głębokości 7,5 metra w Górze Zelce (Jura Wieluńska). Jaskinia została zniszczona podczas zlodowaceń, jej obecny kształt jest efektem wykopalisk paleontologicznych prowadzonych w latach 30. i 50. XX wieku.
W 1933 roku profesor Jan Samsonowicz odkrył w jaskini brekcję kostną – kości zwierzęce sprzed kilku milionów lat połączone kalcytem. Według przypuszczeń badaczy pod koniec trzeciorzędu w jaskini ginęły zwierzęta, które nie mogły się z niej wydostać. W efekcie odnaleziono szczątki ponad 100 gatunków.
Jaskinia jest objęta ochroną w ramach rezerwatu przyrody Węże.

</doc>
<doc id="1397471" url="https://pl.wikipedia.org/wiki?curid=1397471" title="Herb powiatu bieruńsko-lędzińskiego">
Herb powiatu bieruńsko-lędzińskiego

Herb powiatu bieruńsko-lędzińskiego przedstawia w polu błękitnym złotego orła z głową zwróconą w lewo, wokół którego jest pięć srebrnych krzyży.
Herb został Ustanowiony Uchwałą Rady Powiatu z dnia 28 września 2002 r.

</doc>
<doc id="1397473" url="https://pl.wikipedia.org/wiki?curid=1397473" title="Abu Bakr ibn Omar">
Abu Bakr ibn Omar



</doc>
<doc id="1397474" url="https://pl.wikipedia.org/wiki?curid=1397474" title="Eberhard Rösch">
Eberhard Rösch

Eberhard Rösch (ur. 9 kwietnia 1954 w Chemnitz) – niemiecki biathlonista reprezentujący NRD, dwukrotny medalista olimpijski i pięciokrotny medalista mistrzostw świata.
Kariera.
Pierwszy sukces w karierze osiągnął w 1975 roku, kiedy podczas mistrzostw świata juniorów w Anterselvie zdobył srebrny medal w biegu indywidualnym. Dwa lata później wystąpił na mistrzostwach świata w Vingrom, gdzie w tej samej konkurencji zajął 34. miejsce.
Najlepsze wyniki osiągnął na mistrzostwach świata w Hochfilzen w 1978 roku. Najpierw zajął trzecie miejsce w biegu indywidualnym, przegrywając tylko z Oddem Lirhusem z Norwegii i swym rodakiem, Frankiem Ullrichem. Dwa dni później zdobył srebrny medal w sprincie, rozdzielając Frank Ullricha i kolejnego reprezentanta NRD - Klausa Sieberta. Ponadto wspólnie z Ullrichem, Siebertem i Manfredem Beerem zwyciężył w sztafecie. Złoty medal w sztafecie reprezentanci NRD w tym samym składzie zdobyli też podczas rozgrywanych rok później mistrzostw świata w Ruhpolding. Poza tym był dziewiąty w biegu indywidualnym, a rywalizację w sprincie ukończył na 28. miejscu.
W 1980 roku wystąpił na igrzyskach olimpijskich w Lake Placid, gdzie zdobył dwa medale. Nie został zgłoszony do sprintu, za to w biegu indywidualnym wywalczył brązowy medal. W zawodach tych wyprzedzili go jedynie Anatolij Alabjew z ZSRR oraz Frank Ullrich. Parę dni później wraz z Ullrichem, Siebertem i Mathiasem Jungiem zajął drugie miejsce w sztafecie. Były to jego jedyne starty olimpijskie.
Brał też udział w mistrzostwach świata w Lahti w 1981 roku, gdzie zajął dwunaste miejsce w biegu indywidualnym, a w sztafecie zdobył kolejny złoty medal. Tym razem obok niego w sztafecie wystąpili Mathias Jung, Matthias Jacob i Frank Ullrich.
W zawodach Pucharu Świata zadebiutował 13 stycznia 1978 roku w Ruhpolding, zajmując drugie miejsce w biegu indywidualnym. Tym samym już w swoim debiucie nie tylko zdobył punkty, ale od razu stanął na podium. Rozdzielił tam Klausa Sieberta i Andreasa Schweigera z RFN. W kolejnych startach jeszcze dziesięć razy plasował się w czołowej trójce, odnosząc przy tym jedno zwycięstwo: 29 marca 1980 roku w Murmańsku wygrał sprint. Pozostałe miejsca na podium zajęli Władimir Alikin z ZSRR i Władimir Weliczkow z Bułgarii. Było to jednocześnie ostatnie pucharowe podium Röscha. W klasyfikacji generalnej sezonów 1977/1978 i 1979/1980 zajmował trzecie miejsce.
W 2005 roku ujawniono informację, iż od 1972 roku był współpracownikiem Ministerstwa Bezpieczeństwa Państwowego NRD (Stasi) pod pseudonimem Frieder Körner.
Jest ojcem niemieckiego biathlonisty Michaela Röscha.

</doc>
<doc id="1397477" url="https://pl.wikipedia.org/wiki?curid=1397477" title="Kodeks Watykański 2061">
Kodeks Watykański 2061

Kodeks Watykański 2061, łac. Codex Vaticanus 2061 – grecki kodeks uncjalny na pergaminie. Jest palimpsestem, którego najstarsza partia datowana jest paleograficznie na V wiek, najmłodsza zaś na X wiek. Zawiera pewne partie Nowego Testamentu, "Homilie" Grzegorza z Nyssy, "Geographica" Strabona, oraz inne dzieła literackie. Zawiera w sumie siedem dzieł literackich. Dawniej był znany jako "Codex Basilianus 100", a jeszcze wcześniej jako "Codex Patriniensis".
Palimpsest.
Kodeks jest palimpsestem, w niektórych partiach podwójnie nadpisanym. Górny i zarazem najmłodszy tekst rękopisu stanowią "Homilie" Grzegorza z Nazjanzu z X wieku. Kodeks w dzisiejszej postaci stanowi 316 pergaminowych kart. Rozmiary kart wynoszą 23,5 na 22 cm.
Karty o numerach 254–292 zawierają tekst ewangeliarza datowanego na VII/VIII wiek, pisany uncjałą, jedna kolumna na stronę, 14 linii na stronę. Bernard de Montfaucon i Angelo Mai widzieli rękopis i sporządzili krótkie jego opisy. Pierre Batiffol jako pierwszy zbadał go dokładnie; Batiffol oznaczył go literą A. Gregory umieścił go na swojej liście rękopisów Nowego Testamentu, w grupie lekcjonarzy, pod numerem ℓ "559b". Obecnie klasyfikowany jest pod numerem ℓ "2321" na liście Gregory-Aland.
Karty 164, 169, 174, 175, 209, 214, 217 zawierają tekst ewangeliarza z VIII/IX wieku, tekst sporządzony został kwadratową uncjałą, pisany w dwóch kolumnach, 21 linii na stronie, rozmiary kart 28,5 na 22 cm; Batiffol oznaczył go literą B. C.R. Gregory umieścił go pod numerem ℓ "559" na liście lekcjonarzy Nowego Testamentu. Obecnie klasyfikowany jest pod numerem ℓ "559" na liście lekcjonarzy Gregory-Aland. Gregory datował go na VIII wiek.
Karty 138–163, 165–168, 170, 173, 176–178, 203–208, 210–213, 215–220, 223–226, 228, 231–233 zawierają tekst "Homilii" z IX wieku, rozmiary kart 25,5 na 17 cm, pisany skośną uncjałą, w dwóch kolumnach na stronie, 27 linii na stronie; Batiffol oznaczył go literą C.
Karty 234, 236, 238, 239, 241, 243, 245, zawierają tekst "Homilii" (nieznanego autorstwa), VI wiek, pisany kwadratową uncjałą, rozmiary kart 19,3 na 18,5 cm, tekst pisany w dwóch kolumnach, 22 linii na stronie; Batiffol oznaczył go literą D.
Karty 235, 237, 240, 243, 244, 246–249, 251–253, 310–315, zawierają tekst dzieła "Geographica" Strabona, VI wiek, pisany skośną uncjałą, rozmiary kart 20,5 na 20,3, tekst pisany w trzech kolumnach, 38 linii na stronie. Tekst został opublikowany przez Giuseppe Cozza-Luzi w 1884; Batiffol oznaczył go literą E.
Karty 198, 199, 221, 222, 229, 230, 293–303, 305–308, zawierają tekst Dziejów, Listów powszechnych i Listów Pawła; oznaczane są przez siglum 048 na liście rękopisów Nowego Testamentu Gregory-Aland; Batiffol oznaczył go literą F. Tekst biblijny nadpisany został podwójnie, w rezultacie jest bardzo trudny do odczytania. Paleografowie – Batiffol, Scrivener, Gregory, Aland – zgodnie datują go na V wiek.
Opis 048.
Najstarszą partię palimpsestu stanowi 048 (Gregory-Aland; α 1 von Soden). Zachowało się 21 pergaminowych kart (30 na 27 cm), z tekstem Dziejów, Listów powszechnych i Listów Pawła. Tekst pisany jest w trzech kolumnach na stronie, 40–41 linijek w kolumnie. Nie stosuje przydechów ani akcentów, brak dierezy, często stosowanej w innych rękopisach. Brak Aparatu Eutaliusza.
Jest podwójnym palimpsestem, tekst biblijny został dwukrotnie nadpisany i dlatego jest trudny do odczytania. Jest zaledwie jednym z trzech rękopisów uncjalnych NT pisanych w trzech kolumnach. Pozostałe to: Kodeks Watykański i Kodeks 053, ponadto minuskuł 460.
Tekst 048 zawarty jest na kartach 198–199, 221–222, 229–230, 293–303, 305–308 kodeksu Vaticanus Graecus 2061. Rozmiar kart wynosi 30 na 27 cm.
Zachowały się następujące partie tekstu (według Nestle-Aland 26 wydanie):
Dzieje 26:6–27:4, 28:3–31; Jakub 4:14–5:20; 1 Piotra 1:1–12; 2 Piotra 2:4–8, 2:13–3:15; 1 Jana 4:6–5:13, 5:17–18, 5:21; 2 Jana; 3 Jana; Rzymian 13:4–15:9; 1 Koryntian 2:1–3:11, 3:22, 4:4–6, 5:5–11, 6:3–11, 12:23–15:17, 15:20–27; 2 Koryntian 4:7–6:8, 8:9–18, 8:21–10:6; Efezjan 5:8–do końca; Filipian 1:8–23, 2:1–4, 2:6–8; Kolosan 1:2–2:8, 2:11–14, 22–23, 3:7–8, 3:12–4:18; 1 Tesaloniczan 1:1, 5–6, 1 Tymoteusza 5:6–6:17, 6:20–21, 2 Tymoteusza 1:4–6, 1:8, 2:2–25; Tytusa 3:13–do końca; Filemona; Hebrajczyków 11:32–13:4.
Inne źródła podają nieco inne dane, ponieważ niektóre partie rękopisu są nieczytelne (Batiffol, a za nim Gregory, dla folio 221 kodeksu przypisał tekst Dziejów 26:4–27:10).
Aktualna kolejność ksiąg: Dzieje Apostolskie, Listy powszechne, Listy Pawła (List do Hebrajczyków za Listem do Filemona); jednak oryginalna kolejność mogła być inna. Tytuły biblijnych ksiąg są krótkie, n.p.: Προς Θεσσαλονικεις α, Ιωαννου β.
Tekst pisany jest w trzech kolumnach na stronie, 40–41 linii na stronie, 12–15 liter w linii. Litery mają kształt kwadratowy i okrągły. Inicjały są niewiele większe od normalnych liter i nie są pisane na marginesie przed kolumną. Nie stosuje przydechów ani akcentów, nie stosuje dierezy, nad literami ι i υ, która jest często stosowana w innych rękopisach. Nie posiada Aparatu Eutaliusza i jest to argument na rzecz wczesnego datowania rękopisu. Jedynie w niektórych miejscach zawiera na marginesie noty liturgiczne. Na marginesie do Rzymian 15:1 znajduje się nota Κ Ζ ΜΕΤΑ Τ Π, co znaczy „Siódma niedziela po Pięćdziesiątnicy”. W bizantyjskim Synaxarion partia tekstu Rzymian 15:1–7 czytana jest w tę właśnie niedzielę.
Rękopis jest jednym z bardzo nielicznych i zaledwie trzech rękopisów uncjalnych Nowego Testamentu pisanych w trzech kolumnach na stronę. Innymi rękopisami pisanymi w ten sposób są: Kodeks Watykański, Kodeks 053, ponadto trylingwiczny rękopis minuskułowy 460. Kodeks zachował się do dnia dzisiejszego w stanie fragmentarycznym, źle zachowany.
Nomina sacra pisane są skrótami (ΘΣ, ΙΣ, ΧΣ, ΠΝΑ etc.). Słowa pisane na końcu linii również bywają skracane.
Tekst 048.
Grecki tekst kodeksu przekazuje tekst aleksandryjski, z obcymi naleciałościami. Kurt Aland zaklasyfikował go do Kategorii II. Tekst jest bliski dla Kodeksu Aleksandryjskiego. Partia 1 Tymoteusza do Filemona przekazuje tekst zachodni.
W Dziejach 26:6 przekazuje εις ("do") zamiast προς ("do", "ku").
W Dziejach 26:14 przekazuje λεγουσαν προς με zamiast λαλουσαν προς με.
W Dziejach 26:15 przekazuje Ιησους ο Ναζωραιος zamiast Ιησους; wariant kodeksu wspierany jest przez rękopisy minuskuł 6, 104, 614, 1175, Codex Gigas, niektóre rękopisy Wulgaty, syrp, h.
W Dziejach 26:28 przekazuje ποιησαι zamiast γενεσθαι; wariant wspierany jest przez formula_1, Sinaiticus, Alexandrinus, Vaticanus, 33, 81, 1175 i inne rękopisy.
W Dziejach 28:14 przekazuje παρ' zamiast επ'.
W Dziejach 28:16 przekazuje επετραπη τω Παυλω; większość rękopisów przekazuje dłuższą lekcję ο εκατονταρχος παρεδωκεν τους δεσμιους τω στρατοπεδαρχω, το δε Παυλω επετραπη.
W Dziejach 28:23 przekazuje ηλθον zamiast ηκον.
W Dziejach 28:29 brak całego wiersza και ταυτα αυτου ειποντος απηλθον οι Ιουδαιοι πολλην εχοντης εν εαυτοις συζητησιν ("A gdy to powiedział, odeszli Żydzi, wiodąc z sobą zacięty spór"); wiersza nie zawierają: formula_2 Sinaiticus, Alexandrinus, Vaticanus, Kodeks Laudiański, Codex Athous Lavrensis, 33, 81, 1175, 1739, 2464.
W Rzymian 13:9 zawiera dodatkową frazę ου ψευδομαρτυρησεις, ten sam wariant mają również א (P), 81, 104, 365, 1506, a, b, vgcl (syrh), copbo.
W Rzymian 14:3 przekazuje ο δε zgodnie z aleksandryjskimi rękopisami, większość rękopisów ma και ο.
W Rzymian 14:4 przekazuje θεος zgodnie z bizantyjskimi rękopisami; rękopisy aleksandryjskie (א, A, B, C, P, Ψ) przekazują κυριος.
W Rzymian 14:10 przekazuje Χριστου zgodnie z Ψ, 0209, bizantyjskimi rękopisami; aleksandryjskie i zachodnie rękopisy (א, A, B, C, D, F, G, 630, 1506, 1739) przekazują wariant θεου.
W Rzymian 14:21 brak frazy charakterystycznej dla tekstu bizantyjskiego η σκανδαλιζεται η ασθενει.
W Rzymian 15:2 przekazuje υμων zamiast ημων.
W Rzymian 15:4 wspiera bizantyjski wariant προεγραφη, rękopisy aleksandryjskie i zachodnie mają εγραφη.
W Rzymian 15:5 przekazuje Ιησουν Χριστον; B, D, G, Ψ, oraz większość rękopisów przekazuje Χριστον Ιησουν.
W Rzymian 15:7 przekazuje και ο Χριστος προσελαβετο ημας εις δοξαν του θεου zamiast και ο Χριστος προσελαβετο υμας εις δοξαν του θεου; wariant wspierany jest przez Codex Vaticanus, Codex Claromontanus, Codex Porphyrianus, 104, 614, 629, 1506, copsa.
W Rzymian 15:8 przekazuje γεγενησθαι zgodnie z rękopisami Sinaiticus, Alexandrinus i bizantyjskimi rękopisami; B, C, D, F, G, Ψ, 630, 1739, 1881 read γενεσθαι.
W 1 Koryntian 3:4 przekazuje ουκ ανθρωποι, zgodnie z rękopisami formula_3, Sinaiticus, Alexandrinus, Vaticanus, Ephraemi, 33, 81, 1175, 1506, 1739, 1881; Sinaiticus² Ψ, i bizantyjskie rękopisy przekazują ουχι σαρκικοι; D, F, G, 629 read ουχι ανθρωποι.
W 1 Koryntian 15:7 przekazuje επειτα for ειτα, wariant wspierany jest przez formula_4 Sinaiticus, Alexandrinus, F, G, K, 0243, 33, 81, 614, 630, 1175, 1739, 1881.
W 2 Koryntian 12:4 przekazuje λεγω ("ja mówię") zamiast λεγωμεν ("wy mówicie"), wariant rękopisu wspierają formula_4 Ephraemi, Claromontanus, F, G.
Historia.
Scrivener i Gregory datowali rękopis na V wiek.
Pierwotnie przechowywany był w Rossano, w Kalabrii. W końcu XVII wieku przekazany został do Watykanu, gdzie wkrótce zapomniano o nim. Ponownie został odkryty w 1887 przez Pierre’a Batiffola.
Kodeks przechowywany jest dziś w Bibliotece Watykańskiej (Gr. 2061).
Rękopis badali Bernard de Montfaucon, Vitaliano Donati dla Giuseppe Bianchiniego, Angelo Mai i Pierre Batiffol.
Gregory ocenił, że jest to ważny palimpsest Nowego Testamentu. Rękopis cytowany jest w krytycznych wydaniach tekstu "Novum Testamentum Graece" Nestle-Aland (27 wydanie).

</doc>
<doc id="1397478" url="https://pl.wikipedia.org/wiki?curid=1397478" title="Malpigia granatolistna">
Malpigia granatolistna

Malpigia granatolistna ("Malpighia glabra" L.), inaczej acerola, nadgwiazdka granatolistna bądź wiśnia z Barbados – gatunek rośliny z rodziny malpigiowatych. Rodzimym obszarem jej występowania jest południowa część Ameryki Północnej (Teksas, Meksyk), Ameryka Środkowa i północna część Ameryki Południowej.
Uprawa.
Jest uprawiana w wielu krajach tropikalnych, np. w Brazylii, na Madagaskarze, Wyspach Kanaryjskich. W sprzyjających warunkach kwitnie i owocuje przez cały rok. W Polsce acerolę można trzymać w doniczkach, nie ma ona wysokich wymagań w zakresie gleby. Nie powinna być narażana na długotrwałe mrozy lub wilgoć. Owoce pojawiają się po 3–4 latach uprawy.

</doc>
<doc id="1397479" url="https://pl.wikipedia.org/wiki?curid=1397479" title="Henryk von Logau">
Henryk von Logau

Henryk von Logau (Henryk z Łagowa, Heinrich von Logau) – najmłodszy syn Mateusza von Logaua, kanclerza nyskiego księstwa biskupiego, brat biskupa wrocławskiego Kaspara von Logaua. Dzierżył dobra niemodlińskie krótko, bo od śmierci ojca w 1567 do 1568, kiedy to wygasła zawarta przez jego ojca umowa zastawu z cesarzem.

</doc>
<doc id="1397481" url="https://pl.wikipedia.org/wiki?curid=1397481" title="Wanted – Ścigani">
Wanted – Ścigani

Wanted – Ścigani (ang. "Wanted") – amerykańsko-niemiecki film akcji z 2008 roku w reżyserii Timura Biekmambietowa na podstawie komiksu J.G. Jonesa i Marka Millara. Przedstawia historię nieszczęśliwego pracownika biurowego, który próbuje przejąć kontrolę nad swoim życiem i dołącza do Bractwa elitarnych zabójców, w którym był kiedyś jego ojciec. W głównych rolach występują James McAvoy, Angelina Jolie, Morgan Freeman, Terence Stamp.
Fabuła.
Wesley Gibson jest doradcą klienta w firmie w Chicago. Ma dość swojego dotychczasowego życia – ma słabo płatną pracę biurową, irytującą szefową Janice, mieszka w małym mieszkaniu przy torach z dziewczyną, która zdradza go z jego najlepszym przyjacielem, bierze leki na napady paniki. Jego ojciec odszedł od nich, gdy Wesley miał 7 dni.
Podczas odbierania recepty spotyka Fox, która mówi mu, że jego ojciec został zamordowany dzień wcześniej, a jego morderca na niego poluje. Podczas strzelaniny w aptece, Wesley'owi udaje się uciec z pomocą Fox, która zabiera go do fabryki, gdzie poznaje członków Bractwa. Sloan, lider grupy, zdradza mu, że są oni płatnymi zabójcami mającymi zachować pokój we wszechświecie. Jego ojciec był ich najlepszym członkiem, lecz został zamordowany przez zdrajcę – Crossa. Wyjaśnia mu, że jego napady paniki są w rzeczywistości rzadką umiejętnością, która sprawia, że jego serce przyspiesza do 400 uderzeń na minutę i rozprowadza ogromne ilości adrenaliny w jego mózgu. Na skutek tego otoczenie wokół niego zwalnia, a on może działać szybciej niż zwykli ludzie. Sloan chce nauczyć go kontrolować swoje zdolności, by pomógł im pomścić śmierć swojego ojca. Przerażony Wesley ucieka.
Kiedy następnego dnia budzi się i okazuje się, że ma 3.6 miliona dolarów, konfrontuje się z szefową, uderza przyjaciela klawiaturą i odchodzi z pracy. Następnie dołącza do Bractwa i rozpoczyna trening w fabryce tekstyliów. Inni członkowie uczą go wytrzymałości, walki nożami, bronią palną oraz wręcz pod okiem Fox. Uczy się także kontrolowania i wykorzystywania swoich zdolności do zakrzywiania trajektorii pocisków. Kiedy Wesley jest już prawie gotowy, Sloan wyjawia mu historię "Krosna Przeznaczenia". W tkaninie ukryty jest kod binarny, który od tysiąca lat wskazuje Bractwu cele do wyeliminowania, aby zapanować nad chaosem. Sloan jest odpowiedzialny za ich interpretowanie.
Przed zabiciem Crossa, Wesley z pomocą Fox musi wykonać kilka misji. Fox opowiada mu historię ze swojego dzieciństwa, aby pokazać mu konsekwencje niewykonania rozkazu. Po zerwaniu z dziewczyną, dochodzi do strzelaniny między Wesleyem a Crossem. W jej skutku omyłkowo zabity zostaje członek Bractwa – Eksterminator, a Wesley zostaje postrzelony w ramię. Po wyjęciu pocisku Wesleyowi udaje się namierzyć jego twórcę – człowieka o nazwisku Pekwarsky, który znajduje się na terenie Moraw. Sloan w końcu pozwala Wesleyowi zabić Crossa, lecz w tajemnicy daje również Fox rozkaz z Krosna, aby zabić Wesleya.
W Czechach docierają do Pekwarsky’ego, który obiecuje im zorganizowanie spotkania z Crossem. Gdy czekają na spotkanie na dworcu, Pekwarsky ucieka. Fox goni go, a Wesley wbiega do pociągu, w którym czeka na niego Cross. Dochodzi między nimi do starcia, które przerywa Fox, wjeżdżając autem w pociąg i powodując tym wykolejenie na moście. Cross ratuje Wesleya przed spadnięciem, lecz ten do niego strzela. Przed śmiercią Cross wyznaje mu, że jest jego prawdziwym ojcem, a Bractwo o wszystkim kłamało. Fox to potwierdza oraz wyjaśnia, że został on zwerbowany, ponieważ jest jedyną osobą, której Cross by nie zabił. Próbuje ona zastrzelić Wesleya, lecz on strzela w okno pod nimi, przez co wraz z ojcem spadają do rzeki.
Wesley, uratowany przez Pekwarsky’ego, budzi się w mieszkaniu naprzeciwko swojego. Pekwarsky wyjaśnia mu, że jest to mieszkanie Crossa, który zawsze był blisko niego i próbował go chronić. Próbował uratować go przed Bractwem, aby dać mu szansę na normalne życie. Sloan był prawdziwym celem wskazanym przez Krosno, dlatego wskazywał on własne cele, a z Crossa zrobił zdrajcę. Wesley postanawia pomścić ojca i udaje się do fabryki śmieciarką pełną bomb przyczepionych do szczurów. Po zabiciu Rzeźnika i kilku innych ocalałych z wybuchu, dostaje się do biura Sloana, gdzie zostaje otoczony przez Fox i pozostałych zabójców. Wyjawia im prawdę o kłamstwach Sloana, więc lider pokazuje zlecenia Krosna na wszystkich członków Bractwa i każe im wybierać pomiędzy samobójstwem zgodnie z przeznaczeniem a zabiciem Wesleya i rządzeniem światem wedle własnych rozkazów. Fox rzuca broń Wesley'owi, lecz najpierw wystrzeliwuje pocisk, który zakręca i zabija wszystkich członków Bractwa włącznie z nią. Sloanowi udaje się uciec.
Wesley, nie mając pieniędzy, wraca do poprzedniej pracy. Pojawia się Sloan, który próbuje go zabić, lecz zastaje tam jedynie przynętę, tj. młodego mężczyznę, który wygląda bardzo podobnie do Wesleya. W tym momencie Wesley śmiertelnie postrzelił go karabinem snajperskim z mieszkania Crossa. Wesley dochodzi do wniosku, że wreszcie odzyskał kontrolę nad swoim życiem.
Produkcja.
Film Wanted – Ścigani – Ścigani jest luźno oparty na serii komiksów "Wanted" autorstwa J.G. Jonesa i Marka Millara. Seria komiksów zwróciła uwagę Jeffa Kirschenbauma z Universal Pictures, który postanowił stworzyć na jego podstawie film w kategorii wiekowej R. W 2004 roku producent Marc Platt zdobył prawa do filmu i starał się pozyskać rosyjsko-kazachskiego reżysera Timura Biekmambietova, ponieważ podobał mu się charakterystyczny styl jego filmów "Straż nocna" (2004) i później sequelu "Straż dzienna" (2006). Był to pierwszy angielskojęzyczny film w jego reżyserii. Studio miało z tego powodu opory przez zatrudnieniem reżysera, lecz Platt ich do tego przekonał. Scenarzyści Michael Brandt i Derek Haas rozpoczęli prace nad scenariuszem w czasie kiedy komiks miał tylko jedną część, a Jones i Millar dopiero pisali kolejne.
James McAvoy zaczął ubiegać się o rolę Wesleya w 2006 r., ponieważ podobało mu się, że przedstawia super-bohatera, który nie jest idealny. Początkowo został odrzucony z powodu niskiej tężyzny fizycznej, lecz po siedmiu miesiącach zadzwoniono do niego i powiedziano, że dostał angaż. Mark Millar początkowo chciał, by tę rolę zagrał Eminem. O rolę Wesley'a ubiegał się również Ryan Phillippe. Chociaż postać Fox podobno była wzorowana na Halle Berry, ostatecznie angaż do roli dostała Angelina Jolie, po tym jak Dean Georgaris przepisał ją specjalnie dla niej. Pod uwagę brane były także Jessica Biel, Halle Berry, Jada Pinkett Smith i Beyoncé Knowles. Morgan Freeman po raz pierwszy miał okazję pracować z zagranicznym reżyserem. Twierdził, że praca nad filmem na podstawie powieści graficznej była dla niego nowym obszarem, który bardzo go zaintrygował.
Zdjęcia kręcono od 30 kwietnia do 20 lipca 2007 roku w Chicago i Broadview (Illinois, USA) oraz w Pradze, zamkach Pernštejn i Krivoklát (Czechy). Film w większości nagrywany był na ulicach Chicago, choć wnętrza były kręcone w czeskich studiach. Część filmu została nakręcona w Czechach. Wesley po raz pierwszy przybywa do Zamku Pernštejn, wznoszącego się nad miejscowością Nedvědice, na południowy wschód od Pragi w kierunku Brna na Morawach Południowych. Wiele scen z jego spotkania z Pekwarskym zostało sfilmowanych w zamku Krivoklát, około 40 mil na zachód od Pragi.
Osiem firm zajmujących się efektami wizualnymi pracowało nad 800 ujęciami do filmu, z których większość została wykonana przez firmę Bazelevs Production Biekmambietova. Pierwszy kierownik efektów, Jon Farhat, został zmuszony do wycofania się z produkcji z powodu choroby i został zastąpiony przez Stefena Fangmeiera, który przyjął zadanie, gdyż "Wanted – Ścigani" wymagało jeszcze tylko czterech miesięcy pracy. Gdy Fangmeier odwiedził Bazelevs w Moskwie, efekty były opóźnione, a tylko 12 gotowych kompozytów z planowanych 500. Fangemier sprowadził następnie dwóch innych przełożonych, którzy pomagali mu w wykonywaniu wielu ujęć tygodniowo, aby praca mogła zostać wykonana w terminie. Innym ważnym współautorem była marka Framestore z siedzibą w Londynie, odpowiedzialna za kulminacyjną katastrofę kolejową. Zespół stworzył również cyfrowych dublerów o niskiej rozdzielczości dla Jolie i McAvoy'a.
Muzyka do filmu w większej części została stworzona przez Danny’ego Elfmana. Ścieżka dźwiękowa jego autorstwa do filmu tego składa się z 15 utworów. W filmie zostały także użyte utwory: "Every Day is Exactly the Same" Nine Inch Nails, "Time to Say Goodbye" Andrei Bocellego, "Escape (The Piña Colada Song)" Rupert Holmes, "Flosso Bosso" i "With a Twist" Harry’ego Garfielda.
Premiera i promocja.
Początkowo premiera filmu "Wanted – Ścigani" miała odbyć się 28 marca 2008 r., jednak w grudniu 2007 r. Universal Studios ogłosiło, że została ona przesunięta. Odbyła się 19 czerwca 2008 r. na Festiwalu Filmowym LA w Los Angeles. Z uwagi na rosyjskie pochodzenie reżysera, Universal wydał specjalnie zlokalizowaną wersję w Rosji. Literackie tłumaczenie angielskiego dialogu zostało napisane przez pisarza Siergieja Łukjanienkę. Kilka tekstów pojawiających się na ekranie i ważnych dla fabuły zostało przetłumaczonych za pomocą CGI, bez użycia napisów czy tłumaczenia lektorskiego. Kilku słynnych rosyjskich aktorów, z których większość występowała także w "Straży Nocnej" i "Straży Dziennej" Bekmambetova, stworzyło dubbing głównych bohaterów, a Konstantin Chabienski podkładał głos samemu sobie jako Eksterminator. James McAvoy również przełożył kilka cytatów Wesleya Gibsona na rosyjski.
Budżet fimu wynosił 75 milionów dolarów. Zadebiutował w 3185 kinach. W dniu premiery zarobił 50 927 085 dolarów w Stanach Zjednoczonych i 7 606 811 w Wielkiej Brytanii. Całościowo "Wanted – Ścigani" zarobiło 134 508 551 dolarów w Stanach Zjednoczonych, a 342 463 063 na całym świecie. Film jest do kupienia również na DVD i Blu-ray. Ze sprzedaży DVD zarobił 72 927 156 dolarów.
Odbiór filmu.
Film spotkał się z pozytywną reakcją krytyków. 72% z 208 recenzji zebranych przez Rotten Tomatoes zostało przez redaktorów serwisu uznane za pozytywne, a średnia ważona ocen wystawionych na ich podstawie wyniosła 6,60/10.
Na serwisie Metacritic również został on oceniony pozytywnie przez redaktorów, uzyskując 28 pozytywnych opinii z 38 zebranych. Opinie użytkowników są jednak bardziej mieszane. Na 672 zebrane opinie 288 jest pozytywnych, a 272 negatywnych.
Na polskim serwisie Filmweb film zyskał średnią ocen 4,9 od 7 redaktorów oraz 6,7 wśród 170 186 użytkowników. 28% z nich przyznało "Wanted – Ścigani" ocenę 7.
Różnice między filmem a komiksem.
Film jest luźno oparty na komiksowej wersji.
Wesley Gibson jest nieszczęśliwym pracownikiem biurowym, który jest prześladowany przez prawie wszystkich w swoim życiu, w tym przez jego afrykańsko-amerykańską szefową Janice, lokalny gang latynoski oraz jego najlepszego przyjaciela, z którym zdradzała go była dziewczyna. Wesley został wychowany przez swoją pacyfistyczną matkę po tym, jak zostali porzuceni przez ojca, co spowodowało, że wyrósł na słabego mężczyznę. Wszystko to zmienia się, gdy odwiedza go Fox, która strzela do wszystkich w sklepie spożywczym, zanim ujawnia się, że jest członkiem Bractwa, potężnej organizacji zabójców, która rządzi światem. Dopóki zachowają tajemnicę, mogą popełnić każde przestępstwo bez żadnych konsekwencji. Bractwo chce zwerbować Wesleya, aby zastąpił jego ojca, znanego jako Killer, który został zabity przez nieznanego zabójcę.
Fox przedstawia Wesleya profesorowi Solomonowi Selzerowi, błyskotliwemu szalonemu naukowcowi i przywódcy północno-południowoamerykańskiego oddziału Bractwa. Profesor pomaga Wesley'owi zrealizować swoje moce, prowokując go do odstrzeliwania skrzydeł muchom. Profesor wyjaśnia, że dawno temu świat opanowali zarówno superbohaterowie, jak i superzłoczyńcy. Zmęczeni tym, że zawsze są pokonanywani superzłoczyńcy połączyli siły i zorganizowali rewolucję, w której uczestniczył ojciec Wesleya. Po długiej, krwawej wojnie superbohaterowie zostali pokonani. Korzystając z magii i zaawansowanej technologii, nowo utworzone Bractwo było w stanie wymazać ze świata wspomnienia superbohaterów i superzłoczyńców. Pozostały tylko niewyraźne, niedokładne wspomnienia, które były przyczyną komiksów o superbohaterach i innych mediów. Wielu ocalałych bohaterów uważało się teraz za aktorów grających superbohaterów.
Profesor wyjaśnia również Wesleyowi, że Fox i jego ojciec pracowali kiedyś dla pana Rictusa, który kontrolował australijski oddział Bractwa. Kiedy Rictus odwiedza siedzibę profesora, Fox sugeruje, że ona i Killer opuścili oddział Rictusa, ponieważ krzywdził on dzieci.
Bractwo rozpoczyna szkolenie Wesleya, aby nauczył się używać jego nowo odkrytych mocy. Trening koncentruje się nie tylko na jego umiejętnościach fizycznych, ale także na jego osobowości. Jest znieczulony na przemoc i ostatecznie uczy się nią cieszyć. Mówi mu się, aby popełniał przypadkowe akty przemocy, zanim podejmie zemstę na każdym, kto choćby odrobinę go skrzywdził. Wkrótce zostaje pełnoprawnym członkiem Bractwa, towarzysząc im w wyprawach na alternatywne wszechświaty i w innych misjach.
Wesley zostaje wyznaczony jako osobisty ochroniarz Profesora podczas konwencji Bractwa, na którym spotkają się przywódcy pięciu działów Bractwa. Pięciu przywódców to Profesor, Pan Rictus, Adam-One, Przyszłość i Imperator. Tutaj dowiaduje się, że Rictus i Przyszłość od dawna chcieli zakończyć politykę tajemnicy Bractwa i otwarcie rządzić światem. Profesor, Adam-One i Imperator opowiadali się za zachowaniem tajemnicy superzłoczyńców w celu zdobycia „łupu bez łamania nóg” i zawsze udało im się przegłosować Rictusa i Przyszłość. Choć wydaje się, że Imperator ma zamiar zmienić stronę, Profesor subtelnie manipuluje nim, aby ponownie zagłosować za zachowaniem tajemnicy.
Po spotkaniu Profesor wyjeżdża limuzyną z nadzieją na zabranie dziecięcej prostytutki. Jednak w rzeczywistości za kierowcę podszywał się Shithead, prawa ręka Rictusa, a Profesor zostaje przez niego zamordowany. Frakcje Rictusa i Przyszłości z Bractwa rozpoczynają bunt przeciwko pozostałym trzem. Gdy większość superzłoczyńców Profesora zostaje zabita, Wesley i Fox muszą samodzielnie walczyć z rywalizującymi frakcjami. Udaje im się zabić wielu zbuntowanych superzłoczyńców, w tym Przyszłość. Kończy się to atakiem na ich własną kwaterę główną, okupowaną przez Rictusa i jego frakcję. Pokonując Rictusa i odbijając kulę w jego gardle, Wesley żąda informacji, kto zabił jego ojca, ale Rictus odmawia odpowiedzi (lub po prostu nie jest w stanie), zanim umiera. Postać wychodzi z cienia, ukazując się jako ojciec Wesleya, oryginalny Killer. Killer ujawnia, że on i Fox opuścili rozdział Rictusa nie dlatego, że sprzeciwiali się krzywdzeniu dzieci, ale dlatego, że wiedzieli o jego planowanym buncie. Killer mówi również, że jego umiejętności pogarszają się z wiekiem i nie chce być zabity przez nikogo gorszego od niego. Po treningu Wesleya Killer uważa, że jest jedyną osobą godną zakończenia swojego życia i nakazuje Wesleyowi strzelić mu w głowę.
Zarówno w filmie jak i w komiksie pojawia się łamanie czwartej ściany, kiedy to Wesley zwraca się bezpośrednio do widza.

</doc>
<doc id="1397483" url="https://pl.wikipedia.org/wiki?curid=1397483" title="Świadkowie Jehowy w Arabii Saudyjskiej">
Świadkowie Jehowy w Arabii Saudyjskiej



</doc>
<doc id="1397484" url="https://pl.wikipedia.org/wiki?curid=1397484" title="Przednie Jatki">
Przednie Jatki



</doc>
<doc id="1397486" url="https://pl.wikipedia.org/wiki?curid=1397486" title="Marco Mumenthaler">
Marco Mumenthaler

Marco Mumenthaler (ur. 23 lipca 1925 w Bernie, zm. 30 stycznia 2016) – szwajcarski lekarz neurolog.
Mumenthaler wychował się w Mediolanie. Studiował medycynę na uniwersytetach w Zurychu, Paryżu, Amsterdamie i Bazylei; egzamin państwowy zdał w 1950 roku. Specjalizował się w neurologii na uczelniach w Paryżu i Zurychu, habilitację z neurologii uzyskał w Zurychu w 1960.
Pracował na oddziale neurologicznym Szpitala Uniwersyteckiego w Zurychu i jako szef działu badań w klinice. W 1962 roku objął stanowisko dyrektora oddziału neurologicznego Szpitala Uniwersyteckiego w Bernie.
Mumenthaler opublikował 370 prace w czasopismach naukowych, 39 w czasopismach niemedycznych i 87 monografii.

</doc>
<doc id="1397488" url="https://pl.wikipedia.org/wiki?curid=1397488" title="Frank Luck">
Frank Luck

Frank Luck (ur. 5 grudnia 1967 w Schmalkalden) – niemiecki biathlonista reprezentujący też NRD, pięciokrotny medalista olimpijski i wielokrotny medalista mistrzostw świata.
Kariera.
Na początku trenował biegi narciarskie, jednak w 1980 roku zaczął uprawiać biathlon. Pierwsze sukcesy osiągnął w 1986 roku, zdobywając złoty medal w sztafecie i srebrny w biegu indywidualnym podczas mistrzostw świata juniorów w Falun. Na rozgrywanych rok później mistrzostwach świata juniorów w Lahti zajął drugie miejsce w obu tych konkurencjach i sprincie.
W Pucharze Świata zadebiutował 18 stycznia 1987 roku w Anterselvie, zajmując trzecie miejsce w sztafecie. Pierwsze punkty wywalczył 24 stycznia 1987 roku w Ruhpolding, kończąc sprint na piątej pozycji. Na podium zawodów tego cyklu pierwszy raz stanął 17 grudnia 1988 roku w Les Saisies, wygrywając sprint. W zawodach tych wyprzedził Norwega Eirika Kvalfossa i swego rodaka Birka Andersa. W kolejnych startach jeszcze 38 razy plasował się w pierwszej trójce, odnosząc przy tym 12 zwycięstw: 17 grudnia 1988 roku w Les Saisies, 11 lutego 1989 roku w Feistritz, 2 lutego 1991 roku Oberhofie, 6 marca 1993 roku w Lillehammer, 22 stycznia 1994 roku w Anterselvie, 6 grudnia 1997 roku w Lillehammer, 5 marca 1998 roku w Pokljuce, 12 lutego 1999 roku w Kontiolahti i 21 marca 2002 roku w Oslo był najlepszy w sprincie, 14 marca 1999 roku w Oslo i 20 lutego 2000 w tym samym mieście wygrywał w biegach pościgowych, a 19 grudnia 2001 roku w Osrblie triumfował w biegu indywidualnym. Najlepsze wyniki osiągał w sezonach 1993/1994 i 1998/1999, kiedy zajmował trzecie miejsce w klasyfikacji generalnej. Najpierw wyprzedzili go Francuz Patrice Bailly-Salins i Sven Fischer, a następnie Fischer i Norweg Ole Einar Bjørndalen. Ponadto w sezonach 1999/2000 i 2001/2002 zdobywał Małą Kryształową Kulę za zwycięstwo w klasyfikacji biegu indywidualnego, a w sezonie 1998/1999 był drugi w klasyfikacji sprintu.
Pierwszą seniorską imprezą w jego karierze były igrzyska olimpijskie w Calgary w 1988 roku. Wystartował tam tylko w sprincie, kończąc rywalizację na szóstym miejscu. Już rok później, podczas mistrzostw świata w Feistritz w tej samej konkurencji zdobył złoty medal. Wyprzedził tam Eirika Kvalfossa i Jurija Kaszkarowa z ZSRR. Na tej samej imprezie reprezentacja NRD w składzie: André Sehmisch, Frank-Peter Roetsch, Birk Anders i Frank Luck zwyciężyła w sztafecie. W barwach NRD zdobył też złoto w biegu drużynowym i brąz w sztafecie na mistrzostwach świata w Mińsku/Oslo/Kontiolahti w 1990 roku.
Po zjednoczeniu Niemiec pierwsze medale zdobył już na mistrzostwach świata w Lahti w 1991 roku. Był tam drugi w sprincie, rozdzielając rodaka Marka Kirchnera i Eirika Kvalfossa. Parę dni później razem z Ricco Großem, Markiem Kirchnerem i Fritzem Fischerem zwyciężył w sztafecie. Z powodu choroby nie znalazł się w kadrze Niemiec na igrzyska olimpijskie w Albertville w 1992 roku.
Indywidualnie nie zdobył medalu podczas mistrzostw świata w Borowcu, za to zwyciężył w biegu drużynowym, a w sztafecie był trzeci. Na rozgrywanych rok później igrzyskach olimpijskich w Lillehammer także zdobył dwa medale. W biegu indywidualnym zajął drugie miejsce, plasując się między Rosjaninem Siergiejem Tarasowem a Svenem Fischerem. Ponadto wspólnie z Großem, Fischerem i Kirchnerem zdobył złoty medal w sztafecie. Z kolejnych czterech imprez ponownie wrócił bez indywidualnego medalu, za każdym razem zdobywając medale drużynowo. Na MŚ w Anterselvie (1995) zwyciężył w sztafecie, na MŚ w Ruhpolding (1996) był drugi w tej konkurencji, na MŚ w Osrblie (1997) wygrał sztafetę i był drugi w biegu drużynowym, a na igrzyskach olimpijskich w Nagano (1998) Niemcy w składzie: Ricco Groß, Peter Sendel, Sven Fischer i Frank Luck zdobyli kolejne złoto w sztafecie. W tym czasie indywidualnie był między innymi siódmy w sprincie podczas MŚ 1997 i ZIO 1998. Ponadto w 1998 roku zdobył też srebrny medal w biegu drużynowym na mistrzostwach świata w Hochfilzen/Pokljuce.
Kolejny medal indywidualny wywalczył dopiero na mistrzostwach świata w Kontiolahti/Oslo w 1999 roku. Zwyciężył tam w sprincie, wyprzedzając Włocha Patricka Favre i Norwega Frode Andresena. W biegu pościgowym nie utrzymał pierwszej pozycji i rywalizację ukończył na drugiej pozycji, za Ricco Großem. W sztafecie Niemcy tym razem zajęli czwarte miejsce. Następne trzy medale zdobył podczas mistrzostw świata w Oslo/Lahti w 2000 roku. Starty rozpoczął od czwartego miejsca w sprincie, w którym walkę o podium przegrał z Włochem René Cattarinussim. W biegu pościgowym zwyciężył, mimo dwóch pomyłek na strzelnicy, wyprzedzając o 3,3 sekundy Pawła Rostowcewa z Rosji i o 15,1 sekundy Francuza Raphaëla Poirée. Następnie zajął trzecie miejsce w biegu indywidualnym, ulegając jedynie Austriakom: Wolfgangowi Rottmannowi i Ludwigowi Gredlerowi. Trzeci był tam również w sztafecie.
Mistrzostwa świata w Pokljuce w 2001 roku były pierwszą od 13 lat imprezą, na której nie stanął na podium w żadnej z konkurencji. Jednak na rozgrywanych rok później igrzyskach olimpijskich w Salt Lake City zdobył dwa medale. W biegu indywidualnym po raz drugi w karierze zdobył srebrny medal, tym razem plasując się między Ole Einarem Bjørndalenem i Rosjaninem Wiktorem Majgurowem. Następnie razem z Großem, Sendelem i Fischerem zajął też drugie miejsce w sztafecie. Poza tym zdobył jeszcze złote medale w sztafecie podczas mistrzostw świata w Chanty-Mansyjsku w 2003 roku i rozgrywanych rok później mistrzostw świata w Oberhofie, gdzie był to jego jedyny start.
Luck trzykrotnie wygrywał Holmenkollen ski festival, dwa razy w biegu na dochodzenie (1999 i 2002) oraz w sprincie (2002).
W 2009 roku podczas udzielania wywiadu w telewizji Luck przyznał, że nieświadomie przyjmował doping (Oral Turinabol).

</doc>
<doc id="1397490" url="https://pl.wikipedia.org/wiki?curid=1397490" title="Herb powiatu gliwickiego">
Herb powiatu gliwickiego

Herb powiatu gliwickiego w polu błękitnym złoty orzeł piastowski ponad trzema srebrnymi, oflankowanymi wieżami, z których środkowa zwieńczona jest złotym, spiczastym dachem.
Herb został ustanowiony Uchwała Rady Powiatu z dnia 31 sierpnia 2006 r.

</doc>
<doc id="1397491" url="https://pl.wikipedia.org/wiki?curid=1397491" title="Abwehrgruppe Schwarz Nebel">
Abwehrgruppe Schwarz Nebel

Abwehrgruppe „Schwarz Nebel” – grupa wywiadowcza Abwehry złożona z przedstawicieli białych Rosjan, Ukraińców, Białorusinów i Bałtów działająca na froncie wschodnim podczas II wojny światowej.
Abwehrgruppe „Schwarz Nebel” powstała na samym początku wojny z ZSRR latem 1941 r. Podlegała jednemu z abwehrkommand. Liczyła ok. 180 ludzi. Składała się z przedstawicieli białych Rosjan, Ukraińców, Białorusinów i Bałtów (uciekinierów z ZSRR, dezerterów i jeńców wojennych z Armii Czerwonej), zgrupowanych w trzech plutonach dywersantów, plutonie gospodarczym i pododdziale kontrwywiadu polowego. Przy grupie działała szkoła szkoląca dywersantów. Kurs trwał od półtora do 3 miesięcy w zakresie skoków spadochronowych, topografii, zbierania danych wywiadowczych, metod sabotażu, strzelania, walki wręcz, maskowania, używania radiostacji i szyfrowania wiadomości. Do zadań Abwehrgruppe „Schwarz Nebel” należały działania wywiadowczo-sabotażowe na linii frontu i bliskich tyłach Armii Czerwonej, jak wysadzanie polowych składów i magazynów wojskowych, łapanie tzw. „języka”, rozpoznawanie pozycji ogniowych nieprzyjaciela itp.

</doc>
<doc id="1397492" url="https://pl.wikipedia.org/wiki?curid=1397492" title="Cybersport">
Cybersport

Cybersport – polska organizacja zajmująca się przygotowywaniem imprez cybersportowych oraz animacją kultury sportów elektronicznych. W jej szeregach znaleźć można grono fachowców, organizatorów, administratorów, redaktorów i sędziów. Flagowym projektem tego zespołu jest Liga Cybersport – rozgrywki profesjonalistów i amatorów na najpopularniejszych platformach gamingowych. Dodatkowo oprócz ligowych rozgrywek, w których gracze z całego kraju walczą o tytuł Mistrza Gier Komputerowych, zespół Cybersport zajmuje się organizowaniem turniejów LANowych CyberCup, turniejów online oraz raz do roku nagradza statuetką CyberAsa najlepszych polskich zawodników e-sportowej sceny.
W 2008 roku nazwa Cybersport została zastrzeżona jako chroniony znak towarowy pod numerem 194114 przez Urząd Patentowy Rzeczypospolitej Polskiej. Nazwa Cybersport odnosi się również do serwisu informacyjnego, na którym można znaleźć najnowsze informacje na temat Ligi Cybersport, turniejów, konkursów oraz wiadomości ze świata sportów elektronicznych. Założycielami organizacji byli: Sebastian Nanasik, Sebastian Białek, Rafał Pikiewicz, Irek Michalik, Jarosław Grzesica, Janusz Hayabusa Kubski.
Przedsięwzięcia.
Wielkie całoroczne imprezy:
Turnieje typu LAN Party:
Dodatkowo:

</doc>
<doc id="1397493" url="https://pl.wikipedia.org/wiki?curid=1397493" title="Moropus">
Moropus

Moropus ("wolna stopa") – rodzaj wymarłego ssaka nieparzystokopytnego zaliczanego do chalikoteriów. Żył we wczesnym miocenie około 20 milionów lat temu w Ameryce Północnej.
Tak jak inne chalikoteria, różnił się od swych dzisiejszych krewnych (nosorożce, tapiry, koniowate) tym, że posiadał nie kopyta, lecz wielkie pazury na swych przednich łapach. Mógł ich używać do grzebania w glebie w poszukiwaniu pokarmu albo do obrony przez drapieżcami. W ramionach osiągał 2,4m wysokości.

</doc>
<doc id="1397494" url="https://pl.wikipedia.org/wiki?curid=1397494" title="Heyah Logitech Cybersport">
Heyah Logitech Cybersport



</doc>
<doc id="1397497" url="https://pl.wikipedia.org/wiki?curid=1397497" title="Flaga gminy Turek">
Flaga gminy Turek



</doc>
<doc id="1397500" url="https://pl.wikipedia.org/wiki?curid=1397500" title="Martin L. Gore">
Martin L. Gore



</doc>
<doc id="1397501" url="https://pl.wikipedia.org/wiki?curid=1397501" title="Brzydkie kaczątko">
Brzydkie kaczątko

Brzydkie kaczątko () – baśń Hansa Christiana Andersena, wydana po raz pierwszy 11 listopada 1843 r. w zbiorze "Nye Eventyr. Første Bind. Første Samling. 1844." Następnie baśń wydano 18 grudnia 1849 ("Eventyr. 1850.") i 15 grudnia 1862 ("Eventyr og Historier. Første Bind. 1862.").
Fabuła.
Jest to historia łabędziątka, które wykluwa się z jaja wysiedzianego przez kaczkę, odrzuconego z własnego podwórka ze względu na odmienność i brzydotę. Brzydkie kaczątko nigdzie nie znajduje przychylności, aż do momentu, gdy wyrasta na pięknego łabędzia. „Brzydkie kaczątko”, tak jak „Calineczka”, pokazuje identyfikowanie się Andersena z typem wyrzutka szukającego swojego miejsca w społeczności oraz jego sympatię wobec takich osób.
Informacje dodatkowe.
Na pytanie Georga Brandesa, czy zamierza napisać autobiografię, Andersen odpowiedział, że już została napisana pod tytułem „Brzydkie kaczątko”.
Związek frazeologiczny "brzydkie kaczątko" wszedł do kilku języków.
Najbardziej znanymi adaptacjami "Brzydkiego kaczątka" są dwie kreskówki Disneya – czarno-biała z 1931 i kolorowa z 1939 (druga wersja zdobyła Oscara za krótkometrażową animację).
Baśń "Brzydkie kaczątko" była również tłumaczona na język polski pod tytułem "Szkaradny kaczorek".
Od tytułowej postaci baśni nazwano twierdzenie o Brzydkim Kaczątku.
Nawiązania.
Oficjalną maskotką turnieju mistrzostw świata w hokeju na lodzie 2018, zorganizowanych w Danii, została wybrana postać "Duckly", zainspirowana baśnią.

</doc>
<doc id="1397502" url="https://pl.wikipedia.org/wiki?curid=1397502" title="Lulach">
Lulach

Lulach (zm. 1058) – król szkocki. Rządził w latach 1057-1058. Był pasierbem poprzedniego króla, Szkocji Makbeta. Zginął w bitwie z Malcolmem III.

</doc>
<doc id="1397503" url="https://pl.wikipedia.org/wiki?curid=1397503" title="Unstoppable Copier">
Unstoppable Copier

Unstoppable Copier – program komputerowy przeznaczony do odzyskiwania danych z nośników uszkodzonych mechanicznie.
Zasady działania.
Po uruchomieniu programu należy wskazać partycję, z której użytkownik chce skopiować dane oraz miejsce, do którego zostaną przeniesione pliki i katalogi. Jeśli użytkownikowi nie zależy na strukturze folderów, można odznaczyć opcję Include Sub Folders. Druga opcja Resume Partial Files jest odpowiedzialna za ponowną próbę odczytu informacji, których nie udało się odzyskać za pierwszym podejściem. Bardzo istotna jest zakładka Settings umożliwiająca konfigurację ustawień programu. Można tam ustawić dokładność pracy, co przekłada się na czas, jakiego będziemy potrzebować na całą operację. Unstoppable Copier generuje również Log, w którym zapisane są wszystkie zdarzenia występujące podczas kopiowania. Przy próbie przeniesienia uszkodzonego pliku typowym menedżerem otrzymamy komunikat o błędzie, a sama operacja zostanie przerwana. Unstoppable Copier najpierw próbuje go wielokrotnie czytać. Jeśli to nie daje pozytywnego rezultatu, przechodzi do kopiowania kolejnych. Po zakończeniu skanowania wraca do danych, których nie udało się odzyskać, a nieczytelne informacje zastępuje zerami. Ostatecznie fragment pliku zapisanego np. na płycie CD, który został nieodwracalnie uszkodzony może nadal być odtwarzany.

</doc>
<doc id="1397504" url="https://pl.wikipedia.org/wiki?curid=1397504" title="(14980) Gustavbrom">
(14980) Gustavbrom

(14980) Gustavbrom – planetoida z pasa głównego asteroid okrążająca Słońce w ciągu 5 lat i 131 dni w średniej odległości 3,06 j.a. Została odkryta 5 października 1997 roku w "Ondřejov Observatory" przez Lenkę Šarounovą. Nazwa planetoidy pochodzi od "Gustava Broma" (Gustava Frkala, 1921-1995), popularnego czeskiego muzyka jazzowego, kompozytora i śpiewaka. Przed nadaniem nazwy planetoida nosiła oznaczenie tymczasowe (14980) 1997 TW9.

</doc>
<doc id="1397505" url="https://pl.wikipedia.org/wiki?curid=1397505" title="Tylocephalonyx">
Tylocephalonyx

Tylocephalonyx – wymarły rodzaj ssaka z grupy chalikoteriów. Zamieszkiwał Amerykę Północną podczas miocenu.
Charakteryzował się głową o kopulastym kształcie. Nie można wykluczyć, że używał swej głowy w podobny sposób, jak przed milionami lat pachycefalozaury, trykające się swoimi mocnymi czaszkami podczas rywalizacji w stadzie. Podobnie czynią też dzisiejsze krętorogie czy jeleniowate.

</doc>
<doc id="1397506" url="https://pl.wikipedia.org/wiki?curid=1397506" title="Herb powiatu lublinieckiego">
Herb powiatu lublinieckiego

Herb powiatu lublinieckiego – tarcza dwudzielna w pas, pole górne dwudzielne w słup. W polu pierwszym błękitnym orzeł złoty o dziobie i szponach czerwonych. W polu drugim czerwonym osiem gwiazd złotych sześcioramiennych w słup, w układzie 3–2–3. W polu dolnym złotym korona książęca.

</doc>
<doc id="1397507" url="https://pl.wikipedia.org/wiki?curid=1397507" title="Kodeks 049">
Kodeks 049

Kodeks 049 (Gregory-Aland no. 049; von Soden α 2) – grecki kodeks uncjalny Nowego Testamentu, paleograficznie datowany na IX wiek.
Opis.
Kodeks stanowiony jest przez 149 pergaminowych kart (27,5 na 18,5 cm), z tekstem Dziejów Apostolskich, Listów powszechnych i Listów Pawła. Nie zachował się w całości i ma liczne braki w Listach Pawła. Pergamin nie zachował się w dobrym stanie, atrament jest koloru brunatnego; inicjały pisane są poza linią.
W Listach Pawła zawiera: Rz 1 Kor 1,1-5,8; 13,8-16,24; 2 Kor 1,1-11,23; Ef 4,20-6,20.
Tekst jest pisany jedną kolumną na stronę, 30 linijek w kolumnie. Litery są wielkie, po części pisane są prosto, po części pochylone są w prawo. Litery zostały opatrzone akcentami i przydechami.
Tekst dzielony jest według κεφαλαια ("rozdziały"), których numery podano na marginesie, a ich τιτλοι ("tytuły rozdziałów") na szczycie kart. Kodeks zawiera prolegomenę, tablice κεφαλαια ("spis treści") przed każdą z biblijnych ksiąg, oznakowane zostały perykopy używane do czytań liturgicznych i numery stichoi. Posiada liczne noty marginalne.
Tekst.
Grecki tekst kodeksu przekazuje Tekst bizantyński. Według Alanda w Dziejach 70 razy wspiera tekst bizantyjski przeciwko "oryginalnemu", 3 razy wspiera tekst oryginalny przeciwko bizantyjskiemu, 29 razy zgodny jest z obu tekstami. W Listach Pawła 109 razy wspiera tekst bizantyjskie przeciwko oryginalnemu, nigdy nie wspiera oryginalnego przeciwko bizantyjskiemu, 37 razy zgodny jest z obu tekstami. W Listach powszechnych 86 razy wspiera tekst bizantyjski przeciwko oryginalnemu, 1 raz wspiera tekst oryginalny przeciwko bizantyjskiemu, 9 razy zgodny jest z obu tekstami. Ponadto zawiera 3 sobie właściwe warianty w Dziejach, 3 w Listach Pawła i 3 w Listach powszechnych. Kurt Aland zaklasyfikował go do Kategorii V.
W Dziejach 2,47 przekazuje wariant ο δε κυριος προσετιθει τους σωζομενους καθ' ημεραν τη εκκλησια ("a Pan dodawał codziennie tych, którzy mieli być zbawieni kościołowi").
W Dz 18,26 przekazuje wariant την του θεου οδον, wraz z rękopisami: P, Ψ, 0142, 104, 330, 451, 1241, 1877, 2127, 2492, Byz, Lect.
W Dz 27,39 przekazuje wariant εξεωσαι zamiast εξωσαι; wariant nie jest wspierany przez inne rękopisy.
Historia.
C.R. Gregory datował rękopis na VIII lub IX wiek. INTF datuje go na IX wiek.
Gregory widział go w roku 1886 i nadał mu siglum Sap. W 1908 nadał mu siglum 049.
Facsimile kodeksu wydał William Hatch w 1939. Jest cytowany w krytycznych wydaniach greckiego "Novum Testamentum".
Obecnie kodeks przechowywany jest na Górze Athos, w klasztorze Wielka Ławra (A' 88).

</doc>
<doc id="1397508" url="https://pl.wikipedia.org/wiki?curid=1397508" title="Ołeksij Ajdarow">
Ołeksij Ajdarow

Ołeksij Petrowycz Ajdarow (ukr. Олексій Петрович Айдаров; białorus. Аляксей Пятровіч Айдараў / Alaksiej Piatrowicz Ajdarau; ros. Алексей Петрович Айдаров/ Aleksiej Pietrowicz Ajdarow, ur. 15 listopada 1974 w Jekaterynburgu) – biathlonista reprezentujący barwy Białorusi, a od 2006 roku Ukrainy. Brązowy medalista igrzysk olimpijskich, czterokrotny medalista mistrzostw świata i Europy.
Kariera.
Pierwszy sukces w karierze osiągnął w 1993 roku, kiedy na mistrzostwach świata juniorów w Ruhpolding zdobył srebrny medal w biegu indywidualnym. W zawodach Pucharu Świata zadebiutował 8 grudnia 1994 roku w Bad Gastein, zajmując 12. miejsce w biegu indywidualnym. Tym samym już w debiucie zdobył pierwsze punkty. Na podium zawodów tego cyklu po raz pierwszy stanął 7 grudnia 1997 roku w Lillehammer, wygrywając rywalizację w biegu pościgowym. W zawodach tych wyprzedził Halvarda Hanevolda z Norwegii i Rosjanina Pawła Muslimowa. W kolejnych startach jeszcze cztery razy stawał na podium: 15 stycznia 1998 roku w Anterselvie i 11 lutego 1998 roku w Nagano był trzeci w biegu indywidualnym, 16 stycznia 1999 roku w Ruhpolding wygrał sprint, a 8 lutego 2003 roku w Lahti był trzeci w tej konkurencji. Najlepsze wyniki osiągnął w sezonach 1997/1998 i 1998/1999, kiedy zajmował 13. miejsce w klasyfikacji generalnej.
W 1995 roku wystartował na mistrzostwach świata w Anterselvie, gdzie zajął 18. miejsce w sprincie i ósme w biegu drużynowym. Na rozgrywanych rok później mistrzostwach świata w Ruhpolding wspólnie z Olegiem Ryżenkowem, Wadimem Saszurinem i Aleksandrem Popowem zdobył brązowy medal w sztafecie. W tej samej konkurencji Białorusini w składzie: Ołeksij Ajdarow, Piotr Iwaszka, Wadim Saszurin i Oleg Ryżenkow zwyciężyli podczas mistrzostw świata w Kontiolahti/Oslo w 1999 roku. W sztafecie zdobył również srebrny medal na mistrzostwach świata w Pokljuce w 2001 roku (razem z Alaksandrem Symanem, Olegiem Ryżenkowem i Wadimem Saszurinem) oraz brązowy podczas mistrzostw świata w Chanty-Mansyjsku dwa lata później (razem z Władimirem Draczowem, Rustamem Waliullinem i Olegiem Ryżenkowem). W startach indywidualnych najbliżej podium był podczas mistrzostw świata w Oslo/Lahti w 2000 roku, gdzie był piąty w biegu indywidualnym.
Swój jedyny medal olimpijski wywalczył podczas igrzysk w Nagano w 1998 roku, gdzie zajął trzecie miejsce w biegu indywidualnym. W zawodach tych wyprzedzili go jedynie Halvard Hanevold i Włoch Pieralberto Carrara. Na tej samej imprezie zajął też 37. miejsce w sprincie i czwarte w sztafecie. Brał również udział w igrzyskach olimpijskich w Salt Lake City w 2002 roku, zajmując między innymi 17. miejsce w biegu indywidualnym i ósme w sztafecie.
Ponadto zdobył brązowy medal w sztafecie na mistrzostwach Europy w Ridnaun (1996), srebrny w biegu indywidualnym i brązowy w sztafecie na mistrzostwach Europy w Forni Avoltri (2003) oraz złoty w sprincie podczas mistrzostw Europy w Nowosybirsku (2005).

</doc>
<doc id="1397509" url="https://pl.wikipedia.org/wiki?curid=1397509" title="Torpedo Zaporoże">
Torpedo Zaporoże

Torpedo Zaporoże (ukr. Футбольний клуб «Торпедо» Запоріжжя, "Futbolnyj Kłub "Torpedo" Zaporiżżia") – ukraiński klub piłkarski z siedzibą w mieście Zaporoże. Założony w roku 1982.
Historia.
Chronologia nazw:
Drużyna piłkarska Torpedo została założona w mieście Zaporoże w roku 1982, chociaż wcześniej przy Fabryce samochodów istniała drużyna, która nosiła nazwę Metalist, Silmasz i Maszynobudiwnyk. Zespół uczestniczył w rozrywkach piłkarskich byłego ZSRR. Od początku rozrywek w niezależnej Ukrainie klub występował w Wyższej Lidze. W sezonie 1999/2000 klub występował w Pierwszej Lidze. Po zakończeniu rundy jesiennej klub został rozformowany a przeciwnikom uznano zwycięstwa techniczne +:-. Dopiero w czerwcu 2001 roku klub reanimowano w Drugiej Lidze. Latem 2003 roku klub pozbawiono statusu profesjonalnego i później występował tylko w amatorskich rozrywkach piłkarskich.

</doc>
<doc id="1397510" url="https://pl.wikipedia.org/wiki?curid=1397510" title="Herb powiatu cieszyńskiego">
Herb powiatu cieszyńskiego

Herb powiatu cieszyńskiego w polu błękitnym orzeł złoty w koronie o języku czerwonym z takąż majuskułą C na piersi.
Herb został ustanowiony Uchwałą Rady Powiatu w dniu 31 maja 2011 r.
Do 2011 r. powiat posługiwał się herbem o nieco innym rysunku, ustanowionym przez Radę Powiatu w 28 stycznia 1999 r.

</doc>
<doc id="1397512" url="https://pl.wikipedia.org/wiki?curid=1397512" title="Mikołaj Stadnicki">
Mikołaj Stadnicki

Mikołaj Stadnicki ze Żmigrodu herbu Szreniawa bez Krzyża (1446–1490) – kasztelan przemyski, wojewoda bełski. 
Syn Mikołaja, rycerza pasowanego i najwyższego łożnego królewskiego. W 1462 matka Katarzyna Stadnicka – po ponownym wyjściu za mąż za Pawła Gołuchowskiego, zapisała 1000 grzywien otrzymanych od poprzedniego męża na swojej ojcowiźnie Łysogóry, Stary Żmigród, Leszczyny Stadnickiemu i jego siostrze, Katarzynie. Stadnicki rozpoczął karierę jako dworzanin Kazimierza Jagiellończyka. 12 kwietnia 1481 otrzymał kasztelanię przemyską. Występował jako mediator, gdy krewni, synowie Zbigniewa ze Stadnik dokonywali w 1482 działu dóbr. Dn. 24 lutego 1483 pobrał ze skarbu królewskiego kwit na 30 grzywien na pokrycie kosztów poselstwa do Mołdawii, nic jednak nie wiadomo o przebiegu tej misji. W lutym 1485 był obecny na sejmie walnym w Lublinie. W 1489 otrzymał urząd wojewody bełskiego. Stadnicki zmarł 20 lipca 1490 w Krakowie. Datę jego śmierci odnotował współcześnie w swych zapiskach kasztelan rozpierski Ambroży Pampowski.
Żoną Mikołaja była Barbara córka burgrabiego krakowskiego Jana Gałki, ślub odbył się w styczniu 1468. Miał z nią trzech synów: Andrzeja, podkomorzego przemyskiego, Stanisława, podkomorzego przemyskiego, kasztelana sanockiego i Jana.

</doc>
<doc id="1397513" url="https://pl.wikipedia.org/wiki?curid=1397513" title="Théophile Alajouanine">
Théophile Alajouanine

Théophile Alajouanine (ur. 12 czerwca 1890 w Verneix-Allier, zm. 2 maja 1980 w Paryżu) – francuski lekarz neurolog.
Théophile Alajouanine był uczniem Josepha Jules'a Déjerine'a, współpracował z Georges'em Guillainem i Charles'em Foixem. Zajmował się licznymi zagadnieniami, ale szczególnym zainteresowaniem darzył afazję.
Jego nazwisko jest upamiętnione w eponimach choroby Mariego-Foixa-Alajouanine i choroby Foixa-Alajouanine.

</doc>
<doc id="1397514" url="https://pl.wikipedia.org/wiki?curid=1397514" title="Kodeks 050">
Kodeks 050

Kodeks 050 (Gregory-Aland), Cι1 (von Soden) – grecki kodeks uncjalny Nowego Testamentu na pergaminie, paleograficznie datowany na IX wiek. Karty kodeksu zostały później wykorzystane na potrzeby innych rękopisów: "Homilii" Chryzostoma, "Hermenei" Zonara, greckiego "Menologium".
Rękopis zachował się we fragmentach, przechowywany jest obecnie w czterech bibliotekach Europy.
Opis.
Kodeks składa się obecnie z 19 pergaminowych kart (32,5 na 24 cm), z niepełnym tekstem Ewangelii Jana (1,1.3-4; 2,17-3,8.12-13.20-22; 4,7-14; 20,10-13.15-17). Z niektórych kart zachowały się tylko fragmenty. Tekst kodeksu pisany jest w jednej kolumnie na stronie, w 30 linijkach w kolumnie, wielką uncjałą. Stosuje przydechy i akcenty, znaki zapytania i inne znaki interpunkcyjne. Litera ψ pisana jest w kształcie krzyża.
Tekst biblijny otoczony jest komentarzem (kateny), tekst komentarza pisany jest minuskułą.
Tekst biblijny podzielony został według κεφαλαια ("rozdziały"), których numery umieszczono na marginesie tekstu, w górnym zaś marginesie zamieszczono τιτλοι ("tytuły") rozdziałów. Stosowany jest ponadto inny system podziału, według krótszych Sekcji Ammoniusza, ale bez odniesień do Kanonów Euzebiusza.
Fragment moskiewski został wykorzystany w "Homiliach" Chryzostoma do Księgi Rodzaju. Fragment oksfordzki zawiera grecki "Menologion" na miesiące od marca do sierpnia, ponadto "Hermeneia" Zonara.
Komentarz we fragmencie oksfordzkim zawiera wybrane wyciągi ("scholia") z Orygenesa, Cyryla, Chryzostoma i Ammoniusza. Komentarz fragmentu ateńskiego zawiera wyciągi z Ammoniusza, Orygenesa, Theodora, Diodora i Sewera Antiocheńskiego. Komentarz fragmentu moskiewskiego zawiera wyciągi z Ammoniusza, Orygenesa, Teodora z Mopsetii, Bazylego z Cezarei, Cyryla Aleksandryjskiego, Jana z Konstantynopola, Apolinarego, Sewera.
Nomina sacra pisane są skrótami, skróty stosowane są również na końcu linii.
Tekst.
Grecki tekst kodeksu jest eklektyczny z przewagą elementu bizantyjskiego, ponadto aleksandryjskiego i zachodniego. Kurt Aland zaklasyfikował go do kategorii III. Tekst w kilku miejscach jest zgodny z papirusem 75 (np. Jan 2,17; 3,12).
W Jana 1,3 przekazuje wariant ουδε εν ("ani jedno") jak w kodeksach C, D, L, W, copsa, późniejszy korektor zmienił na ουδεν ("nic") p66, Sinaiticus*, rękopisy rodziny "f"1.
W Jana 2,17 przekazuje wariant εμνησθησαν δε ("przypomnieli zaś").
W Jana 2,24 przekazuje wariant εαυτον ("siebie"), wspierając tym samym tradycję bizantyjską przeciwko aleksandryjskiemu αυτον.
W Jana 3,4 opuszcza rodzajnik przed Νικοδημος ("Nikodem"), w czym jest zgodny z tradycją aleksandryjską.
W Jana 3,12 przekazuje wariant tekstowy πιστευετε ("wierzycie") – zamiast πιστευσετε ("uwierzycie") – razem z Papirusem 75 i kodeksem 083.
W Jana 3,13 zawiera bizantyjski dodatek ο ων εν τω ουρανω ("który jest w niebie").
W Jana 3,20 przekazuje wariant τα εργα αυτου, w czym jest zgodny z kodeksami Sinaiticus, Vaticanus, 063, 083, 086, rękopisy tekstu bizantyjskiego; inne rękopisy przekazują tę frazę albo w innej sekwencji, albo z dodatkiem οτι πονηρα εστιν.
W Jana 4,11 zawiera wariant η γυνη ("kobieta") - Sinaiticus ma εκεινη ("ona") - w czym wspiera tradycję bizantyjską, rękopisy aleksandryjskie nie zawierają tej lekcji.
W Jana 4,14 wspiera aleksandryjski wariant διψησει ("pragnie") przeciwko bizantyjskiemu διψηση ("pragnie").
W Jana 20,10 wspiera bizantyjskie εαυτους ("siebie") przeciwko aleksandryjskiemu αυτους ("ich").
W Jana 20, 12 wspiera aleksandryjski wariant εξω κλαιουσα ("na zewnątrz płacząca") przeciwko bizantyjskiemu κλαιουσα εξω ("płacząca na zewnątrz").
W Jana 20,13 zawiera dodatek τινα ζητεις ("kogo szukasz") występuje on także w kodeksach Alexandrinus, Bezae, minuskuł 1424, Syryciac Sinaiticus (s).
Według Gregory'ego wiersz 21,25 powtórzony został dwukrotnie a wiersz 20,17 nawet trzykrotnie.
Tekst kodeksu cytowany jest w krytycznych wydaniach "Novum Testamentum" Nestle-Alanda. Siedmiokrotnie potwierdza tekst bizantyjski, również siedem razy jest z nim niezgodny, w czterech miejscach zawiera unikalne warianty. Willker uważa, że reprezentuje tekst mieszany bliski dla kodeksów X oraz 33.
Historia.
Prawdopodobnie rękopis został sporządzony na górze Athos, w IX wieku. Na wiek IX wskazują kształty liter Ε Θ Ο Σ. Później, prawdopodobnie w wieku XIV, wykorzystany został przy tworzeniu innych rękopisów (bindowanie), takich jak: "Homilie Chryzostoma", "Hermeneia" Zonara, "Menologion".
Fragment moskiewski zawiera partie rozdziałów 1 i 20, przywieziony został do Moskwy jeszcze w roku 1655. Badał go Matthaei i wydał jego tekst w 1785 (codex 15). Tekst fragmentu moskiewskiego badany był przez Tregellesa i Tischendorfa w 1861. Tregelles uznał, że rękopis jest bardzo podobny do Kodeksu Zakynthios i opublikował jego tekst w Appendiksie do wydania Kodeksu Zakynthios. Fragment moskiewski ponownie był badany przez Kurta Treua.
Oksfordzki fragment kodeksu, w niektórych partiach palimpsest, zawiera tekst J 4,7-14. Odkrył go w roku 1857 William White, w tomie zawierającym dzieła Grzegorza z Nazjanzu. W roku 1861 badał go Henry Brandshaw, a w 1865 Kitchin pokazał go Tischendorfowi. Badał go Brooke Foss Westcott w 1881 oraz Scrivener i opisał w "Adversaria critica sacra" (1893). Scrivener zauważył, że fragment oksfordzki podobny jest do fragmentu moskiewskiego.
Edward Pusey badał fragment przechowywany na górze Athos, na potrzeby 4. wydania "Nowego Testamentu" Henry’ego Alforda (1859).
Obecnie kodeks przechowywany jest w czterech miejscach Europy: 2 karty w Greckiej Bibliotece Narodowej (1371), 7 kart na Górze Athos w klasztorze św. Dionizego (2 (71)), 7 kart w Moskwie (Muzeum Historii Moskwy, V. 29, S 119) i 3 karty w Oxfordzie (CCC, Wake 2,3). Fragment moskiewski zawiera tekst J 1,1-4; 20,10-13.15-17.20-24, fragment atoski - 2,17-3,8, fragment ateński - 3,12-13.20-22, fragment oksfordzki 4,7-14.

</doc>
<doc id="1397515" url="https://pl.wikipedia.org/wiki?curid=1397515" title="Jaskinia Stalagmitowa">
Jaskinia Stalagmitowa

Jaskinia Stalagmitowa – jaskinia o długości 110 m i głębokości 15,2 m w Górze Zelce (Jura Wieluńska).
Jaskinia ma postać 7-metrowej studni, z dna której odchodzą korytarze i komory. Dawniej występowała tu bogata szata naciekowa – stalaktyty i szczególnie liczne stalagmity, od których jaskinia wzięła nazwę. W jaskini prowadzono eksploatację wapienia i kalcytu, w wyniku czego korytarze zostały poszerzone, a nacieki w większości zniszczone. Pozostały nieliczne kuliste nacieki oraz żyła kalcytu.
Obecnie jaskinia objęta jest ochroną w ramach rezerwatu przyrody Węże. Jest udostępniona do zwiedzania – wejście jest zadaszone, a na dno jaskini można się dostać po metalowej drabinie.

</doc>
<doc id="1397516" url="https://pl.wikipedia.org/wiki?curid=1397516" title="Pietro Diana">
Pietro Diana

Pietro Diana (zm. 1207 w Rzymie) – włoski duchowny katolicki, pochodzący z Piacenza.
Był papieskim subdiakonem oraz prepozytem kościoła kolegiackiego S. Antonino w Piacenza. Na konsystorzu w marcu 1185 papież Lucjusz III mianował go kardynałem diakonem San Nicola in Carcere. Sygnował bulle papieskie między 18 marca 1185 a 11 stycznia 1207. W 1188 roku razem z kardynałem Soffredo został mianowany legatem papieskim w Lombardii; sprawował tę funkcję do maja 1193, z krótką przerwą na przełomie 1190/1191. W tym czasie doprowadził do zawarcia pokoju między Pizą a Genuą. Utrzymywał przyjazne stosunki z cesarzem Henrykiem VI i cieszył się jego zaufaniem, toteż w 1195 pośredniczył w rozmowach między papieżem Celestynem III a cesarzem w sprawie organizacji nowej krucjaty. Po osiągnięciu sukcesu w tych rozmowach został legatem w Niemczech w celu propagowania wyprawy krzyżowej. Pod koniec 1196 powrócił do Rzymu. Na początku pontyfikatu Innocentego III ponownie służył jako mediator z ramienia Stolicy Apostolskiej w konflikcie między Pizą a Genuą, próbując nakłonić je do zawarcia pokoju i przyłączenia się do krucjaty. Zmarł w Rzymie krótko po 11 stycznia 1207 i został pochowany w swoim kościele tytularnym Santa Cecilia.

</doc>
<doc id="1397517" url="https://pl.wikipedia.org/wiki?curid=1397517" title="Parafia św. Mikołaja w Miłkowicach">
Parafia św. Mikołaja w Miłkowicach

Parafia św. Mikołaja Biskupa w Miłkowicach – rzymskokatolicka parafia. Administracyjnie należy do diecezji włocławskiej (dekanat dobrski).
W skład parafii wchodzą miejscowości gminy Dobra oraz gmina Warta: Miłkowice, Dąbrowa, Rzymsko, Rzymsko BG, Strachocice oraz Zaspy.
Parafia położona nieopodal malowniczego terenu zalewowego Zbiornika Jeziorsko.
Świątynia w 2011 roku obchodziła setną rocznicę konsekracji kościoła. Ostatnimi czasy wielki wkład w prace remontowe w świątyni miał ks. Marek Daczkowski (obecnie parafia Pęczniew) oraz ks. Paweł Okoński - proboszcz do 2015 r. Od lipca 2015 r. proboszczem parafii został ks. Rafał Kędzierski (wcześniej parafia pw. św. Wojciecha w Koninie).

</doc>
<doc id="1397520" url="https://pl.wikipedia.org/wiki?curid=1397520" title="Heptodon">
Heptodon

†Heptodon – wymarły rodzaj przypominającego tapira roślinożernego ssaka żyjącego w Ameryce Północnej w eocenie, między 55,4-48,6 miliona lat temu. Istniał więc przez około 6,8 miliona lat.
Taksonomia.
Nazwę rodzajową nadał w 1882 Edward Drinker Cope. Jednakże Colbert w 2005 uznał takson za parafiletyczny. Radinsky w 1966 przypisał go rodzinie Helaletinae, przy czym był on już wcześniej za sprawą Cope włączany do Ceratomorpha (od 1882, co potwierdzili Colbert i Schoch w 1998). W 1999 Holbrook przeniósł rodzaj do Heptodontidae), a w 2005 Colbert zaliczył do Tapiroidea.
Morfologia.
Zwierzę mierzyło około metra długości. Przypominało dzisiejsze tapiry. Jednakże kształt czaszki sugeruje, że prawdopodobnie nie dysponowało charakterystyczną tapirzą trąbą. Zamiast niej posiadały lekko wydłużoną, mięsistą górną wargę, jak jego krewniak "Helatetes".
M. Mendoza, C. M. Janis i P. Palmqvist starali się wyznaczyć masę jednego z okazów. Uzyskali oni wynik około 15,5 kg.

</doc>
<doc id="1397523" url="https://pl.wikipedia.org/wiki?curid=1397523" title="Julius von Hochenegg">
Julius von Hochenegg

Julius von Hochenegg (ur. 2 sierpnia 1859 w Wiedniu, zm. 11 maja 1940 tamże) – austriacki chirurg. Jego bratem był inżynier Carl von Hochenegg (1860–1942).
Julius Hochenegg urodził się w Wiedniu, jego rodzina pochodziła z Tyrolu. Studiował w Wiedniu, tytuł doktora medycyny otrzymał w 1884. Specjalizował się z chirurgii najpierw u Theodora Billrotha, a następnie, w latach 1886-1890, był asystentem w I klinice chirurgicznej u Eduarda Alberta. Habilitację z chirurgii uzyskał w 1889, w 1891 objął stanowisko dyrektora wydziału ("Abteilungsvorstand") Wiedeńskiej Polikliniki ("Wiener Allgemeine Poliklinik"). Został profesorem nadzwyczajnym w 1894. W 1904 został profesorem zwyczajnym. Do przejścia na emeryturę w 1920 roku szefował również II klinice chirurgicznej.
12 listopada 1914 otrzymał tytuł szlachecki od cesarza Franciszka Józefa. 9 maja 1915 jego jedyny syn zginął na rosyjskim froncie.

</doc>
<doc id="1397525" url="https://pl.wikipedia.org/wiki?curid=1397525" title="Achałcyche">
Achałcyche



</doc>
<doc id="1397526" url="https://pl.wikipedia.org/wiki?curid=1397526" title="Rene Laurent Vuillermoz">
Rene Laurent Vuillermoz

Rene Laurent Vuillermoz (ur. 26 października 1977 w Aoście) – włoski biathlonista.
Kariera.
W Pucharze Świata zadebiutował 9 stycznia 2002 roku w Oberhofie, zajmując 84. miejsce w sprincie. Pierwsze punkty wywalczył 14 grudnia 2002 roku w Östersund, gdzie zajął 11. miejsce w tej samej konkurencji. Pierwszy raz na podium zawodów pucharowych stanął 15 stycznia 2005 roku w Ruhpolding, gdzie sprint ukończył na trzeciej pozycji. W zawodach tych wyprzedzili go tylko Ole Einar Bjørndalen z Norwegii i Francuz Raphaël Poirée. W kolejnych startach jeszcze jeden raz stanął na podium: 6 stycznia 2007 roku w Oberhofie ponownie był trzeci w sprincie. Najlepsze wyniki osiągnął w sezonie 2005/2006, kiedy zajął 27. miejsce w klasyfikacji generalnej.
W 2002 roku wystartował na igrzyskach olimpijskich w Salt Lake City, zajmując 72. miejsce w biegu indywidualnym. Na rozgrywanych cztery lata później igrzyskach w Turynie był między innymi trzynasty w biegu pościgowym oraz ósmy w sztafecie. Brał również udział w igrzyskach olimpijskich w Vancouver w 2010 roku, gdzie bieg indywidualny ukończył na 54. pozycji.
Wielokrotnie startował na mistrzostwach świata, najlepsze wyniki osiągając podczas mistrzostw świata w Anterselvie w 2007 roku, gdzie zajął między innymi czwarte miejsce w sztafecie, szóste w sztafecie mieszanej oraz dziewiąte w sprincie.
W 2012 roku zakończył karierę. Jego żoną jest francuska biathlonistka Sylvie Becaert, z którą ma córkę Emilie (ur. 2010).

</doc>
<doc id="1397527" url="https://pl.wikipedia.org/wiki?curid=1397527" title="Counterfeit e.p.">
Counterfeit e.p.

Counterfeit e.p. – minialbum Martina L. Gore'a, wydany 12 czerwca 1989 roku. Zawiera covery utworów innych artystów.

</doc>
<doc id="1397528" url="https://pl.wikipedia.org/wiki?curid=1397528" title="Łowczów (przystanek kolejowy)">
Łowczów (przystanek kolejowy)

Łowczów – mijanka i przystanek kolejowy w miejscowości Łowczów, w województwie małopolskim, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="1397529" url="https://pl.wikipedia.org/wiki?curid=1397529" title="Kodeks 051">
Kodeks 051

Kodeks 051 (Gregory-Aland no. 051), "Kodeks Athos Pantokrator" – grecki kodeks uncjalny Nowego Testamentu, paleograficznie datowany na X wiek.
Opis.
Kodeks stanowiony jest przez 92 pergaminowe karty (23 na 18 cm), z tekstem Apokalipsy św. Jana. Tekst jest pisany późną uncjałą, jedną kolumną na stronę, 22 linijki w kolumnie. Zawiera niepełny tekst Apokalipsy (Ap 1,1-11,14; 13,2-3; 22,8-14), opatrzony komentarzem Andrzeja z Cezarei (patrz Kodeks 052). Tekst komentarza pisany jest minuskułą. Stosuje przydechy i akcenty. Tekst dzielony według κεφαλαια (rzadko numerowane) oraz λογοι.
Grecki tekst kodeksu zaklasyfikowany został do Kategorii III.
W Apokalipsie 11,17 zawiera interpolację και ο ερχομενος ("i nadchodzący"), wariant ten wspierany jest przez rękopisy 1006, 1841, oraz Vulgatę Clementinę ("qui venturus es").
Historia.
Rękopis powstał we Włoszech. Kirsopp Lake sfotografował 1 stronę kodeksu w 1899 roku. W 1902 roku został dokładnie zbadany przez Gregory, a następnie przez Hoskiera, który skolacjonował tekst rękopisu.
Obecnie kodeks przechowywany jest na Górze Athos w bibliotece klasztoru Pantokratoros (pod numerem 44).

</doc>
<doc id="1397530" url="https://pl.wikipedia.org/wiki?curid=1397530" title="SKA Odessa">
SKA Odessa



</doc>
<doc id="1397532" url="https://pl.wikipedia.org/wiki?curid=1397532" title="Bobo (biskup Porto)">
Bobo (biskup Porto)

Bobo (zm. 1189) – włoski duchowny katolicki wywodzący się z rzymskiego rodu arystokratycznego "Bobone". Jego imię i nazwisko są niekiedy podawane jako "Andrea Boboni", co jednak nie jest poświadczone we współczesnych mu źródłach. W 1182 roku został kardynałem. W latach 1187-1188 był legatem papieskim we Francji, gdzie próbował mediować w konflikcie między królem francuskim Filipem II Augustem a królem angielskim Henrykiem II. Biskup Porto e Santa Rufina od maja 1189 roku. Sygnował bulle papieskie między 2 stycznia 1183 a 12 września 1189. Zmarł w Rzymie.

</doc>
<doc id="1397533" url="https://pl.wikipedia.org/wiki?curid=1397533" title="Jaskinia Zanokcica">
Jaskinia Zanokcica

Jaskinia Zanokcica – niewielka jaskinia na szczycie Góry Zelce (Jura Wieluńska).
Nazwę zawdzięcza występującej tu paproci – zanokcicy skalnej. Szata naciekowa w jaskini została mocno zniszczona podczas eksploatacji kalcytu. 

</doc>
<doc id="1397534" url="https://pl.wikipedia.org/wiki?curid=1397534" title="SKA Kijów">
SKA Kijów



</doc>
<doc id="1397539" url="https://pl.wikipedia.org/wiki?curid=1397539" title="Kodeks 052">
Kodeks 052

Kodeks 052 (Gregory-Aland no. 052), "Kodeks Athos Pantelejmon" – grecki kodeks uncjalny Nowego Testamentu, paleograficznie datowany na X wiek.
Opis.
Kodeks stanowi 4 pergaminowych kart (29,5 na 23 cm), z fragmentem tekstu Apokalipsy św. Jana (7,16-8,12). Tekst pisany jest późną uncjałą, w dwóch kolumnach na stronę, 27 linijek w kolumnie. Tekst dzielony jest według λογοι oraz κεφαλαια. W górnym marginesie zamieszczane są tytuły (τιτλοι) owych κεφαλαια.
Tekst biblijny opatrzony został komentarzem Andrzeja z Cezarei.
Grecki tekst kodeksu przekazuje typowy tekst bizantyjski. Aland zaklasyfikował go do Kategorii V.
Tekst kodeksu skolacjonował Herman Charles Hoskier.
Obecnie kodeks przechowywany jest na Górze Athos w bibliotece klasztoru św. Pantelejmona (99,2).

</doc>
<doc id="1397540" url="https://pl.wikipedia.org/wiki?curid=1397540" title="Lophiodon">
Lophiodon

Lophiodon – rodzaj wymarłego ssaka zaliczanego do rzędu nieparzystokopytnych. Jest to krewny dzisiejszych tapirów. Jego tapirzą szczękę znaleziono we Francji. Liczy sobie ona 50 milionów lat.
Gatunki.
Wyróżnia się 13 gatunków lub podgatunków tego rodzaju:

</doc>
<doc id="1397543" url="https://pl.wikipedia.org/wiki?curid=1397543" title="Joseph L. Mankiewicz">
Joseph L. Mankiewicz

Joseph Leo Mankiewicz (ur. 11 lutego 1909 w Wilkes-Barre, zm. 5 lutego 1993 w Bedford) – amerykański reżyser, scenarzysta i producent filmowy.
Życiorys.
Był synem niemieckich emigrantów żydowskiego pochodzenia Franza Mankiewicza i Joanny Blumenau. Miał dwoje rodzeństwa: siostrę Emmę (1901-1979), która wyszła za mąż za nowojorskiego chirurga Josepha Stenbucka, oraz brata Hermana (1899-1953), który został scenarzystą filmowym. Był trzykrotnie żonaty. Jego pierwszą żoną, którą poślubił w 1934, była aktorka Elizabeth Younge. Rozwiedli się w 1937. Z drugą żoną, poślubioną w 1939, Rose Stradner miał dwóch synów: Christophera Mankiewicza i Toma Mankiewicza. Christopher zagrał w kilku filmach, a Tom został scenarzystą. Po śmierci Rose Stradner w 1959 Mankiewicz ożenił się po raz trzeci z Rosemary Matthews.
Osiągnięcia.
Napisał ponad czterdzieści scenariuszy i wyreżyserował 22 filmy. W latach 1949 i 1950 zdobył po dwa Oscary za scenariusz i reżyserię filmów "List do trzech żon" oraz "Wszystko o Ewie". Uzyskał także nominacje za reżyserię filmów "Detektyw" (1972) i "Kryptonim Cicero" (1952), za scenariusze do filmów "Skippy" (1931) oraz "Bosonoga Contessa" (1954). Nominację do Oscara dla najlepszego filmu uzyskała także wyprodukowana przez niego w 1941 "Filadelfijska opowieść".
W filmie biograficznym o jego bracie Hermanie "Mank" z 2020 rolę Josepha odtwarza Tom Pelphrey.

</doc>
<doc id="1397545" url="https://pl.wikipedia.org/wiki?curid=1397545" title="Andrzej Miłkowski">
Andrzej Miłkowski

Andrzej Stanisław Miłkowski (ur. 27 listopada 1939 w Glinniku, zm. 16 września 2010 w Warszawie) – polski polityk, technik mechanik, poseł na Sejm X kadencji.
Życiorys.
Syn Wacława i Leokadii. W 1980 ukończył Technikum Mechaniczno-Hutnicze w Warszawie. W latach 1957–1958 pracował w Wytwórni Sprzętu Komunikacyjnego na Okęciu, w 1958 w Polskich Kolejach Państwowych, a następnie w 1959 zatrudniony został w Hucie Warszawa. W 2002 przeszedł na emeryturę.
W 1980 wstąpił do „Solidarności”. Do 1986 przewodniczył prezydium rady robotniczej w swoim zakładzie pracy. W 1989 brał udział w obradach Okrągłego Stołu. W latach 1989–1991 był posłem na Sejm kontraktowy z ramienia Komitetu Obywatelskiego. Był jednym z siedmiu parlamentarzystów Obywatelskiego Klubu Parlamentarnego, którzy oddając nieważny głos, przyczynili się do wyboru Wojciecha Jaruzelskiego na urząd prezydenta Polskiej Rzeczypospolitej Ludowej. Zasiadał w czterech komisjach stałych i sześciu nadzwyczajnych.
Brał udział w tworzeniu Solidarności Pracy. Był jej rzecznikiem parlamentarnym. Od 1992 do 1995 zasiadał we władzach krajowych Unii Pracy. Później zrezygnował z działalności politycznej.
W 1981 został odznaczony Złotym Krzyżem Zasługi. Zmarł 16 września 2010, 22 września został pochowany na Starych Powązkach (kwatera 190–5–6/7/8).

</doc>
<doc id="1397546" url="https://pl.wikipedia.org/wiki?curid=1397546" title="Vipera xanthina">
Vipera xanthina



</doc>
<doc id="1397547" url="https://pl.wikipedia.org/wiki?curid=1397547" title="Anna Bogalij-Titowiec">
Anna Bogalij-Titowiec

Anna Iwanowna Bogalij-Titowiec (ros. Анна Ивановна Богалий-Титовец, ur. 12 czerwca 1979 r. w Wołogdzie) – rosyjska biathlonistka, dwukrotna medalistka olimpijska i siedmiokrotna medalistka mistrzostw świata.
Kariera.
Po raz pierwszy na arenie międzynarodowej pojawiła się w 1998 roku, zdobywając na mistrzostwach świata juniorów w Valcartier złoto w biegu drużynowym. Podczas mistrzostw świata juniorów w Pokljuce rok później zdobyła srebrny medal w sztafecie.
W Pucharze Świata zadebiutowała 30 listopada 2000 roku w Anterselvie, zajmując 34. miejsce w biegu indywidualnym. Pierwsze punkty (w sezonach 2000/2001-2007/2008 punktowało 30. najlepszych zawodniczek) wywalczyła 7 grudnia 2000 roku w tej samej miejscowości, gdzie zajęła 13. miejsce w sprincie. Pierwszy raz na podium zawodów pucharowych stanęła 11 stycznia 2004 roku w Pokljuce, gdzie wygrała rywalizację w biegu masowym. W zawodach tych wyprzedziła Liv Grete Poirée z Norwegii i Niemkę Uschi Disl. W kolejnych startach jeszcze 13 razy stawała na podium, odnosząc przy tym kolejne dwa zwycięstwa: 21 stycznia 2004 roku w Anterselvie i 10 lutego 2005 roku w Pragelato wygrywała biegi indywidualne. Najlepsze wyniki osiągnęła w sezonie 2003/2004, kiedy zajęła piąte miejsce w klasyfikacji generalnej. W tym samym sezonie była też druga w klasyfikacjach biegu masowego i biegu indywidualnego.
Podczas mistrzostw świata w Pokljuce w 2001 roku wspólnie z Olgą Pylową, Galiną Kuklewą i Swietłaną Iszmuratową zdobyła złoty medal w sztafecie. Na rozgrywanych trzy lata później mistrzostwach świata w Oberhofie trzykrotnie stawała na podium. Najpierw zajęła drugie miejsce w sprincie, rozdzielając Liv Grete Poirée oraz sklasyfikowane ex aequo na trzeciej pozycji Jekatierinę Iwanową z Białorusi i Niemkę Martinę Glagow. W biegu pościgowym Glagow ją wyprzedziła i Bogalij zdobyła ostatecznie brązowy medal. Ponadto razem z Pylową, Iszmuratową i Albiną Achatową zdobyła srebro w sztafecie.
Kolejny medal zdobyła podczas mistrzostw świata w Hochfilzen w 2005 roku. Reprezentacja Rosji w składzie: Olga Pylowa, Swietłana Iszmuratowa, Anna Bogalij-Titowiec i Olga Zajcewa wywalczyła złoto w sztafecie. W konkurencjach indywidualnych była między innymi siódma w biegu indywidualnym i sprincie oraz piąta w biegu pościgowym. W tym samym roku wystąpiła też na mistrzostwach świata w biathlonie sztafet mieszanych w Chanty-Mansyjsku, razem z Olgą Zajcewą, Siergiejem Czepikowem i Siergiejem Rożkowem zdobyła srebrny medal. W tej samej konkurencji wywalczyła też złoto podczas mistrzostw świata w Pokljuce, startując razem z Siergiejem Czepikowem, Iriną Malginą i Nikołajem Krugłowem.
W 2002 roku wystartowała na igrzyskach olimpijskich w Salt Lake City, zajmując 18. miejsce w sprincie i 19. miejsce w biegu pościgowym. Na rozgrywanych cztery lata później igrzyskach w Turynie wspólnie z Zajcewą, Iszmuratową i Achatową została mistrzynią olimpijską w sztafecie. Zajęła też 35. miejsce w biegu indywidualnym. Brała też udział w igrzyskach olimpijskich w Vancouver w 2010 roku, gdzie Rosjanki w składzie: Swietłana Slepcowa, Anna Bogalij-Titowiec, Olga Miedwiedcewa (Pylowa) i Olga Zajcewa ponownie zwyciężyły w sztafecie. Ponownie wystartowała też w biegu indywidualnym, zajmując tym razem 25. miejsce.
W sierpniu 2012 roku zakończyła karierę sportową.
Otrzymała Order za Zasługi dla Ojczyzny II klasy w 2009 roku oraz Order Przyjaźni rok później.

</doc>
<doc id="1397548" url="https://pl.wikipedia.org/wiki?curid=1397548" title="Światowy Program Żywnościowy">
Światowy Program Żywnościowy

Światowy Program Żywnościowy () – agencja ONZ, a także największa organizacja humanitarna świata powołana do zwalczania globalnego głodu. Jego siedziba mieści się w Rzymie, a biura znajdują się w ponad 80 krajach na całym świecie.
WFP pomaga wszędzie tam, gdzie zagrożone jest ludzkie życie, zwłaszcza jeśli ludzie nie są w stanie samodzielnie wytwarzać żywności lub nie mogą zapewnić jej sobie i swojej rodzinie, czyli przede wszystkim w sytuacjach kryzysowych, podczas wojen i katastrof naturalnych, a także po ich ustąpieniu, by pomóc społeczności w odbudowie normalnego życia.
Wizją WFP jest świat, w którym każdy człowiek ma stały dostęp do żywności potrzebnej do aktywnego i zdrowego trybu życia. Według WFP bez żywności nie istnieje trwały pokój, demokracja i rozwój.
W październiku 2020 roku organizacji przyznano Pokojową Nagrodę Nobla.
Historia.
Plany powołania organizacji zajmującej się pomocą żywnościową zostały zainicjowane po konferencji Organizacji Narodów Zjednoczonych do spraw Wyżywienia i Rolnictwa (FAO) w 1960 roku. Światowy Program Żywnościowy został utworzony w 1961 roku z polecenia prezydenta USA Dwighta Eisenhowera, początkowo jako eksperymentalny, trzyletni program pomocy żywnościowej administrowany wspólnie przez ONZ i FAO. Pierwszym projektem organizacji była akcja dostarczenia transportu 1500 ton pszenicy, 270 ton cukru i 27 ton herbaty dla ocalałych z trzęsienia ziemi (zginęło wówczas 12 000 osób), które we wrześniu 1962 nawiedziło Bu’in-Zahra w irańskiej prowincji Kazwin. W późniejszym czasie WFP niesie doraźną pomoc dla mieszkańców Tajlandii dotkniętych następstwami tajfunu, czy dla uchodźców wojennych w Algierii.
W 1963 został uruchomiony pierwszy program rozwojowy. Jego adresatami była ludność nubijska w Sudanie. Także w 1963 w Togo ruszył pierwszy projekt posiłków szkolnych. W 1965 organizacja została uznany za pełnoprawny program ONZ. Określono, że ma trwać „tak długo, jak długo wielostronna pomoc żywnościowa okaże się wykonalna i pożądana”.
Strategia i cele.
Światowy Program Żywnościowy stara się wyeliminować głód i niedożywienie z nastawieniem na takie pomaganie, aby uczynić społeczeństwa samowystarczalnymi, a nie uzależnionymi od pomocy żywnościowej. Podstawowe cele WFP to:
Ponadto WFP walczy także z niedoborami mikroelementów, AIDS i malarią i dąży do zmniejszania umieralności dzieci i poprawy zdrowia matek.
Działania.
Światowy Program Żywnościowy aktualnie prowadzi operacje w 78 krajach, głównie w Afryce Subsaharyjskiej, na Bliskim Wschodzie, Ameryce Łacińskiej i Azji Południowo-Wschodniej.
WFP prowadzi:
W 2006 roku jedzenie rozprowadzono do 87,8 miliona ludzi na całym świecie, w tym do 58,8 miliona dzieci. Wydatki na te cele przekroczyły 2,9 mld USD.
Natomiast od początku swojego istnienia organizacja nakarmiła już 1,4 mld najbiedniejszych ludzi, wydając na te cele ponad 30 mld USD.
Największą operacja WFP w 2006 miała miejsce w Sudanie, gdzie objęto pomocą 6,4 miliona ludności. W kolejnym roku na tę misję wydano 685 milionów dolarów, za które dostarczono pomoc żywnościową do 5,5 miliona ludzi (z czego 2,8 miliona w samym Darfurze).
WFP nie działa sam. Bardzo często wspierają go rządy i organizacje pozarządowe.
WFP jest także kluczową agendą ONZ przy realizowaniu Milenijnych Celów Rozwoju.
Zabezpieczenie logistyczne.
W 2006 roku do potrzebujących rozprowadzono 4 miliony ton żywności drogami morskimi, powietrznymi, lądowymi, w tym kolejowymi. 90% pomocy żywnościowej transportowane jest okrętami do portów. Stamtąd pomoc drogą lądową trafia do swoich miejsc przeznaczenia. Pomoc transportowana jest przez pustynie, góry i dżungle i z tego powodu jej przewóz jest niekiedy bardzo utrudniony ze względu na brak szlaków komunikacyjnych. Jeśli nie ma dróg lub mostów, WFP buduje je. Tam gdzie nie ma miejsc do lądowania, organizuje strefy zrzutu. Organizacja również remontuje porty i linie kolejowe, jeśli potrzebuje ich, by móc dostarczyć pomoc. Do transportu WFP korzysta także z jucznych zwierząt.
Racje żywnościowe.
Typowa racja żywności przygotowana przez WFP dla jednej osoby waży 0,5 kg, a jej wartość energetyczna to około 2100 kcal. Skład racji zależy od potrzeb ludności, od tego czy dostępny jest jakikolwiek inny rodzaj żywność, a także od kulturowych upodobań w regionie. W skład racji najczęściej wchodzą takie składniki jak: zboża, rośliny strączkowe, olej roślinny, sól, cukier, chleb i energetyczne herbatniki.
Finansowanie.
Światowy Program Żywnościowy polega całkowicie na dobrowolnych wkładach finansowych. Operacje WFP są sfinansowane przez dary od rządów świata (ponad 60 rządów wspiera WFP), korporacji (3300 wspiera WFP) i prywatnych darczyńców.
Administracyjne koszty funkcjonowania organizacji stanowią 7% dochodów WFP i jest to jeden z najniższych wskaźników pośród organizacji humanitarnych.
Władze.
Światowym Programem Żywnościowym kieruje Zarząd WFP, który tworzy 36 państw członkowskich. Do państw członkowskich należy także zapewnienie międzyrządowego wsparcie i nadzór nad działaniami WFP. Dyrektor FAO wspólnie z Sekretarzem Generalnym ONZ powołują na pięcioletnią kadencję Dyrektora wykonawczego WFP. Od 2017 roku funkcję tę pełni David Beasley.
W 2006 w WFP zatrudnionych było 10 587 pracowników, z czego 92% w terenie.

</doc>
<doc id="1397549" url="https://pl.wikipedia.org/wiki?curid=1397549" title="Joseph Mankiewicz">
Joseph Mankiewicz



</doc>
<doc id="1397550" url="https://pl.wikipedia.org/wiki?curid=1397550" title="Świadkowie Jehowy na Słowacji">
Świadkowie Jehowy na Słowacji

Świadkowie Jehowy na Słowacji – społeczność wyznaniowa na Słowacji, należąca do ogólnoświatowej wspólnoty Świadków Jehowy, licząca w 2022 roku 11 250 głosicieli, należących do 133 zborów (w tym zbory i grupy obcojęzyczne). W 2022 roku na dorocznej uroczystości Wieczerzy Pańskiej zebrały się 23 373 osoby. Działalność miejscowych głosicieli oraz Świadków Jehowy z Czech koordynuje Biuro Oddziału w Bratysławie.
Historia.
Początki działalności.
Działalność rozpoczęli węgierskojęzyczni Badacze Pisma Świętego w 1912 roku na wschodnich terenach obecnej Słowacji. W działalności uczestniczyli m.in. Jozef Kiss i Karol Szabó. Ich teren obejmował najpierw okolice miejscowości Oborín oraz Ladmovce koło Koszyc. W roku 1914 odbył się chrzest pięciu osób w rzece Ondawa. W tym samym roku powstała grupa Badaczy Pisma Świętego w Oborínie, a sąd w Michalovcach uznał, że mogą prowadzić działalność kaznodziejską. W roku 1915 powstały grupy w miejscowościach Sirnek, Malčice, Ladmovce i Hraň, gdzie w roku 1921 zostało ochrzczonych 15 osób. W kolejnych latach na wschodzie kraju powstały grupy głosicieli posługujące się m.in. językiem węgierskim oraz rumuńskim. Michal Šalata przybył w 1923 roku z Biura Głównego w Stanach Zjednoczonych, aby zorganizować działalność i zorganizować pierwszy kongres na Słowacji. W tym samym roku grupy działały również w miejscowościach Krajné, Kuchyňa oraz w mieście Sečovce.
W 1930 roku podjęto starania, aby stworzyć prawne podstawy działalności Świadków Jehowy w Czechosłowacji. Pierwsza korporacja nazywała się "Biblická a traktátní společnost Strážní věž, československá větev" (Towarzystwo Biblijne i Traktatowe Strażnica, Oddział Czechosłowacki) i zajmowała się sprowadzaniem publikacji oraz ich dystrybucją i organizacją zebrań. Druga korporacja nazywała się "Mezinárodní sdružení badatelů Bible, československá větev" (Stowarzyszenie Międzynarodowych Badaczy Pisma Świętego, Oddział Czechosłowacki) z siedzibą w Pradze, służyła w nadzorowaniu działalności Świadków Jehowy w Czechosłowacji. Otwarto trzy biura tego Stowarzyszenia – każde w innej części republiki. Na terenie Słowacji – w Koszycach.
W 1931 roku w Pozdišovcach spotkało się na zgromadzeniu około 100 osób. W 1932 roku wielkim bodźcem dla działalności Świadków Jehowy okazał się międzynarodowy kongres, który odbył się w dniach 14–16 maja w praskim "Teatrze Varieté". Na kongres przybyło około 1500 osób z Czechosłowacji i państw sąsiednich. Program tłumaczono na języki: czeski, niemiecki, rosyjski, słowacki i węgierski. Prócz tego mnóstwo ludzi obejrzało czterogodzinną wersję "Fotodramy stworzenia", pokazywaną w całym kraju. W ciągu zaledwie 10 lat wśród różnych grup językowych mieszkających w tym kraju rozpowszechniono ponad 2 700 000 publikacji tego wyznania.
W 1935 roku w Bratysławie odbył się kongres z udziałem Świadków Jehowy z Austrii. W sierpniu 1938 roku Świadkom Jehowy zakazano urządzania zebrań, więc zaczęli się spotykać w małych grupach. 1 kwietnia 1939 roku praskie Biuro Oddziału zostało zamknięte.
Okres II wojny światowej i wczesne lata powojenne.
Po dojściu do władzy 26 października 1939 roku katolickiego księdza Josefa Tiso wykorzystywano Gwardię Hlinki do konfiskowania literatury biblijnej oraz aresztowań Świadków Jehowy za odmowę pełnienia służby wojskowej. W południowej Słowacji i na południowym Zakarpaciu zajętych przez Węgry wśród uwięzionych znaleźli się Świadkowie Jehowy ze wsi Záhor, którzy po czterech miesiącach przesłuchań w zamku koło Mukaczewa, zostali osadzani w więzieniu w Budapeszcie, a następnie w obozie pracy w Borze. Jednakże w okresie II wojny światowej Słowacja była samodzielnym państwem, choć zależnym od Niemiec. Słowackie władze nie podjęły ogólnych zarządzeń skierowanych przeciw działalności Świadków Jehowy. Literatura biblijna podlegała cenzurze, a działalność kaznodziejską prowadzono w sposób niezwracający uwagi. Dzięki zachowywaniu ostrożności można było kontynuować służbę.
Po wojnie, 13 grudnia 1945 roku Ministerstwo Spraw Wewnętrznych potwierdziło reaktywację obu zarejestrowanych przed wojną korporacji. 16 września 1946 roku oddział słowacki przyjął swój statut. Pierwszym przewodniczącym oddziału został Jozef Štantien, wiceprzewodniczącym Ondrej Nahálka, sekretarzem Adam Januška a skarbnikiem Gabriel Kraicz.
Jeszcze w roku 1945 nawiązywano kontakt ze wszystkimi zborami i z poszczególnymi głosicielami. Rozpoczęto wydawanie „Strażnicy Zwiastującej Królestwo Jehowy” na większą skalę. 11 listopada 1945 roku w hali praskiej giełdy rolnej, odbył się kongres pod hasłem „Wolność w Nowym Świecie” z udziałem 600 obecnych także ze Słowacji. W ciągu kolejnych 3 lat wygłoszono 1885 podobnych wykładów. Kraj podzielono na obwody; w każdym było około 20 zborów. W 1946 roku na zgromadzeniu pod hasłem „Weselące się narody” w Brnie, z udziałem 1700 osób, przedstawiono wykłady. Z tej okazji przyjechał Franz Zürcher z Berna w Szwajcarii. W 1947 roku w programie zgromadzenia pod hasłem „Rozrost wszystkich narodów” w Brnie uczestniczyło trzech przedstawicieli Biura Głównego – Nathan H. Knorr, Milton G. Henschel i Hayden C. Covington. Obecnych było 2300 osób, a wszystkich Świadków Jehowy na terenie Czechosłowacji było około 1400.
Okres prześladowań przez komunistów.
Od 1948 roku rozpoczęła się akcja służby bezpieczeństwa wymierzona przeciw tej organizacji religijnej. Zamknięto Biuro Oddziału, skonfiskowano publikacje religijne, aresztowano wielu głosicieli. Dopiero 4 kwietnia 1949 roku oficjalnie wydano dekret Ministerstwa Spraw Wewnętrznych o zesłaniu Świadków Jehowy do obozów pracy i konfiskacie mienia. Działalność ponownie zeszła do podziemia: organizowano spotkania religijne w mieszkaniach prywatnych i w lasach.
Kiedy na początku 1950 roku wszyscy Świadkowie Jehowy zostali wypuszczeni z obozów pracy, okazało się, że ich liczba w całym kraju wzrosła w ciągu dwóch lat o 52% – z 1581 do 2403. W następnym roku zanotowano 38% wzrost. W nocy z 3 na 4 lutego 1952 roku służba bezpieczeństwa w ogólnokrajowej akcji aresztowała około 120 Świadków Jehowy, spośród których większość oskarżono o działalność wywrotową, a kilku o zdradę stanu. Oskarżeni o zdradę stanu otrzymali wieloletnie wyroki kary więzienia (od 10 do 20 lat), a innych poddano straszliwej presji psychologicznej (ponad rok w izolatce z opaskami na oczach). Majątek wszystkich oskarżonych uległ konfiskacie, utracili również wszelkie prawa obywatelskie. W 1958 roku dzięki technice fotograficznej zaczęto sporządzać miniaturowe wydania Strażnicy. Podczas jednej tygodniowej akcji zespół potajemnie drukował, składał, oprawiał i rozsyłał około 12 tysięcy książek.
W maju 1960 roku ogłoszono amnestię dla więźniów politycznych, dlatego większość skazanych Świadków Jehowy także wyszła na wolność. W 1969 roku około 300 głosicieli wykorzystało sytuację, gdy obywatele czechosłowaccy mieli przez krótki okres możliwość swobodnego podróżowania do krajów Europy Zachodniej i udało się na kongres międzynarodowy pod hasłem: „Pokój na ziemi” do Norymbergi.
W 1975 roku przeprowadzono rewizję w 40 domach i zabrano pół tony literatury religijnej, a około 100 głosicieli aresztowano. 1 lutego 1976 roku utworzono pięcioosobowy Komitet Kraju, mający nadzorować działalność Świadków Jehowy w Czechosłowacji. W jego skład weszli: Ondřej Kadlec, Michal Moskal, Bohumil Müller (koordynator), Anton Murín i Eduard Sobička. Świadkowie Jehowy działali wówczas w 220 zborach, w 8 okręgach i 35 obwodach na terenie ówczesnej Czechosłowacji. Austriackie Biuro Oddziału umacnianiało współwyznawców pod względem organizacyjnym.
1 czerwca 1979 roku w "Sekretariacie do spraw Religii przy Prezydium Rządu Czechosłowackiej Republiki Socjalistycznej" złożono dokument o podjęcie rozmów w sprawie legalizacji działalności, rozmowy rozpoczęto 22 kwietnia 1980 roku. Następnie w "Ministerstwie Spraw Wewnętrznych" złożono wniosek o zarejestrowanie „Towarzystwa Strażnica”, jednak rząd nie dał żadnej odpowiedzi. Od końca lat 70. do lat 90. XX wieku wielu słowackich delegatów udawało się na kongresy do Polski (najpierw na tzw. "konwencje leśne", a potem organizowane już na stadionach).
W latach od 1982 do 1986 zostało wydrukowane i oprawione (w warunkach konspiracyjnych) w pięciu tomach wydanie "Pisma Świętego w Przekładzie Nowego Świata" w języku słowackim (w 1991 roku otrzymano wydanie jednotomowe). W latach 80. XX wieku Świadkowie Jehowy w Czechosłowacji zaczęli stosować technikę offsetową, co bardzo podniosło jakość publikacji drukowanych w podziemnych drukarniach. W tym celu zbudowali własne maszyny offsetowe. W ciągu półtora roku skonstruowali 11 takich urządzeń, z elektronicznie sterowanym rotacyjnym samonakładakiem papieru. Jedna maszyna mogła wydrukować w godzinę 11 tysięcy odbitek dobrej jakości, koordynatorem tych prac był Herbert Adamy. W roku 1987 nastąpiła jedna z ostatnich fal aresztowań. Później za wiedzą władz pojechała na kongres do Wiednia spora grupa słowackich Świadków Jehowy. W tym roku w Czechosłowacji było 9870 głosicieli. W 1989 roku uzyskano zgodę od służb bezpieczeństwa na wyjazd na międzynarodowe kongresy pod hasłem „Prawdziwa pobożność” do Polski ponad 10 000 czechosłowackich Świadków Jehowy.
Odzyskanie prawa do legalnej działalności.
1 stycznia 1990 roku władze zezwoliły na wznowienie działalności. 24 marca 1993 roku Ministerstwo Kultury zarejestrowało "Náboženská spoločnosť Jehovovi svedkovia v Slovenskej republike" (Stowarzyszenie Religijne Świadków Jehowy na Słowacji). W tym samym roku na dwóch zgromadzeniach okręgowych pod hasłem „Pouczani przez Boga” zebrało się 13 215 osób, a 473 zostały ochrzczone.
16 kwietnia 2005 roku otwarto nowe Biuro Oddziału w Bratysławie. Przemówienie okolicznościowe wygłosił Theodore Jaracz z Ciała Kierowniczego. Obecnych było 448 delegatów z 21 krajów. Następnego dnia na stadionie sportowym odbyło się specjalne spotkanie. W 2006 roku miejscowi głosiciele byli gospodarzami specjalnego kongresu pod hasłem „Wyzwolenie jest blisko!” w Bratysławie, na który przybyło ponad 10 700 uczestników, w tym ponad 3600 delegatów z Czech, Węgier i Rumunii. W 2008 roku zanotowano liczbę 11 469 głosicieli, a na uroczystości Wieczerzy Pańskiej (Pamiątce) zebrały się 21 094 osoby.
Pod koniec roku 2011 do kraju przybyli misjonarze ze 131. klasy Szkoły Gilead. Od maja 2017 do października 2018 roku słowackie Sądy Rejowe zrehabilitowały 51 Świadków Jehowy, w większości skazanych w latach 1948–1989 za odmowę odbycia służby wojskowej. Jednym ze zrehabilitowanych był Martin Boor (zm. 1985), skazany za odmowę pełnienia służby wojskowej 2 kwietnia 1925 roku. Zrehabilitowana została także Eva Borošová, skazana w 1974 roku za udział w działalności kaznodziejskiej oraz Miloš Išky Janík, kilkakrotnie karany za odmowę odbycia służby zastępczej odbywającej się pod kontrolą wojska.
W 2012 roku miejscowe Biuro Oddziału przejęło nadzór nad czeskimi współwyznawcami. Oddział w Bratysławie wspiera pracę pięciu słowackich zespołów tłumaczeniowych, które również zajmują się tłumaczeniem na słowacki język migowy, język romski wschodniosłowacki i dialekt romów olaskich oraz na język czeski i czeski język migowy. 1 stycznia 2014 roku w Bratysławie powstał pierwszy zbór słowackiego języka migowego (istnieje też 6 grup tego języka w innych miastach). W listopadzie 2014 roku w Liptowskim Mikułaszu i Vranov nad Topľou powstały pierwsze zbory posługujące się językiem romani (Wschodnia Słowacja), na zgromadzeniach obwodowych ochrzczono 21 osób posługujących się tym językiem (5 grup tego języka prowadzi działalność w innych miastach). W Koszycach powstała też grupa rosyjskojęzyczna. Specjalna działalność publiczna na terenach wielkomiejskich obejmuje Bratysławę i Koszyce. Zgromadzenia obwodowe odbywają się w języku słowackim, słowackim migowym, romskim wschodniosłowackim.
W czerwcu 2017 roku delegacja Świadków Jehowy ze Słowacji uczestniczyła w kongresie specjalnym pod hasłem „Nie poddawaj się!” w Wiedniu. W lipcu 2018 roku delegacja ze Słowacji wzięła udział w kongresie specjalnym pod hasłem „Bądź odważny!” we Lwowie na Ukrainie, a w 2019 roku w kongresach międzynarodowych pod hasłem „Miłość nigdy nie zawodzi!” w Buenos Aires, Houston, São Paulo i Saint Louis. 20 i 21 lipca 2019 roku na stadionie zimowym w Michalovcach odbył się pierwszy w historii kongres w języku romani (wschodnia Słowacja). Z dwudniowego programu skróconego skorzystało 1276 osób. Na kongres przybyli Romowie posługujący się tą odmianą języka romani ze Słowacji, z Czech, Belgii, Wielkiej Brytanii i Ukrainy. Ochrzczono 19 osób. Kongres został zorganizowany zaledwie po pięciu latach od utworzenia pierwszego zboru tego języka na Słowacji. W 2019 roku na Słowacji i w Czechach było 9 zborów, 10 grup i 14 grup pilotażowych, w których działało 1010 głosicieli, posługujących się wschodniosłowacką odmianą języka romani. 7 września 2019 roku na specjalnym zebraniu w czeskiej Ostrawie, Stephen Lett z Ciała Kierowniczego Świadków Jehowy ogłosił wydanie zrewidowanego Pisma Świętego w Przekładzie Nowego Świata w językach czeskim i słowackim. Z tego specjalnego programu skorzystały tam oraz w 200 innych miejscach na terenie Czech i Słowacji 25 284 osoby. W latach 1991–2019 wydrukowano około 145 000 egzemplarzy „Pisma Świętego w Przekładzie Nowego Świata” w języku słowackim, którym posługuje się ponad 8 200 głosicieli na świecie. Od 24 lutego 2022 roku rozpoczęto organizowanie pomocy dla Świadków Jehowy z Ukrainy, uchodźców – ofiar inwazji Rosji.

</doc>
<doc id="1397553" url="https://pl.wikipedia.org/wiki?curid=1397553" title="WFP">
WFP



</doc>
<doc id="1397554" url="https://pl.wikipedia.org/wiki?curid=1397554" title="World Food Programme">
World Food Programme



</doc>
<doc id="1397555" url="https://pl.wikipedia.org/wiki?curid=1397555" title="Spokojny Amerykanin">
Spokojny Amerykanin



</doc>
<doc id="1397556" url="https://pl.wikipedia.org/wiki?curid=1397556" title="Herb powiatu bialskiego">
Herb powiatu bialskiego

Herb powiatu bialskiego w polu czerwonym Pogoń (mąż zbrojny w szyszaku, na srebrnym koniu, do biegu niby zapędzonym, siodło na koniu i czaprak błękitny, aż do kopyt końskich rozwlekły, z trojaką frendzlą, w prawej ręce miecz goły wyniesiony w górę, w lewej zaś - czyli raczej na barku jego tarcza z krzyżem podwójnym złotym.)

</doc>
<doc id="1397558" url="https://pl.wikipedia.org/wiki?curid=1397558" title="Zygmunt Karwacki">
Zygmunt Karwacki

Zygmunt Karol Karwacki, ps. „Stanisław Bończa” (ur. 20 października 1893 w majątku Czarnowiec pow. Pińczów, poległ 4 lipca 1916 pod Kościuchnówką) – podporucznik Legionów Polskich, kawaler Orderu Virtuti Militari.
Życiorys.
Pochodził z rodziny o tradycjach patriotycznych. Jego ojciec Karol Karwacki, właściciel Paśmiech i folwarku Czarnowiec żonaty z Ludwiką z domu Zakrzewską miał trzech synów: Zygmunta, Wacława i Stefana.
Zygmunt Karwacki uczęszczał do gimnazjum w Kielcach, później kształcił się w Warszawie. Od 1910 roku czynnie uczestniczył w skautingu i w organizacjach niepodległościowych. W 1912 roku ukończył gimnazjum Konopczyńskiego w Warszawie i podjął studia rolnicze w Krakowie. W tym samym roku wstąpił do Polskich Drużyn Strzeleckich. W krótkim czasie awansował do stopnia podchorążego. W 1913 Komendant Józef Piłsudski odznaczył go najzaszczytniejszym wówczas odznaczeniem „Parasol”.
Podczas pobytu na wakacjach w Kieleckiem wyruszył konno do Krakowa i jako jeden z „siódemki” Beliny przekroczył granicę Królestwa. 1 sierpnia 1914 roku Władysław Belina-Prażmowski otrzymał od Józefa Piłsudskiego rozkaz sformowania kilkuosobowego patrolu rekonesansowego z zadaniem dokonania zwiadu na tereny zaboru rosyjskiego. W skład patrolu razem z Beliną weszli strzelcy: Janusz Głuchowski, Antoni Jabłoński, Stefan Hanka-Kulesza, Stanisław Grzmot-Skotnicki, Ludwik Kmicic-Skrzyński, Zygmunt Karwacki jako przewodnik. Po powrocie z pierwszego patrolu został przydzielony do grupy Mieczysława Ryś – Trojanowskiego, która wyruszyła do Kielc (Pierwsza Kompania Kadrowa). Wkrótce wrócił do kawalerii Bieliny i jako ułan, wachmistrz, a wkrótce szef 1 szwadronu Bieliny brał udział w operacji korczyńskiej we wrześniu 1914 roku. 9 października został mianowany na stopień podporucznika oraz komendanta garnizonu Kielce. Od listopada 1914 mianowany dowódcą plutonu w IV Batalionie, został ranny 25 grudnia 1914 w bitwie pod Łowczówkiem.
Do sierpnia 1915 roku wykonywał misje powierzane mu przez Józefa Piłsudskiego. Był też krótko kierownikiem wywiadu i komendantem POW okręgu radomskiego.
Wkrótce Zygmunta Karwackiego przeniesiono ponownie do działań liniowych jako komendanta plutonu w 2. kompanii I batalionu 5 Pułku Piechoty Legionów Polskich. Brał udział w kampanii wołyńskiej gdzie poległ 4 lipca 1916 roku w bitwie pod Kostuchnówką nad Styrem. Zygmunt Karol Karwacki został pochowany w zbiorowej mogile w Wołczewsku. Mogiła ta już nie istnieje.
Zygmunt Karol Karwacki został pośmiertnie mianowany kapitanem.

</doc>
<doc id="1397559" url="https://pl.wikipedia.org/wiki?curid=1397559" title="Mistrzostwa Ukrainy w piłce nożnej (1994/1995)">
Mistrzostwa Ukrainy w piłce nożnej (1994/1995)

Mistrzostwa Ukrainy w piłce nożnej – sezon 1994/1995 – IV Mistrzostwa Ukrainy, rozgrywane systemem jesień – wiosna, w których 18 zespołów Wyszczej Lihi walczyli o tytuł Mistrza Ukrainy. Persza Liha składała się z 22 zespołów, oraz Druha Liha z 22 zespołów. Istniała też Perechidna Liha składająca się z 22 zespołów. Od następnego sezonu Perechidna Liha będzie zlikwidowana a Druha Liha będzie podzielona na dwie grupy A i B.

</doc>
<doc id="1397561" url="https://pl.wikipedia.org/wiki?curid=1397561" title="South Melbourne FC">
South Melbourne FC

South Melbourne FC – australijski klub piłkarski z siedzibą w Melbourne. Jest najbardziej utytułowanym zespołem piłkarskim z tego miasta w rozgrywkach krajowych. Klub powstał w 1959 roku z połączenia trzech innych zespołów piłkarskich: South Melbourne United (najstarszy klub założony w 1900 roku), Yarra Park Aiantas i Hellenic. W latach 1977- 2004 klub uczestniczył w rozgrywkach NSL, wówczas to zespół wywalczy, aż czterokrotnie tytuł mistrza kraju. Obecnie występuje w Victorian Premier League (VPL). Drużyna South Melbourne FC została uznana przez IFFHS najlepsza drużyną Oceanii w XX wieku.
W dniu 12 lutego 2007 South Melbourne FC, ujawniło informacje nt. możliwości pozyskania prywatnego inwestora w celu umożliwienia występów drugiemu zespołowi z Melbourne w A-League po wygaśnięciu 5-letniej klauzuli na wyłączność, którą otrzymał zespół Melbourne Victory od Football Federation Australia (FFA). W jej wyniku inny zespół z tego samego miasta nie mógł występować w lidze. W ramach oferty South Melbourne, klub miał zostać sprywatyzowany i występować pod nazwą Southern Cross FC. Ostatecznie jednak oferta klubu została odrzucona przez Football Federation Australia i we wrześniu licencja na występy w A-League została przyznana drużynie Melbourne Heart FC.

</doc>
<doc id="1397562" url="https://pl.wikipedia.org/wiki?curid=1397562" title="Établissement">
Établissement

Établissement (w języku francuskim dosłownie „przedsiębiorstwo”), pol. karczma (w nowym, XIX-wiecznym znaczeniu) – prywatne przedsiębiorstwo rozrywkowo-rekreacyjne, poprzednik letnisk. W Niemczech przed utrwaleniem się tej zapożyczonej z francuskiego nazwy używano niemieckich określeń takich jak "Lustgärten", "öffentliche Gärten", "Volksbelustigungstgärten".
Moda na budowę tego typu przedsięwzięć panowała w Europie od końca XVIII do początków XX wieku.
Lokalizowano je zazwyczaj na przedmieściach i terenach podmiejskich, zarówno wielkich miast (np. Wrocław, Poznań, Warszawa, Kraków), jak i miast powiatowych, chętnie w pobliżu rzek, strumieni i jezior. Często otaczał je niewielki park lub większy ogród, lokalizowano przy nich – w miarę możliwości – przystanie, do których przybijały małe statki rzeczne, a także w których można było wypożyczyć sprzęt turystyczny, np. małe łodzie wiosłowe, w pobliżu urządzano trasy spacerowe do podmiejskich wsi i lasów. Najbardziej rozpowszechnił się francuski, bardziej kameralny typ „ogródka”, nazwany właśnie "Établissement".
Według definicji "Établissement" to przedsiębiorstwo rozrywkowo-rekreacyjne o charakterze dochodowym, którego dwoma niezbędnymi elementami były: część gastronomiczna i ogród, Na "Établissement" składały się:
Całość uzupełniały pomieszczenia administracyjne i techniczne, mieszkania, pokoje gościnne i hotelowe. Architektura "Établissement" nawiązywała do klasycystycznych pawilonów parkowych, używano też elementów powszechnych w XIX-wiecznym budownictwie zdrojowym, a od lat 60. XIX w. form neorenesansu włoskiego i neogotyckich. Często też tego typu założenia służyły za siedziby różnych stowarzyszeń. Urządzano tam także wystawy i festyny, nierzadko uświetniane fajerwerkami.
W budowę "Établissements" inwestowali zazwyczaj restauratorzy, właściciele winiarni i browarów. Na powodzenie przybytków tego rodzaju w XVIII- i XIX-wiecznych metropoliach największy wpływ miał katastrofalny stan higieny ówczesnych miast: przeludnienie śródmieść (często zamkniętych w ograniczających ich rozbudowę murach miejskich), brak (lub niedostateczny stan) kanalizacji, brak zieleni w centrach miast itp.
Obiekty typu "Établissements" występowały powszechnie, np. we Wrocławiu i okolicach w szczytowym okresie powodzenia takich przedsiębiorstw istniało ich około 80. Ten rodzaj założeń był również często budowany dla grup środowiskowych, tj. dla członków stowarzyszeń, czy gildii. Przykładami środowiskowych "Établissement" są: Strzelnica i Resursa Kupiecka w Bydgoszczy, czy Loża Masońska „Srebrna Skała” i Bractwo Strzeleckie w Bytomiu.
Założenia "Établissement", nazywane po polsku tradycyjnie karczmami, pojawiły się również w Królestwie Polskim w I połowie XIX w., wzorowane na realizacjach francuskich i niemieckich. Typową karczmą nowego typu, a zarazem jedną z najbardziej znanych, jest Żółta Karczma na Służewie (Warszawa), o formie italianizującej, zbudowana w 1846 r. wg projektu Franciszka Marii Lanciego.
We współczesnym języku niemieckim wyraz "Etablissement" zmienił swoje znaczenie i oznacza raczej dom publiczny.

</doc>
<doc id="1397563" url="https://pl.wikipedia.org/wiki?curid=1397563" title="Etablissement">
Etablissement



</doc>
<doc id="1397564" url="https://pl.wikipedia.org/wiki?curid=1397564" title="Siergiej Tarasow">
Siergiej Tarasow

Siergiej Borisowicz Tarasow (ros. Сергей Борисович Тарасов, ur. 15 lutego 1965 w Staroalejskoje) – rosyjski biathlonista reprezentujący też ZSRR, czterokrotny medalista olimpijski i wielokrotny medalista mistrzostw świata.
Kariera.
W Pucharze Świata zadebiutował 16 grudnia 1989 roku w Obertilliach, zajmując drugie miejsce w sprincie. Tym samym już w swoim debiucie nie tylko zdobył pierwsze punkty, ale stanął na podium. W zawodach tych rozdzielił Birka Andersa z NRD i Eirika Kvalfossa z Norwegii. W kolejnych startach jeszcze 13 razy stawał na podium, odnosząc przy tym cztery zwycięstwa. Trzykrotnie triumfował w biegu indywidualnym: 9 grudnia 1993 roku w Bad Gastein, 20 lutego 1994 roku w Lillehammer i 4 lutego 1996 roku Ruhpolding, a raz był najlepszy w sprincie: 19 stycznia 1991 roku w Ruhpolding. Ostatnie podium w zawodach tego cyklu wywalczył 15 marca 1997 roku w Nowosybirsku, zajmując trzecie miejsce w sprincie. Najlepsze wyniki osiągał w sezonie 1995/1996, kiedy zajął szóste miejsce w klasyfikacji generalnej i drugie w klasyfikacji biegu indywidualnego. Ponadto w sezonie 1990/1991 był trzeci w klasyfikacji sprintu.
Z mistrzostw świata w Lahti w 1991 roku wrócił z dwoma medalami. Wspólnie z kolegami z reprezentacji zdobył brązowy medal w biegu drużynowym, a następnie srebrny w sztafecie. Na rozgrywanych dwa lata później zdobył medale we wszystkich swoich startach. Najpierw zajął drugie miejsce w biegu indywidualnym, rozdzielając Włocha Andreasa Zingerle i swego rodaka, Siergieja Czepikowa. Trzy dni później był trzeci w sprincie, przegrywając tylko z Niemcem Markiem Kirchnerem i Jonem Åge Tyldumem z Norwegii. Następnie razem z Walerijem Miedwiedcewem, Walerijem Kirijenko i Siergiejem Czepikowem zdobył srebrny medal w sztafecie. Kolejne trzy medale przywiózł z igrzysk olimpijskich w Lillehammer w 1994 roku. Był tam najlepszy w biegu indywidualnym i trzeci w sprincie, plasując się za Czepikowem i Niemcem Ricco Großem. Ponadto sztafeta Rosji w składzie Walerij Kirijenko, Władimir Draczow, Siergiej Tarasow i Siergiej Czepikow zdobyła srebrny medal. W tym samym roku zdobył też srebrny medal w biegu drużynowym podczas mistrzostw świata w Canmore.
Swoje ostatnie złote medale zdobył na mistrzostwach świata w Ruhpolding w 1996 roku. Był tam najlepszy w biegu indywidualnym, wyprzedzając Draczowa i Wadima Saszurina z Białorusi, a razem z Wiktorem Majgurowem, Władimirem Draczowem i Aleksiejem Kobielewem zwyciężył w sztafecie. Podczas rozgrywanych rok później mistrzostw świata w Osrblie tylko raz stanął na podium - w biegu pościgowym był drugi, plasując się za Majgurowem a przed Norwegiem Ole Einarem Bjørndalenem. Na tej samej imprezie był też między innymi piąty w sprincie i ósmy w sztafecie. Brał również udział w igrzyskach olimpijskich w Nagano w 1998 roku, zdobywając razem z Draczowem, Majgurowem i Pawłem Muslimowem brązowy medal w sztafecie. W startach indywidualnych plasował się na 15. miejscu w biegu indywidualnym i 22. w sprincie. W międzyczasie wywalczył też złoty medal w biegu indywidualnym i srebrny w sprincie podczas mistrzostw Europy w Ridnaun.
Tarasow znalazł się także w składzie reprezentacji Wspólnoty Niepodległych Państw na Zimowe Igrzyska Olimpijskie 1992 w Albertville. Nie wystąpił jednak w żadnej z konkurencji, bowiem dwa dni przed rozpoczęciem igrzysk został poddany procedurze transfuzji krwi jako formy dopingu. Przygotowana kilka dni wcześniej krew była źle przechowywana, w efekcie Tarasow stracił przytomność, zapadł w śpiączkę i znalazł się w stanie śmierci klinicznej.

</doc>
<doc id="1397567" url="https://pl.wikipedia.org/wiki?curid=1397567" title="Kodeks 053">
Kodeks 053

Kodeks 053 (Gregory-Aland no. 053) A10 (von Soden) – grecki kodeks uncjalny Nowego Testamentu, paleograficznie datowany na IX wiek. Zawiera tekst Ewangelii Łukasza z komentarzem, zachował się w niekompletnym stanie. Przechowywany jest w Monachium połączony z innym rękopisem. Jest cytowany w krytycznych wydaniach greckiego "Novum Testamentum".
Opis.
Kodeks stanowiony jest przez 14 pergaminowych kart (27,5 na 23 cm), z tekstem Ewangelii Łukasza 1,1-2,40 z komentarzem. Pergamin jest gruby. Tekst ewangeliczny pisany jest późną małą uncjałą, podczas gdy tekst komentarza - minuskułą, w trzech kolumnach na stronę, 42 linijek w kolumnie. Atrament jest brunatny. Stosuje przydechy i akcenty, stosuje ligatury.
Tekst komentarza zawiera wyciągi następujących Ojców Kościoła: Wiktoryn z Patawii, Orygenes, Jan Chryzostom, Sewer, Tytus, anonim, Cyryl Aleksandryjski.
Jest jednym z bardzo nielicznych rękopisów pisanych w trzech kolumnach. Spośród greckich majuskułowych rękopisów NT tylko Kodeks Watykański i 048 pisane są w ten sposób, ponadto minuskuł 460 (Gregory-Aland).
Rękopis został połączony w jeden z rękopisem późniejszego pochodzenia zawierającym "Pytania i odpowiedzi do Mateusza i Jana" (niepełny).
Tekst.
Grecki tekst kodeksu przekazuje tekst bizantyński, ze znacznymi odchyleniami. Kurt Aland zaklasyfikował go do Kategorii V. Według "Claremont Profile Method", tj. metody wielokrotnych wariantów, reprezentuje rodzinę tekstualną Kx. Metodą tą przebadano Łk 1.
W Łk 1 różni się od 27 wydania Nestle-Alanda w następujących miejscach:
Historia.
Ignaz Hardt datował kodeks na X wiek, Gregory na IX lub X. Obecnie datowany jest przez INTF na IX wiek.
Początkowo był klasyfikowany wśród minuskułów pod numerem 429. Klasyfikację tę podtrzymywał Scrivener. Gregory widział go w 1887 roku i zaklasyfikował do majuskułów, dając mu siglum Xb. Na liście minuskułów pozostawił "Pytania i odpowiedzi do Mateusza i Jana" pod numerem 429e. W 1908 roku C.R. Gregory dał mu siglum 053. 429e został usunięty z listy rękopisów Nowego Testamentu, ponieważ zawiera jedynie cytaty nowotestamentowych ksiąg.
Rękopis badał Scholz i Burgon.
Pierwszy opis kodeksu sporządził Ignaz Hardt.
Obecnie kodeks przechowywany jest w Bayerische Staatsbibliothek (Gr. 208, fol. 235-248) w Monachium.

</doc>
<doc id="1397568" url="https://pl.wikipedia.org/wiki?curid=1397568" title="Metamynodon">
Metamynodon

Metamynodon – rodzaj wymarłego ssaka z rodziny Amynodontidae zaliczanej do rzędu nieparzystokopytnych. Był najdłużej żyjącym przedstawicielem swej grupy. Pojawił się bowiem w późnym eocenie, a wymarł we wczesnym miocenie, kiedy to wyparł go ziemnowodny nosorożec "Teleoceras". Skamieniałości znajdowane były w USA, Mongolii i Chinach.
To mierzące 4 metry zwierzę był daleko spokrewnione z dzisiejszymi nosorożcami, jednak wyglądało bardziej jak hipopotam. Jego przednie łapy posiadały 4 palce, podczas gdy u nosorożców zwykle występują 3. Był roślinożercą (świadczą o tym jego zęby), jego czaszka miała jednak krawędź typową dla mięsożerców. Przyczepiały się do niej mięśnie, dzięki którym spożywał twardy pokarm roślinny. Używał on w tym celu mięsistych warg i powiększonych kłów. Dzięki umieszczonym wysoko oczom cały czas widział okolicę będąc większościaciałą zanurzony w wodzie, jak to czynią dziś hipopotamowate i krokodyle.

</doc>
<doc id="1397571" url="https://pl.wikipedia.org/wiki?curid=1397571" title="T’As Vu?">
T’As Vu?

T'As Vu? – pierwszy album francuskiej grupy hip-hopowej Fatal Bazooka, której członkiem jest Michael Youn

</doc>
<doc id="1397572" url="https://pl.wikipedia.org/wiki?curid=1397572" title="Rohen Tahir">
Rohen Tahir



</doc>
<doc id="1397573" url="https://pl.wikipedia.org/wiki?curid=1397573" title="Lista terytoriów niesamodzielnych ONZ">
Lista terytoriów niesamodzielnych ONZ

Lista terytoriów niesamodzielnych ONZ – oficjalna lista terytoriów niesamodzielnych, sporządzana przez Organizację Narodów Zjednoczonych. Lista sporządzana jest od 1946 roku i obejmuje terytoria, które na mocy artykułu XI Karty Narodów Zjednoczonych powinny podlegać dekolonizacji.
Kontrowersje.
Lista wzbudza liczne kontrowersje, związane z tym, że znajdują się na niej terytoria o szerokiej autonomii wewnętrznej, z możliwością "de facto" samostanowienia (np. Bermudy), zaś nie umieszczono na niej wielu terytoriów pozbawionych możliwości samostanowienia (m.in. większości francuskich terytoriów zamorskich).Z drugiej strony z listy usunięto wiele terytoriów, które uzyskały szeroki stopień samostanowienia (Portoryko, Antyle Holenderskie).
Z listy usunięto także wszystkie terytoria zaanektowane przez Francję. W 1984 z powrotem wpisano jednak na listę Nową Kaledonię, co wywołało długotrwały konflikt na linii ONZ-Francja, zakończony ostatecznie obietnicą przeprowadzenia referendum niepodległościowego. Również w 2013 ponownie wpisano na listę Polinezję Francuską.
Kontrowersyjną sprawą jest także utrzymywanie na liście Tokelau, pomimo iż w 2004 rząd Tokelau wystosował oficjalne pismo do ONZ w którym deklarował chęć pozostania częścią Nowej Zelandii, a ludność terytorium już dwukrotnie odrzuciła w referendum projekt zwiększenia autonomii. Pomimo to Tokelau pozostało na liście.
Lista terytoriów niesamodzielnych.
Afryka
Ameryki
Europa
Oceania

</doc>
<doc id="1397574" url="https://pl.wikipedia.org/wiki?curid=1397574" title="Związek Walki Wyzwoleńczej">
Związek Walki Wyzwoleńczej

Związek Walki Wyzwoleńczej (ZWW) – konspiracyjna organizacja komunistyczna, utworzona przez komunistów polskich w Warszawie we wrześniu 1941, po ataku Niemiec na ZSRR. W skład ZWW weszły: "Grupa Biuletynu Radiowego", "Stowarzyszenie Przyjaciół ZSRR" i grupa "Sztandaru Wolności", później -" „Młot i Sierp”" oraz "Spartakus".
Związek Walki Wyzwoleńczej prowadził działalność polityczną i wojskową, działał na terenie Warszawy i województwa warszawskiego oraz w Radomskiem i Rzeszowskiem, utrzymywał kontakty z grupami komunistycznymi w Krakowie, Częstochowie, Łodzi i Płocku. Nawoływał do walki zbrojnej z Niemcami w formie powstania ogólnonarodowego, którego celem miało być stworzenie państwa polskiego opartego na współdziałaniu wszystkich organizacji demokratycznych. Na czele ZWW stała "Egzekutywa Centralna" w składzie:
Jesienią 1941 roku ZWW zaczął tworzyć pierwsze grupy partyzanckie. Najbardziej rozbudowana była organizacja warszawska, która obejmowała większość robotniczych dzielnic stolicy. Dowództwo wojskowe organizacji warszawskiej podlegało Janowi Fajge, a działalność dywersyjną prowadzono pod kierownictwem Mieczysława Ferszta. Związek wydawał periodyki prasowe „Biuletyn Radiowy” i „Zwyciężymy”.
5 stycznia 1942 roku przedstawiciele ZWW wzięli udział w zebraniu założycielskim Polskiej Partii Robotniczej, w połowie stycznia ZWW został wchłonięty przez PPR.

</doc>
<doc id="1397575" url="https://pl.wikipedia.org/wiki?curid=1397575" title="Kodeks 054">
Kodeks 054

Kodeks 054 (Gregory-Aland no. 054), ε 59 (von Soden), "Codex Barberini" – grecki kodeks uncjalny Nowego Testamentu, paleograficznie datowany na VIII wiek.
Opis.
Kodeks stanowiony jest przez 6 pergaminowych kart, o rozmiarach 29 na 18,5 cm. Zawiera tekst Ewangelii Jana 16,3-19,41. Tekst pisany jest jedną kolumną na stronę, 36 linijek w kolumnie, najczęściej 27 liter w linijce. Majuskuła jest przeciętnej wielkości, pergamin gruby, atrament brunatny. Litery są grube, pochylone w prawo. Inicjały pisane są czarnym atramentem.
Tekst jest dzielony według Sekcji Ammoniusza, ale bez odniesień do kanonów Euzebiusza.
Grecki tekst kodeksu reprezentuje tekst bizantyjski, z pewną liczbą obcych naleciałości. Kurt Aland zaklasyfikował go do Kategorii V.
Wraz z minuskułem 392 stanowi ten sam rękopis (054 – 1-6 folios, 392 – 7-391 folios).
Kodeks został znaleziony przez kardynała Francesco Barberini (1597–1679) (stąd nazwa kodeksu). Obecnie kodeks przechowywany jest w Bibliotece Watykańskiej (Barberini Gr. 521).
Tekst kodeksu został opublikowany przez Tischendorfa w 1846 roku ("Monumenta sacra").

</doc>
<doc id="1397576" url="https://pl.wikipedia.org/wiki?curid=1397576" title="Miotapirus">
Miotapirus

†Miotapirus – wymarły rodzaj tapira zamieszkującego 20 milionów lat temu, czyli we wczesnym miocenie, Amerykę Północną.
Był on bardzo podobny do swych dzisiejszych krewnych, mierząc 2 metry długości był podobnych, co oni, rozmiarów. Prawdopodobnie także prowadził nocny tryb życia i łatwo się adaptował.

</doc>
<doc id="1397577" url="https://pl.wikipedia.org/wiki?curid=1397577" title="Counterfeit²">
Counterfeit²

Counterfeit² – album Martina L. Gore'a wydany 28 kwietnia 2003; zawiera covery utworów innych artystów.

</doc>
<doc id="1397580" url="https://pl.wikipedia.org/wiki?curid=1397580" title="Kodeks 055">
Kodeks 055

Kodeks 055 (Gregory-Aland no. 055) – grecki kodeks uncjalny Nowego Testamentu, paleograficznie datowany na XI wiek, co sprawia że, jest to jeden z najpóźniejszych kodeksów uncjalnych.
Opis.
Pisany jest bardzo specyficzną, piękną semi-uncjałą, określaną przez jednych jako pismo majuskułowe, przez innych natomiast, jako pismo minuskułowe. Jest znakomitym przykładem przechodzenia z majuskuły na minuskułę. Kształt liter jest niepowtarzalny. 
Kodeks stanowiony jest przez 303 pergaminowych kart (26 na 19,5 cm), z tekstem czterech Ewangelii.
Tekst pisany jest jedną kolumną na stronę, 37 linijek w kolumnie. Tekst ewangelii jest niepełny, opatrzony komentarzem. Kolejność komentarzy następuje według porządku zachodniego: Mateusz, Jan, Łukasz, Marek. Komentarze do dwóch pierwszych ewangelii są autorstwa Chryzostoma, komentarz do Marka jest autorstwa Wiktoryna, komentarz do Łukasza jest autorstwa Tytusa z Bostry.
Pierwotnie był klasyfikowany jako minuskuł 309. W istocie jest to komentarz. Traktowanie go jako rękopisu biblijnego jest dyskusyjne. Hermann von Soden nie włączył go do swego katalogu. Został jednak uwzględniony przez Gregory'ego, jako majuskułowy rękopis Nowego Testamentu, pod numerem 055 i dlatego pod takim symbolem pozostaje na liście rękopisów biblijnych INTF-u.
Grecki tekst kodeksu reprezentuje tekst bizantyjski, jednak Aland nie zaklasyfikował go do żadnej z pięciu kategorii. Nie był też badany metodą "Claremont Profile Method".
Obecnie kodeks przechowywany jest we Francuskiej Bibliotece Narodowej (Gr. 201).
Jest jednym z nielicznych majuskułowych kodeksów NT nie cytowanych w wydaniach "Novum Testamentum Graece" Nestle-Alanda.

</doc>
<doc id="1397585" url="https://pl.wikipedia.org/wiki?curid=1397585" title="12. poprawka do Konstytucji Stanów Zjednoczonych">
12. poprawka do Konstytucji Stanów Zjednoczonych

12. poprawka do Konstytucji Stanów Zjednoczonych dotyczy sposobu wyboru władzy wykonawczej. Została uchwalona przez Kongres Stanów Zjednoczonych 9 grudnia 1803 i weszła w życie 15 czerwca 1804 roku.
Poprawka zastąpiła dotychczas obowiązujący ustęp 3 sekcji 1 artykułu 2 konstytucji, dotyczący sposobu wyboru prezydenta i wiceprezydenta Stanów Zjednoczonych. W systemie obowiązującym przed wejściem w życie 12. poprawki osoby na te urzędy były wybierane przez Kolegium Elektorów Stanów Zjednoczonych, przy czym osoba, która otrzymała największą liczbę głosów, zostawała prezydentem, a osoba z drugą co do wielkości liczbą głosów – wiceprezydentem. Przebieg wyborów prezydenckich w 1796 i w 1800 roku obnażył słabość tego systemu, gdy osoby wybrane na pozycję prezydenta i wiceprezydenta reprezentowały przeciwne sobie środowiska polityczne. 
Poprawka została uchwalona w reakcji na tę sytuację. Zgodnie z systemem wprowadzonym przez 12. poprawkę do konstytucji prezydent i wiceprezydent są również wybierani przez Kolegium Elektorów, jednak ma to miejsce w dwóch odrębnych głosowaniach. Na stanowisko zostaje wybrana osoba, która osiągnęła największą liczbę głosów w danym głosowaniu. Pierwszymi wyborami prezydenckimi, w których obowiązywał ten system były wybory w 1804 roku. 
Treść poprawki.
W oryginale poprawka stanowi, że:
co można przetłumaczyć jako:
Druga część trzeciego paragrafu 12. poprawki została zmieniona, gdy w życie weszła 20. poprawka do Konstytucji Stanów Zjednoczonych.
Ratyfikacja.
Zgodnie z trybem ratyfikacji poprawek przewidzianym w piątym artykule Konstytucji Stanów Zjednoczonych poprawka weszła w życie wraz z ratyfikacją jej przez trzynaście stanów. Poprawka weszła w życie po ratyfikacji jej przez stan New Hampshire 15 czerwca 1804 roku. Już po wejściu w życie poprawka została jeszcze symbolicznie ratyfikowana przez Tennessee.
W procesie ratyfikacji, poprawka została odrzucona przez 3 stany: Delaware, Massachusetts i Connecticut.

</doc>
<doc id="1397587" url="https://pl.wikipedia.org/wiki?curid=1397587" title="Grave dans la roche">
Grave dans la roche



</doc>
<doc id="1397588" url="https://pl.wikipedia.org/wiki?curid=1397588" title="Ollanta Humala">
Ollanta Humala

Ollanta Moisés Humala Tasso (ur. 27 czerwca 1962 w Limie) – peruwiański polityk i były wojskowy, kandydat w wyborach prezydenckich w 2006 i w 2011, lider Peruwiańskiej Partii Nacjonalistycznej od 2005. W latach 2011–2016 prezydent Peru.
Młodość i kariera wojskowa.
Ollanta Humala urodził się w 1962 w Limie jako drugie z siedmiorga dzieci. Jego ojciec Isaac Humala był autochtonem i prawnikiem. Matka Elena Tasso miała włoskie pochodzenie. Rodzice, oboje pochodzący z prowincji, poznali się w czasie studiów na Uniwersytecie Świętego Marka, a po ich zakończeniu pozostali w stolicy i założyli tam rodzinę.
Humalla rozpoczynał naukę w japońsko-peruwiańskiej szkole La Union w Limie. W latach 1980–1984 kształcił się w stołecznej szkole wojskowej Escuela Militar de Chorrillos. W 1983 odbył pięciotygodniowe szkolenie w amerykańskiej szkole wojskowej Escuela de las Américas w Fort Gulick w Strefie Kanału Panamskiego. W 2002 przeszedł kurs z zakresu obrony narodowej w centrum Centro de Altos Estudios Militares w Limie. W tym samym roku ukończył magisterskie studia z dziedziny nauk politycznych na Pontificia Universidad Católica del Perú w Limie.
Po ukończeniu szkoły wojskowej rozpoczął służbę w armii. W 1991 uzyskał awans do rangi kapitana, a pięć lat później do stopnia majora. W trakcie służby wojskowej uczestniczył w dwóch najważniejszych konfliktach peruwiańskich ostatnich lat. W 1992 był zaangażowany w działania wojskowe przeciw maoistowskiej organizacji partyzanckiej Świetlisty Szlak. W 1995 brał udział w działaniach w czasie wojny między Peru a Ekwadorem o tereny graniczne nad rzeką Cenepa.
W 2000 został mianowany pułkownikiem oraz objął dowództwo jednostki artylerii w Locumbie na południu kraju. 29 października 2000, razem z bratem Antauro Humalą i grupą 60 osób, rozpoczął wojskowe powstanie przeciwko urzędującemu prezydentowi Alberto Fujimoriemu, oskarżanemu o autorytarne rządy i łamanie praw człowieka. Bezpośrednią przyczyną rebelii był powrót na stanowisko szefa tajnych służb Vladimira Montesinosa, oskarżanego o wręczanie łapówek opozycyjnym deputowanym. Wojskowy bunt przerodził się w ogólnokrajowe protesty antyrządowe i manifestacje, w wyniku których prezydent Fujimori opuścił w listopadzie kraj, udając się do Japonii i zrezygnował z władzy. Tymczasową głową państwa został wówczas Valentín Paniagua. Humala, w wyniku uchwalonej 22 grudnia 2000 przez Kongres Republiki Peru amnestii wobec powstańców, został zrehabilitowany i powrócił do służby wojskowej.
Od stycznia do grudnia 2002 kierował dyrekcją generalną ds. mobilizacji w Ministerstwie Obrony. W styczniu 2003 objął stanowisko attaché wojskowego w Paryżu, a w lipcu 2003 attaché wojskowego przy ambasadzie w Seulu. Pod koniec 2004 przeszedł na wojskową emeryturę.
W sierpniu 2006 został oskarżony o naruszenia praw człowieka, w tym stosowanie tortur i morderstwa, w trakcie służby wojskowej w czasie walk z bojownikami ze Świetlistego Szlaku. Zaprzeczył stawianym mu zarzutom. W grudniu 2006 wysunięto przeciwko niemu zarzuty planowania rebelii wojskowej przeciw prezydentowi Alejandrowi Toledo w styczniu 2005, na czele której stał jego brat Antauro.
Kariera polityczna.
W październiku 2005 Ollanta Humala założył Peruwiańską Partię Nacjonalistyczną ("Partido Nacionalista Peruano", PNP). W 2006 wziął udział w wyborach prezydenckich z ramienia koalicji Unia na rzecz Peru. W czasie kampanii wyborczej zapowiadał rozpoczęcie "rewolucji" na rzecz biednych, wzrost kontroli państwa nad gospodarką oraz ograniczenie zagranicznych inwestycji. Postulował konieczność zmiany konstytucji, legalizacji upraw koki, podniesienia poziomu życia najuboższym i redystrybucji pośród nich dochodu narodowego. Sprzeciwiał się porozumieniu o wolnym handlu ze Stanami Zjednoczonymi. Przez swoich oponentów i część prasy określany był mianem populisty i nacjonalisty oraz przyrównywany był do prezydenta Wenezueli Hugo Cháveza, z którym utrzymywał bliskie stosunki.
W pierwszej turze wyborów 9 kwietnia 2006 zajął pierwsze miejsce, uzyskując 30,7% głosów. Pokonał byłego prezydenta Alana Garcíę z Peruwiańskiej Partii Aprista (24,3% głosów) oraz Lourdes Flores (23,8% głosów). Na kilka dni przed drugą tura wyborów prezydent Chávez publicznie poparł jego kandydaturę, a jego kontrkandydata określił mianem "nieodpowiedzialnego demagoga i złodzieja". W drugiej turze wyborów 4 czerwca 2006 przegrał jednak z Garcią, zdobywając 47,4% głosów poparcia. Jego partia uzyskała natomiast najlepszy wynik w wyborach parlamentarnych, zdobywając 45 mandatów w 120-osobowym Kongresie.
W 2011 stanął do wyborów po raz drugi. W kampanii wyborczej prezentował bardziej umiarkowaną postawę niż cztery lata wcześniej. Ostrzegał prezydenta Chaveza przed mieszaniem się w sprawy wewnętrzne Peru oraz porównywał się do byłego prezydenta Brazylii Luiza Inácio Lula da Silvy, prowadzącego umiarkowaną politykę lewicową. Dalej głosił potrzebę wzmocnienia roli państwa w gospodarce i redystrybucji dochodu narodowego pośród najbiedniejszych, lecz tym razem obiecywał "stopniową zmianę". W sondażach przedwyborczych posiadał ok. 10-punktową przewagę nad rywalami.
W pierwszej turze wyborów 10 kwietnia 2011 zajął pierwsze miejsce z wynikiem 31,7% głosów poparcia. Pokonał Keiko Fujimori (23,6%), byłego premiera Pedra Pabla Kuczynskiego (18,5%) oraz byłego prezydenta Alejandra Toledo (15,6%). W drugiej turze wyborów 5 czerwca 2011 pokonał Keiko Fujimori, zdobywając 51,55% głosów poparcia.
Urząd szefa państwa objął 28 lipca 2011. W przemówieniu inauguracyjnym powtórzył zobowiązania z czasu kampanii wyborczej o redystrybucji dochodu narodowego pośród najbiedniejszych i wzrostu roli państwa w gospodarce, zapewniając jednak przy tym o utrzymaniu zasad wolnego rynku oraz dotychczasowej polityki handlowej. Zapowiedział wzrost płacy minimalnej oraz minimalnej emerytury dla osób powyżej 65 roku życia, a także wprowadzenie podatku dochodowego dla przedsiębiorstw w sektorze górniczym. Zobowiązał się do walki z wykluczeniem społecznym, w tym wzrostu wydatków na cele społeczne. Tego samego dnia zaprzysiężony został jego rząd, w którym stanowisko premiera objął Salomón Lerner Ghitis.

</doc>
<doc id="1397589" url="https://pl.wikipedia.org/wiki?curid=1397589" title="Linia kolejowa nr 106">
Linia kolejowa nr 106

Linia kolejowa nr 106 – jednotorowa, w większości niezelektryfikowana, pierwszorzędna linia kolejowa znaczenia państwowego łącząca stację Rzeszów Główny ze stacją Jasło. Prędkość na linii dochodzi do 100 km/h.
Historia.
PKP mają plany elektryfikacji całej linii kolejowej nr 106 w zamierzeniach inwestycyjnych na lata 2021-2030. Planowana jest również budowa łącznicy Jedlicze - Szebnie, co umożliwi ominięcie Jasła.
Od 1 kwietnia 2010 na całej linii kursowały trzy pary pociągów regio. Dwie pary obsługiwane były przez szynobusy i jedna para przez składy spalinowe. Najczęściej obserwowanym składem była lokomotywa SU42 i jeden wagon 2 klasy. Do 1 stycznia 2011 kursy na odcinku Rzeszów Główny-Jasło zostały zawieszone i realizowane zastępczą komunikacją autobusową. W chwili obecnej na odcinku Rzeszów Główny-Jasło kursują 2 pary pociągów towarowych obsługiwanych przeważnie przez PKP Cargo. Wprowadzenie komunikacji zastępczej związane było z modernizacją linii kolejowej w latach 2011–2013 w ramach Regionalnego Programu Operacyjnego. Prace zostały zakończone w 2014. 9 sierpnia 2016 PKP Polskie Linie Kolejowe S.A. ogłosiły przetarg na remont odcinka Boguchwała - Czudec. Przetarg wygrało konsorcjum firm Swietelsky Rail Polska Sp. z o.o. i Swietelsky Baugesellschaft m.b.H.. Prace na odcinku Boguchwała - Czudec zostały zakończone w 2018. Pieniądze na tę inwestycję pochodziły Regionalnego Programu Operacyjnego województwa podkarpackiego na lata 2014-2020. W ramach tych prac zbudowano nowe przystanki osobowe: Zaborów Błonia, Markuszowa i Jasło Fabryczne.
W sezonach letnich i zimowych do 12 grudnia 2009 na linii kursowały pociągi pospieszne do Warszawy i Katowic zatrzymujące się – oprócz Jasła i Rzeszowa – również w Strzyżowie.
Od rozkładu jazdy 2017/2018 na linii 106 kursuje 6 par pociągów regio spółki Polregio w dni robocze w relacji Rzeszów Główny – Jasło, w tym jedna w wydłużonej relacji do stacji Gorlice oraz jedna para w skróconej relacji Rzeszów Główny - Boguchwała. W dni świąteczne kursują studenckie pociągi "Bieszczadzki Żaczek" do Komańczy i pociąg do Gorlic.
W rozkładzie jazdy 2017/2018 PKP Intercity zrezygnowało z bezpośredniej obsługi trasy Rzeszów Główny – Zagórz. W miejsce pociągów prowadzonych przez spółkę wszedł podwykonawca – SKPL Cargo – która obsługuje odcinek Rzeszów – Zagórz SZT serii SN84.

</doc>
<doc id="1397590" url="https://pl.wikipedia.org/wiki?curid=1397590" title="Tie Break (album)">
Tie Break (album)

Tie Break – debiutancki album grupy Tie Break, wydany w roku 1989. Nagrań dokonano 7 stycznia 1988 w Filharmonii Częstochowskiej.
Twórcy.
Realizacja nagrań: T. Sudnik, A. Puczyński
Projekt graficzny: Tie Break i Mirosław Makowski

</doc>
<doc id="1397591" url="https://pl.wikipedia.org/wiki?curid=1397591" title="Port lotniczy Kijów-Hostomel">
Port lotniczy Kijów-Hostomel

Port lotniczy Hostomel (, ) – lotnisko specjalizujące się w obsłudze samolotów cargo. Położone jest w mieście Hostomel, na przedmieściach Kijowa.
Operacje cargo.
Lotnisko jest własnością firmy Antonow i jest używane przez linie lotnicze Antonov Airlines. Oprócz tego lotnisko obsługuje niektóre samoloty frachtowe, a także wykonuje usługi transportowe oraz celne. Na lotnisku znajduje się posterunek straży granicznej oraz oddział celny.
Lotnisko, mimo statusu prywatnego, współpracuje z innym lotniskiem Kijowa, jakim jest Kijów-Boryspol.
Poligon testowy.
Lotnisko nieopodal miasta Hostomel służy jako główna baza testowa dla samolotów produkowanych przez firmę Antonow. Oprócz tego lotnisko posiada własny warsztat naprawczy oraz specjalnie wydzieloną strefę dla samolotów testowych, a także specjalnie skonstruowane hangary w których przechowywany jest zarówno sprzęt, jak i same samoloty.
Inne zastosowanie.
Obecnie lotnisko posiada także zastosowanie militarne, będąc używane przez Siły Powietrzne Ukrainy oraz wchodzące w skład sił samoloty bojowe oraz transportowe.
W trakcie inwazji na Ukrainę w 2022 roku lotnisko zostało przejściowo opanowane przez siły rosyjskie. W trakcie inwazji doszło m.in. do zniszczenia przez Rosjan znajdującego się na lotnisku największego samolotu świata An-225 Mrija.

</doc>
<doc id="1397592" url="https://pl.wikipedia.org/wiki?curid=1397592" title="Witwatia">
Witwatia

Witwatia - wymarły rodzaj nietoperza. Jej nazwa pochodzi od arabskiego "Wit Wat" oznaczającego duże, trzepoczące skrzydła. Dorastała ona dużych rozmiarów. Znaleziona została w Al Fayyum w Egipcie. Zamieszkiwała te tereny 35 milionów lat temu (późny eocen). Znana jest jedynie z żuchwy i zębów.
Gatunki.
Wyróżnaio się 2 gatunki:

</doc>
<doc id="1397595" url="https://pl.wikipedia.org/wiki?curid=1397595" title="Sycamore Shoals">
Sycamore Shoals

Sycamore Shoals (z ang. „Jaworowe Płycizny”) – historyczna nazwa odcinka rzeki Watauga w pobliżu miejscowości Elizabethton w stanie Tennessee, w USA, gdzie znajdował się bród przez rzekę. Obecnie park stanowy założony w roku 1966.
Amerykańscy osadnicy wznieśli w tym miejscu Fort Watauga. Sędzia Richard Henderson i traper Daniel Boone spotkali się tu z Czirokezami dla zawarcia traktatu, na mocy którego Indianie odstąpili białym ogromny szmat ziemi (ponad połowę dzisiejszego stanu), na którym powstała tzw. Transylvania, kolonia nieuznawana przez władze istniejących kolonii brytyjskich. W roku 1776 oddział czirokeskich wojowników pod wodzą Dragging Canoe - niezadowolonych z transakcji i sprzymierzonych z Brytyjczykami podczas wojny w koloniami - przypuścił atak na osady Watauga i Holston. Osadnicy, ostrzeżeni przez „ukochaną kobietę” Czirokezów Nancy Ward, zdołali na czas przygotować się do obrony. Stoczono dwie bitwy: jedną w pobliżu Long Island na rzece Holston (w dzisiejszym Kingsport), drugą nad Sycamore Shoals koło Fortu Watauga. W kilka lat później Fort Watauga stał się bazą oddziałów ruszających w 1780 roku do bitwy pod Kings Mountain.
Historia.
W roku 1772 pionierzy, którzy osiedli w północno-wschodnim Tennessee (nad brzegami rzek Watauga, Doe, Holston, Nolichucky i w Dolinie Cartera) zebrali się nad Sycamore Shoals, by utworzyć niezależny od Londynu lokalny rząd zwany Związkiem Wataugaskim.
W 1775 zawarto tu porozumienie Czirokezów z przedstawicielami kompanii transylwańskiej, na czele której stał Richard Henderson. Zgodnie z porozumieniem kompania nabyła od Czirokezów ogromny obszar ziemi, składający się z terenów dzisiejszych stanów Kentucky i Tennessee. Z punktu widzenia brytyjskiego prawodawstwa (które zastrzegało pozyskiwanie ziemi od Indian dla rządu) traktat był nielegalny i szybko został unieważniony.
Podczas obrad Dragging Canoe, syn słynnego czirokeskiego wodza Attakullakulli, wystąpił przeciwko sprzedaży ziemi i zerwał z czirokeskim rządem tworząc odrębny szczep o nazwie Czikamauga.
Po dokonaniu zakupu (mimo sprzeciwu innych plemion, jak np. Szaunisów) przez kompanię Hendersona Daniel Boone otrzymał zadanie poszerzenia starej indiańskiej ścieżki wiodącej przez przełęcz Cumberland dla ułatwienia migracji białych osadników do dzisiejszego Kentucky. Szlak otrzymał nazwę „Dzikiej Drogi”.
We wrześniu 1780 roku tzw. „Overmountain Men” zgromadzili się tu by utworzyć oddziały milicji pod wodzą pułkowników Johna Seviera i Izaaka Shelby'ego. W kilka dni później przekroczyły one pasmo Appalachów i pokonały wojska brytyjskie w bitwie pod Kings Mountain, będącej jednym ze zwrotnych punktów amerykańskiej rewolucji.
Park Historyczny.
Obecnie Sycamore Shoals stanowią park stanowy. Zrekonstruowany Fort Watauga znajduje się tuż koło brodu. W rzeczywistości historyczny fort znajdował się około 1200 metrów na południe od tego miejsca. Niektórzy historycy kwestionują tę lokalizację twierdząc, że w dokumentach pełno jest sprzecznych informacji, a na dodatek brak jakichkolwiek dowodów, jak np. znalezisk archeologicznych. Archeolodzy znaleźli wprawdzie ślady jakichś umocniem w pobliżu brodów, ale mógł to być raczej jeden z licznych nadrzecznych blokhauzów niż Fort Watauga. Od zrekonstruowanego fortu, wzdłuż brzegów Watauga River biegnie widowiskowy szlak pieszy.

</doc>
<doc id="1397597" url="https://pl.wikipedia.org/wiki?curid=1397597" title="Zespół Senera">
Zespół Senera

Zespół Senera (dysplazja czołowo-nosowa z poszerzonymi przestrzeniami Virchowa-Robina, ang. "Sener syndrome", "frontonasal dysplasia and dilated Virchow-Robin spaces") – rzadki zespół wad wrodzonych, na którego obraz kliniczny składają się:
Jeden przypadek zespołu opisał Sener w 1994 roku. Dwa dalsze przypadki przedstawili Lynch i wsp. w 2000 roku.

</doc>
<doc id="1397598" url="https://pl.wikipedia.org/wiki?curid=1397598" title="Anthony Charteau">
Anthony Charteau

Anthony Charteau (ur. 4 czerwca 1979 w Nantes) – francuski kolarz szosowy, zawodnik profesjonalnej ekipy Team Europcar. W zawodowym peletonie ściga się od 2001 roku. 
Jego największym sukcesem jak do tej pory jest zwycięstwo w wyścigu Tour de Langkawi rozgrywanym w Malezji w 2007 roku. Ponadto wygrał etap Volta Ciclista a Catalunya i jednodniowy mało znany wyścig we Francji Polynormand. 

</doc>
<doc id="1397599" url="https://pl.wikipedia.org/wiki?curid=1397599" title="V Liceum Ogólnokształcące im. Romualda Traugutta w Radomiu">
V Liceum Ogólnokształcące im. Romualda Traugutta w Radomiu

V Liceum Ogólnokształcące im. Romualda Traugutta w Radomiu – jest publiczną szkołą ponadpodstawową założoną w 1948 roku na bazie Szkoły Ludowej im. Władysława Syrokomli (istniejącej od 1918). Jej pierwszym dyrektorem został Stanisław Zapała.
Absolwentami szkoły są m.in.: bp Adam Odzimek (ur. 1944), siatkarze – Robert Prygiel (ur. 1976), Adrian Stańczak (ur. 1987), Wojciech Żaliński (ur. 1988) oraz raper KęKę (Piotr Siara, ur. 1983).

</doc>
<doc id="1397601" url="https://pl.wikipedia.org/wiki?curid=1397601" title="Obiekty z listy dziedzictwa UNESCO">
Obiekty z listy dziedzictwa UNESCO



</doc>
<doc id="1397602" url="https://pl.wikipedia.org/wiki?curid=1397602" title="Stowarzyszenie Archiwistów Polskich">
Stowarzyszenie Archiwistów Polskich

Stowarzyszenie Archiwistów Polskich (SAP) – założona w 1965 organizacja skupiająca archiwistów w Polsce. Ma siedzibę w Warszawie.

</doc>
<doc id="1397603" url="https://pl.wikipedia.org/wiki?curid=1397603" title="Progressive metal">
Progressive metal



</doc>
<doc id="1397606" url="https://pl.wikipedia.org/wiki?curid=1397606" title="Arambourgiania">
Arambourgiania

Arambourgiania – rodzaj pterozaura pochodzącego z późnej kredy (mastrycht) z Jordanii. Jego rozpiętość skrzydeł wynosiła aż 12 m, co czyniło go jednym z największych przedstawicieli swego rzędu.
Mierząca 63 cm kość tego zwierzęcia została odnaleziona w Jordanii w 1943 i w latach pięćdziesiątych wysłana do Paryża, gdzie została zbadana przez Camille Arambourg (od tego nazwiska wzięła się nazwa rodzajowa zwierzęcia). Mogła być to kość skrzydła, ale uległą zgubieniu. W 1995 David Martill i Dino Frey ponownie odkryli to stworzenie w jordańskich pokładach. Niedługo później badania odlewu gipsowego kości pokazały, że był to pojedynczy kręg szyjny mierzący 75 cm. Całkowitą długość szyi oszacowano więc na 2 m.
Synonimy.
Pierwotna nazwa tego rodzaju, "Titanopteryx", została już wcześniej użyta w stosunku do owada, dlatego też została ona zmieniona na obecną w 1987.

</doc>
<doc id="1397607" url="https://pl.wikipedia.org/wiki?curid=1397607" title="IV symfonia Mendelssohna">
IV symfonia Mendelssohna

IV Symfonia A-dur op. 90, nazywana powszechnie "Włoską" − symfonia napisana przez niemieckiego kompozytora Feliksa Mendelssohna.
Pracę nad dziełem, podobnie jak nad "Szkocką Symfonią" oraz uwerturą "Hebrydy (Grota Fingala)", rozpoczął kompozytor podczas swej podróży po Europie, którą odbył w latach 1829-1831. Inspiracją była barwna atmosfera Włoch. "Symfonia Włoska" skomponowana została ostatecznie w 1833, a po raz pierwszy wykonana 13 maja tegoż roku w Londynie w Królewskiej Filharmonii.
Instrumentacja.
Utwór został napisany na 2 flety, 2 oboje, 2 klarnety, 2 fagoty, 2 rogi, 2 trąbki, kotły i instrumenty smyczkowe.
Części symfonii.
Symfonia składa się z czterech części:
Pierwsza część, mająca formę sonaty, ma charakter radosny. Po niej następuje pełne ekspresji Andante utrzymane w tonacji d-moll, powstałe pod wpływem religijnej procesji, w której uczestniczył kompozytor w Neapolu. Trzecia część to menuet i trio, natomiast finał symfonii (cały napisany w tonacji molowej) wprowadza elementy znane z muzyki tanecznej: rzymskiego saltarello i neapolitańskiej tarantelli.
Zwykle trwa około pół godziny.
Media.
Wykonanie Skidmore College Orchestra Musopen.

</doc>
<doc id="1397609" url="https://pl.wikipedia.org/wiki?curid=1397609" title="Pierwotna karłowatość osteodysplastyczna mikrocefaliczna">
Pierwotna karłowatość osteodysplastyczna mikrocefaliczna

Pierwotna karłowatość osteodysplastyczna mikrocefaliczna (ang. microcephalic osteodysplastic primordial dwarfism) – zespół wad wrodzonych uwarunkowany genetycznie. Dziedziczenie jest autosomalne recesywne. Przyczyną choroby są mutacje w genie "PCNT2" kodującym białko perycentrynę-2. Mutacje w tym samym genie powodują zespół Seckla typu 4, są to zatem schorzenia alleliczne.
Fenotyp.
Na obraz kliniczny zespołu składają się:

</doc>
<doc id="1397611" url="https://pl.wikipedia.org/wiki?curid=1397611" title="Nowa Gwinea Holenderska">
Nowa Gwinea Holenderska

Nowa Gwinea Holenderska () – dawna holenderska posiadłość kolonialna w Nowej Gwinei.
Kolonię wydzielono w 1945 r. z Holenderskich Indii Wschodnich. 
Po uzyskaniu niepodległości przez Indonezję w 1949 r. w rękach Holendrów pozostała jedynie zachodnia część Nowej Gwinei. Holendrzy rozpoczęli przygotowania do uzyskania przez Nową Gwineę niepodległości.
W 1959 r. przeprowadzono wybory lokalne. Nowo wybrany parlament zadeklarował 5 kwietnia 1961 zamiar ogłoszenia pełnej niepodległości do końca dekady. 1 grudnia 1961 wprowadzono oficjalne symbole państwowe.
18 grudnia 1961 Indonezja zaatakowała Nową Gwineę Holenderską. Po trwających prawie rok walkach, oraz negocjacjach prowadzonych przez ONZ, oba państwa 1 października 1962 przekazały sporny region pod tymczasowy zarząd ONZ.
Zgodnie z wcześniejszymi ustaleniami, obywatele byłej Nowej Gwinei Holenderskiej mieli sami zadecydować o przyszłości terytorium. Ponieważ holenderska administracja rozpoczęła emigrację do Holandii, Indonezyjczycy zaczęli wprowadzać do władz lokalnych swoich ludzi na miejsce Holendrów.
1 maja 1963 ONZ zgodnie z porozumieniem oddało władzę rządowi indonezyjskiemu. Dokonała się ostateczna wymiana władz i zdominowany przez Indonezyjczyków lokalny parlament wybrał E. J. Bonaya na gubernatora. Jednocześnie zmieniono nazwę terytorium na Irian Jaya.
W 1969 r. władze indonezyjskie postanowiły ostatecznie anektować dawną Nową Gwineę Holenderską. Przeprowadzono referendum – Akt Wolnego Wyboru. Sposób przeprowadzenia referendum oraz jego oficjalne wyniki spowodowały sprzeciw miejscowej ludności. Rząd indonezyjski uznał jednak referendum za wiążące i włączył terytorium do Indonezji jako prowincję Irian Zachodni.

</doc>
<doc id="1397612" url="https://pl.wikipedia.org/wiki?curid=1397612" title="Aralazhdarcho">
Aralazhdarcho

Aralazhdarcho – rodzaj pterozaura. Jego nazwa pochodzi od miasta Aral oraz od podobieństwa do innego, blisko spokrewnionego z tym rodzajem "Azhdarcho". Gad ten datowany jest na santon i wczesny kampan w późnej kredzie. Jego nieliczne pozostałości odnaleziono w Kazachstanie. Był to fragmenty kręgów szyjnych.

</doc>
<doc id="1397613" url="https://pl.wikipedia.org/wiki?curid=1397613" title="Parafia Narodzenia Pańskiego w Warszawie">
Parafia Narodzenia Pańskiego w Warszawie

Parafia Narodzenia Pańskiego w Warszawie – parafia rzymskokatolicka w Warszawie ustanowiona przy sanktuarium Matki Bożej Ostrobramskiej. Parafia leży na terenie diecezji warszawsko-praskiej, w dekanacie grochowskim, w dzielnicy Praga-Południe.
Historia parafii.
Inicjatywa utworzenia parafii Narodzenia Pańskiego pojawiła się w 1983, kiedy to oddano do użytku duży kompleks mieszkaniowy osiedle Ostrobramska. 25 września 1983 na placu przy ulicy Jubilerskiej odprawiono pierwszą mszę świętą dla mieszkańców osiedla. 20 listopada 1983 odbyła się intronizacja krzyża świętego i poświęcenie placu pod kościół. 16 listopada 1984 poświęcono prowizoryczny budynek katechetyczny na placu parafialnym. 16 listopada 1985 wmurowano pod budowę kościoła trzy kamienie węgielne z Betlejem, Watykanu i Wilna. 7 maja 1987 prymas Józef Glemp poświęcił trzy dzwony o imionach: Jan Paweł II, Józef (od prymasa Glempa) i Zenon (od ks. proboszcza Zenona Majchera - "urodzony 23. lipca 1940 r. - zmarł 18 grudnia 2014 r."). 16 listopada 1994 Najświętszy Sakrament został oficjalnie przeniesiony do górnego kościoła, pozostaje tam do dzisiaj.
W dniach 7-8 października 1995 odbyła się pierwsza wizytacja kanoniczna parafii dokonana przez Ordynariusza Diecezji Warszawsko-Praskiej bpa Kazimierza Romaniuka. 15 grudnia 1997 podpisano dekret ustanowienia przy kościele pw. Matki Bożej Ostrobramskiej, w parafii Narodzenia Pańskiego w Warszawie, Sanktuarium ku czci Matki Boskiej Ostrobramskiej. 16 listopada 2004 abp Sławoj Leszek Głódź poświęcił krzyż - pomnik na 25-lecie pontyfikatu Jana Pawła II i 20-lecie Parafii.
Opis Sanktuarium Matki Bożej Ostrobramskiej.
Ołtarz Sanktuarium Matki Bożej Ostrobramskiej opiera się na podstawie mającej w swoim kształcie literę M z relikwiami św. Faustyny Kowalskiej, Apostołki Miłosierdzia. Obok z prawej strony znajduje się pulpit, a z lewej przyścienna ambona.
12 elementów podstawowych konstrukcji nawy głównej stanowi zasadniczą podporę świątyni. Jest to odniesienie do dwunastu apostołów, którzy stali się fundamentem całego Kościoła. Świątynia, zbudowana na planie krzyża, jest budowlą jednonawową z wnękami absydowymi oraz transeptem mieszczącym dwie kaplice.

</doc>
<doc id="1397615" url="https://pl.wikipedia.org/wiki?curid=1397615" title="Zirka Kropywnycki">
Zirka Kropywnycki

Zirka Kropywnycki (ukr. Футбольний клуб «Зірка» Кропивницький, "Futbolnyj Kłub „Zirka” Kropywnyćkyj") – ukraiński klub piłkarski z siedzibą w Kropywnyckim. Założony w roku 1911 jako Elworti Jelisawetgrad.
Do listopada 2018 występował w rozgrywkach ukraińskiej Perszej Lihi.
Historia.
Chronologia nazw:
Zespół został założony w 29 października roku 1911 jako Elworti Jelisawetgrad. W 1922 zmienił nazwę na Czerwona Zirka Jelisawetgrad. Klub brał udział w rozrywkach piłkarskich byłego ZSRR.
Od początku rozrywek w niezależnej Ukrainie klub występował w Przejściowej Lidze. W sezonie 1993/94 klub awansował do Pierwszej Lihi, a w następnym sezonie 1994/95 do Wyższej Lihi. Po sezonie 2003/04 klub spadł do Pierwszej Lihi, ale był zdegradowany do Drugiej Lihi. Zespół jeszcze dwa sezony występował w Drugiej Lidze. Po zakończeniu rozgrywek w sezonie 2005/06 klub zrezygnował z rozgrywek piłkarskich. Latem 2006 roku klub pozbawiono statusu profesjonalnego.
W 2007 klub występował w rozgrywkach Mistrzostw Ukrainy spośród zespołów amatorskich.
15 lipca 2008 roku Zirka odrodziła się dzięki temu, że klub Olimpik Kirowohrad zmienił nazwę na „Zirka”. Również klub otrzymał możliwość występów na szczeblu profesjonalnym.
Od sezonu 2016/17 do 2017/18 występował w Premier Lidze, a potem w Pierwszej lidze.
16 lutego 2019 klub ogłosił o rezygnacji z dalszych rozgrywek w Pierwszej Lidze.

</doc>
<doc id="1397616" url="https://pl.wikipedia.org/wiki?curid=1397616" title="Paul Sébillot">
Paul Sébillot

Paul Sébillot (ur. 6 lutego 1843 w Matignon, Côtes-d’Armor, Francja, zm. 23 kwietnia 1918 w Paryżu) – francuski folklorysta, malarz i pisarz.

</doc>
<doc id="1397617" url="https://pl.wikipedia.org/wiki?curid=1397617" title="Araripesaurus">
Araripesaurus

Araripesaurus – rodzaj pterozaura. Jest to pierwszy gad z tego rzędu ze sławnej formacji Santana znajdującej się w Brazylii. Nazwany został od fragmentów dłoni i skrzydeł, których rozpiętość szacuje się na 2 m. Żył we wczesnej kredzie.
Gatunki.
W rodzaju tym wyróżnia się tylko 1 gatunek:

</doc>
<doc id="1397618" url="https://pl.wikipedia.org/wiki?curid=1397618" title="Gardenia (zespół muzyczny)">
Gardenia (zespół muzyczny)

Gardenia – polska zespół rockowy istniejący z przerwami od roku 1987. Wydał sześć płyt.
Historia działalności zespołu.
Zespół powstał w kwietniu 1987 w Warszawie z inicjatywy wokalisty i autora tekstów Radosława Nowaka i gitarzysty Alka Januszewskiego. Muzyka zespołu łączyła inspiracje psychodelią lat 70. oraz brzmienie nowej fali lat 80.
W 1988 przebojem (m.in. w Rozgłośni Harcerskiej) stała się piosenka "Papierosy i zapałki" z depresyjnym tekstem. W 1988 ukazał się debiutancki album "Gardenia". Na przełomie lat 80. i 90. zespół zdobył popularność w warszawskich klubach, występował też w gdyńskiej Nowej Scenie oraz na festiwalu w Jarocinie (1989) jako gość Armii. Po reedycji debiutanckiej płyty w 1993 zespół wystąpił m.in. na festiwalu w Jarocinie, nagrywał też teledyski.
W kolejnych latach zespół działał z mniejszą intensywnością. Dopiero w roku 2000 ukazał się drugi album grupy "Halucynacje", w składzie: Alek Januszewski – gitara, instrumenty klawiszowe; Radek Nowak – śpiew; Marek Kanclerz – perkusja; Wojtek Szewko i Przemek Wójcicki – gitara basowa; Jurek Wołochowicz – wiolonczela. Album "III" grupa wydała w 2006, w skład zespołu wchodzili: Alek Januszewski, Radek Nowak, Marek Kanclerz i Stach Porczyk.
W 2015 roku, zespół wydał czwartą płytę zatytułowaną "Niebo", nagraną w składzie: Aleksander Januszewski – gitary, Radosław Nowak – śpiew, Stanisław Porczyk – gitara basowa, Mariusz Radzikowski – perkusja i Konrad Wantrych – instrumenty klawiszowe. W 2018 roku wydana została płyta "Czarny Gotyk", na której grali: Aleksander Januszewski – gitary, Radosław Nowak – śpiew, Michał Zawadzki – gitara basowa, Karol Gadzało - kontrabas, Mariusz Radzikowski – perkusja, Karol Gołowacz - sax i Mirosław Gil - gitara. W 2019 roku Gardenia wydała składankę "Neony-Twarze-Samochody".
Skład.
Pierwszy skład zespołu:

</doc>
<doc id="1397619" url="https://pl.wikipedia.org/wiki?curid=1397619" title="Blái Hnötturinn">
Blái Hnötturinn

Blái Hnötturinn – album islandzkiego zespołu múm. Jest to soundtrack skomponowany dla dziecięcej sztuki teatralnej "Blái Hnötturinn" ("Niebieska Planeta") autorstwa Andri Snær Magnasona. Cały zysk został przekazany Międzynarodowemu Ruchowi Czerwonego Krzyża i Czerwonego Półksiężyca.

</doc>
<doc id="1397620" url="https://pl.wikipedia.org/wiki?curid=1397620" title="Zespół Rutherfurd">
Zespół Rutherfurd

Zespół Rutherfurd (ang. Rutherfurd syndrome) – rzadki zespół wad wrodzonych, występujący rodzinnie. Znany jest z opisu Margaret Rutherfurd z 1931 roku. Na fenotyp schorzenia składały się dystrofia rogówki, zmętnienie rogówki i przerost dziąseł. Rodzina opisana w 1931 roku została ponownie przebadana w 1966.

</doc>
<doc id="1397621" url="https://pl.wikipedia.org/wiki?curid=1397621" title="Wskaźnik koncentracji HHI">
Wskaźnik koncentracji HHI



</doc>
<doc id="1397622" url="https://pl.wikipedia.org/wiki?curid=1397622" title="Prywatne Muzeum Literatury im. Władysława Reymonta w Bielsku-Białej">
Prywatne Muzeum Literatury im. Władysława Reymonta w Bielsku-Białej

Prywatne Muzeum Literatury im. Władysława Reymonta – prywatne muzeum znajdujące się w Bielsku-Białej, przy ul. Pankiewicza 1 na Starym Mieście. Zostało utworzone w 1989 r. i od początku jest prowadzone przez Tadeusza Modrzejewskiego. Zgromadzone są w nim ręcznie przepisywane i ilustrowane przez właściciela, dzieła klasyków literatury polskiej, a także pamiątki związane z historią polskiej literatury.
Dotychczas Modrzejewski przepisał i zilustrował ponad sto dzieł, takich jak "Chłopi", "Pan Tadeusz", "Trylogia" H. Sienkiewicza i inne.
Od początku działalności, muzeum odwiedziło ponad 80 tys. gości (stan na wrzesień 2007), w tym największe sławy polskiej scena artystycznej (m.in. Daniel Olbrychski), prawnukowie Władysława Reymonta, a także goście Chin, Singapuru, Chile itd. Z Tadeuszem Modrzejewskim nawiązała kontakt również kanadyjska "The Reymont Foundation" ("Fundacja Rejmontowska"), z rąk której otrzymał tytuł Honorowego Członka fundacji.
Jesienią 2010 r., ze względu na wielkie kłopoty finansowe, fatalne warunki mieszkaniowe i brak wsparcia ze strony władz miasta, muzeum zostało na kilka tygodni zamknięte, a Modrzejewski planował wyprowadzkę. Ostatecznie uznał jednak, że "nie może zdradzić Reymonta" i placówkę reaktywowano.

</doc>
<doc id="1397624" url="https://pl.wikipedia.org/wiki?curid=1397624" title="Mistrzostwa Świata w Piłce Nożnej 2006 (eliminacje strefy UEFA)/Grupa 7">
Mistrzostwa Świata w Piłce Nożnej 2006 (eliminacje strefy UEFA)/Grupa 7

Eliminacje do Mistrzostwa Świata w Piłce Nożnej 2006 w strefie UEFA rozegrane zostały w grupach systemem każdy z każdym, mecz i rewanż. W grupie 7 znalazły się następujące drużyny:
Bezpośredni awans na mundial uzyskała reprezentacja Serbii i Czarnogóry, natomiast do baraży trafili Hiszpanie.
Tabela.
Grupa 7:

</doc>
<doc id="1397627" url="https://pl.wikipedia.org/wiki?curid=1397627" title="Dyskografia The White Stripes">
Dyskografia The White Stripes

Dyskografia amerykańskiej grupy muzycznej The White Stripes. Poniższa lista obejmuje sześć albumów studyjnych, dwa minialbumy, jeden wideogram, dwadzieścia sześć singli oraz piętnaście teledysków.

</doc>
<doc id="1397629" url="https://pl.wikipedia.org/wiki?curid=1397629" title="Kodeks 056">
Kodeks 056

Kodeks 056 (Gregory-Aland no. 056), O7 (von Soden) – grecki kodeks uncjalny Nowego Testamentu, pisany na pergaminie. Paleograficznie datowany jest na X wiek.
Opis.
Kodeks stanowiony jest przez 381 pergaminowych kart (29,8 na 23,3 cm), z tekstem Dziejów Apostolskich, Listów powszechnych i Listów Pawła. Tekst pisany jest w jednej kolumnie na stronę, 40 linijek w kolumnie. Zawiera Prolegomenę i "Życie św. Longina" na dwóch kartach (karty 380-381). Zawiera komentarz Ekumeniusza oraz katena innych ojców Kościoła.
Tekst.
Grecki tekst kodeksu przekazuje Tekst bizantyński. W Listach powszechnych dochodzi do głosu element obcy dla tradycji bizantyńskiej (10-20%). Kurt Aland zaklasyfikował go do Kategorii V.
Nie zawiera tekstu Dz 8,37.
Historia.
Początkowo przechowywany był w Wielkiej Ławrze na Górze Athos. Od XVII wieku we Francji, stał się częścią kolekcji "Fonds Coislin". Pierwszy opis rękopisu pochodzi od Bernarda de Montfaucon w 1715 roku. Badał go Wettstein. Aż do końca XIX wieku bywał błędnie klasyfikowany jako minuskuł, pod numerem 16a. C.R. Gregory zaliczył go do majuskułów. W 1908 roku dał mu siglum 056.
Obecnie kodeks przechowywany jest w Francuskiej Bibliotece Narodowej (Coislin Gr. 26) w Paryżu.

</doc>
<doc id="1397630" url="https://pl.wikipedia.org/wiki?curid=1397630" title="Herb powiatu lubartowskiego">
Herb powiatu lubartowskiego

Herb powiatu lubartowskiego - przedstawia na tarczy dwudzielnej w słup w polu prawym czerwonym połuorła srebrnego ze złotym dziobem, szponami i takąż koroną na głowie. W polu lewym błękitnym połulampart srebrny.
Herb został ustanowiony przez Radę Powiatu 23 października 2006 r.
Autorem koncepcji herbu jest Henryk Seroka, zaś opracowanie plastyczne wykonał Dariusz Dessauer.

</doc>
<doc id="1397631" url="https://pl.wikipedia.org/wiki?curid=1397631" title="Mokrzyca (strumień)">
Mokrzyca (strumień)

Mokrzyca – strumień długości około 4 km w północnej części Wrocławia. Początek swój bierze w rejonie ulic Ługowej, Ałunowej i Kątowej na północ od Poświętnego, na pograniczu z Polanowicami. Kieruje się na zachód, przecinając ul. Żmigrodzką, następnie wzdłuż południowej granicy osiedla Widawa kieruje się ku Lipie Piotrowskiej; tam przecina ul. Pełczyńską (w rejonie skrzyżowania z ul. Tymiankową) oraz biegnącą wzdłuż Pełczyńskiej linię kolejową do Poznania, po czym kończy swój bieg w sieci rowów melioracyjnych na polu irygacyjnym między Świniarami a Rędzinem.
Przed uporządkowaniem w XIX i XX stuleciu biegu rzeki Odry w okolicach Wrocławia, wymuszonym m.in. narastającymi potrzebami żeglugowymi, Mokrzyca płynąca jednym z licznych w tym rejonie koryt powodziowych rzek Odry i Widawy kończyła swój bieg wcześniej, w meandrującej między Różanką a Polanowicami Odrze. Od około połowy XIX wieku, kiedy starorzecze Odry zanikło i kiedy wytyczono w najbliższej okolicy sztuczny strumień Trzciana, bieg Mokrzycy ustalony został w obecnym kształcie. Do roku 1945 strumień ten nosił nazwę "Burgweider Westgraben", czyli "Rów Polanowicki", ("Burgweide-West" to niemiecka nazwa wsi, która dziś znana jest jako wrocławskie osiedle Polanowice).

</doc>
<doc id="1397632" url="https://pl.wikipedia.org/wiki?curid=1397632" title="Beipiaopterus">
Beipiaopterus

Beipiaopterus – rodzaj pterozaura. Zalicza się go do rodziny Ctenochasmatidae z formacji Yixian z barrema, z wczesnej kredy, znajdującej się w okolicy miasta Beipiao w Chinach. Od tego też miasta pochodzi nazwa rodzajowa "Beipiaopterus" ("skrzydło z Beipiao"). Jedyny gatunek znany jest z części kręgu, całego skrzydła i obu tylnych łap. Rozpiętość skrzydeł wynosiła 1,5 metra.

</doc>
<doc id="1397633" url="https://pl.wikipedia.org/wiki?curid=1397633" title="Ulica Żmigrodzka we Wrocławiu">
Ulica Żmigrodzka we Wrocławiu

Ulica Żmigrodzka – jedna z głównych tras wylotowych z Wrocławia na północ, w kierunku Trzebnicy, Żmigrodu i Poznania, przedłużenie ulicy Trzebnickiej. Na odcinku od węzła autostradowego "Wrocław Północ" (AOW) do węzła z obwodnicą śródmiejską (ulice Jana Nowaka-Jeziorańskiego oraz Ryszarda Kuklińskiego) stanowi fragment drogi krajowej nr 5 i europejskiej E261. Przed reformą sieci drogowej w lutym 1986 roku ulica na całej długości stanowiła część drogi państwowej nr 40 i drogi międzynarodowej E83.
Zaczyna się przy mostach Trzebnickich, gdzie do początków XX wieku znajdowała się północna granica miasta i po ok. 3,5 km przechodzi w swoje przedłużenie, ul. Sułowską. Pod nazwami "Trebnitzer Chaussee", "Hauptstraße" i "Trachenberger Straße" już od lat 80. XIX wieku zabudowywana była zakładami przemysłowymi. Zabudowa ta utrzymała się głównie po wschodniej stronie ulicy, bowiem po stronie zachodniej wzdłuż ul. Żmigrodzkiej, niemal na całej jej długości, ułożono tory utworzonej w 1899 wrocławsko-trzebnickiej kolei wąskotorowej. Powstawały wzdłuż Żmigrodzkiej oraz przy jej przecznicach m.in. cegielnie, gorzelnie, mleczarnie, zakłady naczyń emaliowanych, odlewnia żeliwa (przy Kępińskiej). W połowie długości ulicy Żmigrodzkiej przecina ją normalnotorowa linia kolejowa, obecnie bardzo rzadko, ale niegdyś znacznie częściej wykorzystywana północna obwodnica towarowa Wrocławia, przy której oprócz zakładów przemysłowych znajdowała się stacja Wrocław-Różanka umożliwiająca przeładunek towarów między kolejami wąskotorowymi a normalnotorowymi.
Kilkanaście lat po likwidacji połączenia wąskotorowego z Wrocławia do Trzebnicy, które nastąpiło w 1967 roku, na miejscu torowiska wąskotorowego położono wydłużoną do skrzyżowania z ul. Paprotną dwutorową linię tramwajową, której inauguracja nastąpiła w roku 1984. Kilka lat później, ok. 1990 roku, od skrzyżowania ul. Żmigrodzkiej z ul. Kamieńskiego przeprowadzono łącznik z mostem Osobowickim – przecinającą dawne ogródki działkowe dwupasmową ulicę (z dwutorową linią tramwajową), niegdyś krótką „ślepą” uliczkę dojazdową do dawnego folwarku, ulicę Bałtycką (do 1945 roku – "Gartenstraße").
Oprócz różnych zakładów przemysłowych i obiektów komunikacyjnych, przy ul. Żmigrodzkiej znajdowały się również nieliczne domy mieszkalne, obiekty handlowe, ogrody, a także obiekty rekreacyjne, m.in. istniejące na początku XX wieku pod numerem 225 "Etablissement" ogrodowe Roberta Willerta oraz wybudowany w 1930 roku tor kolarski pod numerem 241.
Po roku 1945 znaczna część zakładów przemysłowych położonych wzdłuż tej ulicy zmieniła swój profil produkcji albo uległa likwidacji, powstały też nowe zakłady. Jednym z największych jest „Fagor-Mastercook” (w I połowie XX wieku fabryka "Knauth", potem od 1946 r. Odlewnia Żeliwa i Metali, później Wytwórnia Naczyń Emaliowanych, od 1962 r. Wrocławskie Zakłady Metalurgiczne „Wrozamet”), a także Zakłady Piekarniczo-Ciastkarskie „Mamut”, przeniesione w roku 2007 z ul. Sienkiewicza.
W roku 2007 zakończono przebudowę półtorakilometrowego odcinka ul. Żmigrodzkiej pomiędzy Bałtycką a Paprotną, dzięki czemu stanowi ona tu dwujezdniową arterię z dwutorową linią tramwajową w pasie zieleni rozgraniczającym jezdnie.

</doc>
<doc id="1397637" url="https://pl.wikipedia.org/wiki?curid=1397637" title="Aleksander Soliński">
Aleksander Soliński

Aleksander Soliński, "Mrówka", "Albatros", "Kobuz Ojciec" (ur. 9 sierpnia 1914 w Warszawie, zm. 17 kwietnia 1989 tamże) – instruktor harcerski, harcmistrz, dowódca plutonu w baonie „Wigry”, nauczyciel i wychowawca młodzieży, działacz turystyczny i krajoznawca.
Życiorys.
Dzieciństwo i młodość.
Urodził się w Warszawie, wychował na warszawskiej Pradze, gdzie ukończył Gimnazjum im. Roeslerów. W marcu 1929 wstąpił do Związku Harcerstwa Polskiego zasilając szeregi 49 Warszawskiej Drużyny Harcerskiej, w której był zastępowym. W tym samym roku złożył przyrzeczenie harcerskie. Od 1932 do 1934 pełnił funkcje zastępowego w 12 WDH, a od 1934 – przybocznego w 78 Warszawskiej Drużynie Harcerskiej im. Króla Władysława Jagiełły działającej w Szkole Powszechnej nr 30 przy ul. Kawęczyńskiej 2. Następnie po powrocie ze służby w wojsku – od czerwca 1938 do sierpnia 1939 – był jej drużynowym.
II wojna światowa.
W okresie okupacji hitlerowskiej 1939–1944 organizował działania konspiracyjnego harcerstwa na Targówku Przemysłowym i Pradze. Mieszkając na Targówku Przemysłowym, w październiku 1939 sformował drużynę spośród chłopców z tego rejonu miasta, wśród nich harcerzy z 95 WDH działającej przy szkole powszechnej przy ul. Oszmiańskiej. Dopiero w drugiej połowie 1941 połączył się z macierzystą 78 WDH, używającą konspiracyjnego kryptonimu „78 Czambuł Żółtej Ordy” i szaroszeregowego oznaczenia CP-100, a później, w Bojowych Szkołach – BS-PR-100.
Uczestniczył w akcjach małego sabotażu organizacji „Wawer” (m.in. rozklejanie ulotek), uczestniczył w szkoleniach strzeleckich „Wiarus” i klasy „A”. Był absolwentem II turnusu Szkoły Podchorążych Rezerwy Piechoty „Agricola”.
9 sierpnia 1942 poślubił Halinę Raczyńską, harcerkę przedwojennej 21 WŻDH i konspiracyjnej 78 WŻDH, późniejszą łączniczkę batalionu „Wigry”. 24 grudnia 1942 po ukończeniu konspiracyjnego kursu podharcmistrzowskiego, rozkazem Naczelnika Szarych Szeregów, otrzymał stopień podharcmistrza.
W styczniu 1944 drużynę BS-PR-100 włączono, jako III pluton kompanii „Edward”, do batalionu harcerskiego Wigry. Aleksander Soliński został dowódcą tego plutonu. Wraz z nim walczył w powstaniu warszawskim na Starym Mieście, a po jego upadku przeszedł kanałami do Śródmieścia.
Działalność społeczna.
Po wyzwoleniu pomaga przy organizowaniu Ośrodka Harcerskiego Osowiec (Hufiec Grodzisk Mazowiecki), gdzie pełnił funkcję Kierownika Kursu Zastępowych. We wrześniu 1945 reaktywował 78 Warszawską Drużynę Harcerską i prowadził ją do rozwiązania ZHP w 1950, a następnie w latach 1956–1958. W 1958 założył 260 WDH (od 1961 – Szczep 260 Warszawskich Drużyn Harcerskich i Zuchowych) przy Szkole Podstawowej nr 50 przy ul. Jagiellońskiej, którą prowadził przez prawie 30 lat. W szczepie zorganizował jedyną w Warszawie harcerską orkiestrę dętą. W czasie pełnienia funkcji instruktorskich w ZHP Aleksander Soliński był Społecznym Inspektorem Ruchu Drogowego i prowadził Koło Młodzieżowej Służby Ruchu (MSR). Koło to w roku szkolnym 1971/72 zdobyło I miejsce i Puchar Przechodni w konkursie „Bezpieczeństwo dziecka na drodze”. Przeszkolonych zostało ponad 100 harcerzy, a ponad 500 uczniów szkoły uzyskało karty rowerowe. Podczas rajdów, obozów i biwaków inspirował harcerzy ze szczepu do wyszukiwania i gromadzenia ciekawych pamiątek historycznych, które gromadzono w izbie harcerskiej – ocenianej jako jedną z najlepszych w Warszawie, inspirował też działalność turystyczno-krajoznawczą, propagując m.in. rajdy szlakami walk oręża polskiego. Od 1975 w ramach akcji gazety „Express Wieczorny” – „Nie jesteś sam” Szczep 260 WDHiZ pod jego kierownictwem opiekował się dziećmi ociemniałymi w Laskach k. Warszawy.
Pełnił wiele funkcji w hufcach praskich ZHP, m.in. w latach 1945–1947 – członka komendy Hufca Warszawa Praga i kierownika wydziału szkoleniowego hufca, 1958–1960 – namiestnika drużyn młodszych Hufca Praga Centralna. W 1959 otrzymał stopień harcmistrza, a w 1986 Odznakę Wzorowego Drużynowego Hufca.
Praca zawodowa.
Początkowo pracował jako urzędnik, później jako kierownik szkolnej świetlicy, a po ukończeniu Zaocznego Studium Nauczycielskiego (1959) jako nauczyciel w szkołach podstawowych na warszawskiej Pradze-Północ, gdzie nauczał geografii i zajęć praktyczno-technicznych (ZPT); ostatnio w Szkole Podstawowej nr 50 przy ul. Jagiellońskiej 7.
Aleksander Soliński zmarł 17 kwietnia 1989, w wieku 75 lat i został pochowany na cmentarzu Bródnowskim w kwaterze 83D-4-16. W uznaniu zasług władze Warszawy na wniosek Komendy Hufca ZHP Warszawa Praga Północ nadały jego imię jednej z ulic na Zaciszu.
Odznaczenia i wyróżnienia.
Za działalność społeczną został odznaczony wieloma medalami i odznaczeniami państwowymi m.in.:
Ponadto za wybitne osiągnięcia w pracy dydaktycznej i wychowawczej został wyróżniony Nagrodą II Stopnia Ministra Oświaty i Wychowania (1972)

</doc>
<doc id="1397638" url="https://pl.wikipedia.org/wiki?curid=1397638" title="Miopatia tubylczych Amerykanów">
Miopatia tubylczych Amerykanów

Miopatia tubylczych Amerykanów (ang. Native American myopathy) – rzadka choroba przypuszczalnie uwarunkowana genetycznie. Opisana została u Indian Lumbee zamieszkujących dolinę rzeki Lumbee w południowo-środkowej części Karoliny Północnej. Przodkami tego plemienia, liczącego około 30 000 ludzi, byli Indianie i angielscy koloniści. Stewart i wsp. opisali w 1988 roku sześcioro dzieci z wrodzoną wiotkością, rozszczepem podniebienia i wadami wrodzonymi kośćca (kifoza, wady mostka) i złośliwą hipertermią. Choroba wymaga różnicowania z zespołem Kinga-Denborougha.

</doc>
<doc id="1397640" url="https://pl.wikipedia.org/wiki?curid=1397640" title="Marksizm analityczny">
Marksizm analityczny

Marksizm analityczny – styl w filozofii anglojęzycznej i w naukach społecznych w latach 80., który charakteryzował się "jasnym i rygorystycznym myśleniem o kwestiach, które są zwykle zakryte mgłą ideologiczną". "Marksisci analityczni" zajmowali się krytycznym czytaniem dzieł Marksa, nie sytuując się w żadnej z klasycznych teorii interpretacyjnych. Jedną z głównych cech filozoficznych ruchu było odrzucenie elementów heglowskich zwykle wiązanych z marksizmem. Główni przedstawiciele tej nieformalnej grupy to G.A. Cohen, John Roemer, Jon Elster, Adam Przeworski, Erik Olin Wright, Philippe van Parijs i Robert-Jan van der Veen. Stałymi elementami metodologicznymi obecnymi w pismach tzw. "Grupy wrześniowej" (składającej się ze wspomnianych autorów) był indywidualizm metodologiczny oraz racjonalność (przy wykorzystaniu narzędzi stworzonych przez teorię racjonalnego wyboru). 
Początki działalności Grupy wrześniowej związane są z publikacją książki G. A. Cohena poświęconej obronie teorii historii Karola Marksa, w 1978. Cohen broni marksizmu bliskiego ideom Drugiej Międzynarodówki, kładąc nacisk na pojęcia bazy i nadbudowy, do których dodaje zasadę zwaną "tezą rozwojową" ("development thesis": siły produkcyjne mają tendencję do rozwijania się poprzez historię, zob. s. 30) i tezą racjonalności ("rationality thesis": rozwój sił produkcyjnych idzie w parze z wymaganiami racjonalności). Racjonalność gra u Cohena rolę centralną w rozumieniu ludzkiej natury, jej charakter nie jest jednak w pełni wyjaśniony. Marksizm analityczny miał odtąd na celu bardziej szczegółowe opisanie tego problemu.

</doc>
<doc id="1397641" url="https://pl.wikipedia.org/wiki?curid=1397641" title="Vector Markup Language">
Vector Markup Language

Vector Markup Language (w skrócie VML) – język z rodziny XML służący do generowania grafiki wektorowej stworzony przez Microsoft. Został zgłoszony do W3C jako standard w 1998 przez takie firmy jak Microsoft, czy Macromedia. W tym samym czasie do "W3C" został zgłoszony przez Adobe i "Sun" także inny język generowania grafiki wektorowej z przeznaczeniem do wykorzystywania na stronach internetowych - PGML.
W wyniku prac standaryzacyjnych "W3C" powstał format SVG
Jako twórca "VML", Microsoft wykorzystuje go do zapisywania grafiki przez większość aplikacji w pakiecie Microsoft Office od wersji "Microsoft Office 2000" oraz wyświetlania grafiki w przeglądarce Internet Explorer od wersji "5.5".
Do wersji IE8 aby umożliwić wyświetlanie grafiki wektorowej wymagane było użycie "VML". Projekt Google Maps, wykorzystywał "VML" do wyświetlania mapek, gdy był uruchamiany na przeglądarkach z rodziny Internet Explorer. Od wersji IE9 (według serwisu Can I use) przeglądarka Internet Explorer obsługuje już SVG.
Według dokumentacji Microsoft język "VML" nie jest już wspierany, nie będzie działał w przeglądarce Internet Explorer 10 w trybach "Interoperable quirks mode" oraz "IE10 standards mode". Według Can I use wsparcie przeglądarek dla SVG obejmuje 95.63% wszystkich przeglądarek używanych przez użytkowników, dlatego gdy aplikacje nie muszą wspierać przeglądarki IE8 można zastąpić "VML" językiem SVG.
Przykład.
Poniższy przykład kodu wyświetli wypełnioną niebieską elipsę (przykład pochodzi z angielskiej Wikipedii).
&lt;v:oval style="position:absolute; left:0; top:0;
 width:100px; height:50px" 
 fillcolor="blue" /&gt;
Odpowiednik kodu takiego samego obrazka w "SVG":
&lt;ellipse cx="50" cy="25" rx="50" ry="25" fill="blue"/&gt;

</doc>
<doc id="1397642" url="https://pl.wikipedia.org/wiki?curid=1397642" title="Lourdes Flores">
Lourdes Flores

Lourdes Flores Nano (ur. 7 października 1959 w Limie), peruwiańska polityk i prawniczka, liderka Chrześcijańskiej Partii Ludowej i jej koalicji wyboczej "Jedność Narodowa", kandydatka w wyborach prezydenckich w 2001 oraz w 2006.
Edukacja.
Studiowała prawo na Pontificia Universidad Católica del Perú oraz w "Instituto de Empresa" w Madrycie. Jako prawnik specjalizuje się w prawie cywilnym i biznesowym. Jest również wykładowcą prawa handlowego na " Pontificia Universidad Católica del Perú" oraz "Universidad de Lima".
Kariera polityczna.
W wieku 18 lat Flores wstąpiła do Chrześcijańskiej Partii Ludowej ("Partido Popular Cristiano"). Była asystentką ministra sprawiedliwości, Eliasa Larosy. W 1990 została wybrana w skład Kongresu Republiki jako deputowana chadecji z Limy. W kwietniu 1992 protestowała przeciw zamachowi stanu prezydenta Alberto Fujimori i zamknięciu parlamentu. Organizowała spotkania kongresmenów we własnym domu. W 1995 uzyskała reelekcję w wyborach do nowego kongresu, w którym zasiadała do lipca 2000.
W 2000 Lourdes Flores utworzyła i stanęła na czele prawicowej koalicji wyborczej "Jedność Narodowa" ("Unidad Nacional"). W 2001 wzięła udział w wyborach prezydenckich. Przez większość kampanii wyborczej zajmowała w sodażach drugie miejsce, za Alejandro Toledo. Straciła jednak znaczne poparcie, po tym jak jej ojciec nazwał Toledo "gwanako", co w potocznym języku jest obelgą przeciw ludności pochodzenia indiańskiego (Toledo jest pół-Indianinem). Ostatecznie wyborach 8 kwietnia 2001 Flores zajęła trzecie miejsce z wynikiem 24,3% głosów, za Alanem Garcíą (25,8%) i Alejandro Toledo (36,5%).
Po porażce Lourdes Flores i "Jedność Narodowa" pozostała w opozycji w stosunku do rządu prezydenta Toledo. W 2006 ponownie wzięła udział w wyścigu prezydenckim. W wyborach 9 kwietnia 2006 zajęła kolejny raz trzecie miejsce z wynikiem 23,8% głosów, za Alanem Garcíą (24,3%) oraz Ollantą Humalą (30,6%). Wybory w drugiej turze wygrał Alan García.

</doc>
<doc id="1397643" url="https://pl.wikipedia.org/wiki?curid=1397643" title="Kodeks 057">
Kodeks 057

Kodeks 057 (Gregory-Aland no. 057); α 1012 (von Soden) – grecki kodeks uncjalny Nowego Testamentu, paleograficznie datowany na IV/V wiek. Przechowywany jest w Berlinie. 
Opis.
Kodeks stanowiony jest przez fragment 1 pergaminowej karty, o około 9 cm długości i 13 cm szerokości. Zawiera fragmenty tekstu Dziejów Apostolskich 3,5-6.10-12. Tekst jest pisany w dwóch kolumnach na stronę, 27 linijek w kolumnie, 13-15 liter w linijce. Litery są niewielkie, mają ok. 2 mm wysokości. 
Grecki tekst kodeksu reprezentuje aleksandryjską tradycję tekstu. Jest na tyle dobry, że Aland pomimo jego fragmentaryczności zaklasyfikował go do kategorii I. 
Gregory datował fragment na IV wiek, INTF datuje na IV lub V wiek. 
Na listę rękopisów Nowego Testamentu wciągnął go Gregory i oznakował przy pomocy siglum Tt. Gregory w roku 1908 nadał mu siglum 057. 
Obecnie kodeks przechowywany jest w Staatliche Museen (P. 9808) w Berlinie. 

</doc>
<doc id="1397644" url="https://pl.wikipedia.org/wiki?curid=1397644" title="Muzeum Literatury w Bielsku-Białej">
Muzeum Literatury w Bielsku-Białej



</doc>
<doc id="1397646" url="https://pl.wikipedia.org/wiki?curid=1397646" title="Złodziej dzieci">
Złodziej dzieci

Złodziej dzieci (tytuł oryg. "Il ladro di bambini", 1992) – fabularny film obyczajowy w koprodukcji włosko-szwajcarsko-francuskiej i reżyserii Gianniego Amelio z 1992 roku.
Operatorami w tym filmie byli: Tonino Nardi i Renato Tafuri, a muzykę skomponował Franco Piersanti.
Film zdobył wiele nagród, z których najważniejsze to nagrody na Festiwalu Filmowym w Cannes w 1992 i nominacja do Złotej Palmy. Otrzymał ponadto Felixa w kategorii Najlepszy Film Fabularny, Srebrną Taśmę za najlepszą reżyserię i scenariusz oraz Nagrodę Młodych Artystów za najlepszą damską rolę dla Valentiny Scalici.
W filmie opowiadającym historię młodego kalabryjskiego karabiniera eskortującego dwójkę nastolatków do zakładu wychowawczego zagrali obok Enrico Lo Verso: Vincenzo Peluso, Celeste Brancato i Florence Darel.
Opis filmu.
Film rozpoczyna scena rozgrywająca się w Mediolanie, w rodzinie sycylijskich imigrantów. Matka samotnie wychowuje dziewięcioletniego Luciano i jedenastoletnią Rosettę, którą zmusza do prostytucji, by utrzymać siebie i rodzinę. Luciano ma astmę. W końcu o całym procederze dowiadują się władze. Matka trafia do więzienia. Dzieci muszą udać się do zakładu wychowawczego do Rzymu. Do eskorty zostaje przyznany młody karabinier Antonio. Po drodze napotykają na różnego rodzaju trudności. Antonio zostaje nawet oskarżony o uprowadzenie dzieci.

</doc>
<doc id="1397647" url="https://pl.wikipedia.org/wiki?curid=1397647" title="Podatek od sprzedaży">
Podatek od sprzedaży

Podatek od sprzedaży () – podatek od sprzedaży, podatek pośredni, płacony jedynie na ostatnim etapie obrotu towarami lub usługami.
Stawki podatku.
Podatek od sprzedaży stosowany jest głównie w Stanach Zjednoczonych. W zależności od stanu stawki się różnią. W stanach Delaware, Montana, New Hampshire i Oregon stawka podatku wynosi 0%. Najwyższa stawka istnieje w Luizjanie, gdzie przeciętnie osiąga nawet 10%. Przeciętnie całkowita stawka podatku sięga około 7%.
Zalety i wady podatku od sprzedaży.
Zaletami podatku jest to, że nie jest podatkiem kumulacyjnym (podobnie jak VAT), ponieważ dotyka tylko ostatniej fazy obrotu oraz niższe obciążenie konsumentów z uwagi na wysokość stawek. Główną wadą są niższe dochody budżetu państwa z tego podatku, ponieważ zakres opodatkowania podatkiem od sprzedaży jest zwykle zdecydowanie węższy niż opodatkowanie VAT.
Podstawowe cechy podatku od sprzedaży.
Zakres podmiotowy.
Podatnikami podatku są:
Podstawa opodatkowania.
Co do zasady podstawą opodatkowania jest kwota należna z tytułu sprzedaży.
Część lokalna i stanowa.
Podatek od sprzedaży składa się z dwóch części. Podatek nie różni się jedynie w zależności od stanu, lecz też od hrabstwa czy miasta. Przykładowo stan Georgia nakłada podatek w wysokości 4%. Ponadto różne hrabstwa wprowadzają swoje lokalne taryfy, dlatego opodatkowanie sprzedaży może osiągnąć dla przykładu 7,5%.
Zasada obliczania podatku od sprzedaży.
Przykład obliczania podatku od sprzedaży.
Sprzedawca sprzedaje klientowi zegar o wartości 100 zł (wartość netto). Przyjmując hipotetycznie, że podatek wynosi 10%, nalicza 10% podatku i sprzedaje za 110 zł (wartość brutto) oraz odprowadza 10 zł do urzędu skarbowego (podatkowego).

</doc>
<doc id="1397649" url="https://pl.wikipedia.org/wiki?curid=1397649" title="Value added tax">
Value added tax



</doc>
<doc id="1397650" url="https://pl.wikipedia.org/wiki?curid=1397650" title="Herb powiatu tomaszowskiego (lubelskiego)">
Herb powiatu tomaszowskiego (lubelskiego)

Herb powiatu tomaszowskiego w polu czerwonym srebrny gryf w złotej koronie trzymający złote godło herbu Jelita.
Herb został ustanowiony "Uchwałą Nr XIII/89/2000 Rady Powiatu w Tomaszowie Lubelskim z dnia 19 września 2000 r."

</doc>
<doc id="1397652" url="https://pl.wikipedia.org/wiki?curid=1397652" title="Skrok">
Skrok

Skrok (forma żeńska: Skrok, Skrokowa, Skrokówna, l. mn. Skrokowie) – polskie nazwisko. W 2022 roku nosiło je 1833 osób.

</doc>
<doc id="1397653" url="https://pl.wikipedia.org/wiki?curid=1397653" title="Bennettazhia">
Bennettazhia

Bennettazhia ("azdarch Bennetta") – rodzaj pterozaura zaliczanego poporzednio do znanego rodzaju Pteranodon jako "Pteranodon oregonensis" (Gilmore, 1928). Fragment kręgu z tułowia odsłoniony został z dolnokredowych pokłądów w Wheeler County w stanie Oregon w USA. Zwierzę prawdopodobnie wyglądem i budową przypominało Nyctosaurus, będąc od niego większe. W 1991 Nessov przeniósł je z Pteranodontidae do Azhdarchidae. Bennett natomiast, od którego wzięła się nazwa stworzenia, upatrywał dla niego miejsca w Dsungeripteridae. Wellnhofer (1991), Peters (1997), Kellner (2003) i Unwin (2003) pozostawili zwierzę w podrzędzie pterodaktyli uznając je za incertae sedis.

</doc>
<doc id="1397654" url="https://pl.wikipedia.org/wiki?curid=1397654" title="Wojna francusko-rosyjska 1812">
Wojna francusko-rosyjska 1812



</doc>
<doc id="1397656" url="https://pl.wikipedia.org/wiki?curid=1397656" title="Miopatia Nonaki">
Miopatia Nonaki

Miopatia Nonaki (ang. Nonaka myopathy) – rzadka choroba genetyczna mięśni. Przyczyną choroby są mutacje w genie kodującym kinazę UDP-N-acetyloglukozamino-2-epimerazy/N-acetylomannozaminy. Schorzenie jako pierwszy opisał Nonaka i wsp. w 1981 roku. Dziedziczenie jest autosomalne recesywne.
Na obraz kliniczny schorzenia składają się osłabienie mięśni odsiebnych części kończyn, zaniki mięśniowe, zmiany miopatyczne w badaniu EMG. W bioptacie mięśni opisywano wtręty cytoplazmatyczne lub jądrowe o typie tubularno-włóknistym, kongofilny materiał amyloidowy w komórkach, przy braku nacieków komórek zapalnych. W badaniach laboratoryjnych stwierdzano nieznacznie podwyższony poziom fosfokinazy kreatynowej (CPK). Początek przypada na wczesną dorosłość, średnia wieku zachorowania to 26 lat.

</doc>
<doc id="1397659" url="https://pl.wikipedia.org/wiki?curid=1397659" title="Schiffweiler">
Schiffweiler

Schiffweiler – gmina w zachodnich Niemczech, w środkowej części kraju związkowego Saara, w powiecie Neunkirchen.
Geografia.
Gmina leży w Zagłębiu Saary.
Gmina ma powierzchnię 21 km², zamieszkuje ją 16 400 osób (2010).
Schiffweiler położone jest ok. 18 km na północny wschód od Saarbrücken, ok. 150 km na południe od Bonn i ok. 80 km na południowy wschód od Luksemburga.
Podział administracyjny.
W skład gminy wchodzą cztery części gminy:
Historia.
Miejscowość Schiffweiler pierwszy raz wspominana jest w 893. Podczas wojny trzydziestoletniej wieś została całkowicie zniszczona, ponownie pierwsza rodzina osiedliła się tutaj w 1664 r.
Uprzemysłowienie regionu nastąpiło w połowie XIX wieku, wówczas otworzono kopalnie "Reden" (1847) i "Itzenplitz" (1856). Niektóre dokumenty mówią o wydobyciu węgla kamiennego w okolicy już w 1430. Najstarsza odkryta kopalnia pochodzi z 1766. Górnictwo przez 150 lat miało dobry wpływ na całą gminę. Oczywiście wydobycie miało także złe strony, po zakończeniu wydobycia wiele domów dla bezpieczeństwa musiało zostać zniszczonych. Największa katastrofa górnicza wydarzyła się w styczniu 1907, w kopalni Reden zginęło 150 osób. Po ostatecznym zamknięciu kopalni w 1995 struktura Schiffweiler została zmieniona.
Gmina w obecnym kształcie powstała w 1974 z połączenia gmin Heiligenwald, Landsweiler-Reden i Stennweiler.
Polityka.
Rada gminy.
Rada gminy składa się z 33 członków:
Zabytki i atrakcje.
Heiligenwald
Landsweiler-Reden
Schiffweiler
Stennweiler
Infrastruktura.
Po upadku górnictwa gmina stopniowo traciła wielkich pracodawców. Dzisiaj Schiffweiler jest typową gminą mieszkaniową. Między innymi przez brak przychodów z przemysłu zadłużenie gminy na osobę jest najwyższe w Saarze. W minionych latach intensywnie starano się o ściągnięcie nowych przedsiębiorstw.
Teren przemysłowy znajduje się w dzielnicy Heiligenwald, jednak planowane jest również utworzenie podobnej strefy w dzielnicy Landsweiler-Reden. Latem 2005 w tym celu została utworzona droga dojazdowa z drogi B41.
Transport.
W okolicach gminy znajdują się autostrady A1, A8 i A623 oraz droga krajowa B41.
Na terenie gminy znajduje się jedna stacja kolejowa i jeden przystanek:
Sport.
SSV Heiligenwald
W Heiligenwald działa klub badmintonowy SSV Heiligenwald, stał się on znany dzięki zdobytemu tytułu mistrza Niemiec 1996.
FSG Schiffweiler
Klub piłkarski FSG Schiffweiler został założony w 1908 roku, jego byłym najbardziej znanym zawodnikiem był Anthony Tieku.
Nordic Walking Park.
Od 2007 tereny Itzenplitz są parkiem Nordic walking. Park oferuje ścieżki czterech stopni trudności. Proponuje się tutaj również uprawianie Nordic blading. W 2008 zorganizowano dużą imprezę dla Nordic walkerów, balnderów, jak i turystów pieszych.
Współpraca.
Schiffweiler posiada trzy miejscowości partnerskie:

</doc>
<doc id="1397660" url="https://pl.wikipedia.org/wiki?curid=1397660" title="Muzeum Literatury im. W. Reymonta w Bielsku-Białej">
Muzeum Literatury im. W. Reymonta w Bielsku-Białej



</doc>
<doc id="1397662" url="https://pl.wikipedia.org/wiki?curid=1397662" title="Kodeks 058">
Kodeks 058

Kodeks 058 (Gregory-Aland no. 058) – grecki kodeks uncjalny, paleograficznie datowany na IV wiek. Kodeks stanowiony jest przez 1 pergaminową kartę o rozmiarach 19 na 13 cm, z fragmentami tekstu Ewangelii Mateusza 18,18-19.22-23.25-26.28-29. Tekst pisany jest wczesną uncjałą, w dwóch kolumnach na stronę, 27 linijek w kolumnie.
Historia.
Rękopis był badany przez Karl Wessely (1900), J. Karabacek, Gregory (1887). Początkowo był oznaczany przy pomocy siglum Tt, w 1908 roku Gregory dał mu siglum 058.
Grecki tekst kodeksu Kurt Aland zaklasyfikował do kategorii III, jednak z pewnym wahaniem.
Obecnie kodeks przechowywany jest w Austriackiej Bibliotece Narodowej (Pap. G. 39782) w Wiedniu.

</doc>
<doc id="1397665" url="https://pl.wikipedia.org/wiki?curid=1397665" title="USS Coastal Battleship No. 1">
USS Coastal Battleship No. 1



</doc>
<doc id="1397666" url="https://pl.wikipedia.org/wiki?curid=1397666" title="USS Coastal Battleship No. 1 (BB-1)">
USS Coastal Battleship No. 1 (BB-1)



</doc>
<doc id="1397667" url="https://pl.wikipedia.org/wiki?curid=1397667" title="USS Coastal Battleship No. 2">
USS Coastal Battleship No. 2



</doc>
<doc id="1397668" url="https://pl.wikipedia.org/wiki?curid=1397668" title="USS Coastal Battleship No. 2 (BB-2)">
USS Coastal Battleship No. 2 (BB-2)



</doc>
<doc id="1397669" url="https://pl.wikipedia.org/wiki?curid=1397669" title="Doratorhynchus">
Doratorhynchus

Doratorhynchus – rodzaj pterozaura stworzony na podstawie pojedynczego kręgu szyjnego odkrytego przez Richarda Owena w kamieniołomie Purberck w Wielkiej Brytanii. Zaklasyfikował on znalezisko do pterozaurów, nadając mu nazwę "Pterodactylus validus" (1870). Jeszcze bardziej szczątkowy materiał, w tym paliczek skrzydła, bywał włączany do innych rodzajów, jak "Ornithocheirus" (Newton 1888) czy "Cycnorhamphus" (Owen 1870).
Umieszczono go w rodzinie Azhdarchidae, ale jego pozycja jest dyskusyjna.

</doc>
<doc id="1397670" url="https://pl.wikipedia.org/wiki?curid=1397670" title="Ornithocheirus">
Ornithocheirus



</doc>
<doc id="1397671" url="https://pl.wikipedia.org/wiki?curid=1397671" title="Acerola">
Acerola



</doc>
<doc id="1397672" url="https://pl.wikipedia.org/wiki?curid=1397672" title="Kodeks 059">
Kodeks 059

Kodeks 059 (Gregory-Aland no. 059), ε 09 (Soden) – grecki kodeks uncjalny Nowego Testamentu z tekstem Ewangelii według Marka, paleograficznie datowany na IV/V wiek. Do tego samego kodeksu należała karta oznakowana symbolem 0215. W końcu XIX wieku oba fragmenty sprowadzone zostały do Wiednia, gdzie są odtąd przechowywane. Jest cytowany w krytycznych wydaniach greckiego Nowego Testamentu. Tekst został zaliczony do III kategorii Alanda. 
Opis.
Zachowały się fragmenty różnych dwóch kart kodeksu. Według rekonstrukcji oryginalne karty miały rozmiar 15 na 11 cm. Tekst jest pisany jedną kolumną na stronę, 19 linijek w kolumnie (według rekonstrukcji). Atrament jest koloru brunatnego.
Fragment 059 przekazuje tekst Ewangelii według Marka 15,29-38. Rozmiary fragmentu wynoszą 10,8 na 9,6 cm. Z tego samego rękopisu pochodzi fragment karty oznakowanej pod symbolem 0215, zawierającej tekst Mk 15,20-21.26-27 i przechowywanej w tej samej bibliotece pod numerem Pap. G. 36112. Fragment ma rozmiary 5,3 na 5,6 cm. 
Z paleograficznego punktu widzenia kodeks jest dobrym przykładem „biblijnej uncjały”. Kształty liter przypominają wczesne wielkie kodeksy. Zachodzą pewne nieregularności w wysokości liter oraz odstępów między literami. Pionowe linie liter są z reguły grubsze od kresek poziomych. Wśród liter wyróżnia się pod względem kształtu epsilon, którego środkowa pozioma kreska pisana jest blisko górnego łuku litery.
Stosuje dierezę nad literą iota. Stosuje punktację.
Nomina sacra pisane są skrótami: ΧΣ dla Χριστος ("Chrystus"), ΙΣ dla Ιησους ("Jezus"), ΘΣ dla θεος ("Bóg"). Według rekonstrukcji oryginalny kodeks stosował również skrót ΙΗΛ dla Ισραηλ ("Izrael"), w utraconej części karty. 059 stosuje staurogram w siódmej linijce strony recto. Niektóre wyrazy na końcu linii są skracane, skrót jest oznakowany przy pomocy ligatur.
Tekst.
Grecki tekst kodeksu Kurt Aland zaklasyfikował do kategorii III, co oznacza, że jego tekst został skażony przez obce naleciałości, ale jest ważny dla poznania historii tekstu Nowego Testamentu.
Na stronie verso fragmentu 059 w linijce 10 w partii uszkodzonej Karl Wessely rekonstruował wariant εις ("do"), natomiast według Stanleya oraz Wendy Porter oryginalny tekst zawierał wariant τις ("kto").
W Marku 15,34 przekazuje wariant ηλι ("Eli", Boże mój), w czym jest zgodny z Kodeksem Bezy, Kodeksem Koridethi, minuskułem 565 oraz starołacińskimi rękopisami. Pozostałe rękopisy przekazują wariant ελωι ("Eloi", Boże mój). Wariant kodeksu uważany jest za niepoprawny przez krytyków tekstu Nowego Testamentu.
Historia.
Nieznane jest miejsce, w którym powstał kodeks. Sugerowany jest Egipt, gdzie zostały odkryte fragmenty 059 i 0215. Fragment 059 trafił do Wiednia w końcu XIX wieku. 
Wiek kodeksu jest szacowany w oparciu o paleograficzne porównania z innymi rękopisami o ustalonej dacie i zwykle jest to od połowy IV wieku do połowy V wieku. C.R. Gregory datował go na IV wiek. Stanley i Wendy Porter datują kodeks na IV wiek ze względu na podobieństwo do P.Vindob. G 19888 i P.Vindob. G 39782. Pasquale Orsini datuje kodeks na koniec IV wieku. Instytut Badań Tekstu Nowego Testamentu datuje go na wiek IV/V. 
C.R. Gregory wciągnął fragment na listę rękopisów Nowego Testament w 1900 roku, nadając mu siglum Tu. Opublikował też jego tekst w oparciu o transkrypcję nadesłaną mu przez Karla Wessely'ego. W 1908 roku dał mu numer 059. W 1912 roku Wessely opublikował faksymile fragmentu.
Tekst 0215 opublikował Peter Sanz w 1946 roku. Kurt Aland wciągnął go na listę rękopisów Nowego Testamentu w 1953 roku pod numerem 0215. W 26 wydaniu Nestle-Alanda, wydanym w 1979 roku, 0215 został uznany za część tego samego rękopisu co 059.
Guglielmo Cavallo opublikował nowsze wydanie facsimile obu fragmentów. Stanley E. Porter i Wendy J. Porter opublikowali facsimile oraz rekonstrukcję tekstu obu fragmentów. Fragmenty kodeksu badał Pasquale Orsini.
W 27 wydaniu Nestle-Alanda 059 został zaliczony do rękopisów cytowanych w pierwszej kolejności, co oznacza, że każdy jego wariant odbiegający od tekstu rezultatywnego jest odnotowywany w aparacie krytycznym.
Fragment 059 przechowywany jest w Austriackiej Bibliotece Narodowej, pod numerem katalogowym Pap. G. 39779. Fragment 0215 przechowywany jest pod numerem Pap. G. 36112.

</doc>
<doc id="1397673" url="https://pl.wikipedia.org/wiki?curid=1397673" title="Manolo Santana">
Manolo Santana



</doc>
<doc id="1397675" url="https://pl.wikipedia.org/wiki?curid=1397675" title="Zespół GRACILE">
Zespół GRACILE

Zespół GRACILE (zespół Fellman, ang. GRACILE syndrome; Fellman syndrome) – rzadka, śmiertelna choroba genetyczna, spotykana w populacji fińskiej. Nazwa schorzenia jest akronimem od angielskich nazw objawów i streszcza najważniejsze cechy zespołu:
Zespół został opisany przez Fellman i wsp. w 1998 roku. Jak dotąd nie wykryto genu, mutacje którego powodują chorobę; stwierdzono sprzężenie choroby z locus 2q33-q37.

</doc>
<doc id="1397676" url="https://pl.wikipedia.org/wiki?curid=1397676" title="The Coming">
The Coming

The Coming – pierwszy solowy album Busty Rhymesa, wydany w 1996 roku przez Flipmode Records i Elektra Records. Motywem tej płyty jest apokalipsa.

</doc>
<doc id="1397677" url="https://pl.wikipedia.org/wiki?curid=1397677" title="USS Coastal Battleship No. 4">
USS Coastal Battleship No. 4



</doc>
<doc id="1397678" url="https://pl.wikipedia.org/wiki?curid=1397678" title="USS Coastal Battleship No. 4 (IX-6)">
USS Coastal Battleship No. 4 (IX-6)



</doc>
<doc id="1397679" url="https://pl.wikipedia.org/wiki?curid=1397679" title="Mistrzostwa Świata w Biathlonie 1987">
Mistrzostwa Świata w Biathlonie 1987

23. Mistrzostwa Świata w Biathlonie mężczyzn odbyły się w dniach 12 - 15 lutego 1987 w Lake Placid w USA.
4. Mistrzostwa Świata w Biathlonie kobiet odbyły się w fińskim Lahti w dniach 25 - 28 lutego 1987.

</doc>
<doc id="1397680" url="https://pl.wikipedia.org/wiki?curid=1397680" title="Kodeks 060">
Kodeks 060

Kodeks 060 (Gregory-Aland no. 060), ε 13 (von Soden) – grecki kodeks uncjalny Nowego Testamentu pisany na pergaminie, paleograficznie datowany jest zwykle na VI wiek. Reprezentuje mieszaną tradycję tekstualną. Fragment przechowywany jest w Berlinie, wykorzystywany jest w wydaniach greckiego Nowego Testamentu, dwukrotnie został opublikowany.
Opis.
Kodeks stanowiony jest przez fragment jednej pergaminowej karty, o rozmiarach 14 cm długości i 12 cm szerokości. Format, w jakim ułożone zostały karty kodeksu, jest nierozpoznawalny (ze względu na jego fragmentaryczność). Zawiera fragmenty tekstu Ewangelii Jana (14,14-17.19-21.23-24.26-28). Tekst jest pisany małą uncjałą w dwóch kolumnach na stronę, 24 linijek w kolumnie. Nie stosuje przydechów ani akcentów, stosuje dierezę. 
Grecki tekst kodeksu przekazuje mieszany typ tekstu. Kurt Aland zaklasyfikował go do kategorii III, co oznacza, że posiada niewielką wartość dla odtworzenia oryginalnego tekstu Nowego Testamentu, jest jednak ważny dla poznania jego historii.
Warianty tekstowe.
W J 14,14a stosuje wariant εαν τι αιτησητε με ("o cokolwiek mnie poprosicie"). Wariant fragmentu jest wspierany przez Papirus Bodmer II, Kodeks Synajski, Kodeks Watykański, Kodeks Waszyngtoński, Sangallensis, Koridethi, "f"13, 28, 33, 700, 892, 1230 i część rękopisów bizantyjskiej tradycji tekstualnej. Kodeks Aleksandryjski, Kodeks Bezy, Codex Cyprius, Codex Regius, Petropolitanus, 044 i część rękopisów bizantyjskiej tradycji stosują wariant εαν τι αιτησητε ("o cokolwiek poprosicie"). Krytycy tekstu za poprawny uważają wariant fragmentu. 
W J 14,14b stosuje wariant τουτο εγω ποιησω ("ja to uczynię") zamiast εγω ποιησω ("ja uczynię"). Wariant fragmentu jest wspierany przez Kodeks Aleksandryjski, Kodeks Watykański, Codex Regius, 044, minuskuł 33 i inne rękopisy. Krytycy tekstu za poprawny uważają wariant εγω ποιησω. 
W J 14,15 stosuje wariant τηρησητε ("przestrzegać będziecie") zamiast τηρησετε ("przestrzegać będziecie"). Ten sam wariant przekazuje również Bodmer II, Kodeks Synajski, 33 i kilka innych minuskułów. Krytycy tekstu za poprawny uważają wariant τηρησετε reprezentowany przez Kodeks Watykański, Codex Regius, 044, minuskuł 1010 i inne rękopisy. 
W J 14,16 fraza sześciu ostatnich słów zapisywana jest w tej samej kolejności (μεθ υμων εις τον αιωνα η – "z wami na wieki będę"), co w Kodeksie Watykańskim oraz Bodmerze XIV-XV i ta właśnie kolejność jest przyjmowana w krytycznych wydaniach Nestle-Alanda. Inne rękopisy szóste słowo owej frazy umieszczają na pierwszej lub trzeciej pozycji. 
Historia.
Rękopis powstał w Egipcie, znaleziony został w Egipcie, a przywieziony został do Berlina. Caspar René Gregory datował fragment na wiek VI albo VII, Kurt Aland na VI wiek. Obecnie INTF szacuje go na VI wiek. Niektórzy badacze biorą pod uwagę także wiek V. 
Hermann von Soden jako pierwszy sporządził jego opis (w 1902 roku). Określił, że rękopis jest pisany na papirusie. Gregory widział rękopis w 1903 roku, a w 1908 roku wciągnął go na listę rękopisów Nowego Testamentu i nadał mu siglum 060. W roku 1909 Gregory sporządził opis rękopisu. 
Salonius w 1927 roku jako pierwszy opublikował tekst fragmentu. Po raz drugi fragment został opublikowany przez Schmidta, Elliotta i Parkera w 2007 roku. 060 jest wykorzystywany w krytycznych wydaniach greckiego Nowego Testamentu. NA26 trzykrotnie cytuje rękopis w aparacie krytycznym. 
Kodeks przechowywany jest w Staatliche Museen (P. 5877) w Berlinie.

</doc>
<doc id="1397681" url="https://pl.wikipedia.org/wiki?curid=1397681" title="Tengen Toppa Gurren Lagann">
Tengen Toppa Gurren Lagann

 – japońskie shōnen anime w stylu mecha wyprodukowane przez studio Gainax przy współpracy z Aniplex oraz Konami. Liczy dwadzieścia siedem odcinków, które emitowane były po raz pierwszy w japońskiej stacji telewizyjnej TV Tokyo od 1 kwietnia 2007 do 30 września 2007. Reżyserem był Hiroyuki Imaishi, a scenariusz napisał Kazuki Nakashima.
Mangowa adaptacja serii była publikowana początkowo w magazynie "Dengeki Comic Gao!" od 27 kwietnia 2007, lecz od 21 kwietnia 2008 seria jest drukowana w magazynie "Dengeki Daioh". Powstała również seria opowiadań, publikowana przez wydawnictwo Shōgakukan. W październiku 2007 wydana została gra na konsolę Nintendo DS z dołączonym specjalnym odcinkiem anime. Premiera kinowej wersji serii została zapowiedziana na 6 września 2008. Ogłoszono również produkcję drugiego filmu kinowego.
Opis fabuły.
Historia.
Akcja "Tengen Toppa Gurren Lagann" rozgrywa się w fikcyjnej przyszłości, gdzie ludzie zostali zmuszeni do życia pod ziemią w małych izolowanych społecznościach. Te „wioski” nie mają żadnego kontaktu z powierzchnią oraz z innymi wioskami. Z powodu dużych zniszczeń powodowanych przez częste trzęsienia ziemi, wioski zmuszone są do ekspansji w głąb ziemi – osoby wyznaczone do tych zadań są zwane „kopaczami”.
Wioska Jiha jest domem Simona, czternastoletniego kopacza, osieroconego po tragicznej śmierci jego rodziców w trakcie jednego z trzęsień ziemi. Doceniony przez przywódcę wioski jako najlepszy kopacz, lecz odrzucony przez rówieśników, odkrywa pod ziemią specjalny klucz przypominający świder oraz zostaje „zarekrutowany” przez ekscentrycznego kolegę o imieniu Kamina do jego grupy zwanej „Brygadą Gurren”. Kamina marzy o wydostaniu się na powierzchnię, którą odwiedził w dzieciństwie razem z ojcem, lecz musiał wrócić, gdyż był za słaby by tam przetrwać.
Po nieudanej próbie dostania się na powierzchnię, Kamina zostaje uwięziony przez przywódcę wioski, a Simon kontynuuje kopanie i wkrótce odkrywa wśród swoich podziemnych tuneli tajemniczą „dużą twarz”. Próbując uwolnić Kaminę, by pokazać mu swe odkrycie, zostaje nakryty przez przywódcę wioski. Kara Kaminy zostaje jednak przerwana z powodu zawalenia się stropu wioski Jiha. Przez powstałą w stropie dziurę wpada ogromny robot oraz młoda dziewczyna o imieniu Yoko, która stara się walczyć z robotem za pomocą swojego wielkiego karabinu. Simon zabiera Kaminę i Yoko do „dużej twarzy”, którą wcześniej znalazł i zauważa, że klucz-świder może zostać użyty do aktywacji małego robota. Z jego pomocą udaje mu się pokonać intruza i przebić się na powierzchnię.
Na powierzchni Simon i Kamina odkrywają, że istnieje wiele więcej takich dużych robotów zwanych Gunmanami, które są kierowane przez Beastmanów terroryzujących w ciągu dnia mieszkańców powierzchni. Simon i Kamina pomagają Yoko i jej wiosce pokonać trzech następnych Gunmanów, a Kamina zabiera jednego dla siebie nadając mu imię Gurren. Ostatecznie Simon i Kamina decydują się na wyruszenie w podróż w celu zakończenia wojny między Beastmanami i ludźmi a razem z nimi wyrusza Yoko oraz pochodzący z jej wioski mechanik o imieniu Leeron. W drodze do siedziby Armii Likwidacji Ludzi Beastmanów będą musieli stawić czoła wielu przeciwnikom, w tym niebezpiecznemu Viralowi.
W trakcie podróży do Simona i reszty dołączą inni ludzie, wliczając w to dowodzone przez Kittana „Czarne Rodzeństwo” oraz Rossiu, stanowczy młodzieniec pochodzący z podziemnej wioski. Wszyscy razem uformują „Brygadę Dai-Gurren”, która będzie dążyła do ostatecznej bitwy z Armią Likwidacji Ludzi. Kolejne przygody doprowadzą do śmierci Kaminy i pojawienia się Nia – tajemniczej „córki” władcy Beastmanów, Lorda Genome.
Druga część serii rozgrywa się siedem lat po zakończeniu wojny, kiedy ludzkość, kierowana przez Simona i członków Brygady Dai-Gurren, znacznie się rozwinęła. Kiedy populacja ludzka osiąga 1 000 000, pojawia się nowa katastrofa związana z pojawieniem się rasy Anty-Spiralnych, nagłą „transformacją” Nii w ich posłańca oraz zagrożeniem upadku Księżyca na powierzchnię Ziemi.
Terminologia.
Beastmani.
Beastmani są nie-spiralnymi istotami, stworzonymi i klonowanymi przez Lorda Genome, by walczyć pilotując Gunmany. Większość zwierząt na planecie to nieudane eksperymenty, ponieważ nie posiadają, w przeciwieństwie do Beastmanów, inteligencji. Beastmani i wiele innych zwierząt na planecie nie mogą się rozmnażać, zwiększając swoją liczbę wyłącznie poprzez klonowanie.
Gunmany.
Gunmany są rodzajem mechów używanych w serii. Nazwa oznacza „twarz”, lecz może być również rozbita na dwie części: „gun” (działo) oraz „man” (człowiek, osoba). Wyglądem przypominają dużą twarz posiadającą kończyny. Gunmany używają różnego rodzaju broni: od prymitywnych maczug po nowoczesne działa laserowe. Gunmany zasilane „spiralną energią” zawartą w ludzkim DNA są potężniejsze od tych pilotowanych przez Beastmanów.
Motyw spiralności.
Motyw spiralności przewija się przez całą serię. Jest nie tylko źródłem siły głównych bohaterów i ludzkości, ale również prezentuje filozofię, styl życia, a nawet fizyczny model wszechświata. Lord Genome zaznacza, że naturalnym porządkiem wszechświata jest spiralność, podając za przykład chociażby ruchy planet i galaktyk. Świder-klucz Simona symbolizuje motyw spiralności przez całą serię anime.
Spiralna energia.
Według założeń serii, spiralna energia jest mocą ewolucji, generowaną przez istoty, takie jak ludzie i inne zwierzęta posiadające DNA, których molekularna struktura podwójnej helisy pozwala na stawanie się coraz silniejszym w kolejnych pokoleniach. Beastmani, którzy nie rozmnażają się w sposób naturalny, nie ewoluują i nie są w stanie produkować spiralną energię. Ilość spiralnej energii możliwej do wyprodukowania przez jednostkę zależy nie tylko od własnych limitów, ale również od chwilowej woli przetrwania i wytrwałości. Spiralna energia ma różne zastosowania – może regenerować i tworzyć nowe części mechów, a nawet tworzyć tunele czasoprzestrzenne w kosmosie.
Spiralna energia podlega również zasadzie zachowania energii, co po części wyjaśnia możliwość stałego tworzenia masy podczas walk, lecz niesie również spore zagrożenie – nadużycie spiralnej energii może doprowadzić do zapadnięcia się wszechświata w masywną czarną dziurę. Takie zdarzenie zostało nazwane "Spiralnym Nemesis" i jest przyczyną, dla jakiej Anty-Spiralni sprzeciwiają się używania spiralnej energii.
Anty-Spiralni.
Miliardy lat przed wydarzeniami mającymi miejsce w serii, pewna rasa rozwinęła się tak bardzo, że potrafiła bez problemu rozprzestrzeniać się i funkcjonować w całym wszechświecie przy użyciu spiralnej energii. Jednakże odkrywając, że niekończąca się ewolucja może doprowadzić do zagłady wszechświata (Spiralnego Nemesis) – zrezygnowali z używania spiralnej energii i zapieczętowali swe ciała na swojej planecie, uniemożliwiając ewolucję. Nazwali sami siebie Anty-Spiralnymi. Zaczęli również represjonować inne cywilizacje, które używały spiralnej energii bojąc się, że mogą one również przyczynić się do zniszczenia wszechświata. Ponieważ spiralna energia pochodzi w głównej mierze od woli jej użytkownika, Anty-Spiralni stosowali takie taktyki walki, które budziły strach, desperację i rozpacz. Anty-Spiralni oszczędzali tych przeciwników, którzy się poddali, lecz pozostawiali pewne zautomatyzowane „defensywne” systemy, które były aktywowane w chwili, gdy spiralna cywilizacja stawała się zbyt silna.
Media.
Anime.
Wyprodukowane przez studio animacji Gainax i reżyserowane przez Hiroyuki Imaishi. Pierwszy odcinek emitowany był po raz pierwszy w japońskiej stacji telewizyjnej TV Tokyo 1 kwietnia 2007, a ostatni 30 września 2007. Anime składa się z dwudziestu siedmiu odcinków oraz dwóch odcinków specjalnych. Pierwszy z nich jest nieocenzurowaną wersją szóstego odcinka serii, a drugi stanowił dodatek do gry komputerowej na konsolę Nintendo DS. Anime otrzymało "Excellence Prize" na festiwalu Japan Media Arts Festival w 2007, a jego reżyser otrzymał indywidualną nagrodę na dwudziestym festiwalu Animation Kobe. W 2008 anime wygrało w kategoriach „najlepsza telewizyjna produkcja” oraz „najlepszy projekt postaci” na targach Tokyo International Anime Fair.
Incydent na 2channel.
Takami Akai, producent serii i współzałożyciel Gainaxu ogłosił, że rezygnuje ze swego stanowiska po piątym odcinku anime (wyemitowanym 29 kwietnia 2007) z powodu komentarzy, jakie pojawiły się na japońskim internetowym forum 2channel. Akai oraz inny pracownik Gainaxu, Keiko Mimori, w ubliżający sposób odpowiadali na komentarze internautów, którzy krytykowali styl animacji czwartego odcinka Gurren Lagann, który był w całości reżyserowany przez Osamu Kobayashi, przyjaciela Akai. Akai skomentował krytykę fanów serii określeniem, że czytanie jej było jak "przyłożenie [jego] twarzy do odbytu i wzięcie głębokiego oddechu". Wkrótce ogłosił on opuszczenie firmy, którą pomagał zakładać.
Manga.
Druk mangowej wersji "Tengen Toppa Gurren Lagann", ilustrowanej przez Kotaro Mori, rozpoczął się w japońskim magazynie shōnen "Dengeki Comic Gao!" wydawnictwa MediaWorks 27 kwietnia 2007. Z powodu zakończenia wydawania tego magazynu 27 lutego 2008, druk mangi został wznowiony 21 kwietnia 2008 w magazynie "Dengeki Daioh" tego samego wydawnictwa. Pierwszy pełny tom mangi, zawierający pięć pierwszych rozdziałów, został wydany 27 września 2007 przez wydawnictwo MediaWorks. Drugi tom został wydany 27 marca 2007. Fabuła mangi jest w głównej mierze oparta na anime, lecz zawiera również kilka różnic oraz historii pobocznych wyjaśniających pewne luki, które pojawiły się w fabule anime. Między innymi pojawia się historia związku Dayakki i Kiyoh.
Gry komputerowe.
Firma Konami produkowała grę internetową pod tytułem , której beta testy zakończyły się 16 kwietnia 2007. Gracz wcielał się w rolę kopacza poszukującego skarbów. W grze znajdował się m.in. sklep, gdzie można było zakupić świder – właścicielem sklepu była oryginalna postać pochodząca z anime o imieniu Asaki. Gracz mógł również zbierać cyfrowe karty do gry. Produkcja gry została anulowana na poziomie beta testów z powodu poważnych usterek, które podczas instalacji gry powodowały całkowite zawieszenie systemu Microsoft Windows. Konami było zmuszone nawet do rozesłania zewnętrznych dysków twardych swoim beta testerom, by mogli zrobić kopię zapasową swoich plików przed reinstalacją uszkodzonych systemów operacyjnych.
Premiera gry na konsolę Nintendo DS miała miejsce 25 października 2007. Gracz może w niej wcielić się w bohaterów serii. Do gry dołączano specjalny odcinek anime.
Filmy kinowe.
Premiera filmu kinowego pod tytułem została zapowiedziana w Japonii na 6 września 2008. Reżyserem filmu jest Hiroyuki Imaishi, a scenarzystą Kazuki Nakashima. Film będzie kompilacją przygód z pierwszej części serii (odcinki od 1 do 15) z pewnymi dodanymi scenami. Dodatkowo Gainax zapowiedziało stworzenie serii teledysków zatytułowanych "Gurren Lagann Parallel Works" zawierających alternatywne historie oparte na Gurren Lagann z piosenkami pochodzącymi z oryginalnej ścieżki dźwiękowej serii. Zapowiedziana została również produkcja drugiego filmu kinowego.
Ciekawostki.
11 grudnia 2007 w konkursie gazety The Daily Telegraph na projekt nowej flagi Wielkiej Brytanii pierwszą nagrodę otrzymała praca wzorowana na anime Tengen Toppa Gurren Lagann.

</doc>
<doc id="1397682" url="https://pl.wikipedia.org/wiki?curid=1397682" title="Beaujeu-Saint-Vallier-Pierrejux-et-Quit">
Beaujeu-Saint-Vallier-Pierrejux-et-Quit



</doc>
<doc id="1397685" url="https://pl.wikipedia.org/wiki?curid=1397685" title="Podróż apostolska Pawła VI do Portugalii">
Podróż apostolska Pawła VI do Portugalii

4. podróż apostolska papieża Pawła VI odbyła się 13 maja 1967 roku.
We mszy świętej celebrowanej przez Pawła VI uczestniczyło ponad milion pielgrzymów z całego świata. Ponadto w czasie pobytu w Portugalii papież Paweł VI spotkał się z prezydentem, A.D. Tomásem, przedstawicielami innych wyznań oraz z Konferencją Episkopatu Portugalii.

</doc>
<doc id="1397686" url="https://pl.wikipedia.org/wiki?curid=1397686" title="Masayuki Yanai">
Masayuki Yanai

 – japoński astronom amator. Odkrył 27 planetoid wspólnie z Kazuo Watanabe.
W uznaniu jego zasług jedną z planetoid nazwano (4260) Yanai.

</doc>
<doc id="1397687" url="https://pl.wikipedia.org/wiki?curid=1397687" title="Kodeks 061">
Kodeks 061

Kodeks 061 (Gregory-Aland no. 061) – grecki kodeks uncjalny Nowego Testamentu, paleograficznie datowany na V wiek. Kodeks stanowiony jest przez 2 pergaminowe karty (14 na 12 cm), z tekstem 1 Listu do Tymoteusza 3,15-16; 4,1-3; 6,2-8. Tekst jest jedną kolumną na stronę, 19 linijek w kolumnie. Obie karty są uszkodzone.
Grecki tekst kodeksu przekazuje Tekst bizantyjski, z pewną liczbą nigdzie niespotykanych wariantów tekstowych. Kurt Aland zaklasyfikował go do Kategorii V.
Gregory datował go na IV-VI wiek.
Na listę rękopisów Nowego Testamentu wprowadził go Gregory. Początkowo był oznaczany przy pomocy siglum Ta. W 1908 roku Gregory nadał mu siglum 061.
Kodeks 061 jest cytowany w aparacie krytycznym wydań greckiego NT UBS-u (4-te wydanie), ale nie w wydaniach "Novum Testamentum Graece" Nestle-Alanda (NA27). W 1 Tymoteusza 3,16 przekazuje niepowtarzalny wariant ᾧ ("któremu").
Obecnie kodeks przechowywany jest w Luwrze (Ms. E 7332) w Paryżu.

</doc>
<doc id="1397690" url="https://pl.wikipedia.org/wiki?curid=1397690" title="Gurren Lagann">
Gurren Lagann



</doc>
<doc id="1397691" url="https://pl.wikipedia.org/wiki?curid=1397691" title="Västergötland">
Västergötland

Västergötland - jedna z dwudziestu pięciu tradycyjnych, historycznych prowincji Szwecji. Największe miasto prowincji, Göteborg, jest zamieszkane przez ponad pół miliona osób, a cała prowincja zajmuje powierzchnię 16 696 km2.
Västergötland położony jest w południowo-zachodniej części Szwecji, w Götaland. Obejmuje cztery współczesne regiony administracyjne – Västra Götaland, Jönköping, Halland oraz Örebro.
W Västergötland jest w użyciu lokalny dialekt języka szwedzkiego, nazywany "västgötska".

</doc>
<doc id="1397693" url="https://pl.wikipedia.org/wiki?curid=1397693" title="Caulkicephalus">
Caulkicephalus

Caulkicephalus − rodzaj pterozaura z wyspy Wight u wybrzeży Anglii. Jego nazwa wzięła się od przezwiska mieszkańców tejże wyspy ("caulk head"). Został zidentyfikowany na podstawie niekompletnego szkielet (anatomia)u i niekompletnej czaszki, zawierającej kilka zębów. Epitet gatunkowy "trimicrodon" znaczy "3 małe zęby". Zwierzę to żyło w kredzie.
Dzięki zebranemu materiałowi i porównaniom z innymi Azhdarchidae paleontolodzy ocenili rozpiętość skrzydeł tego stworzenia na 5m.

</doc>
<doc id="1397694" url="https://pl.wikipedia.org/wiki?curid=1397694" title="André Sehmisch">
André Sehmisch

André Sehmisch (ur. 27 września 1964 w Erlabrunn) – niemiecki biathlonista reprezentujący także NRD, wielokrotny medalista mistrzostw świata.
Kariera.
Pierwsze sukcesy w karierze osiągnął w 1983 roku, kiedy zdobył złote medale w biegu indywidualnym i sztafecie oraz srebrny w sprincie na mistrzostwach świata juniorów w Anterselvie. Podczas rozgrywanych rok później mistrzostw świata juniorów w Chamonix ponownie zwyciężył w biegu indywidualnym, a w sprincie był trzeci.
W Pucharze Świata zadebiutował 6 stycznia 1984 roku w Falun, kiedy zajął 21. miejsce w biegu indywidualnym. Pierwsze punkty zdobył dzień później, zajmując siódme miejsce w sprincie. Na podium zawodów tego cyklu pierwszy raz stanął 3 marca 1985 roku w Lahti, kończąc rywalizację w sprincie na trzeciej pozycji. W zawodach tych wyprzedzili go jedynie jego rodak - Frank-Peter Roetsch i Jurij Kaszkarow z ZSRR. W kolejnych startach jeszcze 17 razy stawał na podium, odnosząc przy tym dwa zwycięstwa: 9 marca 1986 roku w Lahti wygrał sprint, a 14 grudnia 1989 roku w Obertilliach wygrał bieg indywidualny. Najlepsze wyniki osiągnął w sezonie 1985/1986, kiedy zwyciężył w klasyfikacji generalnej. Ponadto w sezonie 1989/1990 zajął trzecie miejsce w klasyfikacji biegu indywidualnego.
Wśród seniorów medal zdobył już na swojej pierwszej imprezie, wspólnie z Matthiasem Jacobem, Ralfem Göthelem i Frankiem-Peterem Roetschem zajmując drugie miejsce w sztafecie podczas mistrzostw świata w Ruhpolding w 1985 roku. Wynik ten reprezentanci NRD powtórzyli na mistrzostwach świata w Oslo rok później. Sehmisch był też drugi w biegu indywidualnym, za Walerijem Miedwiedcewem z ZSRR, a przed Austriakiem Alfredem Ederem. Zdobył również brązowy medal w sprincie, plasując się za Miedwiedcewem i kolejnym Austriakiem - Franzem Schulerem. Kolejne dwa medale zdobył na rozgrywanych w 1987 roku mistrzostwach świata w Lake Placid. W sprincie ponownie zajął trzecie miejsce, ulegając tylko Roetschowi i Jacobowi. Dzień później razem z Jacobem, Roetschem i Jürgenem Wirthem zwyciężył w sztafecie. Następnie wywalczył złoto w sztafecie i brąz w biegu drużynowym podczas mistrzostw świata w Feistritz w 1989 roku. Ostatni medal zdobył w 1990 roku, zajmując wraz z kolegami z reprezentacji trzecie miejsce w sztafecie na mistrzostwach świata w Mińsku/Oslo/Kontiolahti w 1990 roku.
Brał też udział w igrzyskach olimpijskich w Calgary w 1988 roku, zajmując siódme miejsce w biegu indywidualnym oraz piąte w sprincie i sztafecie.

</doc>
<doc id="1397695" url="https://pl.wikipedia.org/wiki?curid=1397695" title="Zespół Schinzela-Giediona">
Zespół Schinzela-Giediona

Zespół Schinzla-Giediona (ang. Schinzel-Giedion syndrome) – zespół wad wrodzonych uwarunkowany genetycznie, o dziedziczeniu autosomalnym dominującym. Został opisany po raz pierwszy przez Schinzela i Giediona w 1978 roku.
Fenotyp.
Na obraz kliniczny zespołu składają się:
Charakterystycznym objawem jest alakrimia (brak wydzielania łez) przy osłabionym odruchu rogówkowym.

</doc>
<doc id="1397696" url="https://pl.wikipedia.org/wiki?curid=1397696" title="Studenckie Komitety Solidarności">
Studenckie Komitety Solidarności

Studenckie Komitety Solidarności (SKS) – opozycyjne organizacje studenckie działające w Polsce w drugiej połowie lat 70. XX wieku, w Krakowie, Warszawie, Gdańsku, Poznaniu, Wrocławiu i Szczecinie.
Działalność.
Pierwszy SKS powstał 15 maja 1977 w Krakowie, kolejne – w Warszawie (20 października 1977), Gdańsku (5 listopada 1977), Poznaniu (15 listopada 1977), Wrocławiu (14 grudnia 1977) i w Szczecinie (10 maja 1978). Komitety uczestniczyły w niezależnym, jawnym ruchu obrony praw człowieka, inspirowanym przede wszystkim przez Komitet Samoobrony Społecznej „KOR” (w szczególności Kraków, Warszawa, Poznań, Wrocław) oraz Ruch Obrony Praw Człowieka i Obywatela (w szczególności Gdańsk i Szczecin).
Do najbardziej aktywnych należały SKS w Krakowie i Wrocławiu, w drugiej kolejności w Poznaniu i Gdańsku. SKS warszawski nie rozwinął działalności odrębnej od KSS „KOR”, natomiast komitet szczeciński nie podjął ostatecznie szerszej działalności. Komitety prowadziły działalność niezależnie od siebie, wspólną inicjatywą było wydawane w 1977 pismo "Indeks".

</doc>
<doc id="1397698" url="https://pl.wikipedia.org/wiki?curid=1397698" title="Droga krajowa B6 (Austria)">
Droga krajowa B6 (Austria)

Droga krajowa B6 (Laaer Straße) – droga krajowa w północno-wschodniej Austrii. Arteria zaczyna się w leżącym w aglomeracji Wiednia miasteczku Korneuburg i biegnie na północ do leżącego przy granicy z Czechami miasta Laa an der Thaya. Według wyników badań z 2004 roku w ciągu doby z trasy korzysta blisko 10000 samochodów.

</doc>
<doc id="1397700" url="https://pl.wikipedia.org/wiki?curid=1397700" title="Demänovská dolina">
Demänovská dolina



</doc>
<doc id="1397701" url="https://pl.wikipedia.org/wiki?curid=1397701" title="Kelly Link">
Kelly Link

Kelly Link (ur. 19 lipca 1969 w Miami) – amerykańska pisarka, tworząca krótkie formy z pogranicza fantasy i horroru. Laureatka nagród Hugo, Nebula oraz World Fantasy.
Życiorys.
Ukończyła Columbia University w Nowym Jorku i Uniwersytet Karoliny Północnej w Greensboro. W 1995 uczęszczała na słynne warsztaty Clarion Workshop.
Link razem z mężem Gavinem J. Grantem prowadzi wydawnictwo Small Beer Press, z siedzibą w Northampton, Massachusetts. Oboje współwydają coroczną antologię "Year’s Best Fantasy and Horror" (razem z Ellen Datlow) oraz fanzin fantasy "Lady Churchill's Rosebud Wristlet".
Link wykłada obecnie na kilku uczelniach, uczy także podczas warsztatów pisarskich. Mieszka z mężem, Gavinem Grantem, oraz córką w Northampton.

</doc>
<doc id="1397704" url="https://pl.wikipedia.org/wiki?curid=1397704" title="Waldalen">
Waldalen

Waldalen (zm. ok. 680) – opat klasztoru w Bèze.
Najstarszy syn Amalgariusza, księcia Burgundów. Wychowywał się w opactwie Luxeuil pod okiem Kolumbana. Przebywał w klasztorze także za czasów kolejnego opata, Eustazjusza. Około 630 został przez Eustazjusza wysłany do Bèze, gdzie stanął na czele nowo założonego opactwa.
Wspominany był w dniu 15 maja.

</doc>
<doc id="1397705" url="https://pl.wikipedia.org/wiki?curid=1397705" title="Kodeks 062">
Kodeks 062

Kodeks 062 (Gregory-Aland no. 062), ε 64 (Soden) – grecki kodeks uncjalny Nowego Testamentu, pisany na pergaminie, paleograficznie datowany na V wiek.
Opis.
Kodeks stanowiony jest zaledwie przez 1 pergaminową kartę o rozmiarach 22 na 18,5 cm, z tekstem Listu do Galatów 4,15-5,14. Tekst kodeksu pisany jest w dwóch kolumnach na stronę, 33 linijek w kolumnie. Jest palimpsestem. Górny tekst jest w języku arabskim.
Grecki tekst kodeksu Kurt Aland zaklasyfikował go do Kategorii III, a to oznacza, że jest ważny dla odtworzenia historii tekstu Nowego Testamentu.
William Hatch wydał facsimile kodeksu.
Dawniej przechowywany był w Kubbat al-Chazna ("Kopuła Skarbca") w Damaszku (Syria). Obecne miejsce przechowywania kodeksu nie jest znane. Niewykluczone, że zaginął.

</doc>
<doc id="1397706" url="https://pl.wikipedia.org/wiki?curid=1397706" title="Unison (VHS)">
Unison (VHS)

Unison jest pierwszym domowym video kanadyjskiej piosenkarki Céline Dion, wydanym w formacie VHS 2 lipca 1991 roku. Zawiera teledyski z jej debiutanckiego albumu anglojęzycznego „"Unison"”.

</doc>
<doc id="1397707" url="https://pl.wikipedia.org/wiki?curid=1397707" title="Matthias Jacob">
Matthias Jacob

Matthias Jacob (ur. 2 kwietnia 1960 w Tambach-Dietharz) – niemiecki biathlonista reprezentujący NRD, brązowy medalista igrzysk olimpijskich i wielokrotny medalista mistrzostw świata.
Kariera.
Pierwsze sukcesy osiągnął w 1980 roku, zdobywając srebrne medale w biegu indywidualnym i sprincie podczas mistrzostw świata juniorów w Sarajewie. Szybko zadebiutował w Pucharze Świata, zajmując trzecie miejsce w biegu indywidualnym 18 stycznia 1980 roku w Ruhpolding. Wyprzedzili go tam jedynie dwaj rodacy: Klaus Siebert i Eberhard Rösch. W kolejnych startach jeszcze 13 razy stawał na podium, odnosząc przy tym pięć zwycięstw. Czterokrotnie triumfował w sprincie: 30 stycznia 1982 roku w Ruhpolding, 6 marca 1982 roku w Lahti, 1 lutego 1986 roku w Oberhofie i 15 marca 1986 roku w Boden, a jeden raz był najlepszy w biegu indywidualnym: 12 marca 1987 roku w Lillehammer. Triumf w Lillehammer był jednocześnie jego ostatnim podium w zawodach tego cyklu. Najlepsze wyniki osiągnął w sezonie 1981/1982, kiedy był drugi w klasyfikacji generalnej, plasując się między swym rodakiem - Frankiem Ullrichem, a Kjellem Søbakiem z Norwegii. Ponadto w sezonie 1985/1986 był trzeci, za kolejnym reprezentantem NRD - André Sehmischem i Peterem Angererem z RFN.
W 1981 roku wystąpił na mistrzostwach świata w Lahti, gdzie wspólnie z Mathiasem Jungiem, Frankiem Ullrichem i Eberhardem Röschem zwyciężył w sztafecie. Zajął tam również siódme miejsce w biegu indywidualnym oraz piąte w sprincie. W sztafecie zdobył jeszcze pięć medali: srebrne podczas mistrzostw świata w Anterselvie w 1983 roku, mistrzostw świata w Ruhpolding w 1985 roku i rozgrywanych rok później mistrzostw świata w Oslo oraz brązowy na mistrzostwach świata w Lake Placid w 1987 roku. W 1987 roku zdobył też jedyny indywidualny medal mistrzostw świata, kończąc rywalizację w sprincie na drugiej pozycji. Rozdzielił tam na podium Franka-Petera Roetscha i André Sehmischa. Był też między innymi czwarty w biegu indywidualnym na mistrzostwach świata w Mińsku w 1982 roku oraz mistrzostwach świata w Oslo cztery lata później. Walkę o medal przegrał odpowiednio z Norwegiem Terje Krokstadem i Austriakiem Alfredem Ederem. Ponadto wywalczył brązowy medal w tej konkurencji podczas igrzysk olimpijskich w Sarajewie w 1984 roku, plasując się za Norwegiem Eirikiem Kvalfossem i Peterem Angererem z RFN. Na tej samej imprezie wraz z kolegami z reprezentacji zajął czwarte miejsce w sztafecie. Brał też udział w igrzyskach w Calgary cztery lata później, zajmując dziewiąte miejsce w biegu indywidualnym i piąte w sztafecie.
Przed Zjednoczeniem Niemiec pracował dla Ministerstwa Bezpieczeństwa Państwowego NRD (Stasi). Po Zjednoczeniu pracował jako fizjoterapeuta dla reprezentacji Niemiec w biegach narciarskich.
Jego żona, Carola Anding, reprezentowała NRD w biegach narciarskich.

</doc>
<doc id="1397708" url="https://pl.wikipedia.org/wiki?curid=1397708" title="Satang">
Satang



</doc>
<doc id="1397709" url="https://pl.wikipedia.org/wiki?curid=1397709" title="Coloborhynchus">
Coloborhynchus

Coloborhynchus – rodzaj pterozaura żyjącego we wczesnej kredzie na terenach dzisiejszej Europy. Z pewnością do rodzaju można zaliczyć tylko jeden gatunek – gatunek typowy "C. clavirostris", opisany przez Richarda Owena w 1874 roku. Holotypem jest część szczęki (kości przedszczękowe i być może części kości szczękowych) odkryte w osadach grupy Wealden w hrabstwie East Sussex w Wielkiej Brytanii. W przeszłości do rodzaju "Coloborhynchus" zaliczano szereg gatunków pterozaurów, których skamieniałości odkryto w Europie ("C. capito", "C. sedgwickii"), Ameryce Południowej ("C. spielbergi") i Ameryce Północnej ("C. wadleighi"); do rodzaju "Coloborhynchus" bywały też przenoszone południowoamerykańskie gatunki "Anhanguera robustus", "A. piscator" i "A. araripensis" oraz afrykański gatunek "Siroccopteryx moroccensis". Z badań Taissy Rodrigues i Alexandra Kellnera (2008, 2013) wynika jednak, że nie ma dowodów na to, że którykolwiek z tych gatunków reprezentuje ten sam rodzaj co "C. clavirostris". Rodrigues i Kellner przenieśli "C. wadleighi" do odrębnego rodzaju "Uktenadactylus", a "C. sedgwickii" uznali za możliwego przedstawiciela rodzaju "Camposipterus". Z analizy filogenetycznej przeprowadzonej przez Andresa i Myersa (2013) wynika jednak, że "C. clavirostris" i "C. wadleighi" są taksonami siostrzanymi; na tej podstawie autorzy ponownie zaliczyli "C. wadleighi" do rodzaju "Coloborhynchus".
Rozmiary przedniej części pyska "Coloborhynchus capito" (okazu NHMUK R481) sugerują, że zwierzę to mogło osiągać nawet 7 m rozpiętości skrzydeł, będąc tym samym największym znanym uzębionym pterozaurem (choć jego przynależność do rodzaju "Coloborhynchus" jest dyskusyjna; patrz wyżej).

</doc>
<doc id="1397710" url="https://pl.wikipedia.org/wiki?curid=1397710" title="Notacja diastematyczna">
Notacja diastematyczna



</doc>
<doc id="1397711" url="https://pl.wikipedia.org/wiki?curid=1397711" title="Demian Mnohohrisznyj">
Demian Mnohohrisznyj



</doc>
<doc id="1397712" url="https://pl.wikipedia.org/wiki?curid=1397712" title="Zespół Mohra">
Zespół Mohra

Zespół Mohra (zespół ustno-twarzowo-palcowy typu II, ang. Mohr syndrome) – rzadki zespół wad wrodzonych. Został opisany po raz pierwszy w 1941 roku przez Ottona Mohra, wuja norweskiego genetyka Jana Mohra u rodziny, w której chorowało sześcioro z siódemki rodzeństwa. Na fenotyp zespołu składały się polidaktylia, syndaktylia, brachydaktylia, płatowaty język z brodawkowatymi wyroślami, nieprawidłowy kształt wyrostka stawowego żuchwy, dodatkowe szwy czaszki i epizody nieprawidłowości nerwowo-mięśniowych. W 1967 roku zespół Mohra został zaklasyfikowany do grupy zespołów ustno-twarzowo-palcowych (ang. oral-facial-digital syndromes).

</doc>
<doc id="1397713" url="https://pl.wikipedia.org/wiki?curid=1397713" title="Chiwas">
Chiwas

Chiwas, właśc. Marcin Siwek, ps. „Siwy” (ur. 22 listopada 1982 w Płocku) – polski muzyk, hip-hopowiec, autor tekstów, założyciel zespołu Jeden Osiem L (1998). 
W 2008 ukazała się trzecia płyta Chiwasa, którą nagrał wraz z Nowatorem - "Welcome to Poland".

</doc>
<doc id="1397714" url="https://pl.wikipedia.org/wiki?curid=1397714" title="Iwan Briuchoweckyj">
Iwan Briuchoweckyj



</doc>
<doc id="1397715" url="https://pl.wikipedia.org/wiki?curid=1397715" title="Start the Machine">
Start the Machine

Start the Machine to film dokumentalny skupiający się na wydarzeniach trwających od zawieszenia działalności Blink-182, poprzez utworzenie się grupy Angels &amp; Airwaves i nagranie ich pierwszego albumu We Don't Need to Whisper.
Film na DVD ukazał się 17 czerwca 2008.

</doc>
<doc id="1397716" url="https://pl.wikipedia.org/wiki?curid=1397716" title="Notacja chorałowa">
Notacja chorałowa



</doc>
<doc id="1397717" url="https://pl.wikipedia.org/wiki?curid=1397717" title="Podróż apostolska Pawła VI do Szwajcarii">
Podróż apostolska Pawła VI do Szwajcarii

7. podróż apostolska papieża Pawła VI odbyła się 10 czerwca 1969 roku. Papież Paweł VI odwiedził wówczas Genewę.
Przebieg wizyty:

</doc>
<doc id="1397718" url="https://pl.wikipedia.org/wiki?curid=1397718" title="Siemowit I mazowiecki">
Siemowit I mazowiecki



</doc>
<doc id="1397720" url="https://pl.wikipedia.org/wiki?curid=1397720" title="Geografia Francji">
Geografia Francji

Francja jest państwem w Europie Zachodniej, którą to część lądu od zachodu oblewa Oceanu Atlantyckiego, od północy należące do systemu tego oceanu wody kanału La Manche, od południa, a dokładniej od południowego wschodu – Morze Śródziemne. Od południa kraj graniczy z Półwyspem Iberyjskim. Od wschodu Francja sąsiaduje z bardziej zwartą częścią kontynentu europejskiego. Francja jest trzecim (po Rosji i Ukrainie) co do wielkości państwem Europy. Rzeźba, klimat i krajobraz tego dużego kraju jest zróżnicowany. Francja ma za sobą trwającą ponad tysiąc lat historię, a obecnie kraj ten należy do najlepiej rozwiniętych państw świata.
Powierzchnia, skrajne punkty i granice.
Granice.
Francja graniczy z następującymi państwami:
Linia brzegowa: 3427 km (2 783 km bez wysp)
Ukształtowanie poziome.
Francja posiada dwa wybrzeża, pierwszym jest wybrzeże Oceanu Atlantyckiego, które stanowi 67% ogólnej długości brzegu morskiego, a drugim jest wybrzeże Morza Śródziemnego. Wybrzeże to, zwane Lazurowym, stanowi 23% brzegu morskiego Francji. Pozostałe 10% brzegu morskiego Francji to brzegi wysp. Główny tu udział ma największa wyspa Francji – Korsyka, usytuowana na Morzu Śródziemnym, którą od stałego lądu Europy dzieli Morze Liguryjskie.
Wybrzeże atlantyckie ma dobrze rozwiniętą linię brzegową. Jego południowa część, nad Zatoką Biskajską, jest wyrównana, praktycznie pozbawiona półwyspów i zatok. Około 50 km na północ od 45° N linia brzegowa ulega nagłym zmianom. Zmianę rozpoczyna głęboka i wąska zatoka Gironde, która jest przedłużonym ujściem południowej rzeki Francji – Garonny. Dalej na północ linia brzegowa odbija lekko na zachód i jest bardziej urozmaicona, składają się na nią zatoki i półwyspy oraz liczne wyspy przybrzeżne. Brzeg morski kierując się dalej na północ i na zachód układa się w charakterystyczny róg Francji. Na zachodnim krańcu kraju leży największy półwysep – Półwysep Bretoński o powierzchni 24 tysięcy km². Następnie brzeg morski kieruje się na wschód, gdzie linia brzegowa wciąż jest urozmaicona (półwyspy i przybrzeżne wyspy). Następnie naprzeciw Paryża znajduje się wysunięty w kierunku północnym drugi co do wielkości półwysep, Cotentin, o powierzchni 2 tysięcy km². Za nim linia brzegowa kierując się na północny wschód, jest nieco mniej urozmaicona, a normandzkie wybrzeże i dalej wybrzeże Pikardii tworzą wyrównane odcinki. Są one oddzielone niewielkimi i wąskimi zatokami będącymi przedłużeniem ujść rzek: Sekwany i Sommy. W pobliżu granicy z Belgią wybrzeże jest mało urozmaicone, wręcz wyrównane.
Linia brzegowa Morza Śródziemnego nie jest tak urozmaicona, jak linia brzegowa Atlantyku i wchodzącego w jego skład kanału La Manche. Ciągnąca się od Hiszpanii Zatoka Lwia ma wyrównaną linię brzegową. Kierując się na zachód brzeg morski, mniej więcej od ujścia Rodanu, jest nieco bardziej urozmaicony. Do granicy z Włochami linię brzegową urozmaica seria niewielkich skalistych półwyspów wysuniętych w głąb morza na zaledwie kilka kilometrów.
Budowa pobrzeży morskich jest różnorodna. Południowa część wybrzeża atlantyckiego jest generalnie płaska, w niektórych miejscach, zwłaszcza w rejonie miasta Arcachon (okolice Bordeaux) nacechowana wydmami. Wybrzeże Bretanii jest klifowe, z pionowymi ścianami o wysokości dochodzącej do 100 m. Wybrzeża normandzkie są niskie i piaszczyste. Wybrzeże śródziemnomorskie jest na ogół niskie, poza skalistymi odcinkami w rejonie Agde i Sète. W rejonach ujść rzecznych wybrzeże jest podmokłe. Wschodnia część wybrzeża jest zbudowana z twardych i odpornych skał. Występują tam formy zbliżone do riasowych i klifowych. W obniżeniach Lazurowego Wybrzeża występują plaże, co sprzyja turystyce.
Wokół wybrzeża Francji ciągną się setki przybrzeżnych wysp. Najwięcej ich posiada wybrzeże atlantyckie. Łańcuchy licznych wysp ciągną się od zatoki Gironde do północnej części półwyspu Cotentin. Największą jest Oléron (powierzchnia 175 km²). Wzdłuż brzegu śródziemnomorskiego wysp jest zdecydowanie mniej. Nie ma ich wzdłuż Zatoki Lwiej. Nieliczne przybrzeżne wyspy występują mniej więcej od ujścia Rodanu do okolic Cannes. Największa wyspa, Korsyka, o powierzchni 8680 km², znajduje się 150 km na południowy wschód od brzegów Lazurowego Wybrzeża.
Budowa geologiczna i rzeźba.
Terytorium Francji cechuje się zróżnicowaniem krajobrazu i rzeźby terenu. Ponad połowa powierzchni kraju zajmują płaskie i pagórkowate niziny o wysokości do 200 m n.p.m. Średnia wysokość kraju wynosi 342 m n.p.m. Obszary o wysokości 100–250 m n.p.m. zajmują 36,4%, a tereny o wysokości 250–500 m n.p.m. kolejne 20,4% Resztę stanowią obszary niskich i średnich gór, zaś 1,5% powierzchni Francji zajmują góry wysokie, powyżej 2000 m n.p.m. Znaczna część kraju jest nizinna, a charakterystycznym elementem ukształtowania Francji są tzw. baseny, czyli tereny położone na niskich wysokościach otoczone zewsząd terenami wyższymi. Obszary wybitnie nizinne zajmują 25,4%.
Starymi obszarami górskimi i wyżynami złożonymi z hercyńskich masywów o zrębowej budowie są: Masyw Armorykański, leżący w obrębie Półwyspu Bretońskiego, Masyw Centralny, leżący w południowej części kraju i Wogezy leżące na wschodnim skraju Francji, ułożone równolegle do niemieckiego Schwarzwaldu. Obszary te są rozdzielone wspomnianymi wyżej sedymentacyjnymi obniżeniami – basenami. Głównymi basenami są: Basen Paryski, na terenie którego znajduje się stolica Francji, i Basen Akwitański, leżący w zachodniej części kraju, gdzie na jego obszarze płynie rzeka Garonna. Duży jest również Basen Loary, nazwany od rzeki, która ma w nim główną część swojego dorzecza (leży on u nasady Półwyspu Bretońskiego). Baseny składają się z utworów pochodzących z mezozoiku i trzeciorzędu. Na południowym zachodzie i wschodzie rozciąga się obszar młodych fałdowań – alpejskich. Należą do nich Pireneje na południowym skraju Francji, będące też naturalną granicą francusko-hiszpańską i Alpy na południowym wschodzie.
Basen Paryski.
Basen Paryski leżący pomiędzy Masywem Armorykańskim, Masywem Centralnym, Wogezami, Ardenami i wybrzeżem kanału La Manche, spoczywa na starym hercyńskim podłożu. Obszar ten ma postać otwartej równiny nachylonej w kierunku północnym. Centralną część basenu zajmuje region Île-de-France. Jest on zbudowany jest z trzeciorzędowym wapieni i piaskowców i wznosi się na wysokości od 90 do 180 m n.p.m. Rozcina go gęsta sieć zbiegających się tu dopływów Sekwany. Od południowego wschodu Basenu Paryskiego rozciąga się południowo-wschodni i środkowy region Loary. Od północy basen zamyka region nadbrzeżny obejmujący wschodnią Normandię i Pikardię. Na wschodzie wznoszą się do 390 m n.p.m. progi Lotaryngii. Progi te zbudowane są z triasowych wapieni.
Basen Akwitański.
Na południowym zachodzie Basen Paryski łączy się z Basenem Akwitańskim poprzez Bramę Poitou i Aunis. Jego większa jest wypełniona utworami trzeciorzędowymi w postaci glin i margli. W północno-wschodniej części Basenu Akwitańskiego występują jurajskie wapienie. Doliny rzeczne basenu wyścielone są pochodzącymi z czwartorzędu pokrywami piaskowo-żwirowymi o dużej miąższości. Zachodnia część basenu – Landy, to płaska nizina nadmorska zasypywane przez nadmorskie piaski.
Masyw Armorykański.
Masyw ten jest obszarem niewysokich wzniesień, maksymalnie do 417 m n.p.m. Zbudowany jest z odpornych granitów i gnejsów oraz kwarcytów pochodzących z prekambru. Masyw ten jest mocno rozczłonkowany, a jego obniżenia wypełniają młodsze osady geologiczne – łupki krystaliczne o mniejszej odporności niż granity i gnejsy.
Masyw Centralny.
Masyw Centralny leżący na wschód od Basenu Akwitańskiego, jest wyżynno-górzystym, hercyńskim zrębem zajmującym 1/6 powierzchni Francji. Cechą tego obszaru jest różnorodność rzeźby. Występują tam głęboko wcięte doliny rzeczne i masywy. Najwyżej położona jest jego południowa część, gdzie wznosi się Mont Lozère, o wysokości 1702 m n.p.m. Wysoka jest także wschodnia część masywu, gdzie znajduje się Mont Mèzenc, o wysokości 1754 m n.p.m. Najwyższe szczyty masywu są wygasłymi stożkami wulkanicznymi, gdzie najwyższym szczytem Masywu Centralnego jest Puy de Sancy, wznoszący się na 1885 m n.p.m. Krajobraz wulkaniczny jest charakterystyczny dla tego regionu.
Wogezy i Ardeny.
Wogezy, będące wypiętrzeniem tektonicznym, są od wschodu ograniczone Rowem Renu, zaś od zachodu obszar się obniża przechodząc w Basen Paryski. Wogezy są średnio-niskimi górami, których najwyższy szczyt, Grand Ballon, wznosi się na 1426 m n.p.m. Południowa część – Wogezy Wysokie – zbudowana jest ze skał krystalicznych, w skład których wchodzą głównie granity. Część północna – Wogezy Niskie – których średnia wysokość wynosi od 800 do 1000 m n.p.m., zbudowana jest z mezozoicznych piaskowców. Te góry zrębowe zostały wypiętrzone w czasie trzeciorzędowych ruchów górotwórczych.
Ardeny są masywem górskim, którego zachodnia krawędź leży na obszarze Francji, reszta zaś na terenie Belgii. Góry te są przedłużeniem Reńskich Gór Łupkowych. Ardeny są górami bardzo niskimi, których średnia wysokości wynosi zaledwie od 450 do 500 m n.p.m.
Obniżenie Rodanu i Saony.
Obniżenia te leżą na wschód od Masywu Centralnego, na dnie których płynie Rodan i wpadająca do niego od północy Saona. Część północną rowu (obniżenie Saony) o przebiegu południkowym stanowi płyta zbudowana z wapieni jurajskich, które są przykryte osadami trzeciorzędowymi. W części środkowej, gdzie Saona wpada do Rodanu, i dalej na południe przeważa materiał morenowy i fluwioglacjalny, który wypełnia dolinę. Intensywna działalność akumulacyjna Rodanu spowodowała wytworzenie się delty na odcinku ujściowym. W strefie ujścia Rodanu licznie występują jeziora.
Alpy.
Alpy są najwyższym obszarem górskim Francji. Obszary wchodzące w skład Alp Zachodnich ciągną się pasmem o szerokości 100–150 km wzdłuż wschodnich granic Francji. Alpy mają budowę płaszczowinową, a trzon tych gór stanowią krystaliczne masywy wewnętrzne, które pokrywają skały osadowe. Część północna Alp francuskich to: Alpy Graickie, Sabaudzkie i Delfinackie. Obszar ten składa się z masywów poprzecinanych dolinami. W tej część Alp wznosi się najwyższy szczyt Francji i Europy – Mont Blanc, o wysokości 4807 m n.p.m. Obszar tej części Alp charakteryzuje się krajobrazem glacjalnym. Podłużna depresja tektoniczna Bruzdy Alpejskiej oddziela północną część Alp od południowej. Południowa część Alp to: Alpy Kotyjskie, Nadmorskie i Prowansalskie. Góry te mają bardzo skomplikowana budowę. Południowa część Alp jest niższa, ale góry te i tak są dość wysokie, najwyższe szczyty leżące w Alpach Kotyjskich wznoszą się do 3370 m n.p.m. Doliny występujące w południowej części Alp francuskich mają charakter kanionów i są niedostępne.
Jura.
Te średniej wysokości góry przylegają do Alp od północnego zachodu i stanowią przedalpejskich obszar młody gór. Fałdowe obszary tychże gór zbudowane są z jurajskich i kredowych wapieni. Ich północno-zachodnia część ma charakter wyżynny i gdzie teren opada ku dolinie Saony. Najwyższym szczytem Jury jest Crêt de la Neige o wysokości 1723 m n.p.m.
Pireneje.
Pireneje stanowią naturalną granicę Francji z Hiszpanią i ciągną się na prawie całej długości styku zwartego lądu Europy i Półwyspu Iberyjskiego. Góry rozpoczynają swój bieg około 40 km od miasta Perpignan, skąd ciągną się pasmem na długości ponad 300 km. Na zachodnim krańcu ich obszar leży już poza granicami Francji. Francuska część łańcucha Pirenejów ma szerokość 30–40 km. Pireneje zarówno po hiszpańskiej, jak i francuskiej stronie należą do gór wysokich, których średnie wysokości wynoszą od 2500 do 3000 m n.p.m. Wyższe partie gór mają charakter glacjalny, a niższe fluwialny. Trzon Pirenejów zbudowany jest z utworów krystalicznych starego masywu hercyńskiego. Najwyższy szczyt francuskich Pirenejów – Vignemale wznosi się na 3298 m n.p.m.
Klimat.
Ze względu na duży obszar, jaki zajmuje Francja i ukształtowanie powierzchni, klimat kraju jest zróżnicowany i można go podzielić na cztery typy. Są to klimat umiarkowany oceaniczny, klimat umiarkowany przejściowy z cechami kontynentalnymi, klimat podzwrotnikowy (śródziemnomorski) i klimat górski. Największe obszary należą do strefy klimatów umiarkowanych z uwzględnieniem także górskiego, który cechuje się piętrowością. Na dużo mniejszych terenach oddziałuje klimat podzwrotnikowy – występujący na pobrzeżach południowej Francji, sięgając około 100 km na północ i do 2 00 km w regionach leżących nad Zatoką Biskajską, gdzie występuje oceaniczna odmiana klimatu podzwrotnikowego.
Klimat umiarkowany oceaniczny.
Klimat ten obejmuje zachodnią część Francji, wybrzeże Oceanu Atlantyckiego, gdzie na zachmurzenie (opady, wilgotność i temperatury) ma wpływ powietrze znad oceanu. Najbardziej intensywne wpływy morskie są w Bretanii, której półwysep sięga ponad 100 km w głąb oceanu, tworząc swoisty róg.
Klimat tych obszarów cechuje się dużą wilgotnością powietrza i znacznych opadach deszczu. Średnie sumy opadów wynoszą od 700 do 1000 mm rocznie. Opady występują głównie w postaci deszczu, a liczba dni z opadami śniegu jest niewielka. Rocznie notuje się 200 dni z opadami.
Temperatury mają łagodny przebieg roczny, jak i dobowy. Najbardziej łagodne wartości reprezentuje zachodnia Bretania i tam też liczba dni mroźnych jest niewielka. Średnio jest tam 15–16 dni z mrozami. Zimą w najchłodniejszym miesiącu, styczniu, średnia temperatura wynosi 7 °C i obniża się w miarę oddalania się od oceanu. Latem jest chłodno i maksymalne wartości dla Bretanii to 17 °C.
Stolica kraju – Paryż – leży na pograniczu wpływu oceanu i wnętrza europejskiego lądu. Panuje więc tam klimat bardziej zbliżony do przejściowego, choć przeważa wpływ oceanu. Zimą wartości termiczne wynoszą około 4–5 °C, latem zaś 18–19 °C. Opady są niższe niż w Bretanii i wynoszą nieco ponad 600 mm rocznie.
Klimat umiarkowany przejściowy.
Klimat umiarkowany przejściowy obejmuje środkowopółnocną i północno-wschodnią część Francji. Na zachodnim skraj jego panowania znajduje się Paryż, leżący mniej więcej na styku z typem klimatu umiarkowanego oceanicznego. Na wschód ciągnie się do granicy z Niemcami, gdzie w Nancy nabiera widocznych cech kontynentalnych. Jednakże warto tu dodać, że obszary wschodniej Francji są zalicza do klimatu umiarkowanego przejściowego, tak samo jak Polskę.
Na tych terenach wpływ oceanu jest mniejszy. Zimy są bardziej surowe, a lata cieplejsze, ale obfitujące w opady. W półroczu zimowym we wschodniej Francji opady mają głównie postać śniegu, wiosną, latem i jesienią – deszczu. Opady zmniejszają się w kierunku wschodnim z około 700 do 600 mm rocznie. Liczba dni z opadami wynosi w granicach 150 rocznie.
Temperatury na przykładzie Nancy wynoszą w styczniu około 0 °C, gdzie w nocy powszechne są przymrozki i mrozy. Latem zaś jest ciepło i średnie wartości wynoszą 19 °C. Latem występują dni z upałami, a ich liczba, podobnie jak w wielu innych krajach z klimatem przejściowym, jest co roku inna. Średnio rocznie notuje się do 80–90 dni mroźnych.
Klimat podzwrotnikowy.
Klimat podzwrotnikowy, który występuje na południu Francji z pominięciem obszarów alpejskich i wysokich Pirenejów, dzieli się na dwie odmiany. Pierwszą jest odmiana śródziemnomorska, obejmująca całą Prowansję i Langwedocję, nad Morzem Śródziemnym. Druga odmiana to bardziej oceaniczna, występująca nad Zatoką Biskajską.
Klimat śródziemnomorski cechuje się łagodną i deszczową zimą oraz bardzo ciepłym (z dość dużą liczbą dni upalnych) i suchym latem. Opady deszczu są nie są zbyt wysokie i skupiają się w okresie jesienno-zimowym, obejmując też okres wiosenny. Lato, zaczynające się w maju i kończące się w październiku, jest w zasadzie suche, deszcze występują rzadko. Średnia roczna suma opadów wynosi 540 mm. W mieście Marignane opady roczne dochodzą do 800 mm. W Marsylii opady dochodzą do 600 mm rocznie. Śnieg należy do rzadkości.
Temperatury zimą są łagodne i rzadko obniżają się poniżej 10 °C. Średnia wartość dla całego regionu to 7,5 °C. Latem jest bardzo ciepło i średnie wartości oscylują w granicach 22–24 °C. Liczba dni mroźnych jest niewielka, średnio 10–15 w roku.
Główne różnice klimatu o wpływach oceanicznych od klimatu śródziemnomorskiego to większa wilgotność, nieco wyższe opady i większa liczba dni wietrznych, szczególnie nad samym wybrzeżem oceanu. W rejonie w przy graniczy z Hiszpanią różnicą są także nieco niższe, łagodniejsze temperatury.
Klimat górski.
Górska odmiana klimatu występuje w Alpach, jak i w Pirenejach i nakłada się zarówno na obszar klimatu umiarkowanego, jak podzwrotnikowego. Uwidacznia się wic tam, gdzie występują wysokie góry i piętrowość klimatyczno-roślinna. Na tych obszar podstawową cechą jest obniżanie się temperatury wraz z wysokością, o około 0,6 °C, na każde 100 m. Drugą ważną cechą jest wzrost opadów wraz ze wzrostem wysokości.
Na obszarze Francji, w górach opady są najwyższe i sięgają 3000 mm rocznie. W półroczu zimowym występują w postaci śniegu, latem – deszczu. Wysoko w górach ponad 2500 m n.p.m. – tylko śniegu. Tam też na tych wysokościach przebiega granica wiecznego śniegu.
U podnóża gór temperatury są zbliżone do wartości charakterystycznych dla danego regionu. Wysoko w górach rzadko przekraczają 0 °C, a na wysokościach ponad 2500 m n.p.m. cały rok panuje mróz umożliwiając istnienie wiecznego śniegu i lodowców.
Mistral.
Cechą lokalnego francuskiego klimatu jest występowanie wiatrów o nazwie – mistral. Poziomy ruch różnych mas powietrza w atmosferze powoduje występowanie wiatrów o kierunkach uwarunkowanych ukształtowaniem terenu. W dolinie Rodanu występuje mistral, które jest zimnym i suchym wiatrem obniżającym temperaturę, ale przynoszącym słoneczną i bezchmurną pogodę. Wiatr ten wieje w kierunku wybrzeży Morza Śródziemnego i występuje w okresie wiosenno-zimowym.
Wody.
W związku występowaniem dużych opadów deszczu i śniegu na obszarach górskich i ogólnie dostatecznej ilości deszczu na obszarze całego kraju, sieć rzeczna Francji jest gęsta. Poza rzekami występują liczne kanały zbudowane przez człowieka w celu ułatwienia transportu wodnego. Łączna długość kanałów wynosi 4450 km. Kanał Briare (najstarszy, z XVII w.) łączy Loarę z Sekwaną, Burgundzki – Saonę z Sekwaną, Centralny – Loarę z Saoną, kanały Marna–Ren i Marna–Saona łączą Sekwanę z Renem i Rodanem; Kanał Południowy – Garonnę z Morzem Śródziemnym. Głównym recypientem rzek Francji jest Ocean Atlantycki (Zatoka Biskajska, kanał La Manche), do którego uchodzi większość rzek kraju. Drugim co do wielkości zlewiskiem jest zlewisko Morza Śródziemnego, do którego należą rzeki płynące głównie we wschodniej i południowej Francji.
Najważniejszą, a zarazem najdłuższą rzeką jest Loara, która ma 1020 km długości i powierzchnię dorzecza 115 120 km². Rzeka ta bierze swój początek w Masywie Centralnym i płynąc na północ tworzy długi łuk, by skierować swój bieg w kierunku Oceanu Atlantyckiego. Loara charakteryzuje się wysokimi stanami wody w zimie. Drugą ważną rzeką jest Sekwana, która płynąc przez północną Francję uchodzi do kanału La Manche. Sekwana jest rzeką nizinną i ma swe źródła na wysokości zaledwie 471 m n.p.m. Sekwana jest długa na 776 km, a powierzchnia jej dorzecza wynosi 90 tys. km². Kolejną ważną rzeką jest Rodan, który uchodzi do Morza Śródziemnego, a wypływa z lodowców w centralnej Szwajcarii. Rodan jest długi na 812 km, lecz długość jego biegu na terytorium Francji wynosi tylko 522 km. Powierzchnia dorzecza jest zbliżona do powierzchni Sekwany. Rodan jest najzasobniejszą w wodę rzeką Francji ze względu na charakter źródła – wypływa z lodowców, a po drodze jest zasilany licznymi wodami górskimi i opadami. Przepływ wynosi 1800 m³/s. Czwartą ważną rzeką kraju jest wypływająca z Pirenejów w Hiszpanii Garonna, która uchodzi do wód Zatoki Biskajskiej. Garonna liczy 575 km, a na obszarze Francji – 524 km. Garonna charakteryzuje się gwałtownymi wezbraniami.
Jeziora we Francji są nieliczne. Największym jest Jezioro Genewskie, które Francja dzieli ze Szwajcarią. W delcie Rodanu, w Langwedocji i wzdłuż Zatoki Biskajskiej, występują liczne jeziora przybrzeżne.
Wysoko w Alpach występują lodowce, których powierzchnia w wyniku globalnego ocieplenia ulega zmniejszaniu.
Gleby.
Gleby Francji są w większości żyzne. Na przeważające części obszaru kraju występują gleby brunatne, utworzone pod lasami liściastymi. Gleby brunatne, jak i też płowe występują na obszarach nizinnych i są powszechnie wykorzystywane rolniczo. Obszary nizinne klimatu śródziemnomorskiego są pokryte glebami czerwonymi – „terra rossa”, które wytworzyły się na skałach wapiennych. Na wybrzeżu atlantyckim występują gleby bielicowe, a dna dolin rzecznych wypełniają mady. Tereny górskie pokrywają gleby brunatne kwaśne, które zawierają dużo części szkieletowych. Gleby te występują pod lasami iglastymi.
Flora.
Świat roślinny Francji ze względu na wielkość kraju i rzeźbę jest urozmaicony. Pierwotna roślinność Francji została w znacznym stopniu przeobrażona. W jej miejsce powstały liczne pola uprawne i łąki. Miejsce naturalnych lasów zajęły sztuczne drzewostany. Pod względem fitogeograficznym Francja dzieli się na dwie główne prowincje roślinne: eurosyberyjską, która obejmuje większą część kraju, i śródziemnomorską, w południowej części kraju. Trzecim typem jest roślinność górska.
Lasy zajmują 28% powierzchni kraju. Pierwotnym zbiorowiskiem roślinnym Francji był las liściasty, który wciąż obejmuje spore obszary kraju, skupiając się na północy i w środkowej jego części, pomijając jedynie obszary górskie i śródziemnomorskie. We wschodniej, środkowej i północnej Francji rosną lasy z udziałem buku, dębu z domieszką grabu, jaworu, oraz jodły. W regionach leżących bliskim sąsiedztwie Atlantyku (klimat oceaniczny), jak w Normandii, rosną lasy liściaste, a na południu iglaste, gdzie dominuje sosna atlantycka.
W górach występuje piętrowy układ roślinności. W niższych partiach gór rosną lasy z udziałem buka, następnie jodły, zaś wyżej lasy iglaste, gdzie jest przewaga świerka, modrzewia i sosny. Górna granica lasu przebiega na wysokości między 1800 a 2300 m n.p.m. Ponad piętrem lasów rośnie kosodrzewina i występują łąki wysokogórskie.
Zasięg prowincji śródziemnomorskiej wyznacza granica występowania oliwki. Miejsce pierwotnych lasów liściastych z dębem korkowym i ostrolistnym zajęły odporne na suszę zarośla makii i gaje oliwne. W tym regionie zachowały się lasy kasztanowe i miejsca, gdzie rośnie dąb korkowy, lecz w znaczne mierze szata roślinna została przekształcona. Zarośla i karłowate lasy zostały zastąpione przez rośliny egzotyczne, jak palmy, agawy i eukaliptusy, które przystosowały się do panujących tam warunków. Ważną rośliną uprawną Francji w regionach gdzie panuje klimat śródziemnomorski jest oliwka i winorośl.
Fauna.
Świat zwierząt typowy dla obszarów Europy, został on w dużym stopniu przetrzebiony. Wpływ na taki stan rzeczy miało silne przekształcenie środowiska przyrodniczego w związku z intensywnym rozwojem gospodarczym kraju, a także popularne we Francji łowiectwo. Zwierzęta w dużych liczbach sztuk żyją tylko w miejscach niedostępnych, głównie wysoko w górach i na terenach objętych ochroną.
Bardzo niewielka jest liczba ssaków, z których np. wilki zostały całkowicie wytępione. Nielicznie występują rysie, bobry, lisy i żyjące na obszarach górskich niedźwiedzie brunatne. Do ssaków kopytnych, które żyją w lasach, należą: jelenie, sarny, daniele i dziki, a wysoko w górach kozice i koziorożce. W Alpach do spotykanych gatunków należy świstak, zaś w Pirenejach rzadko występujący desman pirenejski. Także świat ptaków jest ubogi. W niewielkich ilościach żyją puchacze, orły przednie, orłosępy brodate i sępy płowe. W dużych ilościach występują owady jak cykady oraz, z mięczaków, ślimak winniczek, kulinarny przysmak francuskiej kuchni.
We Francji spotykane są także gatunki szeroko rozpowszechnione w Afryce. Do takich zwierząt należy żyjąca w środkowej i południowej Francji żeneta oraz występujący na Korsyce kot nubijski; w delcie Rodanu spotkać można flamingi.
Ochroną objęto 12% powierzchni kraju (2008) w tym 6 parków narodowych z których 3 znajdują się w Alpach.

</doc>
<doc id="1397721" url="https://pl.wikipedia.org/wiki?curid=1397721" title="Mieczysław Wieliczko (historyk)">
Mieczysław Wieliczko (historyk)

Mieczysław Józef Wieliczko (ur. 19 marca 1935 w Jaśle - zm. 20 sierpnia 2009 tamże) – profesor historii, autor naukowych opracowań historycznych na temat miasta Jasła.
Ukończył studia historyczne na Uniwersytecie im. Marii Curie-Skłodowskiej w Lublinie w roku 1956.
W latach 60. uczestniczył w tworzeniu monografii "Studia z Dziejów Jasła i powiatu jasielskiego", wydanej z okazji obchodów 600-lecia miasta Jasła w 1965 r. Napisał przewodnik "Jasło i okolice", "500 zagadek o Rzeszowie i ziemi rzeszowskiej" oraz o przemyśle naftowym na Podkarpaciu, umocnieniach (inwentaryzacja) linii Mołotowa i wychodźctwie Polaków we wrześniu 1939 roku. Pisał też artykuły w wydawanych później nieregularnie zeszytach "Rocznika Jasielskiego". Jest autorem kilkuset publikacji naukowych, był wychowawcą i mistrzem wielu pokoleń historyków. W roku 1974 obronił na Uniwersytecie UMCS pracę doktorską na temat "Jasielskie w latach II wojny światowej". W latach 1956-1974 pracował jako nauczyciel historii w Jaśle, pisząc w tym czasie pracę doktorską. W roku 1974 został adiunktem w Zakładzie Historii Najnowszej Instytutu Historii UMCS w Lublinie. Tam przeszedł kolejne szczeble kariery naukowej, aż do tytułu profesora. 
Żona Bronisława, mgr prawa (ur. 1940) dzieci: syn Tomasz, lek.med. (ur. 1960) oraz córki Dorota, lek.med. (ur. 1962) i Magdalena, mgr filologii (ur. 1963).
Odznaczony w 2005 roku tytułem "Zasłużony dla Miasta Jasła". Zmarł nagle w wieku 74 lat.Odznaczony pośmiertnie w październiku 2009 roku tytułem Honorowy Obywatel Miasta Jasła "za wybitne zasługi w propagowaniu Jasła i regionu jasielskiego".

</doc>
<doc id="1397722" url="https://pl.wikipedia.org/wiki?curid=1397722" title="Choroba Unverrichta-Lundborga">
Choroba Unverrichta-Lundborga

Choroba Unverrichta-Lundborga (padaczka miokloniczna Unverrichta-Lundborga, mioklonia bałtycka ang. Unverricht-Lundborg disease, Unverricht-Lundborg myoclonic epilepsy, EPM1) – rzadka choroba genetyczna. Została opisana po raz pierwszy przez Heinricha Unverrichta w 1891 i Lundborga w 1903 roku. Praca Lundborga ma znaczenia dla historii genetyki klinicznej, ponieważ została użyta do analizy statystycznej mającej określić prawdziwość hipotezy o dziedziczeniu autosomalnym recesywnym. Zrobił to Wilhelm Weinberg w 1912 roku.
Najczęściej występująca postać postępującej padaczki mioklonicznej.
Przyczyną schorzenia są mutacje w genie "CSTB" kodującym białko cystatyny B. Choroba jest znacznie częstsza w populacji fińskiej.

</doc>
<doc id="1397723" url="https://pl.wikipedia.org/wiki?curid=1397723" title="Tomasz Damszel">
Tomasz Damszel

Tomasz Damszel (ur. 25 marca 1972 w Warszawie) – polski lekkoatleta, który specjalizował się w rzucie oszczepem.
W 1991 roku zajął piąte miejsce w mistrzostwach Europy juniorów. Złoty medalista mistrzostw Europy weteranów (w kategorii M40) z 2012 roku.
Dziesięć razy stawał na podium mistrzostw Polski seniorów zdobywając jeden tytuł mistrza kraju (Kielce 1993). Absolwent warszawskiej AWF (1997). W 2006 roku wziął udział w show TVP2 - Załóż się. 
Rekord życiowy: 77,69 (13 czerwca 2004, Warszawa). 
Syn oszczepnika Jacka Damszela.

</doc>
<doc id="1397724" url="https://pl.wikipedia.org/wiki?curid=1397724" title="Alternatywny hip-hop">
Alternatywny hip-hop

Alternatywny hip hop (znany też jako alternatywny rap) – podgatunek hip-hopu, który narodził się w latach 80. w Stanach Zjednoczonych. Odrzuca on typowe stereotypy (bounce, gangsta rap), ale eksperymentuje z innymi gatunkami takimi, jak: reggae, rock, funk, jazz, electronica, a nawet folk. Tematyką utworów najczęściej są problemy społeczne, osobowość, polityka.
Alternatywny hip hop rozwijał się razem z golden age hip-hopem, będąc jego mniej komercyjną odmianą. Wtedy cieszył się największą popularnością, jednak od lat 90. wypierały go gangsta rap z Zachodniego Wybrzeża, a z drugiej strony tacy wykonawcy, jak Wu-Tang Clan czy The Notorious B.I.G. ze Wschodu. Od tamtego czasu jest to undergroundowy nurt, choć od ok. 2000 roku ponownie zyskuje na popularności.
Przedstawiciele gatunku.
A Tribe Called Quest, De La Soul, MF DOOM, Beastie Boys, Black Eyed Peas, Outkast, The Roots, The Pharcyde, The Fugees, Danny Brown, Arrested Development, Gnarls Barkley, Macklemore, Talib Kweli, El-P, Tommy Cash.

</doc>
<doc id="1397725" url="https://pl.wikipedia.org/wiki?curid=1397725" title="Ctenochasma">
Ctenochasma

Ctenochasma - rodzaj późnojurajskiego pterozaura z grupy pterodaktyli. We Francji i Niemczech zidentyfikowano 3 gatunki. Najmniejszy z nich, "Ctenochasma elegans", miał tylko 25 cm rozpiętości skrzydeł. Rodzaj ten jest rozpoznawany dzięki charakterystycznym szczękom zawierającym 250 grzebieniastych zębów służących do filtrowania wody.
Etymologia nazwy rodzajowej: "kteis", κτενος "ktenos" „grzebień”; χασμα "khasma" „otwarte, rozdziawione usta”.

</doc>
<doc id="1397728" url="https://pl.wikipedia.org/wiki?curid=1397728" title="When Disaster Strikes...">
When Disaster Strikes...

When Disaster Strikes – drugi album Busty Rhymesa, wydany 16 września 1997 roku. Album ma ten sam motyw co The Coming, czyli apokalipsa. Album jest sukcesem z singlami promującymi płytę: "Put Your Hands Where My Eyes Could See" i "Dangerous".
Listy Przebojów.
Album – Billboard (U.S.)

</doc>
<doc id="1397729" url="https://pl.wikipedia.org/wiki?curid=1397729" title="Kodeks 063">
Kodeks 063

Kodeks 063 (Gregory-Aland no. 063), ε 64 (Soden) – grecki kodeks uncjalny Nowego Testamentu, paleograficznie datowanym na IX wiek. Do naszych czasów zachowały się 22 pergaminowe karty kodeksu (26 na 19 cm), z tekstem Łk 16 - J 6 (z lukami). Tekst pisany jest w dwóch kolumnach na stronę, 37 linijek w kolumnie.
Opis.
Kodeks został podzielony. Obecnie 14 jego kart kodeksu przechowywanych jest w klasztorze Watopedi (1219) na Górze Athos, 6 zaś kart w Muzeum Historii Moskwy (V 137, 181). Ponadto 2 karty zostały skatalogowane pod numerem 0117 przechowywane są we Francuskiej Bibliotece Narodowej (Suppl. Gr. 1155, II).
Grecki tekst kodeksu przekazuje Tekst bizantyjski. Kurt Aland zaklasyfikował go do kategorii V.

</doc>
<doc id="1397730" url="https://pl.wikipedia.org/wiki?curid=1397730" title="Ludwik Renat Mikołaj Benoist">
Ludwik Renat Mikołaj Benoist

Ludwik Renat Mikołaj Benoist, fr. Louis-Remi-Nicolas Benoist (ur. 1740 w Paryżu, zm. 2 września 1792 w Saint-Germain-des-Prés) – francuski duchowny, błogosławiony Kościoła katolickiego. Brat Ludwika Remigiusza.
Na księdza został wyświęcony w 1766. Był wikarym u Św. Pawła w Paryżu. Gdy w rewolucyjnej Francji nasiliło się prześladowanie duchownych, Ludwik Renat Benoist w sierpniu 1792 został uwięziony w opactwie Saint-Germain-des-Prés. Zginął w czasie mordu wrześniowego, hekatomby katolickich duchownych (zginęło ich około 300).
Ludwik Renat Mikołaj Benoist został beatyfikowany 17 października 1926 wraz z 190 innymi męczennikami francuskimi przez papieża Piusa XI.

</doc>
<doc id="1397731" url="https://pl.wikipedia.org/wiki?curid=1397731" title="Historia serialu Głowa rodziny">
Historia serialu Głowa rodziny

Family Guy miał swoją premierę 31 stycznia 1999. W 2000 roku, po zakończeniu emisji drugiego sezonu, ogłoszono zaprzestanie dalszej produkcji serialu. Zmiana kierownictwa sieci FOX oraz prośby fanów spowodowały, że sezon trzeci powstał i został wyemitowany w latach 2001-2002. Po tym zapadła ponowna, tym razem nieodwołalna, decyzja o zakończeniu serialu.
Bardzo dobre wyniki sprzedaży DVD oraz wysoka oglądalność powtórek na Cartoon Network w następnych latach przekonały jednak telewizję FOX do wznowienia produkcji w 2004 roku. "Family Guy" powrócił na ekrany 1 maja 2005, zostając pierwszym zdjętym z anteny serialem wskrzeszonym na podstawie wyników sprzedaży DVD.
Obecnie emitowany jest trzynasty sezon. Siódmy sezon miał swoją premierę w Stanach Zjednoczonych 28 września 2008.
Trzy pierwsze sezony.
Podczas swojej pracy w studiu Hanna-Barbera MacFarlane stworzył projekt serialu "Family Guy", zawierający pomysły i postacie z jego dwóch poprzednich dzieł, krótkometrażówek o Larrym, a następnie zaproponował go studiu FOX. Reakcja była pozytywna, "Family Guy" miał pojawić się w formie krótkich animacji w programie "MADtv", w podobnej formie, w jakiej "Simpsonowie" pierwotnie pojawili się w "The Tracey Ullman Show". Ostatecznie jednak projekt upadł z przyczyn finansowych.
Rok później MacFarlane raz jeszcze spróbował sprzedać swój pomysł sieci FOX. Ta znów wstępnie zaaprobowała serial, warunkiem było jednak stworzenie pilota za kwotę 50 tysięcy dolarów (co było niesamowicie niską ilością pieniędzy dla tego typu produkcji). MacFarlane zgodził się na tę propozycję. Stworzenie samemu (z uwagi na niski budżet) pierwszego odcinka "Family Guy" zajęło mu sześć miesięcy. FOX zaakceptował efekt tych prac i dał zielone światło dla serialu, którego twórca w wieku 24 lat stał się najmłodszym producentem wykonawczym w historii.
Pilot "Family Guy" został wyemitowany w Stanach Zjednoczonych na kanale FOX 31 stycznia 1999, po 33. Super Bowl. Przyciągnął on przed ekrany 22 miliony widzów oraz zebrał dobre recenzje, co spowodowało emisję kolejnych sześciu odcinków pierwszego sezonu w kwietniu i maju tego samego roku. Drugi sezon rozpoczął się 23 września 1999 i po tylko dwóch odcinkach serial został usunięty z ramówki. Trzeci odcinek wyemitowano 26 grudnia, a ponowną regularną emisję rozpoczęto dopiero 7 marca 2000. Ostatni, 21. odcinek drugiego sezonu miał swoją premierę 1 sierpnia.
Przez cały drugi sezon czas emisji "Family Guy" był kilkukrotnie zmieniany, co spowodowało spadek oglądalności, w wyniku którego nastąpiło ogłoszenie zakończenia produkcji serialu. W odpowiedzi fani zaczęli tworzyć strony internetowe w obronie serialu oraz pisali petycje i listy do stacji z prośbą o cofnięcie tej decyzji. Ostatecznie presja fanów i zmiana kierownictwa w telewizji FOX zaowocowała produkcją trzeciego sezonu. Jego premiera miała miejsce prawie rok po zakończeniu poprzedniej serii, 11 lipca 2001. Ostatni, 21. odcinek trzeciej serii został wyemitowany 14 lutego 2002. Po tym, "Family Guy" został znów wycofany z produkcji.
Okres zawieszenia serialu.
Ponowna decyzja telewizji FOX o zaprzestaniu tworzenia nowych odcinków także tym razem popchnęła fanów do wysiłków na rzecz wskrzeszenia serialu. Stworzono internetową petycję, którą w sumie podpisało 140 tysięcy fanów, jednak nawet to, w połączeniu z masowym wysyłaniem e-maili i listów do stacji oraz demonstracjami przed jej siedzibą nie przyniosło skutku. Późniejsze próby przekonania przez fanów innych sieci, w szczególności UPN, do odkupienia serialu, spełzły na niczym.
W 2003 w segmencie Adult Swim na Cartoon Network rozpoczęła się emisja powtórek serialu, które biły tam rekordy oglądalności. Sukces odniosło także wydanie DVD dwóch pierwszych sezonów, które zostało wypuszczone na rynek amerykański 15 kwietnia 2003 roku (NTSC, Region 1). Tylko w pierwszym roku sprzedaży ta kompilacja rozeszła się w 2,2 mln sztuk, zostając najlepiej sprzedającym się wydaniem DVD serialu telewizyjnego w 2003 roku.
Powrót do produkcji.
Znaczące wyniki oglądalności powtórek oraz znakomite wyniki sprzedaży DVD w krótkim czasie dały początek plotkom o wskrzeszeniu serii. 27 lutego 2004 MacFarlane potwierdził tę informację w wywiadzie dla IGN.
26 marca 2004 FOX oficjalnie ogłosił, że wyprodukuje co najmniej 22 nowe epizody, a premiera pierwszego będzie miała miejsce w pierwszej połowie 2005 roku. Tak też się stało, pierwszy odcinek 4. sezonu pt. "North by North Quahog" miał premierę 1 maja 2005. Od tego czasu "Family Guy" jest nieustannie nadawany w niedzielnym wieczornym paśmie telewizji FOX razem z animacjami: "Simpsonowie", "Amerykański tata" i "Bobby kontra wapniaki".
27 września 2005 ukazał się na DVD film , a 16 października 2006 miała miejsce premiera gry "Family Guy" na platformy PlayStation Portable, Xbox i PlayStation 2.
Strajk scenarzystów w Stanach Zjednoczonych 2007-2008 i później.
Seth MacFarlane wsparł strajk scenarzystów, który rozpoczął się 5 listopada 2007 i odstąpił od dalszej pracy nad serialem. Do czasu rozpoczęcia strajku wyprodukowanych zostało tylko 5 odcinków szóstego sezonu. Po ich emisji FOX kontynuował nadawanie nowych epizodów, które powstawały bez nadzoru MacFarlane’a, co sam zainteresowany określił jako „cholernie nieczystą zagrywkę” (ang. colossal dick move). W taki sposób wyemitowano odcinki: "Padre de Familia" (18 listopada 2007), "Peter’s Daughter" (25 listopada 2007) i "McStroke" (13 stycznia 2008). 
Po tym jak strajk zakończył się 12 lutego 2008, MacFarlane wrócił do pracy nad serialem. Wszystkie odcinki powstałe bez jego nadzoru zostały przez niego zmontowane od nowa, ich nowe wersje prawdopodobnie będą wykorzystywane w powtórkach i wydaniach DVD. W maju 2008 MacFarlane podpisał kontrakt na produkcję kolejnych odcinków do co najmniej 2012 roku. Jedenasty sezon miał swoją premierę w Stanach Zjednoczonych 30 września 2012

</doc>
<doc id="1397732" url="https://pl.wikipedia.org/wiki?curid=1397732" title="Proces historycznoliteracki">
Proces historycznoliteracki



</doc>
<doc id="1397733" url="https://pl.wikipedia.org/wiki?curid=1397733" title="Notacja cheironomiczna">
Notacja cheironomiczna

Notacja cheironomiczna () – rodzaj wczesnej notacji muzycznej. 
Nazwa wywodzi się ze sposobu uczenia śpiewu i dyrygowania: dyrygent ręką kreślił w powietrzu przebieg melodii, a wykonawcy naśladowali go głosem. Notacja operowała neumami, które umieszczano bezpośrednio nad tekstem utworu i ułatwiały jego zapamiętanie poprzez wskazywanie ogólnej liczby nut i kierunku melodii. Wadą jest niemożność odtworzenia z notacji cheironomicznej utworu wcześniej nieznanego.
Początki zapisu tego typu nie są znane. Najstarsze dokumenty pochodzą z VIII w. ale notacja musiała powstać wcześniej. Jeszcze w X w. była powszechnie używana, a obok notacji diastematycznej występowała w XI i XII w., sporadycznie nawet później. Podejmowano też próby uściślenia zapisu cheironomicznego przez wprowadzanie liter melodycznych oraz znaków i liter rytmicznych. 

</doc>
<doc id="1397734" url="https://pl.wikipedia.org/wiki?curid=1397734" title="Parc des Buttes Chaumont">
Parc des Buttes Chaumont

Parc des Buttes Chaumont – publiczny park położony w Paryżu. Etymologia nazwy parku pochodzi ze słów "Buttes" (oznaczającego wzgórze) oraz "Chaumont" (oznaczające łysą górę). Obecnie Parc des Buttes Chaumont jest jednym z największych parków w całej Francji oraz popularnym miejscem odwiedzanym przez paryżan w czasie dni wolnych od pracy.
Park Buttes Chaumont znajduje się w północno-wschodniej części 19 dzielnicy Paryża. Powstał na miejscu głęboko eksploatowanego kamieniołomu, a decyzja o budowie parku została podjęta przez cesarza Francji, Napoleona III Bonaparte po tym jak kamieniołom został włączony w granice administracyjne Paryża.
Budowa parku rozwinęła się dzięki Georges'owi Haussmannowi oraz inżynierowi Jeanowi-Charles Alphandowi. Projekt budowy parku był trudny i czasochłonny, jednakże po czterech latach prac w 1867 roku Parc des Buttes Chaumont został oficjalnie oddany do użytku.
Obecnie w parku znajdują się m.in. takie gatunki roślin jak: cedr libański, cedr himalajski, miłorząb dwuklapowy, leszczyna bizantyjska, wiąz syberyjski, ostrokrzew kolczasty a także bambus Zanthoxylum oraz wiele innych.
Jedną z głównych atrakcji parku jest świątynia Sybilli zaprojektowana i zbudowana w 1869 roku. Świątynia znajduje się na szczycie góry wznoszącej się ponad parkiem.
Główne wejście do parku znajduje się od strony pałacu Armand-Carrel, gdzie mieści się merostwo 19 dzielnicy Paryża. Oprócz tego park posiada ponad 5 dużych bram wejściowych, którymi są: Porte Bolivar, Porte de la Villete, Porte Secrétan, Porte de Crimée, Porte Fessart; oprócz nich w skład parku wchodzi także 7 mniejszych wejść oraz bram.
Obecnie w parku oraz jego okolicach znajdują się m.in. hotele, restauracje oraz kawiarnie. W parku znajduje się także darmowa strefa Wi-Fi dla użytkowników przenośnych komputerów, chcących skorzystać z dostępu do internetu.

</doc>
<doc id="1397736" url="https://pl.wikipedia.org/wiki?curid=1397736" title="Padaczka miokloniczna Lafory">
Padaczka miokloniczna Lafory

Padaczka miokloniczna Lafory (choroba ciał Lafory, ang. myoclonic epilepsy of Lafora) – uwarunkowana genetycznie postać padaczki, spowodowana mutacjami w genach "EPM2A" kodującym laforynę lub "NHLRC1"(EPM2B) kodującym białko malinę.
Chorobę opisali jako pierwsi Gonzalo Rodriguez-Lafora i Bernard Glueck w 1911 roku.
Badania dodatkowe.
EEG: iglice w odprowadzeniach potylicznych

</doc>
<doc id="1397739" url="https://pl.wikipedia.org/wiki?curid=1397739" title="Gonzalo Rodriguez-Lafora">
Gonzalo Rodriguez-Lafora



</doc>
<doc id="1397743" url="https://pl.wikipedia.org/wiki?curid=1397743" title="Kay Fisker">
Kay Fisker

Kay Otto Fisker (ur. 14 lutego 1893 w Frederiksberg, zm. 21 czerwca 1965 w Kopenhadze) – duński architekt.
W swoich projektach wykorzystywał elementy tradycyjnej architektury duńskiej, łącząc ją z funkcjonalizmem. Jest autorem kompleksu uniwersyteckiego w Århus oraz osiedli mieszkaniowych w Kopenhadze m.in. Gullfosshus.

</doc>
<doc id="1397745" url="https://pl.wikipedia.org/wiki?curid=1397745" title="Walerij Miedwiedcew">
Walerij Miedwiedcew

Walerij Aleksiejewicz Miedwiedcew (ros. Валерий Алексеевич Медведцев, ur. 5 lipca 1964 r. w Iżewsku) – rosyjski biathlonista reprezentujący też ZSRR i Wspólnotę Niepodległych Państw, trzykrotny medalista olimpijski i wielokrotny medalista mistrzostw świata.
Kariera.
Pierwszy sukces osiągnął w 1984 roku, zdobywając brązowy medal w biegu indywidualnym podczas mistrzostw świata juniorów w Chamonix. W Pucharze Świata zadebiutował 16 stycznia 1986 roku w Anterselvie, wygrywając w biegu indywidualnym. Wyprzedził tam na podium Włocha Gottlieba Taschlera i swego rodaka - Siergieja Antonowa. W kolejnych startach jeszcze 15 razy stawał na podium, odnosząc przy tym pięć zwycięstw. Czterokrotnie triumfował w biegu indywidualnym: 21 lutego 1986 roku w Oslo, 17 grudnia 1986 roku w Obertilliach, 19 lutego 1987 roku w Canmore i 20 lutego 1990 roku w Mińsku, a 22 lutego 1986 roku w Oslo był najlepszy w sprincie. Ostatnie podium w zawodach tego cyklu wywalczył 15 stycznia 1993 roku w Val Ridanna, zajmując drugie miejsce w biegu indywidualnym. Najlepsze wyniki osiągał w sezonie 1989/1990, kiedy zajął trzecie miejsce w klasyfikacji generalnej, za innym reprezentantem ZSRR - Siergiejem Czepikowem i Eirikiem Kvalfossem z Norwegii.
Największe sukcesy osiągnął podczas mistrzostw świata w Oslo w 1986 roku, gdzie zwyciężył we wszystkich konkurencjach. Najpierw był najlepszy w biegu indywidualnym, wyprzedzając André Sehmischa z NRD i Austriaka Alfreda Edera. Następnie triumfował w sprincie, pokonując kolejnego Austriaka - Franza Schulera i André Sehmischa. Na zakończenie wraz z Dmitrijem Wasiljewem, Jurijem Kaszkarowem i Siergiejem Bułyginem zajął pierwsze miejsce w sztafecie. Na rozgrywanych rok później mistrzostwach świata w Lake Placid w startach indywidualnych plasował się w czołówce, jednak nie stanął na podium. W biegu indywidualnym był czwarty, a sprint ukończył na piątej pozycji. Wspólnie z kolegami z reprezentacji zdobył jednak srebrny medal w sztafecie.
Na igrzyskach olimpijskich w Calgary w 1988 roku, Miedwiedcew znów stawał na podium w każdej z konkurencji. Zdobył srebrne medale w sprincie oraz w biegu indywidualnym, w obu przypadkach ulegając tylko Frankowi-Peterowi Roetschowi z NRD. Ponadto razem z Aleksandrem Popowem, Dmitrijem Wasiljewem i Siergiejem Czepikowem zdobył także złoto w sztafecie. Kolejny medal zdobył podczas mistrzostw świata w Mińsku/Oslo/Kontiolahti w 1990 roku, wygrywając bieg indywidualny. Wyprzedził tam na podium dwóch innych reprezentantów ZSRR: Siergieja Czepikowa i Anatolija Żdanowicza. Następnie wystąpił na igrzyskach w Albertville w 1992 roku, startując w barwach Wspólnoty Niepodległych Państw. Zajął tam 25. miejsce w sprincie oraz zdobył srebro w sztafecie. Ostatni medal w karierze wywalczył na mistrzostwach świata w Borowcu w 1993 roku, gdzie reprezentacja Rosji w składzie: Walerij Miedwiedcew, Walerij Kirijenko, Siergiej Tarasow i Siergiej Czepikow zajęła drugie miejsce w sztafecie. Brał też udział w igrzyskach olimpijskich w Lillehammer w 1994 roku, gdzie w swoim jedynym starcie, biegu indywidualnym zajął 24. miejsce.
Po zakończeniu czynnej kariery Miedwiedcew został trenerem, prowadził między innymi reprezentację Rosji na Zimowych Igrzyskach Olimpijskich 2002. Jego żoną była Natalja Sinicyna, po rozwodzie z nią ożenił się z Olgą Pylową.

</doc>
<doc id="1397746" url="https://pl.wikipedia.org/wiki?curid=1397746" title="Nurt literacki">
Nurt literacki



</doc>
<doc id="1397748" url="https://pl.wikipedia.org/wiki?curid=1397748" title="Kierunek literacki">
Kierunek literacki



</doc>
<doc id="1397749" url="https://pl.wikipedia.org/wiki?curid=1397749" title="Podróż apostolska Pawła VI do Ugandy">
Podróż apostolska Pawła VI do Ugandy

8. podróż apostolska papieża Pawła VI odbyła się w dniach 31 lipca-2 sierpnia 1969 roku. Papież odwiedził wówczas Ugandę.
Najważniejsze punkty podróży:

</doc>
<doc id="1397751" url="https://pl.wikipedia.org/wiki?curid=1397751" title="Program Narodów Zjednoczonych ds. Osiedli Ludzkich">
Program Narodów Zjednoczonych ds. Osiedli Ludzkich



</doc>
<doc id="1397753" url="https://pl.wikipedia.org/wiki?curid=1397753" title="Emanuel Medina Olmos">
Emanuel Medina Olmos

Emanuel (Manuel) Medina Olmos (ur. 9 sierpnia 1869 w Lanteira, zm. w nocy z 29 na 30 sierpnia 1936) – biskup Guadix, błogosławiony katolicki.
Po przyjęciu święceń kapłańskich w wieku 22 lat był kolejno proboszczem i prefektem diecezjalnego seminarium w Guadix, rektorem Seminarium Sacro Monte w Grenadzie, od 1925 biskupem pomocniczym archidiezecji w Grenadzie, a od 1928 biskupem Guadix.
27 lipca 1936, po wybuchu wojny domowej w Hiszpanii, został aresztowany i przewieziony bydlęcym pojazdem do domu w Almerii, gdzie przetrzymywano już biskupa Almerii, Dydaka Ventaję Milana. 12 sierpnia 1936 obydwaj zostali zamknięci w więzieniu, a w nocy z 29 na 30 sierpnia rozstrzelani pod Almerią.
Proces beatyfikacyjny Olmosa rozpoczął się w 1954. Został beatyfikowany 10 października 1993 przez papieża Jana Pawła II. Wraz z Dydakiem Ventają Milanem i siedmioma braćmi szkolnymi zaliczany jest do męczenników z Almerii.

</doc>
<doc id="1397754" url="https://pl.wikipedia.org/wiki?curid=1397754" title="Peter Angerer">
Peter Angerer

Peter Angerer (ur. 14 lipca 1959 r. w Hammer) – niemiecki biathlonista reprezentujący RFN, wielokrotny medalista igrzysk olimpijskich i mistrzostw świata, a także zdobywca Pucharu Świata.
Kariera.
Pierwsze sukcesy osiągnął w 1980 roku, zdobywając złote medale w biegu indywidualnym i sztafecie podczas mistrzostw świata juniorów w Sarajewie. Szybko zadebiutował w Pucharze Świata, zajmując piąte miejsce w sprincie 19 stycznia 1980 roku w Ruhpolding. Jeszcze w tym samym roku znalazł się w reprezentacji RFN na igrzyska olimpijskie w Lake Placid, gdzie wraz z Franzem Bernreiterem, Hansem Estnerem i Gerdem Winklerem wywalczył brązowy medal w sztafecie. Zajął tam również 27. miejsce w biegu indywidualnym oraz ósme w sprincie.
Na podium zawodów pucharowych po raz pierwszy stanął 31 stycznia 1981 roku w Ruhpolding, zajmując drugie miejsce w sprincie. Rozdzielił tam Franka Ullricha z NRD i Eirika Kvalfossa z Norwegii. W kolejnych startach jeszcze 25 razy stawał na podium, odnosząc przy tym jedenaście zwycięstw. Trzy razy triumfował w sprincie: 21 stycznia 1984 roku w Ruhpolding, 18 stycznia 1986 roku w Anterselvie i 14 marca 1987 roku w Lillehammer, a ośmiokrotnie był najlepszy w biegu indywidualnym: 7 stycznia 1983 roku i 19 stycznia 1984 w Ruhpolding, 11 lutego 1984 roku w Sarajewie, 7 marca 1984 roku w Oslo, 17 stycznia 1985 roku w Oberhofie, 7 marca 1985 roku w Oslo, 30 stycznia 1986 roku w Oberhofie oraz 8 marca 1986 roku w Lahti. Ostatnie podium w zawodach tego cyklu wywalczył 14 marca 1988 roku w Oslo, zajmując drugie miejsce w sprincie. Najlepsze wyniki osiągnął w sezonie 1982/1983, kiedy zwyciężył w klasyfikacji generalnej. Rywalizację w sezonach 1983/1984 i 1985/1986 kończył na drugiej pozycji, ulegając kolejno Frankowi-Peterowi Roetschowi i André Sehmischowi (obaj z NRD). Ponadto w sezonie 1984/1985 był trzeci, za Roetschem i Jurijem Kaszkarowem z ZSRR.
Największe sukcesy osiągnął na igrzyskach olimpijskich w Sarajewie w 1984 roku, gdzie zdobył medale we wszystkich konkurencjach. Najpierw zwyciężył w biegu indywidualnym, wyprzedzając Roetscha i Eirika Kvalfossa. Następnie zajął drugie miejsce w sprincie, plasując się między Kvalfossem, a Matthiasem Jacobem z NRD. Ponadto razem z Ernstem Reiterem, Walterem Pichlerem i Fritzem Fischerem wywalczył brązowy medal w sztafecie. W tej samej konkurencji zdobył też srebrny medal na mistrzostwach świata w Lahti w 1981 roku oraz brązowe podczas mistrzostw świata w Ruhpolding w 1985 roku i rozgrywanych dwa lata później mistrzostw świata w Lake Placid. Angerer zdobył też dwa medale na mistrzostwach świata w Anterselvie w 1983 roku. W biegu indywidualnym był trzeci, przegrywając z Frankiem Ullrichem i Frankiem-Peterem Roetschem. Trzy dni później zajął drugie miejsce w sprincie, przegrywając tylko z Eirikiem Kvalfossem, a wyprzedzając Austriaka Alfreda Edera. Swój ostatni medal wywalczył na igrzyskach olimpijskich w Calgary w 1988 roku, gdzie reprezentacja RFN w składzie: Ernst Reiter, Stefan Höck, Peter Angerer i Fritz Fischer zajęła drugie miejsce w sztafecie. Ponadto zajął tam dziesiąte miejsce w biegu indywidualnym i sprincie.
Angerer był także drugi w sprincie i trzeci w sztafecie na mistrzostwach świata w Oslo w 1986 roku, jednak jego wyniki zostały anulowane po tym jak w jego organizmie wykryto niedozwolone substancje. W związku z tym zdyskwalifikowana została cała sztafeta RFN.
Poza tym dwukrotnie wygrał Holmenkollen ski festival. Obecnie Angerer prowadzi szkołę biegów narciarskich w Ruhpolding.

</doc>
<doc id="1397755" url="https://pl.wikipedia.org/wiki?curid=1397755" title="Wenzel Pückler">
Wenzel Pückler

Wenzel Pückler von Groditz (Wacław Poklar z Grodźca) ( – ). Starszy brat Caspara Pücklera, pan na Szydłowcu Śląskim. W latach 1551 – 1556, starosta zamkowy w Niemodlinie, z ramienia Izabeli Jagiellonki.

</doc>
<doc id="1397756" url="https://pl.wikipedia.org/wiki?curid=1397756" title="Elsa Schiaparelli">
Elsa Schiaparelli

Elsa Schiaparelli (ur. 10 września 1890 w Rzymie, zm. 13 listopada 1973 w Paryżu) – włoska projektantka mody.
Była bratanicą astronoma Giovanniego Schiaparelliego. Studiowała filozofię na Uniwersytecie Rzymskim, ale jej marzeniem było zostać aktorką. W 1911 roku opublikowała zbiór "zmysłowych" wierszy pt. "Arethusa", za co została umieszczona na rok w klasztorze w Szwajcarii przez konserwatywną rodzinę.
W wieku 22 lat przeniosła się do Londynu, gdzie po raz pierwszy zetknęła się z modą. Spotkała tam teozofa, hrabiego Wilhelma Wendt de Kerlora i wyszła za niego za mąż. W 1916 roku przeprowadzili się do Nowego Jorku, gdzie de Kerlor pozostawił ją dla Isadory Duncan.
Większość swojego życia spędziła w Paryżu. Tam poznała i zaprzyjaźniła się z takimi osobami jak Salvador Dali, Jean Cocteau, Man Ray.
W Paryżu Schiaparelli zaczęła projektowanie własnej odzieży. Na początku 1927 roku wprowadziła na rynek nową kolekcję dzianin. Jej pierwsza sportowa kolekcja „Schiaparelli – Pour le Sport” wprowadziła do paryskiej mody wiele nowości: lniane sukienki, spódnice, szorty. Nosiła je między innymi Lili de Alvarez na Wimbledonie w 1931 roku. W tym także roku Schiaparelli otworzyła swój sklep przy placu Vendôme. Jej stroje nosiły m.in.: Marlena Dietrich, Greta Garbo, Katharine Hepburn, Joan Crawford.
Związana była z ruchem surrealistycznym i dadaizmem, kontynuowała współpracę z wieloletnim przyjacielem Salvadorem Dali. Zasłynęła również jako jedna z najbardziej kreatywnych projektantek nakryć głowy – kapelusze w jej wydaniu były dziełami sztuki. Najbardziej znaną kolekcją Elsy Schiaparelli jest kolekcja "Shoe", którą zaprezentowała w 1937 roku. Pomysłodawczynią tej idei była żona Salvadora Dalego. Obuwie było w tej kolekcji najważniejsze, wkomponowywane w wizerunek kobiety nieprzeciętnej, zasłaniającej i odkrywającej części twarzy. Podczas tej kolekcji zaprezentowany został najsłynniejszy w dorobku Schiaparelli kapelusz, przypominający wielki but.

</doc>
<doc id="1397757" url="https://pl.wikipedia.org/wiki?curid=1397757" title="Pierwsza przyczyna">
Pierwsza przyczyna

Pierwsza przyczyna, nieruchomy poruszyciel - w filozofii arystotelejskiej i w średniowiecznej scholastyce i filozofii chrześcijańskiej, a także w filozofii muzułmańskiej, pierwszą przyczyną nazywano byt, który stoi na pierwszym miejscu w ciągu przyczyn i przyczynuje sam będąc nieuprzyczynowiony, czyli Boga.
Pogląd Arystotelesa.
Arystoteles w "Metafizyce" dowodził istnienia pierwszej, nieuprzyczynowionej zasady z argumentu ruchu. Rozumował, iż skoro ruch nie jest wieczny, a każde ciało poruszające się jest zawsze poruszane przez coś innego, przeto ciąg ten nie może iść w nieskończoność, ale musi zatrzymać się na nieruchomym poruszycielu, który jest pierwszą zasadą ruchu. Tak Arystoteles uznał, że zasada ruchu jest wieczna i niezmienna. Posiada ona cechy boskie: niezłożoność, niematerialność, duchowość, rozumność, celowość, jedyność, konieczność i doskonałość. Ta pierwsza w hierarchii zasad ruchu przyczyna powoduje ruch ciał niebieskich. Dziedziną nauki zajmującą się tym zagadnieniem jest teologia.
Scholastyka i tomizm.
W średniowiecznej filozofii chrześcijańskiej pierwszą przyczynę utożsamiano z Bogiem, wedle przekonań religii i filozofii chrześcijańskiej stwórcy wszechrzeczy, który jest przeto przyczyną wszystkiego, a sam istnieje wiecznie a więc w sposób nieuprzyczynowiony. Filozofowie łacińskiego średniowiecza czerpali zarówno z pism Arystotelesa, jak i jego arabskich komentatorów, a także z tradycji platońskiej filozofii w rozważaniu metafizyki pierwszej przyczyny i utożsamianiu jej z osobowym Bogiem Starego i Nowego Testamentu. Podobnie jak Jahwe znaczy "Jestem Który Jestem" (Wj 3,14; por. J 8,28), tak i tomiści definiują Boga jako "istotę tożsamą z istnieniem" - samoistnego, koniecznego, wiecznego i absolutnego Stwórcę Wszechświata.

</doc>
<doc id="1397758" url="https://pl.wikipedia.org/wiki?curid=1397758" title="Pedra de Lume">
Pedra de Lume

Pedra de Lume – miejscowość leżąca na wschodnim wybrzeżu wyspy Sal w Republice Zielonego Przylądka. W 2010 roku liczyła 329 osób.
Znajduje się około 5 kilometrów na wschód od stolicy wyspy Espargos. W XIX wieku miejscowość rozwinęła się wokół istniejącej w tej okolicy saliny, zlokalizowanej wewnątrz krateru wulkanu. Sól wydobywano do lat 80. XX wieku. Obecnie saliny stanowią dużą atrakcję turystyczną ze względu na stawy o dużym zagęszczeniu soli we wnętrzu krateru o właściwościach leczniczych. Zachowały się też resztki dawnej infrastruktury przemysłowej i portowej. Z uwagi na niekorzystny klimat w pobliżu nie ma żadnych upraw.

</doc>
<doc id="1397761" url="https://pl.wikipedia.org/wiki?curid=1397761" title="Manuel Medina Olmos">
Manuel Medina Olmos



</doc>
<doc id="1397762" url="https://pl.wikipedia.org/wiki?curid=1397762" title="Droga krajowa B5 (Austria)">
Droga krajowa B5 (Austria)

Droga krajowa B5 (Waidhofener Straße) - droga krajowa w północnej Austrii. Jednojezdniowa arteria zaczyna się w miejscowości Göpfritz an der Wild i przez Waidhofen an der Thaya dociera do granicy z Czechami. 

</doc>
<doc id="1397763" url="https://pl.wikipedia.org/wiki?curid=1397763" title="(8214) Mirellalilli">
(8214) Mirellalilli

(8214) Mirellalilli – planetoida z pasa głównego asteroid okrążająca Słońce w ciągu 4 lat i 106 dni w średniej odległości 2,64 au. Została odkryta 29 marca 1995 roku w Europejskim Obserwatorium Południowym przez Stefano Mottolę. Nazwa planetoidy została nadana przez odkrywcą dla jego żony "Mirelli Lilli" (ur. 1959) z okazji 20. rocznicy ślubu przypadającej 5 sierpnia 2007 roku. Przed nadaniem nazwy planetoida nosiła oznaczenie tymczasowe (8214) 1995 FH.

</doc>
<doc id="1397764" url="https://pl.wikipedia.org/wiki?curid=1397764" title="Nieuchwytny cel">
Nieuchwytny cel

Nieuchwytny cel (ang. "Hard Target") – film z 1993 roku, reprezentujący kino akcji, z Jean-Claude’em Van Damme’em obsadzonym w roli głównej oraz Lance'em Henriksenem, Arnoldem Vosloo, Yancy Butler i Wilfordem Brimleyem w pozostałych rolach. Był to pierwszy amerykański kinowy film reżyserowany przez reżysera z Hongkongu Johna Woo. Producentem filmu był Sam Raimi.
Film ten został nakręcony w Nowym Orleanie w Luizjanie.
Treść filmu.
Bezwzględny najemnik (Lance Henriksen) werbuje bezdomnych weteranów wojny, by zabawić znudzonych biznesmenów, którzy płacą pół miliona dolarów za pogoń i zabicie człowieka. Ponieważ ich ofiary służyły kiedyś w wojsku, sprawia to, że „polowanie” staje się bardziej interesujące. W końcu ostatnim celem polowania staje się Chance Boudreaux i sezon „polowania” zostaje zakończony.

</doc>
<doc id="1397765" url="https://pl.wikipedia.org/wiki?curid=1397765" title="Du rire aux larmes">
Du rire aux larmes

Du rire aux larmes jest to pierwszy album francuskiej grupy hip-hopowej Sniper. Wydany został przez wytwórnie Dash Musique.

</doc>
<doc id="1397766" url="https://pl.wikipedia.org/wiki?curid=1397766" title="Dan Cramling">
Dan Cramling

Dan Cramling (ur. 5 lutego 1959 w Sztokholmie) – szwedzki szachista, mistrz międzynarodowy od 1982 r., starszy brat arcymistrzyni Pii Cramling.
Kariera szachowa.
W 1976 r. zdobył w Wattignies brązowy medal mistrzostw świata juniorów do 17 lat. W 1977 r. reprezentował Szwecję na mistrzostwach świata juniorów do 20 lat (w Innsbrucku), a na przełomie 1977 i 1978 r. – w mistrzostwach Europy w tej samej kategorii wiekowej (w Groningen). W 1978 r. zadebiutował w finale indywidualnych mistrzostw Szwecji, zajmując IV miejsce. W kolejnym finałowym turnieju podzielił II-III m. (za Larsem-Ake Schneiderem, wspólnie z Larsem Karlssonem), natomiast w 1981 r. osiągnął największy sukces w karierze, zdobywając w Ystad tytuł mistrza kraju. W 1983 r. zwyciężył w otwartym turnieju "Politiken Cup" w Kopenhadze, natomiast w 1987 r. podzielił II-III m. (za Markiem Hebdenem, wspólnie z Miodragiem Todorceviciem) w Maladze oraz wystąpił w narodowym zespole w drużynowym turnieju krajów nordyckich w Słupsku, gdzie szachiści szwedzcy zajęli III miejsce. Kolejny sukces odniósł w 1991 r., dzieląc I m. (wspólnie z Margeirem Petrussonem i Igorem Chenkinem) w otwartym turnieju "Rilton Cup" w Sztokholmie. W 1993 r. w tym samym mieście zwyciężył w niewielkim turnieju kołowym. W latach 1997–2007 nie uczestniczył w turniejach klasyfikowanych przez Międzynarodową Federację Szachową.
Najwyższy ranking w karierze osiągnął 1 stycznia 1994 r., z wynikiem 2450 dzielił wówczas 12-14. miejsce wśród szwedzkich szachistów.

</doc>
<doc id="1397768" url="https://pl.wikipedia.org/wiki?curid=1397768" title="Blue Note Records">
Blue Note Records

Blue Note Records − amerykańska, jazzowa wytwórnia płytowa, której założycielami w 1939 byli Alfred Lion i Max Margulis, niedługo później do właścicieli dołączył Francis Wolff. Obecnie właścicielem wytwórni jest EMI Group.
Blue Note współpracowała z takimi wykonawcami jak Horace Silver, Jimmy Smith, Freddie Hubbard, Lee Morgan, Art Blakey, Nina Simone, Bobby McFerrin, Chick Corea, Suzanne Vega, Miles Davis, Herbie Hancock, Hindi Zahra, Norah Jones. Wytwórnia wydała także dwie płyty polskiej wokalistki – Agi Zaryan.

</doc>
<doc id="1397771" url="https://pl.wikipedia.org/wiki?curid=1397771" title="Podróż apostolska Pawła VI do Turcji">
Podróż apostolska Pawła VI do Turcji

5. podróż apostolska papieża Pawła VI odbyła się w dniach 25-26 lipca 1967 roku. Paweł VI odwiedził wówczas Turcję.
Najważniejsze punkty pielgrzymki:

</doc>
<doc id="1397772" url="https://pl.wikipedia.org/wiki?curid=1397772" title="Gonsalwy Garcia">
Gonsalwy Garcia

Gonsalwy Garcia (ur. 1556 lub 1562 w okolicach Bombaju, zm. 5 lutego 1597 w Nagasaki) – święty katolicki, franciszkanin, męczennik zaliczany do grona męczenników z Nagasaki, ofiara prześladowań antykatolickich.
Syn Portugalczyka i Hinduski, uczeń kolegium jezuickiego w Indiach. Przez jakiś czas przebywał w Japonii, później wyjechał na Filipiny, gdzie w 1587 wstąpił do zakonu franciszkanów. W maju 1593 jako tłumacz poselstwa hiszpańskiego gubernatora Filipin przybył do Japonii. Aresztowany w czasie prześladowania chrześcijan 8 grudnia 1596, został ukrzyżowany 5 lutego 1597 wraz z 24 innymi chrześcijanami. Gdy wisiał jeszcze żywy na krzyżu, przeszyto go dwiema włóczniami.

</doc>
<doc id="1397773" url="https://pl.wikipedia.org/wiki?curid=1397773" title="Trait pour trait">
Trait pour trait

Trait pour trait jest to trzeci album francuskiej grupy hip-hopowej Sniper. Wydany został przez wytwórnie Warner Music.

</doc>
<doc id="1397774" url="https://pl.wikipedia.org/wiki?curid=1397774" title="Caspar Pückler">
Caspar Pückler

Caspar Pückler von Groditz (Kaspar Poklar z Grodźca) ( – 1584). Młodszy brat Wenzela Pücklera, pana na Szydłowcu Śląskim, zawarł związek małżeński z Magdaleną Betsch. Przejął dobra niemodlińskie, w 1572 r., w drodze umowy zastawu zawartej z cesarzem Maksymilianem II Habsburgiem na okres 22 lat, a opiewającej na kwotę 32.000 talarów. Wykupił je jednak już 1581 r. od jego następcy Rudolfa II Habsburga stając się ich pełnoprawnym, dziedzicznym właścicielem. Współtwórca, wespół ze swym następcą, synem Balthazarem i jego żoną Polixeną Necher von Buchwald, państwa stanowego Niemodlin (Herrschaft Falkenberg).

</doc>
<doc id="1397776" url="https://pl.wikipedia.org/wiki?curid=1397776" title="Stwardnienie zanikowe boczne z ciałami poliglukozanowymi">
Stwardnienie zanikowe boczne z ciałami poliglukozanowymi

Stwardnienie zanikowe boczne z ciałami poliglukozanowymi (ang. amyotrophic lateral sclerosis with polyglucosan bodies) – bardzo rzadki wariant stwardnienia zanikowego bocznego. Orthner i wsp. jako pierwsi w 1973 roku przedstawili przypadek chorego z ALS i ciałami poliglukozanowymi (Lafory) w perykarionach kory mózgowej i móżdżku. Bartz i wsp. przedstawili kolejne dwa przypadki.

</doc>
<doc id="1397778" url="https://pl.wikipedia.org/wiki?curid=1397778" title="Boomerang (album)">
Boomerang (album)

Boomerang – trzeci album grupy Daara J. Został wydany w 2003 przez Wrasse Records.

</doc>
<doc id="1397779" url="https://pl.wikipedia.org/wiki?curid=1397779" title="Notacja menzuralna">
Notacja menzuralna

Notacja menzuralna – sposób zapisu nut, zapoczątkowany w XIII wieku. Wprowadził ogólnie przyjęte wartości poszczególnych nut, zapoczątkował rozwój muzyki wielogłosowej.
Historia.
Notacja menzuralna miała duże znaczenie dla rozwoju muzyki wielogłosowej. Powstanie tego sposobu zapisywania muzyki związane jest z rozwojem izorytmii. Notacja menzuralna pozwoliła przede wszystkim na różnicowanie i usamodzielnienie poszczególnych głosów kompozycji. Dała możliwość wprowadzenia wielu figuracji i kombinacji głosów.
W notacji menzuralnej sposobem na oznaczenie czasu trwania dźwięku stał się kształt nuty. Można rozróżnić dwa rodzaje notacji menzuralnej: tzw. czarną (stosowaną do ok. 1450 r.), która charakteryzowała się zaczernionymi główkami nut, i tzw. białą (od 1450 r.), w której rysowano tylko kontur nut (z wyjątkiem najmniejszych wartości rytmicznych). Ten system notacji oparty na dwóch wartościach - "longa "i "brevis "- poszerzono o maximę, która była nutą najdłuższą, dwa razy dłuższą od longi. Jeden z czołowych teoretyków renesansu - Franchinus Gaffurius - ustalił ludzkie tętno jako normę pulsacji rytmicznej. Jedno uderzenie miało być równe semibrevis, która była połową brevis. Połowę semibrevis stanowiła z kolei minima, zaś ona dzielona była na dwie semiminimy. Przez długi czas system rytmiczny opierał się na tych wartościach, później dodano do niego jeszcze dwie mniejsze: fusę i semifusę - wartości najmniejsze. W transkrypcji przyjęło się uznawać całą nutę za odpowiednik semibrevis, półnutę - minimy, semiminimy - ćwierćnutę, fusy - ósemkę, semifusy - szesnastkę. W systemie znaków notacji menzuralnej, oprócz samych nut, występowały ligatury, pauzy i oznaczenia dodatkowe.
Pierwszą miarą rytmu był takt trójdzielny (perfectio), później wprowadzono takt parzysty (imperfectio). Granicę między podziałem dwudzielnym a trójdzielnym oznaczano kreską pionową, ale nie jest to odpowiednik dzisiejszej kreski taktowej. Muzyka menzuralna nie posługiwała się kreską taktową.
Wraz z rozwojem muzyki wielogłosowej zmieniało się poczucie harmoniczne jej twórców i odbiorców. Do dotychczasowej grupy konsonansów, złożonej z unisonu, kwarty, kwinty i oktawy, dołączyły kolejne współbrzmienia: tercji i seksty.
Rozwój i zachwyt muzyką menzuralną doprowadziły do wykształcenia nowych form, m.in. motetów. Podstawą dla motetu był tenor zapożyczony z chorału gregoriańskiego. Do niego dokomponowywano dwa kolejne głosy, opierając się na technice discantus. Oba głosy były wokalne i najczęściej posiadały zupełnie odmienne teksty, często w różnych językach.

</doc>
<doc id="1397780" url="https://pl.wikipedia.org/wiki?curid=1397780" title="Frank-Peter Roetsch">
Frank-Peter Roetsch

Frank-Peter Roetsch (ur. 19 kwietnia 1964 w Güstrow) – niemiecki biathlonista reprezentujący też barwy NRD, trzykrotny medalista olimpijski, wielokrotny medalista mistrzostw świata oraz trzykrotny zdobywca Pucharu Świata.
Kariera.
Karierę sportowca rozpoczął od kombinacji norweskiej. Pierwsze sukcesy osiągnął w 1981 roku, zdobywając srebrny medal w biegu indywidualnym i złoty w sztafecie podczas mistrzostw świata juniorów w Lahti. Na rozgrywanych rok później mistrzostwach świata juniorów w Mińsku ponownie zwyciężył w sztafecie, a w sprincie był drugi.
W Pucharze Świata zadebiutował 28 stycznia 1983 roku w Ruhpolding, zajmując czwarte miejsce w sprincie. Dwa tygodnie później, 11 lutego 1983 roku w Anterselvie po raz pierwszy stanął na podium, kończąc sprint na trzeciej pozycji. Wyprzedzili go tam jedynie Algimantas Šalna z ZSRR i Peter Angerer z RFN. W kolejnych startach jeszcze 36 razy stawał na podium, odnosząc przy tym piętnaście zwycięstw. Czterokrotnie triumfował w biegu indywidualnym: 24 stycznia 1985 i 15 stycznia 1987 roku w Anterselvie, 12 lutego 1987 roku w Lake Placid oraz 20 lutego 1988 roku w Calgary, a jedenaście razy był najlepszy w sprincie: 10 marca 1983 roku w Oslo, 3 marca 1984 o 19 stycznia 1985 roku w Oberhofie, 16 lutego 1985 roku w Ruhpolding, 3 marca 1985 roku w Lahti, 9 marca 1985 roku w Oslo, 14 lutego 1987 roku w Lake Placid, 14 marca 1987 roku w Lillehammer, 21 stycznia 1988 roku w Anterselvie, 23 lutego 1988 roku w Calgary, 12 marca 1988 roku w Oslo i 28 stycznia 1989 roku w Ruhpolding. Ostatnie podium w zawodach tego cyklu wywalczył 13 grudnia 1989 roku w Les Saisies, zajmując trzecie miejsce w biegu indywidualnym. Najlepsze wyniki osiągał w sezonach 1983/1984, 1984/1985 i 1986/1987, kiedy zwyciężał w klasyfikacji generalnej.
W 1983 roku wystąpił na mistrzostwach świata w Anterselvie, gdzie zajął drugie miejsce w biegu indywidualnym. Rozdzielił tam na podium swego rodaka - Franka Ullricha i Petera Angerera z RFN. Wspólnie z kolegami z reprezentacji zajął też drugie miejsce w sztafecie, a w sprincie był czwarty. Walkę o podium przegrał tam z Austriakiem Alfredem Ederem. Srebro w biegu indywidualnym zdobył też podczas rozgrywanych rok później igrzysk olimpijskich w Sarajewie, plasując się za Angererem, a przed Eirikiem Kvalfossem z Norwegii. Był tam też siódmy w sprincie i czwarty w sztafecie.
Z mistrzostw świata w Ruhpolding w 1985 roku wrócił z trzema medalami. Najpierw ponownie zajął drugie miejsce w biegu indywidualnym, rozdzielając Jurija Kaszkarowa z ZSRR i Tapio Piiponena z Finlandii. Następnie zdobył swój pierwszy tytuł mistrzowski wygrywając w sprincie, a na zakończenie zajął drugie miejsce w sztafecie. Kolejne trzy medale zdobył na mistrzostwach świata w Lake Placid w 1987 roku. Zwyciężył w sprincie i biegu indywidualnym, a razem z Jürgenem Wirthem, Matthiasem Jacobem i André Sehmischem był też najlepszy w sztafecie. W międzyczasie zdobył też trzeci srebrny medal w sztafecie, na mistrzostwach świata w Oslo rok wcześniej.
Na igrzyskach olimpijskich w Calgary w 1988 roku zwyciężył w obu konkurencjach indywidualnych, zostając pierwszym biathlonistą w historii, który tego dokonał. Na tej samej imprezie sztafeta NRD zajęła piąte miejsce. Ostatni medal wywalczył podczas mistrzostw świata w Feistritz w 1989 roku, razem z Frankiem Luckiem, André Sehmischem i Birkiem Andersem zwyciężając w sztafecie. Brał też udział w igrzyskach olimpijskich w Albertville w 1992 roku, ale nie zdobył medalu. W biegu indywidualnym zajął dopiero 53. miejsce, w sprincie był dziewiąty, a w sztafecie nie wystąpił. Poza tym dwukrotnie wygrywał rywalizację w sprincie na Holmenkollen ski festival (1985 i 1988).
Po zakończeniu kariery pracował między innymi jako komentator dla stacji Eurosport.

</doc>
<doc id="1397781" url="https://pl.wikipedia.org/wiki?curid=1397781" title="Werburga">
Werburga

Werburga (łac.) "Wereburga" (ur. ?, zm. około 699) – królewna z Mercji, ksieni w Ely.
Była córką Wulfhera, króla Mercji, i jego żony Ermenhildy. Zakonnica, później ksieni klasztoru w Ely. Założycielka klasztorów w Hanbury, Trentham i w Weedeon.
Jej wspomnienie obchodzi się 3 lutego. W obawie przed duńskimi najeźdźcami relikwie Werburgi przeniesiono do katedry w Chester, gdzie przechowywano je do panowania Henryka VIII.

</doc>
<doc id="1397782" url="https://pl.wikipedia.org/wiki?curid=1397782" title="Podróż apostolska Pawła VI do Libanu i Indii">
Podróż apostolska Pawła VI do Libanu i Indii

II podróż apostolska papieża Pawła VI odbyła się w dniach 2-5 grudnia 1964 roku. Paweł VI odwiedził wówczas Indie oraz Liban. Celem pielgrzymki był udział w Światowym Kongresie Eucharystycznym.
Najważniejsze punkty pielgrzymki:

</doc>
<doc id="1397785" url="https://pl.wikipedia.org/wiki?curid=1397785" title="Kodeks 064">
Kodeks 064

Kodeks 064 (Gregory-Aland no. 064) – grecki kodeks uncjalny Nowego Testamentu, paleograficznie datowany na VI wiek. Kodeks stanowiony jest przez 2 pergaminowe karty (28 na 21 cm), z tekstem Mt 27,7-30. Tekst pisany jest w dwóch kolumnach na stronę, 25 linijek w kolumnie.
Obecnie przechowywany jest w Ukraińskiej Bibliotece Narodowej (Petrov 17).
Pierwotnie był częścią tego samego rękopisu co:
Grecki tekst kodeksu przekazuje Tekst bizantyński. Kurt Aland zaklasyfikował go do kategorii V.

</doc>
<doc id="1397786" url="https://pl.wikipedia.org/wiki?curid=1397786" title="Tybalt">
Tybalt

Tybalt (ital. "Tebaldo") – krewny pani Kapulet ze sztuki pt. "Romeo i Julia" Williama Szekspira. Zabił Merkucja, przyjaciela Romea, w bitwie ulicznej. Zginął z rąk samego Romea, który zapragnął pomścić przyjaciela, a którego przez to wygnano za granicę republiki - do Mantui. 
Jego imię nawiązuje do "Powieści o lisie".

</doc>
<doc id="1397789" url="https://pl.wikipedia.org/wiki?curid=1397789" title="Lista poprawek do Konstytucji Stanów Zjednoczonych">
Lista poprawek do Konstytucji Stanów Zjednoczonych

Lista poprawek do Konstytucji Stanów Zjednoczonych zawiera 27 poprawek wprowadzonych od czasu ratyfikacji oryginalnej Konstytucji Stanów Zjednoczonych do chwili obecnej. Pierwszych dziesięć poprawek zostało wspólnie zaproponowanych już w 1789 roku jako Karta Praw Stanów Zjednoczonych i weszły w życie dwa lata później. Ratyfikowanie 26. poprawki trwało najkrócej, bo tylko 100 dni. Z kolei ostatnia, 27. poprawka została zaproponowana wspólnie z Kartą Praw w 1789 roku, a weszła w życie 7 maja 1992 roku, zatem jej ratyfikacja trwała ponad 200 lat.

</doc>
<doc id="1397792" url="https://pl.wikipedia.org/wiki?curid=1397792" title="Podróż apostolska Pawła VI do Kolumbii i na Bermudy">
Podróż apostolska Pawła VI do Kolumbii i na Bermudy

6. podróż apostolska papieża Pawła VI odbyła się w dniach 21-25 sierpnia 1968 roku. Paweł VI odwiedził wówczas Kolumbię oraz Bermudy. Celem pielgrzymki był udział w Światowym Kongresie Eucharystycznym.
Najważniejsze punkty pielgrzymki:

</doc>
<doc id="1397793" url="https://pl.wikipedia.org/wiki?curid=1397793" title="Tamaryszek rozgałęziony">
Tamaryszek rozgałęziony

Tamaryszek rozgałęziony, t. pięciopręcikowy, t. odeski ("Tamarix ramosissima" Bunge) – gatunek rośliny należący do rodziny tamaryszkowatych. Pochodzi z południowo-wschodniej Europy oraz Azji, naturalizował się również w Afryce Południowej i w USA.
Zastosowanie.
Roślina ozdobna. Jest dość często uprawiany w parkach, ogrodach botanicznych i ogródkach przydomowych. Najładniej wygląda podczas kwitnienia, ale dzięki delikatnym i kolorowym pędom jest atrakcyjny również po opadnięciu liści.

</doc>
<doc id="1397795" url="https://pl.wikipedia.org/wiki?curid=1397795" title="Ekurhuleni">
Ekurhuleni

Ekurhuleni – obszar metropolitalny w Republice Południowej Afryki, w prowincji Gauteng. Siedzibą administracyjną obszaru metropolitalnego jest Germiston. Mieszkańcy posługują się głównie językiem zulu. Nazwa "Ekurhuleni" oznacza miejsce pokoju w języku xitsonga.

</doc>
<doc id="1397797" url="https://pl.wikipedia.org/wiki?curid=1397797" title="Tamarix ramosissima">
Tamarix ramosissima



</doc>
<doc id="1397798" url="https://pl.wikipedia.org/wiki?curid=1397798" title="Kościół Anglikański Australii">
Kościół Anglikański Australii

Kościół Anglikański Australii () – związek wyznaniowy działający w Australii, zaliczany do Kościołów anglikańskich i przynależący do Wspólnoty anglikańskiej. Stanowi obecnie drugi pod względem liczby wiernych – po Kościele rzymskokatolickim – Kościół chrześcijański w Australii. W 2016 roku liczył 3,1 mln wiernych. Prymasem Kościoła jest abp Philip Freier.
Historia.
Anglikanizm był historycznie pierwszym wyznaniem chrześcijańskim, jakie dotarło do Australii. Za pierwszego duchownego uważany jest ks. Richard Johnson, kapelan złożonej z jedenastu statków ekspedycji, która w 1788 założyła w dzisiejszej Nowej Południowej Walii pierwszą brytyjską kolonię karną. W 1825 ks. Thomas Scott został przełożonym Kościoła australijskiego z tytułem archidiakona, podlegającym biskupowi Kalkuty. W 1836 ks. William Grant Broughton otrzymał tytuł biskupa Australii. W 1847 kontynent został podzielony na cztery diecezje. Osobna diecezja powstała w 1842 na Tasmanii. Aż do 1961 australijscy anglikanie przynależeli w sensie kanonicznym do Kościoła Anglii. Dopiero 1 stycznia 1962 oficjalnie zainaugurowano autokefaliczny Kościół Anglikański Australii.
Ordynacja kobiet.
Jedną z pierwszych kobiet wyświęconych na kapłankę Anglikańskiego Kościoła Australii była w roku 1992 Kay Goldsworthy. W 2008 roku została ona pierwszą biskupką w Australii obejmując diecezję Gippsland. 10 lutego 2018 została ona pierwszą w historii Anglikańskiego Kościoła Australii arcybiskupką obejmując arcybiskupstwo Perth i jednocześnie prowincję Zachodniej Australii.
Statystyki.
Według badań z roku 2001, w anglikańskich niedzielnych mszach udział bierło średnio 177 tysięcy osób, co stanowiło ok. 12% wszystkich Australijczyków przynajmniej raz w tygodniu biorących udział w jakimkolwiek chrześcijańskim nabożeństwie. Liczba ta nie uwzględnia osób uważających się za członków Kościoła, ale nie praktykujących. W czasie spisu powszechnego z 2001 roku przynależność do niego zadeklarowało ok. 3,8 mln osób. W 2016 roku Kościół liczył 3,1 mln wiernych.
Organizacja.
Obecnie Kościół składa się z 23 diecezji, zgrupowanych w 5 metropolii. Jedynie diecezja tasmańska nie należy do żadnej z nich. Na czele metropolii stoją arcybiskupi, z których jeden pełni dodatkowo funkcję anglikańskiego prymasa Australii.

</doc>
<doc id="1397800" url="https://pl.wikipedia.org/wiki?curid=1397800" title="Walenty Jeziorkowski">
Walenty Jeziorkowski

Walenty Jeziorkowski herbu Rawicz (XVII wiek) – miecznik podolski (1627), rotmistrz królewski, posiadacz wsi Nestorowiec (1639).
Poślubił Annę Smiotanko, chorążankę podolską. Miał z nią córkę Helenę, żonę Krzysztofa Dzierżka, i Krystynę, żonę kolejno Pawła Świrskiego, Kondrackiego, Mikołaja Zaćwilichowskiego, Jerzego Wołodyjowskiego i Franciszka Dziewanowskiego.
Krystyna Jeziorkowska, córka Walentego, była pierwowzorem postaci Basi, bohaterki "Pana Wołodyjowskiego" Henryka Sienkiewicza. Sam Walenty Jeziorkowski jest wspomniany w powieści w relacji pani Makowieckiej. Wynika z niej, że był komisarzem do rozgraniczenia Podola i zmarł, osierocając córkę.
Walenty pojawia się też w opowiadaniu "Pani Wołodyjowska" Marcelego Kosmana.

</doc>
<doc id="1397801" url="https://pl.wikipedia.org/wiki?curid=1397801" title="Kodeks 065">
Kodeks 065

Kodeks 065 (Gregory-Aland no. 065) – grecki kodeks uncjalny Nowego Testamentu, paleograficznie datowany na VI wiek. Kodeks stanowiony jest dziś przez 3 pergaminowe karty (29 na 23 cm), z tekstem Ewangelii Jana 11,50-12,9; 15,12-16,2; 19,11-24. Tekst pisany jest w dwóch kolumnach na stronę, 29 linijek w kolumnie.
Obecnie przechowywany jest w Rosyjskiej Bibliotece Narodowej (Gr. 6 I), w Petersburgu. Jest palimpsestem, górny tekst przekazuje kalendarz gruziński.
Grecki tekst kodeksu przekazuje tekst bizantyjski. Kurt Aland zaklasyfikował go do kategorii V.

</doc>
<doc id="1397802" url="https://pl.wikipedia.org/wiki?curid=1397802" title="Zespół Papillona-Lefèvre">
Zespół Papillona-Lefèvre

Zespół Papillon-Lefèvre (ang. Papillon-Lefevre syndrome) – rzadka choroba genetyczna o dziedziczeniu autosomalnym recesywnym. Spowodowana jest mutacjami w genie "CTSC" w locus 11q14.1-q14.3 kodującym białko katepsyny C. Na obraz kliniczny choroby składają się "periodontitis" i rogowiec dłoni i stóp. Hiperkeratoza dłoni i stóp pojawia się w pierwszych miesiącach życia. Zapalenie przyzębia skutkuje utratą większości uzębienia mlecznego w wieku średnio 4 lat i uzębienia stałego w wieku 14 lat. Gorlin jako trzecią cechę zespołu dodał zwapnienia opony twardej. Chorobę opisali wspólnie jako pierwsi M.M. Papillon i Paul Lefèvre w 1924 roku.

</doc>
<doc id="1397806" url="https://pl.wikipedia.org/wiki?curid=1397806" title="J.W. Construction Holding">
J.W. Construction Holding

J.W. Construction Holding Spółka Akcyjna – polska spółka akcyjna notowana od 4 czerwca 2007 do 29 września 2021 na Giełdzie Papierów Wartościowych w Warszawie, prowadząca działalność deweloperską w Polsce.
Jest to spółka holdingowa, kontrolująca kilkanaście spółek głównie z branży deweloperskiej. Buduje głównie w Warszawie i okolicach oraz w innych polskich miastach Łodzi, Gdyni, Katowicach oraz Szczecinie, a także poza granicami kraju, m.in. w Hiszpanii, Rosji czy Bułgarii.
Większościowym akcjonariuszem i jednocześnie przewodniczącym rady nadzorczej jest Józef Wojciechowski, który posiada 62,84% akcji, od którego inicjałów pochodzą dwie pierwsze litery nazwy.
W latach 2001–2005 w JW Construction Holding S.A. jako prezes jednej ze spółek zależnych pracowała Barbara Blida. W późniejszych latach (do śmierci w 2015) w radzie nadzorczej zasiadał też m.in. Józef Oleksy. W 2011 roku deweloperowi przyznano tytuł Mieszkaniowej Marki Roku 2011.

</doc>
<doc id="1397807" url="https://pl.wikipedia.org/wiki?curid=1397807" title="Kodeks 066">
Kodeks 066

Kodeks 066 (Gregory-Aland no. 066), α 1000 (Soden) – grecki kodeks uncjalny Nowego Testamentu, paleograficznie datowanym na VI wiek.
Opis.
Kodeks stanowiony jest tylko przez 1 pergaminową kartę (25 na 20 cm), z tekstem Dziejów Apostolskich 8,8-17. Tekst pisany jest w dwóch kolumnach na stronę, 25 linijek w kolumnie.
Obecnie przechowywany jest w Rosyjskiej Bibliotece Narodowej (Gr. 6 II, fol. 4), w Petersburgu. Jest palimpsestem, górny tekst stanowi kalendarz gruziński.
Grecki tekst kodeksu reprezentuje tekst zachodni, z pewną liczbą cezarejskich naleciałości. Kurt Aland zaklasyfikował do kategorii III.

</doc>
<doc id="1397809" url="https://pl.wikipedia.org/wiki?curid=1397809" title="Zespół Haima-Munka">
Zespół Haima-Munka

Zespół Haima-Munka (ang. Haim-Munk syndrome) – rzadka choroba genetyczna. Podłożem molekularnym schorzenia jest mutacja w genie "CTSC" kodującym białko katepsyny C. Mutacje w tym samym genie objawiają się jako zespół Papillona-Lefèvre, są to zatem schorzenia alleliczne. Jednostkę chorobową opisano po raz pierwszy w 1965 roku w małej społeczności tzw. Czarnych Żydów (Cochin) w Indiach. Robert James Gorlin jako pierwszy zasugerował, że ten zespół i zespół Papillona-Lefevre są wariantami jednego schorzenia.

</doc>
<doc id="1397811" url="https://pl.wikipedia.org/wiki?curid=1397811" title="Mada'in Salih">
Mada'in Salih



</doc>
<doc id="1397813" url="https://pl.wikipedia.org/wiki?curid=1397813" title="Podróż apostolska Pawła VI do Ziemi Świętej">
Podróż apostolska Pawła VI do Ziemi Świętej

Podróż apostolska papieża Pawła VI do Ziemi Świętej – wizyta, która odbyła się w dniach 4–6 stycznia 1964 roku, podczas której Paweł VI odwiedził miejsca związane z chrześcijaństwem, położone na terenie Jordanii oraz Izraela. Była to pierwsza od ponad 150 lat podróż zagraniczna Biskupa Rzymu, a równocześnie pierwsza w historii wizyta papieża w Ziemi Świętej. Wizyta w Ziemi Świętej miała charakter religijny i ekumeniczny. Podczas tej podróży nastąpiło pierwsze od ponad pięciuset lat spotkanie zwierzchników Kościoła łacińskiego i Cerkwi prawosławnej. Poprzednie wydarzenie takiej rangi miało miejsce podczas obrad Soboru Florenckiego, kiedy to papież Eugeniusz IV spotkał się z patriarchą Konstantynopola Józefem II. W konsekwencji spotkanie Pawła VI w Ziemi Świętej z patriarchą Konstantynopola Atenagorasem I dało impuls do późniejszych kontaktów między Kościołem katolickim a Cerkwią prawosławną.
Planowanie wizyty i przygotowania.
Paweł VI ujawnił plany odwiedzenia Ziemi Świętej już 21 września 1963, a więc równo w trzy miesiące po wyborze na Biskupa Rzymu (21 czerwca 1963). O swoim zamiarze wspomniał w krótkiej nocie kierowanej do sekretarza stanu Stolicy Apostolskiej kard. Amleto Cicognaniego: „Słusznie powiedziano, aby Następca pierwszego z apostołów powrócił po dwudziestu wiekach historii tam, skąd Piotr wyszedł, niosąc orędzie chrześcijańskie”.
Wizyta w Ziemi Świętej została ogłoszona przez Pawła VI 4 grudnia 1963, na zakończeniu II sesji Soboru watykańskiego II. Wskazał wówczas, że wizyta taka odbędzie się już terminie 4–6 stycznia następnego roku. Papież powiedział: „Tak bardzo żywa jest w nas świadomość, że do szczęśliwego zakończenia Soboru konieczne jest wzmożenie modlitw i działania, że uznaliśmy, po dojrzałej refleksji i wielu modlitwach, aby samemu udać się w pielgrzymce do ziemi Jezusa, naszego Pana. Chcemy mianowicie przybyć, jeśli Bóg nam pomoże, w styczniu do Palestyny, aby osobiście uczcić, w miejscach świętych, gdzie Chrystus się urodził, żył, umarł i zmartwychwstały wstąpił do Nieba, podstawowe tajemnice naszego zbawienia: Wcielenie i Odkupienie”. Komentatorzy zauważali, że nie wymieniał oficjalnych nazw państw, na których terenie miał się znaleźć, ale wskazywał, że chce odwiedzić: „błogosławioną ziemię, z której Piotr wyjechał i do której już nigdy nie wrócił żaden jego następca. My powrócimy do niej jak najpokorniej i na bardzo krótko w duchu modlitwy, pokuty i odnowy duchowej, by ofiarować Chrystusowi jego Kościół, by przywołać do niego, jedynego i świętego, braci odłączonych, by błagać o miłosierdzie dla pokoju między ludźmi, który — jak znowu okazało się w tych dniach — jest bardzo słaby i kruchy, by błagać Chrystusa o zbawienie dla całej ludzkości”. Gdy kierował słowa do Izraelczyków, zwracał się do nich jako do „synów ludu Przymierza”. 
Papież zapowiedział, że jego pragnieniem było, by w Jerozolimie odbyło się wtedy spotkanie w gronie zwierzchników różnych Kościołów i wyznań chrześcijańskich. Na tę wiadomość zareagował szybko Patriarchat Konstantynopolitański, który już kilka dni po soborowym oświadczeniu papieża ogłosił, że patriarcha Atenagoras I przyjedzie na takie spotkanie do Jerozolimy. 
14 grudnia 1963 patriarcha Atenagoras I skontaktował się z poszczególnymi zwierzchnikami wszystkich autokefalicznych Kościołów prawosławnych, by poinformować ich o planach wyjazdu do Jerozolimy na spotkanie z Pawłem VI. Większość patriarchów odpowiedziała pozytywnie. Atenagoras I również wyraził życzenie, aby spotkać się tam ze zwierzchnikami innych wspólnot chrześcijańskich. Ostatecznie, oprócz Pawła VI i Atenagorasa I, obecny był w Jerozolimie prawosławny patriarcha Jerozolimy Benedykt (Benediktos), który pełnił rolę gospodarza. W spotkaniu uczestniczył także Kalinik, metropolita eparchii w Grecji, ale była to jego indywidualna decyzja.
W ślad za publicznym apelem Pawła VI o spotkanie zwierzchników różnych Kościołów i wyznań chrześcijańskich w Jerozolimie, 10 grudnia 1963 do siedziby patriarchatu w Stambule udał się podsekretarz Sekretariatu ds. Jedności Chrześcijan ks. Pierre Duprey, by oficjalnie poinformować patriarchę Atenagorasa I jako duchowego zwierzchnika światowego prawosławia o propozycji papieża. 28 grudnia tego roku patriarcha wysłał do Watykanu delegację w celu ustalenia ostatecznych szczegółów.
Kontekst polityczny.
W 1963 Stolica Apostolska nie utrzymywała stosunków dyplomatycznych z Izraelem, co powodowało dodatkowe utrudnienia polityczne i logistyczne, bowiem Jerozolima była podzielona między Izrael a Jordanię, a samo Stare Miasto z bazyliką Grobu Świętego, Drogą Krzyżową i Wieczernikiem leżało po stronie jordańskiej.
Przebieg wizyty.
Pierwszy dzień: Jordania – Jerozolima.
4 stycznia 1964 rano samolot włoskich linii lotniczych Alitalia z Pawłem VI i towarzyszącymi mu 64 osobami na pokładzie odleciał z rzymskiego lotniska Fiumicino. Zgodnie z planem wylądował w stolicy Jordanii – Ammanie. Papieża przywitał król Husajn. Paweł VI ruszył białą limuzyną w kierunku Jerozolimy, a król Husajn towarzyszył mu w tej podróży helikopterem. Po drodze papież zatrzymał się nad Jordanem.
Na teren jerozolimskiego Starego Miasta Paweł VI wszedł przez Bramę Damasceńską, przeszedł część trasy Drogi Krzyżowej, zatrzymując się i całując ziemię we wskazywanych przez tradycję miejscach trzech upadków Jezusa. Pieszej trasie papieża przez wąskie zaułki Starego Miasta towarzyszyły tłumy, a zapewnienie przez służby zasad bezpieczeństwa okazało się niemożliwe. W bazylice Grobu Świętego – do której przez napierający tłum nie zdołały się przedostać osoby towarzyszące papieżowi – Paweł VI odprawił Mszę św. i odmówił modlitwę. Relacje przekazywały, że po odczytaniu Ewangelii, podczas prefacji i podniesienia papieżowi ze wzruszenia łamał się głos. Rezydencją papieża podczas tej pielgrzymki była zlokalizowana na Górze Oliwnej delegatura apostolska. Tam też przyjął kilkoro gości, wśród nich prawosławnego patriarchę Jerozolimy Benedykta. Wieczorem Paweł VI odwiedził jeszcze kościół Wszystkich Narodów, gdzie odprawił nabożeństwo upamiętniające cierpienie Jezusa w ogrodzie Oliwnym. Podczas liturgii w sześciu językach odczytane zostały fragmenty z Ewangelii mówiące o męce Chrystusa w Ogrójcu – po łacinie, po grecku, arabsku, koptyjsku, rosyjsku oraz w języku ormiańskim.
Drugi dzień: Izrael – Jerozolima, Nazaret, Kafarnaum, Kana Galilejska, góra Tabor, Syjon i spotkanie z Atenagorasem I.
W niedzielę 5 stycznia papież przekroczył pieszo granicę między Jordanią a Izraelem przez Bramę Taana w pobliżu historycznego Megiddo. Przejście to otwarto specjalnie na czas wizyty papieża (wcześniej władze usunęły zapory z drutu kolczastego, by umożliwić przejście), bowiem w tym czasie ruch pomiędzy Jordanią i Izraelem był możliwy tylko przez bramę Mandelbauma ("Sza'ar Mandelbaum") w Jerozolimie. Papieża powitał prezydent Zalman Szazar oraz premier rządu izraelskiego Lewi Eszkol, a także członkowie rządu i korpus dyplomatyczny. Paweł VI wygłosił krótkie przemówienie (podczas którego nie wymienił nazwy państwa, do którego przybył), w którym podkreślał religijny charakter pielgrzymki, prowadzonej w duchu modlitwy o pokój i pojednanie między ludźmi.
Po powitaniu papież udał się do (budowanej jeszcze) bazyliki Zwiastowania Pańskiego w Nazarecie. Po powitaniu przez przybyłych patriarchów i arcybiskupów wschodniokatolickich odprawił w Grocie Zwiastowania Mszę św. Po liturgii Paweł VI odwiedził Kanę Galilejską i dotarł nad Jezioro Tyberiadzkie. Tutaj odwiedził Tabgę, kościół Prymatu Piotra i dotarł do Kafarnaum, w którym odwiedził ruiny starożytnej synagogi, a zszedłszy na brzeg jeziora symbolicznie zanurzył ręce w wodzie. Z Kafarnaum papież udał się do klasztoru franciszkanek położonego na Górze Błogosławieństw, po odpoczynku i obiedzie udał się na Górę Tabor, na której odwiedził bazylikę Przemienienia Pańskiego.
Po powrocie do Jerozolimy Paweł VI odwiedził Wieczernik, który według tradycji chrześcijańskiej identyfikowany jest na wzgórzu nazywanym współcześnie Syjonem – najwyższym punkcie starożytnej Jerozolimy, położonym poza murami Starego Miasta, na zachód od wzgórza Ofel oraz położony obok kościół Zaśnięcia Najświętszej Maryi Panny. W czasie wizyty papieża w Wieczerniku kardynał Eugène Tisserant, któremu towarzyszyli przedstawiciele izraelskiego rządu, zapalił w imieniu Pawła VI w pobliskiej Grocie Męczenników sześć świec symbolizujących sześć milionów Żydów zamordowanych w czasie II wojny światowej. Z Wieczernika papież udał się do swej rezydencji w siedzibie delegatury apostolskiej zlokalizowanej po stronie jordańskiej. Przy bramie Mendelbauma Pawła VI żegnał prezydent Izraela. W siedzibie delegatury papież spotkał się po kolei z dwoma chrześcijańskimi patriarchami Jerozolimy – z ormiańskim Jegisze (Elizeuszem) Derderianem i z prawosławnym Benedyktem.
Wieczorem tego dnia Paweł VI spotkał się ze zwierzchnikiem światowego prawosławia, patriarchą Atenagorasem I. Po krótkiej prywatnej rozmowie zwierzchnicy obu Kościołów przekazali sobie znak pokoju, zaprezentowali wzajemne dary, a na zakończenie odmówili oddzielnie, choć jednocześnie (po grecku i łacinie) modlitwę Ojcze nasz. Spotkanie trwało 40 minut. Na zakończenie zwierzchnicy obu Kościołów pożegnali się pocałunkiem pokoju.
Trzeci dzień: Jordania – Jerozolima, Betlejem, powrót do Rzymu.
6 stycznia, w uroczystość Objawienia Pańskiego (Trzech Króli), Paweł VI udał się do bazyliki Narodzenia Pańskiego w Betlejem. Pojazd papieża poprzedzała honorowa eskorta złożona z dwudziestu jeźdźców Gwardii Królewskiej na białych koniach. Król Husajn towarzyszył przejazdowi szkarłatnym helikopterem. W Grocie Narodzenia odprawił Mszę św.
Podczas homilii złożył ułożone osobiste wyznanie wiary, wyjaśniając, że jest takie samo, jak to, które głosi Kościół. Odniósł się także do kwestii jedności chrześcijan: „Oby Bóg sprawił, aby jak najszybciej doszło do tego spotkania z chrześcijanami, jeszcze od nas odłączonymi” [...], bo „brama owczarni jest otwarta. Oczekujemy wszystkich lojalnie i z miłością”.
Podczas wizyty przekazał dla bazyliki Złotą różę – statuetkę przyznawaną kościołom, sanktuariom, władcom lub innym osobistościom jako wyraz szacunku i uznania. Na zakończenie wizyty w Betlejem Paweł VI wystosował orędzie do głów państw i ludzi odpowiedzialnych za losy narodów: „Uważamy za swój obowiązek gorąco ponowić nasz apel o pokój (...). Oby rządzący usłuchali tego głosu naszego serca i oby nadal podejmowali wielkodusznie wysiłki na rzecz zapewnienia ludzkości pokoju, tak bardzo przez nią upragnionego”.
Po powrocie do Jerozolimy papież złożył rewizytę patriarsze Atenagorasowi I, który przebywał w tym czasie w siedzibie patriarchy jerozolimskiego. Spotkanie było dłuższe – trwało blisko 2 godziny. Uczestniczyli w nim także trzej kardynałowie oraz prałat Johannes Willebrands, sekretarz watykańskiego Sekretariatu Jedności Chrześcijan (od 1998 Papieska Rada do spraw Popierania Jedności Chrześcijan). Rozmówcy uzgodnili, że powołają komisję, która będzie badała możliwość zbliżenia między obydwoma wyznaniami. Na zakończenie wizyty papież podarował patriarsze Atenagorasowi I złoty kielich i patenę, zaś patriarcha obdarował go bogato inkrustowaną brylantami i rubinami ikoną oraz złotym krzyżem z łańcuchem. 
Po zakończeniu spotkania z patriarchą Atenagorasem I Paweł VI wrócił na krótki odpoczynek do rezydencji w delegaturze apostolskiej, po czym udał się na lotnisko w Ammanie, skąd wrócił do Rzymu. Podczas przejazdu papieża na lotnisko doszło do kolejnego, przypadkowego spotkania z Atenagorasem I na ulicach Jerozolimy. 
Na lotnisku papieża żegnał król Husajn z całym rządem jordańskim. Paweł VI, kończąc pożegnalne przemówienie, powiedział: „Niech Bóg wynagrodzi tę serdeczność, niech otrze wszystkim łzy, niech ześle im pokój, dobrobyt i prawdziwe szczęście. Pokój tej ziemi i wszystkim jej mieszkańcom”. Odrzutowcem Douglas DC-8 papież wrócił do Rzymu.
Wymiar historyczny podróży.
Podróż Pawła VI do Ziemi Świętej była pierwszą od ponad 150 lat podróżą zagraniczną Biskupa Rzymu, a także pierwszą w historii wizytą papieża w Ziemi Świętej (od czasów pierwszego Biskupa Rzymu Piotra Apostoła). Podczas tej wizyty doszło do pierwszego od ponad pięciuset lat spotkania zwierzchników Kościoła łacińskiego i Cerkwi prawosławnej. Poprzednie wydarzenie takiej rangi miało miejsce w 1439 (lub 1438), podczas obrad Soboru Florenckiego, kiedy to papież Eugeniusz IV spotkał się z patriarchą Konstantynopola Józefem II. Komentatorzy zwracali uwagę na fakt, że sama wizyta Pawła VI w Ziemi Świętej i spotkanie z patriarchą Konstantynopola odbywały się w czasie, gdy dopiero toczyły się dyskusje nad dokumentami soborowymi. Nie były jeszcze uchwalone najważniejsze dokumenty: Dekret o ekumenizmie „Unitatis redintegratio”, Dekret o Kościołach wschodnich katolickich „Orientalium ecclesiarum” czy Konstytucja dogmatyczna o Kościele „Lumen Gentium” (dokumenty te Sobór uchwalił 21 listopada 1964), w związku z czym szczególnego znaczenia nabierał religijny i ekumeniczny charakter wizyty.
Spotkanie obu zwierzchników dało początek późniejszym stałym kontaktom między katolicyzmem, a prawosławiem. Pokłosiem były także wzajemne wizyty delegacji z Rzymu i z Konstantynopola w stolicach patriarszych podczas świąt patronalnych, które przypadają 29 czerwca i 30 listopada. Po 1980 kontakty te zaowocowały stałym dialogiem między obu Kościołami.
Komentatorzy zwracali także uwagę na wyjątkowo skromną formę podróży papieża. W czasach kończącego się dopiero Soboru Watykańskiego II naturalnymi atrybutami na dworze papieskim były: sedia gestatoria, potrójna korona i przepych. Podczas wizyty w Ziemi Świętej papież niejednokrotnie poruszał się pieszo w otaczającym go tłumie.

</doc>
<doc id="1397816" url="https://pl.wikipedia.org/wiki?curid=1397816" title="Mistrzostwa Ukrainy w piłce nożnej (1995/1996)">
Mistrzostwa Ukrainy w piłce nożnej (1995/1996)

Mistrzostwa Ukrainy w piłce nożnej – sezon 1995/1996 – V Mistrzostwa Ukrainy, rozgrywane systemem jesień – wiosna, w których 18 zespołów Wyszczej Lihi walczyli o tytuł Mistrza Ukrainy. Persza Liha składała się z 22 zespołów. Druha Liha w grupie A liczyła 22 zespoły, a w grupie B – 21 zespół. Od następnego sezonu Wyszcza Liha będzie liczyła 16 drużyn.

</doc>
<doc id="1397817" url="https://pl.wikipedia.org/wiki?curid=1397817" title="Grants Pass">
Grants Pass

Grants Pass – miasto w Stanach Zjednoczonych, w stanie Oregon, nad rzeką Rogue, położone przy drodze międzystanowej nr 5. Siedziba administracyjna hrabstwa Josephine.
W pobliżu miasta, 30 mil na południe, znajduje się amerykański pomnik narodowy Oregon Caves National Monument.

</doc>
<doc id="1397820" url="https://pl.wikipedia.org/wiki?curid=1397820" title="Kodeks 067">
Kodeks 067

Kodeks 067 (Gregory-Aland no. 067), ε 2 (von Soden) – grecki kodeks uncjalny Nowego Testamentu, paleograficznie datowany na V wiek. Przechowywany w Petersburgu.
Kodeks zachował się we fragmentarycznym stanie.
Opis.
Kodeks stanowiony jest przez 6 pergaminowych kart (20 na 15,5 cm), z fragmentami tekstu Ewangelii Mateusza i Ewangelii Marka. Tekst pisany jest w dwóch kolumnach na stronę, 24 linijek w kolumnie.
Kodeks zawiera następujące teksty:
Grecki tekst kodeksu przekazuje tekst mieszany z przewagą tekstu bizantyjskiego. Aland zaklasyfikował go do kategorii III.
Kodeks jest palimpsestem, górny tekst jest w języku gruzińskim, naniesiony został w X wieku.
Historia.
Dawniej datowany był na VI wiek, obecnie datuje się go na wiek V.
Prawdopodobnie przywieziony został z Synaju. Badali go Tischendorf, Eduard de Muralt, Kurt Treu, Pasquale Orsini.
Obecnie przechowywany jest w Rosyjskiej Bibliotece Narodowej (Gr. 6 III), w Petersburgu.

</doc>
<doc id="1397821" url="https://pl.wikipedia.org/wiki?curid=1397821" title="Władysław Kiedroń">
Władysław Kiedroń

Władysław Kiedroń (ur. 3 grudnia 1922 w Błędowicach Dolnych, zm. 29 lutego 1992) – polski ksiądz ewangelicki i biskup działający w Czechosłowacji.
Życiorys.
Syn Adolfa i Alojzji z domu Cimała. Absolwent I Liceum Ogólnokształcące im. Antoniego Osuchowskiego w Cieszynie. Służył w Polskich Siłach Zbrojnych na Zachodzie. Ukończył kurs Szkoły Podchorążych Rezerwy Saperów w Szkocji. 
W 1951 ukończył studia na Wydziale Teologicznym Uniwersytetu Warszawskiego. Od 1951 wikary w Ligotce Kameralnej, później przeniesiony do Cierlicka. Od 1971 biskup Kościoła Ewangelickiego na Zaolziu. Od 1977 wiceprzewodniczący Komisji Światowej Federacji Luterańskiej do Spraw Współpracy Kościołów w Genewie. Doktor honoris causa Fakultetu Teologicznego Uniwersytetu w Bratysławie. W 1989 ze względów zdrowotnych zrezygnował z godności biskupa.
Jego zięciem był Bogusław Kokotek.

</doc>
<doc id="1397825" url="https://pl.wikipedia.org/wiki?curid=1397825" title="Leszek Brzeziński">
Leszek Brzeziński

Leszek Brzeziński (ur. 25 września 1955 w Krakowie, zm. 18 sierpnia 2017 tamże) – polski piłkarz, napastnik Górnika Zabrze z pierwszej połowy lat 80. XX wieku.
Życiorys.
Wychowanek Wawelu Kraków, grał również w Bolesławie Bukowno, Grunwaldzie Halemba Ruda Śląska i Cracovii. Dobrze wyszkolony technicznie gracz, ale bez aspiracji reprezentacyjnych. Po zakończeniu kariery pracował jako kierownik drużyny w Górniku Zabrze i jako asystent trenera Stali Mielec (tę ostatnią funkcję pełnił w latach 1995-1997).
Linki zewnętrzne.
Statystyki w bazie footballdatabase.eu

</doc>
<doc id="1397827" url="https://pl.wikipedia.org/wiki?curid=1397827" title="Metsweding">
Metsweding

Metsweding – dawny dystrykt w Republice Południowej Afryki, w prowincji Gauteng. Siedzibą administracyjną dystryktu był Bronkhorstspruit. 18 maja 2011 roku został przyłączony do obszaru metropolitalnego Tshwane. Większość mieszkańców tego obszaru posługuje się językiem IsiNdebele.
Dystrykt dzielił się na gminy:

</doc>
<doc id="1397829" url="https://pl.wikipedia.org/wiki?curid=1397829" title="Timofiej Chmielnicki">
Timofiej Chmielnicki



</doc>
<doc id="1397834" url="https://pl.wikipedia.org/wiki?curid=1397834" title="Suzanne Vega (album)">
Suzanne Vega (album)

Suzanne Vega – debiutancki album piosenkarki o tym imieniu i nazwisku, wydany w 1985 roku.
Lista utworów.
Artystka jest autorką wszystkich piosenek na płycie.

</doc>
<doc id="1397837" url="https://pl.wikipedia.org/wiki?curid=1397837" title="Mistrzostwa Ukrainy w piłce nożnej (1996/1997)">
Mistrzostwa Ukrainy w piłce nożnej (1996/1997)

Mistrzostwa Ukrainy w piłce nożnej – sezon 1996/1997 – VI Mistrzostwa Ukrainy, rozgrywane systemem jesień – wiosna, w których 16 zespołów Wyszczej Lihi walczyli o tytuł Mistrza Ukrainy. Persza Liha składała się z 24 zespołów. Druha Liha w grupie A liczyła 16 zespołów, a w grupie B – 17 zespołów.

</doc>
<doc id="1397838" url="https://pl.wikipedia.org/wiki?curid=1397838" title="JW Construction Holding">
JW Construction Holding



</doc>
<doc id="1397839" url="https://pl.wikipedia.org/wiki?curid=1397839" title="Anarchizm w Polsce">
Anarchizm w Polsce

Ruch anarchistyczny na ziemiach polskich pojawił się pod koniec dziewiętnastego wieku w zaborze rosyjskim i austriackim. Anarchiści działali również w II Rzeczypospolitej i w czasie II wojny światowej. W okresie Polskiej Rzeczypospolitej Ludowej ruch anarchistyczny został zmarginalizowany i zaczął odradzać się dopiero w latach osiemdziesiątych XX wieku. Od tego czasu powstało wiele grup anarchistycznych, m.in. Ruch Społeczeństwa Alternatywnego i Federacja Anarchistyczna.
Bracia polscy i ruch anarchistyczny podczas zaborów.
Za prekursorów polskiego ruchu anarchistycznego można uznać ruch braci polskich (zwanych też arianami), działający w XVI wieku. Był to jeden z nurtów protestanckich o wyraźnie antypaństwowym, antywojennym i komunistycznym nastawieniu. Wśród arian znaleźć można było zarówno przedstawicieli plebsu, mieszczaństwa, jak i szlachty. Wyznawali zasadę braterstwa wszystkich ludzi. Odmawiali służby wojskowej i państwowej, potępiali karę śmierci, odrzucali też możliwość posiadania majątków ziemskich korzystających z pańszczyźnianej pracy chłopów.
Początków polskiego ruchu anarchistycznego można doszukiwać się też w kręgach dziewiętnastowiecznej radykalnej demokracji. Skłaniała się ona ku idei gminowładztwa, a więc samorządności gmin, łącząc demokratyczną wolność i równość z silną więzią moralną. Do zasad gminowładztwa nawiązywał przykładowo Joachim Lelewel. Również Towarzystwo Demokratyczne Polskie odwoływało się do tej idei. Na rozwój teorii gminowładztwa wpływ miały kontakty z europejskim anarchizmem. Polscy demokraci nie interesowali się wprawdzie zbytnio twórczością Proudhona, ale już poglądy słowianofila Michała Bakunina spotkały się z gorącym przyjęciem. Wielu polskich emigrantów trafiło do bakuninowskiego Stowarzyszenia Braci Międzynarodowych. Polscy zwolennicy anarchizmu próbowali łączyć tradycje gminowładztwa z nowymi formami działania (np. strajkiem).
W 1864 powstało Ognisko Republikanckie (Republikańskie) Polskie. Założone zostało przez gen. Józefa Hauke-Bosaka, Ludwika Bulewskiego i Leona Zienkowicza. Było ono polską sekcję Alliance Universelle Republicaine (Sojusz Powszechny Republikański), utworzonego przez Mazziniego.
W każdym z zaborów anarchizm przybierał nieco inny kształt. W dosyć liberalnym zaborze austriackim, gdzie dominowały tendencje reformistyczne, wśród anarchistów najbardziej popularny był anarchosyndykalizm. Inaczej sytuacja wyglądała w części rosyjskiej, gdzie możliwa była tylko walka rewolucyjna. W zaborze pruskim ruch socjalistyczny, a więc i anarchizm, mógł liczyć jedynie na niewielkie poparcie.
Daniel Grinberg wskazuje, że pierwszą znaną z nazwy polską grupą odwołującą się do anarchizmu było Towarzystwo Polskie Socjalno-Rewolucyjne, działające w 1872 w środowisku emigrantów polskich w Zurychu. Pod wpływem Bakunina przyjęło ono program anarchistyczny. Gdy jednak w organizacji pojawił się Józef Tokarzewicz, który ułożył nowy program, porzucona została idea o bezpaństwowym charakterze przyszłego społeczeństwa polskiego, obecna w wersji Bakunina.
Kolejną anarchizującą organizacją byli Wolni Bracia. Grupa ta funkcjonowała w 1897 w Galicji, wśród nauczycieli i gimnazjalistów krakowskich. Jej program, oprócz idei anarchistycznych, zawierał też wątki ludowe i narodowodemokratyczne. Wolni Bracia aprobowali terror indywidualny.
W 1903 w Białymstoku z inicjatywy żydowskich tkaczy powstała grupa anarchistyczna o nazwie Walka. Działacze Walki nawiązali kontakt z kółkami rosyjskiej organizacji Chleb i Wolność oraz zachodnioeuropejskimi grupami anarchistycznymi, organizującymi przerzut materiałów instruktażowych, pieniędzy i broni. Walka praktykowała terror ekonomiczny i agitowała wśród bezrobotnych regionu białostockiego. Największymi akcjami Walki były: udany atak na urząd powiatowy w Krynkach, gdzie anarchistom udało się zdobyć duże ilości blankietów paszportowych; postrzelenie szefa policji białostockiej; próbę zasztyletowania w 1904 fabrykanta Kogana zatrudniającego łamistrajków.
Wraz z wybuchem rewolucji 1905 roku na ziemiach polskich zaczęły pojawiać się nowe grupy anarchistyczne. Tegoż roku założona została w Białymstoku przez Judę Grossmana-Roszczina organizacja anarchokomunistyczna o nazwie Czornoje Znamia (z ros. Czarny Sztandar). Grupy Czarnego Sztandaru liczyły w samym tylko Białymstoku według niektórych szacunków około 500 osób. W 1906 stworzyły one silną federację, w której składzie znaleźli się polscy i żydowscy tkacze, garbarze, kuśnierze, krawcy i stolarze. Czarnoznamieńcy – jak byli też nazywani – opowiadali się za terrorem ekonomicznym, a przede wszystkim za tzw. terrorem nieumotywowanym skierowanym we wszystkich przedstawicieli burżuazji. Czarny Sztandar działał też przykładowo w Wilnie.
W Warszawie w 1905 działała około 120 osobowa grupa o nazwie Międzynarodówka. Organizacja ta ogłosiła manifest wzywający do strajku powszechnego, prowadziła agitację wśród warszawskich robotników, organizowała sabotaż, podpalała piekarnie, aby rozdać następnie chleb najuboższym. W tym samym roku działała też Warszawska Grupa Anarchistów-Komunistów „Internacjonał”, która dokonywała zamachów bombowych i wymuszała pieniądze od bogatych przedsiębiorców. Grupa „Internacjonał” prowadziła też ożywioną działalność propagandową. W jednej z jej odezw czytamy:
W następnych latach sławę zyskały sobie dwie organizacje: Zmowa Robotnicza i Grupa Rewolucjonistów Mścicieli. Pierwsza odwoływała się do poglądów Jana Wacława Machajskiego. Uważał on, że robotnikom nie powinno zależeć na tworzeniu własnych partii politycznych, w których program narzucony jest przez inteligentów, ale na walce ekonomicznej, która ma doprowadzić do zrównania płac pracowników fizycznych i umysłowych. Cel ten – zdaniem Machajskiego – może zostać osiągnięty jedynie dzięki ogólnoświatowej Zmowie Robotniczej, która byłaby w stanie doprowadzić do strajku powszechnego. W związku z niepowodzeniami w zakładaniu komórek Zmowy na terenie Królestwa Polskiego, Machajski przeniósł się do Galicji. Na skutek kampanii oszczerstw przeprowadzonej przez socjalistów przeciw Zmowie, Machajski dostał się do więzienia. Dzięki wstawiennictwu m.in. Stefana Żeromskiego uniknął przekazania w ręce Rosjan i zesłania.
Grupa Rewolucjonistów Mścicieli to działająca w Łodzi organizacja rekrutująca się głównie z byłych członków Organizacji Bojowej Polskiej Partii Socjalistycznej. Grupa ta odwoływała się do metod terrorystycznych, praktykowała ekspropriacje. W programie grupy czytamy:
W zaborze austriackim działalność prowadził były socjalista Augustyn Wróblewski. Stworzył w Krakowie grupę, której organem prasowym było czasopismo „Sprawa Robotnicza” o charakterze anarchosyndykalistycznym. Galicyjski ruch anarchosyndykalistyczny nigdy jednak znacząco się nie rozwinął.
O ile działające na ziemiach polskich grupy skłaniały się często ku terrorowi, polscy myśliciele kojarzeni z anarchizmem opowiadali się raczej za rozwiązaniami pokojowymi i bardziej konstruktywnymi. Poza Machajskim, który „był raczej zbuntowanym marksistą niż anarchistą "sensu stricto"”, należy wspomnieć o Edwardzie Abramowskim, Augustynie Wróblewskim i Józefie Zielińskim.
Ruch anarchistyczny w II Rzeczypospolitej.
Wraz z odzyskaniem niepodległości przez Polskę, co było w dużej mierze dziełem socjalistów, anarchiści znaleźli się w trudnej sytuacji. Wspólny sprzeciw anarchistów i komunistów wobec polityki socjalistów i Piłsudskiego pchnął obie grupy ku sobie. Gdy jednak ruch anarchistyczny poróżnił się z III Międzynarodówką, polskie grupy anarchistyczne także zerwały kontakty z partią komunistyczną. Anarchiści byli jedyną lewicową formacją, która potępiła zamach majowy, a każdy rząd po 1926 określała mianem faszystowskiego.
W 1926 powstała Anarchistyczna Federacja Polski (AFP). Organizacja ta działała w konspiracji aż do wybuchu II wojny światowej, gdyż za samo propagowanie anarchizmu karano wtedy kilkuletnim więzieniem. AFP została utworzona przez grupę młodzieży syjonistycznej, która połączyła się z grupą warszawskich robotników drzewnych, którzy wcześniej należeli do Socjaldemokracji Królestwa Polskiego i Litwy. Organizacja działała m.in. w Warszawie, Łodzi, Krakowie, Częstochowie i Tarnowie. AFP brała udział w strajkach i demonstracjach. Wydawała początkowo „Głos Anarchisty”, a od 1931 „Walkę Klas”.
Z powodu represji występowała też emigracja polityczna. W 1923 grupa anarchistów wyemigrowała do Paryża, gdzie założyła Grupę Anarchistów Polskich we Francji oraz wydawnictwo „Nowa Epoka”, publikujące autorów anarchistycznych, m.in. Rudolfa Rockera czy Aleksandra Berkmana. Opublikowane teksty przemycano następnie do Polski.
W 1936 anarchistom udało się uzyskać ideowy wpływ na Związek Związków Zawodowych (ZZZ) – zaczęli nadawać mu anarchosyndykalistyczny charakter, ale ich wysiłki przerwał wybuch II wojny światowej. Głównym działaczem anarchistycznym w ZZZ był Tomasz Pilarski.
W październiku 1939 powstał w Warszawie Związek Syndykalistów Polskich (ZSP). W 1939 występował pod nazwą Związek „Wolność i Lud”. ZSP odżegnywał się od anarchizmu i reprezentował tzw. polską odmianę syndykalizmu – akceptował instytucję państwa uspołecznionego. Organizacja prowadziła działalność samopomocową, wydawniczą i wojskową. Oddziały ZSP walczyły w powstaniu warszawskim (104 Kompania Syndykalistów), w Puszczy Kampinoskiej, w rejonie Magnuszewa oraz w regionie sandomiersko-opatowskim. ZSP współtworzył Radę Pomocy Żydom – Żegota. Ostatnie zebranie kierownictwa ZSP odbyło się w styczniu 1945 w Brwinowie pod Warszawą. W 1940 w Warszawie powstała Syndykalistyczna Organizacja „Wolność” (SOWa). Utworzona została na bazie anarchosyndykalistów z ZZZ oraz części Związku Polskiej Młodzieży Demokratycznej. W 1941 przystąpił do SOW-y Polski Związek Walki o Wolność Narodów. SOWa krytykowała tzw. polską odmianę syndykalizmu, którą propagował ZSP. Syndykalistyczna Organizacja „Wolność” opowiadała się za powstaniem Rzeczypospolitej Społecznej – oddolnej federacji samorządów pracowniczych i lokalnych. SOWa była aktywna w Warszawie, Ursusie, Kielcach, Skarżysku, Jędrzejowie i Krakowie. Organizacja zakończyła działalność po upadku powstania warszawskiego. Z SOW-ą współpracowali przedwojenni działacze AFP: Paweł Lew Marek, Konrad Świerczyński, Stefan Julian Rosłoniec.
Lata 1945–1980.
Po zakończeniu II wojny światowej AFP została reaktywowana pod nazwą Federacja Polskich Anarchosyndykalistów (FPAS). Organizacja ta dokonała jednak samorozwiązania na początku lat pięćdziesiątych. W 1946 w Łodzi powstała, założona przez anarchistów, spółdzielnia wydawnicza „Słowo”. Z powodu likwidacji spółdzielczości niezależnej od partii komunistycznej zakończyła działalność 1 września 1949.
Anarchizm miał w Polsce swoich zwolenników też w latach sześćdziesiątych. Wątki anarchistyczne były obecne głównie w środowisku artystycznym – przykładowo w działalności Henryka Stażewskiego, Akademii Ruchu, Teatru 8 Dnia.
Anarchizm po 1980.
Władzom odwołującym się do marksizmu, anarchizm nie był ideologicznie bliski. Represje ze strony aparatu władzy były jednym z istotniejszych powodów, dlaczego anarchiści nie rozwinęli swojej działalności na gruncie politycznym. Na szeroką skalę ruch anarchistyczny w Polsce zaczął kształtować się dopiero w latach osiemdziesiątych XX wieku, na fali protestów społecznych. Często podkreśla się rolę kontrkultury i subkultury punk w reaktywacji ruchu anarchistycznego w Polsce.
Grupą, która pierwszy raz nawiązała do anarchizmu, był Ruch Społeczeństwa Alternatywnego (RSA). Za jej symboliczny początek uznaje się czerwiec 1983. RSA była jedną z wielu grup opozycyjnych do ówczesnych władz.
Pod koniec lat osiemdziesiątych, m.in. z inicjatywy RSA, powstała Międzymiastówka Anarchistyczna, która z czasem przekształciła się w Federację Anarchistyczną (FA). Aktualnie FA posiada oddziały w wielu polskich miastach, m.in. Warszawie, Poznaniu, Łodzi, Rzeszowie, Krakowie czy Wrocławiu.
W Poznaniu działa Oficyna Wydawnicza Bractwa „Trojka”, która związana jest z poznańską sekcją FA i squatem Rozbrat. Historia Oficyny Bractwa „Trojka” sięga 1994, która powstała by popularyzować myśl anarchistyczną. „Trojka” wydawała początkowo niewielkie broszury, natomiast obecnie prowadzi dystrybucję publikacji własnych oraz innych wydawnictw. Wśród publikacji „Trojki” znajdują się zarówno dzieła klasyków anarchizmu, jak i książki napisane przez współczesnych autorów.
Po 1980 powstało również wiele grup niezwiązanych z RSA i FA, np.: Grupa Anarchistyczna Solidarność, Czarna Galicja, Komuna Otwock, SKA/Kolektyw Autonomistów-Toruń, Anarchokomunistyczna Organizacja Platform czy stosunkowo młode, jak Spółdzielnia Praktyk Wywrotowych (SPW) czy Kolektyw Syrena. Współcześnie do anarchizmu odwołują też się m.in.: Inicjatywa Pracownicza, Lewicowa Alternatywa, Stowarzyszenie „Wolność-Równość-Solidarność”, Związek Syndykalistów Polski.
Grupą, która otwarcie uformowała się w opozycji do środowiska FA i RSA był Ludowy Front Wyzwolenia, którego członkowie uznając pokojowe metody walki za nieefektywne, postulowali przejście do działań akcji bezpośredniej z użyciem przemocy. W 1991 grupa ta podpaliła między innymi radziecki konsulat w Trójmieście w odpowiedzi na zamordowanie przez KGB rosyjskiego anarchisty Piotra Siudy. Pojawienie się LFW stanowiło pierwszą od czasów przedwojennych próbę reaktywacji zbrojnych działań ze strony ruchu anarchistycznego.
Współcześnie, do najbardziej radykalnych form działania odwołują się portale internetowe Grecja w Ogniu (również nieformalne wydawnictwo), a także Czarna Teoria. W publikowanych treściach wyrażają niekiedy swoje poparcie dla ideologii insurekcjonizmu.
Baza społeczna polskiego ruchu anarchistycznego.
W latach osiemdziesiątych XX wieku uczestnikami ruchu anarchistycznego byli młodzi ludzie ze środowisk robotniczych. Janusz Waluszko, jeden z głównych działaczy Ruchu Społeczeństwa Alternatywnego, twierdził, że „w starym RSA” działała młodzież w wieku od piętnastu do dwudziestu lat, uczęszczająca do szkół średnich, po których zakończeniu jedynie nieliczni podejmowali dalszą naukę. W innych miastach Polski wśród anarchistów dominowali studenci kierunków humanistycznych.
W latach dziewięćdziesiątych sytuacja się zmieniła. Jak wynika z badań przeprowadzonych w 1996 wśród uczestników polskiego ruchu anarchistycznego, większość z nich wywodziła się z rodzin inteligenckich – na 35 badanych 13 respondentów posiadało oboje rodziców z wyższym wykształceniem; tyle samo badanych deklarowało wyższe wykształcenie jednego oraz średnie wykształcenie drugiego rodzica. Uczestnicy ruchu anarchistycznego pochodzą z terenów o dużym stopniu urbanizacji. Wśród anarchistów brakuje natomiast mieszkańców małych miast i wsi. W pierwszych latach XXI w. anarchizm miał pozostawać nadal zjawiskiem młodzieżowym.

</doc>
<doc id="1397840" url="https://pl.wikipedia.org/wiki?curid=1397840" title="Świadkowie Jehowy w Gujanie">
Świadkowie Jehowy w Gujanie

Świadkowie Jehowy w Gujanie – społeczność wyznaniowa w Gujanie, należąca do ogólnoświatowej wspólnoty Świadków Jehowy, licząca w 2022 roku 3337 głosicieli, należących do 47 zborów. W 2022 roku na dorocznej uroczystości Wieczerzy Pańskiej zebrało się 12 471 osób. Działalność miejscowych głosicieli koordynuje trynidadzkie Biuro Oddziału.
Historia.
Początki.
W roku 1900 pierwsi Gujańczycy zaczęli czytać i wspólnie analizować „Strażnicę” i inne publikacje religijne. Dwanaście lat później Evander Joel Coward wygłosił w Georgetown i w New Amsterdam wykłady biblijne. W 1913 roku zebrania religijne odbywały się w wynajętych pomieszczeniach w Somerset House, z których korzystano do roku 1958. Przychodziło na te zebrania średnio 100 osób, choć było tam w tym czasie tylko 25 głosicieli.
W roku 1914 w Georgetown powstało pierwsze gujańskie Biuro Oddziału. Dwa lata później rozpoczęto urządzać pokazy filmu "Fotodrama stworzenia". W roku 1917 pod naciskiem duchowieństwa władze nałożyły zakaz na niektóre publikacje biblijne Towarzystwa Strażnica. W roku 1922 uchylono ten zakaz. Wówczas to Gujanę odwiedził misjonarz George Young. W roku 1933 do rozprzestrzeniania się religii przyczyniały się również miejscowe stacje radiowe, które nadawały programy Świadków Jehowy. W roku 1941 „Strażnica” i „Pociecha” (obecnie „Przebudźcie się!”) obłożone zostały zakazem. W roku 1944 zakazem tym zostały objęte wszystkie inne publikacje Świadków Jehowy oraz Biblie. We wrześniu 1942 roku zorganizowano kongres pod hasłem „Nowy świat”, uczestniczyło w nim 300 osób.
Rozwój działalności.
W kwietniu 1946 roku do Gujany przyjechał Nathan H. Knorr, który zaapelował do władz o zniesienie zakazu. Na zgromadzeniu w Georgetown N.H. Knorr przemawiał do 180 obecnych. Świadkowie Jehowy zebrali 31 370 podpisów pod petycją, w której protestowali przeciwko zakazowi. Następnie przedłożyli ją władzom. Aby Gujańczycy mogli uzyskać dokładne informacje o zaistniałej sytuacji, opublikowano specjalną broszurę. Wówczas władze zniosły zakaz dotyczący literatury Świadków Jehowy.
W tym samym roku przybyli do kraju pierwsi misjonarze, absolwenci Szkoły Gilead. W Gujanie działało wtedy 91 wyznawców, w 1948 roku – 220, a w 1954 roku – 434. W tym też roku w całej Gujanie zorganizowano pokazy filmu "Społeczeństwo Nowego Świata w działaniu". Na początku roku 1954 roku w kinie "Globe" w Georgetown przemówienie do ponad 2100 słuchaczy wygłosili Nathan Knorr i Milton Henschel. W kongresie pod hasłem „Społeczeństwo Nowego Świata” uczestniczyło 2737 osób.
W roku 1959 liczba głosicieli wynosiła 685 osób. W roku 1960 Biuro Oddziału zakupiło w Georgetown plac z zabudowaniami, które służyły jako dom misjonarski. Wyznawcy nabyli własne łodzie, które nazywali kolejno "Głosiciel Królestwa I", aż do "Głosiciela Królestwa V" i z nich szerzyli swoją religię w gujańskich dorzeczach. W roku 1967 przekroczono liczbę 1000 głosicieli.
W roku 1988 oddano do użytku nowe obiekty Biura Oddziału, wzniesione na dotychczas wykorzystywanej posesji. W październiku 1995 roku w mieście Mahaicony powstała pierwsza Sala Królestwa, zbudowana tzw. metodą szybkościową. Od tego roku w miejscowości Baramita ponad 90% mieszkańców regularnie przychodzi na zebrania Świadków Jehowy. W roku 1999 na dwóch kongresach pod hasłem „Prorocze słowo Boże” w Gujanie było 7126 obecnych. Jeden z nich odbył się w Georgetown, a drugi w Berbice.
W roku 2003 oddano do użytku Biuro Oddziału, zbudowane na nowej posesji. Odbyło się specjalne zgromadzenie, w którym uczestniczyły 4752 osoby z 12 krajów, czyli przeszło dwa razy więcej, niż wynosiła ówczesna liczba gujańskich Świadków Jehowy. W 2004 roku działało ich 2163, a z kongresów pod hasłem „Chodź z Bogiem” w tym kraju skorzystało prawie 10 000 osób. W roku 2009 zanotowano liczbę 2546 głosicieli. Pod koniec roku do kraju dotarli kolejni misjonarze, ze 127 klasy Szkoły Gilead. W 2011 roku nadzór nad działalnością miejscowych wyznawców przejęło trynidadzkie Biuro Oddziału.
W roku 2015 przekroczono liczbę trzech tysięcy głosicieli. W sierpniu 2016 roku delegacja Świadków Jehowy z Gujany brała udział w kongresie specjalnym pod hasłem „Lojalnie trwajmy przy Jehowie!” w San Juan w Portoryko. W roku 2021 roku osiągnięto liczbę 3417 głosicieli, a na dorocznej uroczystości Wieczerzy Pańskiej zebrały się 14 394 osoby. W Gujanie działają również zagraniczni głosiciele.
Zebrania zborowe odbywają się w języku angielskim, amerykańskim migowym i tyrewuju.

</doc>
<doc id="1397841" url="https://pl.wikipedia.org/wiki?curid=1397841" title="Ewa Milerska">
Ewa Milerska

Ewa Milerska (ur. 21 grudnia 1915 w Nydku, zm. 8 czerwca 1985 w Nydku) – polska działaczka społeczna i poetka ludowa z Zaolzia. 
Życiorys.
Ewa Milerska z d. Cienciała urodziła się w Nydku na Zaolziu i tam mieszkała całe życie. Po ukończeniu Polskiej Szkoły Wydziałowej w Bystrzycy kontynuowała naukę w Szkole Gospodyń Wiejskich w Końskiej. To był najszczęśliwszy okres w jej życiu. Wtedy też napisała swój pierwszy wiersz, który został opublikowany w "Dzienniku Polskim“. Za mąż wyszła w 1936 roku. W czasie wojny pozostali Polakami i dlatego mąż został wywieziony na roboty przymusowe do Wiednia. Wraz z trójką małych dzieci została wygnana z własnego domu. Jakoś przeżyli ten straszny czas i po wojnie, na otrzymanej od teściów działce pod Wyrchgórą w Nydku wybudowali drewniany domek i założyli piękny sad Właśnie to miejsce często opisywała w swoich wierszach.
Włączyła się aktywnie w działalność polskich organizacji. W Polskim Związku Kulturalno – Oświatowym (PZKO) przewodniczyła Klubowi Kobiet, śpiewała w miejscowym chórze. W połowie lat sześćdziesiątych rozpoczęła pracę w polskim oddziale miejscowej biblioteki i teraz już zawodowo upowszechniała ojczyste słowo. Była aktywnym członkiem Sekcji Czytelniczo-Bibliotekarskiej oraz Folklorystycznej przy ZG PZKO. Swoje wiersze pisała na potrzeby szkoły i PZKO. Miała ogromną łatwość pisania i rymowania. Najczęściej tworzyła w gwarze. Haftowała, szyła, przede wszystkim jednak była poetką - pisała także na zamówienie. Pisała eseje na temat śląskiego haftu ludowego a zwłaszcza motywów zdobniczych śląskich strojów ludowych oraz wiersze, które ukazywały się na łamach miejscowej prasy - Zwrot zaczął publikować jej wiersze w 1978 r, drukowały je też inne gazety, kalendarze, a także znalazły się w kilku antologiach. Melodyjne wiersze stały się też inspiracją piosenek, które znalazły w repertuarach zaolziańskich chórów. Ukazały się one też w tomie "Korzenie" (1981), którego współautorkami były Aniela Kupiec i Anna Filipek. Jej wiersze są ściśle związane z rodzinnym regionem, nawiązują też formalnie do tradycji folklorystycznej i cieszyńskiego pisarstwa ludowego. Pośmiertnie wydano jej tomik wierszy "„Kwiaty z naszej łąki”."
Upamiętnienie.
W 2013 została uhonorowana lampą ufundowaną przez rodzinę oraz przyjaciół umieszczoną na Uliczce Cieszyńskich Kobiet.

</doc>
<doc id="1397843" url="https://pl.wikipedia.org/wiki?curid=1397843" title="Timothy Kopra">
Timothy Kopra

Timothy Lennart Kopra (ur. 9 kwietnia 1963 w Austin, stan Teksas, USA) – podpułkownik lotnictwa, inżynier, członek korpusu astronautów NASA.

</doc>
<doc id="1397844" url="https://pl.wikipedia.org/wiki?curid=1397844" title="Malpigia">
Malpigia

Malpigia ("Malpighia") – rodzaj roślin należący do rodziny malpigiowatych. Obejmuje co najmniej 108 gatunków. Rośliny te występują w południowej części Ameryki Północnej i północno-zachodniej Ameryki Południowej – na obszarze od Teksasu po Ekwador. Jako introdukowane obecne są w Azji południowo-wschodniej.
Systematyka.
Rodzaj należący do rodziny malpigiowatych ("Malpighiaceae" Juss), która jest grupą siostrzaną dla nadwodnikowatych ("Elatinaceae"). Obydwie wchodzą w skład obszernego rzędu malpigiowców ("Malpighiales").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch., podklasa różowe ("Rosidae" Takht.), nadrząd "Geranianae" Thorne ex Reveal, rząd "Vochysales" Dumort., podrząd "Malpighiineae" Engl., rodzina malpigiowate ("Malpighiaceae" Juss.), podrodzina "Malpighioideae" Burnett, plemię "Malpighieae" DC., podplemię "Malpighiinae" Nied. in Engl. &amp; Prantl, rodzaj malpigia ("Malpighia" L.).

</doc>
<doc id="1397845" url="https://pl.wikipedia.org/wiki?curid=1397845" title="Lwie serce (film)">
Lwie serce (film)

Lwie serce (ang. "Lionheart") – film akcji z 1990 roku, z Jeanem-Claude’em van Damme’em w roli głównej, powstały w momencie szczytowej popularności aktora.
Fabuła.
Van Damme wcielił się w postać Lyona Gaultiera, członka francuskiej Legii Cudzoziemskiej, stacjonującej w Dżibuti, w Afryce Północnej. Zdezerterował ze swego legionu, gdy nie pozwolono mu zobaczyć umierającego brata w Los Angeles i pomóc jego rodzinie. Przybył do Nowego Jorku, pragnąc natychmiast udać się do Kalifornii. Z braku środków do życia, zaczął walczyć za pieniądze. Najpierw walczył dla Joshuy, który organizował uliczne walki za parę dolarów, później – za większe pieniądze – dla uwodzicielskiej Cynthii. Po dotarciu do Los Angeles, zarobione podczas walk pieniądze przeznaczał dla rodziny. Cynthia chciała uczynić z Gauliera swego kochanka, a gdy to się nie udało, postanowiła go zniszczyć i w tym celu sprowadziła Attylę, groźnego wojownika z Hongkongu.

</doc>
<doc id="1397846" url="https://pl.wikipedia.org/wiki?curid=1397846" title="Parafia Świętej Trójcy w Skęczniewie">
Parafia Świętej Trójcy w Skęczniewie

Parafia Świętej Trójcy w Skęczniewie – rzymskokatolicka parafia położona w południowej części powiatu tureckiego. Administracyjnie należy do diecezji włocławskiej (dekanat dobrski).
Historia.
Parafia została erygowana na przełomie XIV i XV wieku. Pierwsza wzmianka o kościele parafialnym (zapewne drugim) występuje w dokumentach z XVIII wieku. Wystawił go w 1748 roku Wojciech Mączyński - kasztelan spicymierski. Była to świątynia drewniana pod wezwaniem Trójcy Świętej. Jak podają źródła kościelne, w XVIII wieku istniały we dworach w Rzechcie i Piekarach kaplice.
Obecny murowany kościół z fundacji Hipolita Masłowskiego - właściciela majątku Skęczniew, wzniesiony został w 1825 roku. Do jego konsekracji doszło dopiero w 1882 roku. Jest to późnoklasycystyczna świątynia na planie prostokąta.
Zasięg terytorialny.
W skład parafii wchodzą miejscowości: Czyste, Januszówka, Józefów, Kościanki, Łęg Piekarski, Łęg Skęczniewski, Młyny Piekarskie, Piekary, Skęczniew, Wola Piekarska, Zagaj oraz Zborów, Rzechta, Stawki. 
Parafia słynie z pięknych dywanów kwiatowych układanych na trasie procesji w dzień Bożego Ciała.

</doc>
<doc id="1397856" url="https://pl.wikipedia.org/wiki?curid=1397856" title="Janko Alexy">
Janko Alexy

Janko Alexy (ur. 25 stycznia 1894 w Liptowskim Mikułaszu, zm. 22 września 1970 w Bratysławie) – prozaik i malarz słowackiego pochodzenia.
Urodził się w rodzinie rzemieślniczej. Od 1919 studiował malarstwo w Pradze, a następnie pół roku – w Paryżu. Pięć lat później otrzymał funkcję profesora rysunku w bratysławskim gimnazjum. Od 1927 poświęcił się wyłącznie pracy artystycznej, mając pracownie w Martinie (1930), Pieszczanach (1932) oraz Bratysławie (1937).
Jako literat już w czasach studenckich w 1922 założył pismo literackie "Svojet", w którym często zamieszczał swoje dzieła. W 1964 otrzymał zaszczytny tytuł Artysty Narodowego ("Národný umelec").

</doc>
<doc id="1397858" url="https://pl.wikipedia.org/wiki?curid=1397858" title="Peter Andruška">
Peter Andruška

Peter Andruška (ur. 17 lipca 1943 w Trnovcu nad Váhom) – poeta, powieściopisarz, nowelista.
Ukończył średnią szkołę leśniczą, następnie od 1966 kontynuował studia pedagogiczne w Nitrze. Od 1972 redaktor, później, od 1979 zastępca redaktora naczelnego „Slovenske pohl'ady” (ważnego periodyku społeczno-literackiego integrującego środowisko intelektualistów dążących do niepodległości Słowacji w okresie komunizmu, wypracowującego wspólny dyskurs między ewangelikami a katolikami, poruszającego kwestie mniejszości narodowych, opisującego konfliktogenne stosunki słowacko-węgierskie w historii). W 1987 Peter zostaje redaktorem naczelnym „SP”. Po aksamitnej rewolucji w 1989 członek komitetu przygotowującego nadzwyczajny Zjazd Związku Pisarzy Słowackich.
Debiutował jako poeta. W swojej twórczości nawiązuje do słowackiego ruchu literatury zaangażowanej. Peterowscy bohaterowie z liryków czy powieści zawsze toczą trudną, wewnętrzną walkę o zachowanie moralnych postaw. Tłem fabularnym są czasy przełomów, społecznych kryzysów, poszukiwań autorytetów. Peter pokazuje czytelnikom Słowację niejednoznaczną, często zagubioną i skaleczoną, pełną paradoksów i hipokryzji.

</doc>
<doc id="1397859" url="https://pl.wikipedia.org/wiki?curid=1397859" title="Days of Open Hand">
Days of Open Hand

Days of Open Hand – trzeci album studyjny Suzanne Vegi, wydany w 1990 roku.

</doc>
<doc id="1397860" url="https://pl.wikipedia.org/wiki?curid=1397860" title="Rogue (rzeka)">
Rogue (rzeka)

Rogue (ang. "Rogue River" – rzeka w Ameryce Północnej, mająca swój początek w Górach Kaskadowych, a wpadająca do Pacyfiku. Rzeka ma 322 km długości.
Rzeka Rogue jest jedną z ośmiu pierwszych rzek ujętych w "Wild and Scenic Rivers Act" z 1968 roku (na długości 135 km).

</doc>
<doc id="1397862" url="https://pl.wikipedia.org/wiki?curid=1397862" title="Ponte City Apartments">
Ponte City Apartments

Ponte City, pierwotnie nazywane The Strydom Tower – wieżowiec stojący w Hillbrow w Johannesburgu. Został zaprojektowany przez Rodneya Grosskopffa, Manfreda Hermera i Manniego Feldmana i ukończony w 1975 roku 
Historia.
Obiekt został zbudowany w 1975 roku i ma wysokość 173 metrów, co czyni go najwyższym wieżowcem mieszkalnym w Afryce. 54-piętrowy budynek ma cylindryczny kształt, a otwarty środek budynku umożliwia wpuszczenie dodatkowego światła do mieszkań. Środek budynku określany jest jako "rdzeń" wznosi się ponad nierówną, kamienistą podstawą. Ponte City był w przeszłości bardzo atrakcyjnym adresem, ponieważ widać stamtąd panoramę całego Johannesburga i okolic.
W latach 90., po zniesieniu apartheidu, wiele gangów przeniosło się do budynku, przez co mieszkanie tam stało się bardzo niebezpieczne. Ponte City stało się symbolem przestępczości i rozkładu w dzielnicy Hillbrow. Rdzeń został wypełniony odpadkami na wysokość pięciu pięter, jako że mieszkańcy pozwolili na zaniedbanie tego miejsca. W połowie lat 90. proponowano przekształcenie budynku w pilnie strzeżone więzienie. W 1999 roku budynek przeszedł pod nowy zarząd, co miało poprawić bezpieczeństwo i zapewnić standardowe naprawy. Znak zamieszczony na szczycie budynku jest aktualnie najwyżej położonym i największym tego typu znakiem na południowej półkuli. Obecnie reklamuje południowoafrykańską sieć komórkową Vodacom. 
W maju 2007 Ponte City zmieniło właściciela i wdrożono projekt nazwany New Ponte. New Ponte będzie zawierać 467 mieszkań, punkty sprzedaży detalicznej i wypoczynku. W ciągu najbliższych kilku lat, Johannesburg Development Agency zainwestuje około 900 mln w lokalizację wokół Ponte City, w tym Ellis Park Precinct, a także odnowę dzielnic Hillbrow i Berei. Ponadto, Johannesburg określił śródmieście jako obszar, na którym skoncentruje inwestycje w ciągu następnych 5 lat, częściowo w ramach przygotowań do World Cup 2010. 
Budynek w filmie.
Jedna z końcowych scen filmu Dystrykt 9 była kręcona w Ponte City Apartments, a także jedna ze scen filmu Chappie oraz .

</doc>
<doc id="1397865" url="https://pl.wikipedia.org/wiki?curid=1397865" title="Jan Jerzy Glajcar">
Jan Jerzy Glajcar

Jan Jerzy Glajcar (ur. 7 czerwca 1932 w Cieszynie, zm. 8 października 1984 w Cieszynie) – polski lekarz i działacz społeczny.
Syn lekarza z Kończyc Wielkich. Absolwent I Liceum Ogólnokształcącego im. Antoniego Osuchowskiego w Cieszynie. Po studiach medycznych w Krakowie powrócił do rodzinnego miasta, gdzie podjął pracę jako lekarz. Był m.in. ordynatorem oddziału wewnętrznego Szpitala Śląskiego, kierownikiem Wydziału Zdrowia w Cieszynie i kierownikiem Przychodni Internistycznej w Cieszynie.
Przewodniczący Koła Polskiego Towarzystwa Lekarskiego. Prezes Ogniska TKKF „Ogniwo” w Cieszynie. Inicjator budowy kortów tenisowych i domku klubowego w Cieszynie przy Alei Łyska.

</doc>
<doc id="1397866" url="https://pl.wikipedia.org/wiki?curid=1397866" title="Jordan Nichrizow">
Jordan Nichrizow

Jordan Angełow Nichrizow (; ur. 8 października 1953 w Prowadii) – bułgarski polityk, od 1998 (formalnie od 2001) przewodniczący Bułgarskiej Partii Socjaldemokratycznej, deputowany do Zgromadzenia Narodowego 38. (1997-2001) i 39. kadencji (2001-2005).
Wykształcenie.
Wykształcenie średnie uzyskał w 1971 w Gimnazjum im. Apriłowa (bułg. "Априловска гимназия") w Gabrowie. W 1978 ukończył z tytułem inżyniera Wyższy Instytut Maszyn i Elektrotechniki w Gabrowie. Naukę kontynuował w Uniwersytecie Ekonomii Krajowej i Międzynarodowej w Sofii, na którym w 1985 zdobył wyższe wykształcenie o specjalności w zakresie ekonomii i organizacji przemysłu. Mówi po rosyjsku i niemiecku.
Kariera polityczna.
Karierę polityczną rozpoczął w styczniu 1990 wstępując do powstałej kilka miesięcy wcześniej Bułgarskiej Partii Socjaldemokratycznej (BPSD) i obejmując funkcję przewodniczącego sekcji partyjnej w dzielnicy Oboriszte w Sofii. Podczas 38. kongresu BPSD (marzec 1991) został wybrany do Komitetu Narodowego partii, a od października 1991 wchodził w skład jej Biura Wykonawczego. W kwietniu 1995, podczas 41. kongresu BPSD, objął stanowisko zastępcy przewodniczącego partii. Trzy i pół roku później, w październiku 1998, grupa działaczy BPSD niezadowolonych z polityki przewodniczącego Dertliewa zwołała w Płowdiwie 43. nadzwyczajny kongres, na którym wybrała Nichrizowa nowym przewodniczącym. Z tą decyzją nie zgodzili się pozostali członkowie BPSD, na skutek czego w organizacji doszło do rozłamu. Oficjalnie Nichrizow przyjął tytuł przewodniczącego BPSD w lutym 2001, po śmierci Petyra Dertlijewa. Podczas kolejnych kongresów partyjnych (44. w czerwcu 2002 i 45. w grudniu 2005) ponownie wybierano go na lidera partii.
W 1997 Nichrizow został wybrany z listy Zjednoczonych Sił Demokratycznych (ODS), w skład których obok BPSD wszedł m.in. Związek Sił Demokratycznych, do Zgromadzenia Narodowgo 38. kadencji, a w 2001, ponownie z listy ODS, do Zgromadzenia Narodowego 39. kadencji. W parlamencie pełnił funkcje członka następujących komisji: polityki ekonomicznej (od grudnia 2003 do czerwca 2005 był jej wiceprzewodniczącym), budżetu i finansów oraz środowiska naturalnego i wód. Od marca 2000 do kwietnia 2001 i od marca 2004 do marca 2005 był wiceprzewodniczącym grupy parlamentarnej ODS, a od marca do czerwca 2005 wiceprzewodniczącym unii parlamentarnej Demokratów na rzecz Silnej Bułgarii. Wniósł ponad 30 projektów ustaw socjalnych, z czego dziesięć zostało przyjętych.
Od 1989 publikował artykuły o tematyce politycznej w partyjnej gazecie „Wolny Naród” (bułg. "Свободен народ"), a od lipca 2002 redaguje i wydaje wewnątrzpartyjny biuletyn BPSD zatytułowany „Pozycja” (bułg. "Позиция").

</doc>
<doc id="1397868" url="https://pl.wikipedia.org/wiki?curid=1397868" title="Mistrzostwa Ukrainy w piłce nożnej (1997/1998)">
Mistrzostwa Ukrainy w piłce nożnej (1997/1998)

Mistrzostwa Ukrainy w piłce nożnej – sezon 1997/1998 – VII Mistrzostwa Ukrainy, rozgrywane systemem jesień – wiosna, w których 16 zespołów Wyszczej Lihi walczyli o tytuł Mistrza Ukrainy. Persza Liha składała się z 22 zespołów. Druha Liha w grupie A liczyła 18 zespołów, w grupie B – 18 zespołów, a w grupie W – 16 zespołów.

</doc>
<doc id="1397869" url="https://pl.wikipedia.org/wiki?curid=1397869" title="Big Band">
Big Band



</doc>
<doc id="1397870" url="https://pl.wikipedia.org/wiki?curid=1397870" title="Sedibeng">
Sedibeng

Sedibeng – dystrykt w Republice Południowej Afryki, w prowincji Gauteng. Większość mieszkańców dystryktu posługuje się językiem sotho. Siedzibą administracyjną dystryktu jest Vereeniging.
Dystrykt dzieli się na gminy:

</doc>
<doc id="1397873" url="https://pl.wikipedia.org/wiki?curid=1397873" title="Parafia św. Mikołaja w Brudzewie">
Parafia św. Mikołaja w Brudzewie

Parafia św. Mikołaja w Brudzewie, wchodząca w skład dekanatu kościeleckiego (diecezja włocławska), obejmuje swoim zasięgiem centralną i północną część gminy Brudzew (powiat turecki). Zamieszkana przez 2832 wiernych.
Zasięg parafii.
Do parafii należą wierni z następujących miejscowości: Brudzew, Bierzmo, Bogdałów, Brudzyń, Cichów, Kolnica, Marulew, Olimpia, Smolina i Tarnowa.
Odpusty parafialne:

</doc>
<doc id="1397876" url="https://pl.wikipedia.org/wiki?curid=1397876" title="Werner Leśnik">
Werner Leśnik

Werner Leśnik (ur. 10 lipca 1959 w Zabrzu) – piłkarz, obrońca.
Życiorys.
Wychowanek Górnika Zabrze, którego juniorem został w 1970 roku. W 1978 roku został włączony do pierwszej drużyny Górnika. W zespole zadebiutował w spotkaniu Pucharu Polski z Zagłębiem Wałbrzych, a w sezonie 1978/1979 awansował z klubem do I ligi. Na początku 1980 roku doznał kontuzji, przez którą do regularnej gry powrócił rok później. Ponownie poważnie kontuzjowany został na początku 1984 roku. Po powrocie do gry był przeważnie zmiennikiem. W latach 1985–1988 czterokrotnie z rzędu zdobył z klubem mistrzostwo Polski. Ostatni mecz w Górniku Zabrze rozegrał 11 czerwca 1988 roku, kiedy to zabrzanie pokonali Olimpię Poznań 4:1. Ogółem w barwach Górnika rozegrał 146 ligowych spotkań. W sezonie 1988/1989 grał w Górniku Knurów, po czym wyjechał do Niemiec, gdzie do 1994 roku występował w klubie SV Oberweier.

</doc>
<doc id="1397879" url="https://pl.wikipedia.org/wiki?curid=1397879" title="Kaspar Capparoni">
Kaspar Capparoni

Gaspare "Kaspar" Capparoni (ur. 1 sierpnia 1964 roku w Rzymie) – włoski aktor teatralny, telewizyjny i filmowy.
Życiorys.
Syn rzymskiego chirurga i nauczycielki Niemieckiego Instytutu w Rzymie, dorastał wraz z młodszą siostrą Cristiną (ur. 1967). Pracował jako model. W wieku osiemnastu lat uczył się aktorstwa w Argentyńskiej Szkole Teatralnej pod kierunkiem Giuseppe Patroni Griffi. Debiutował na dużym ekranie w filmie kryminalnym fantasy "Pełzacze" ("Phenomena", 1985) u boku Jennifer Connelly. Grał także scenie, m.in. w sztukach Luigi Pirandello – "Dziś wieczorem improwizujemy" ("Questa sera si recita a soggetto", 1986/87) i "Sześć postaci scenicznych w poszukiwaniu autora" ("Sei Personaggi in cerca d'autore", 1997/98) oraz dramacie szekspirowskim "Romeo i Julia" (1995/96).
Wystąpił m.in. w komedii Carlo Vanziny "Powrót Monnezzy" ("Il ritorno del Monnezza", 2005), serialu "Capri" (2006) z udziałem Alessio Boni, dramacie Krzysztofa Zanussiego "Czarne słońce" ("Il sole nero", 2007) u boku Valerii Golino oraz serialu Sat 1 "Komisarz Rex" ("Kommissar Rex", 2008) jako Lorenzo Fabbri. Zwycięzca włoskiej edycji Tańca z gwiazdami - "Ballando con le Stelle" (2011r), gdzie jego partnerką była Yulia Musikhina.
Życie prywatne.
Z pierwszego małżeństwa z Achraf Ganouchi ma dwoje dzieci: córkę Sheherezadę (ur. w 1994 r.) i syna Josepha Herry'ego (ur. w 2002 r.). W lutym 2003r. został aresztowany pod zarzutem znęcania się nad rodziną, porwania oraz zaniedbywania obowiązków rodzicielskich. Ze wszystkich zarzutów został uniewinniony i skazany na zapłatę 300 euro grzywny za zniewagę byłej żony. Niedługo później zaręczył się a potem ożenił z Veronicą Maccarone, z którą ma syna Alessandro (ur. w 2008 r.). Mieszka w Cerveteri razem z rodziną i 24 owczarkami szwajcarskimi. 

</doc>
<doc id="1397880" url="https://pl.wikipedia.org/wiki?curid=1397880" title="Johann Heinrich Jung">
Johann Heinrich Jung

Johann Heinrich Jung (ur. 12 września 1740, zm. 2 kwietnia 1817) zwany również Jung-Stilling – niemiecki pisarz, profesor nauk ekonomicznych.
Życiorys.
Urodził się we wsi Grund w pobliżu Hilchenbach (Westfalia) w zubożałej w wyniku wojen północnych rodzinie. W 1768 wyjechał do Strasburga, gdzie w dwa lata później w środowisku akademików poznaje i zaprzyjaźnia się z Johannem Wolfgangiem Goethe i Johannem Gottfriedem Herderem, pod których wpływem zaczyna pisać pierwsze utwory.
W 1772 osiada w Elberfeldzie. Pracując jako okulista staje się ekspertem od operacyjnego leczenia zaćmy. W 1778 nominowany do nowo powstającej Kameralschule w Kaiserslautern, w której nadal pracuje, gdy uczelnia zostaje wchłonięta w struktury Uniwersytetu w Heidelbergu.
W 1787 został mianowany profesorem nauk ekonomii, finansów i statystyki na Uniwersytecie w Marburgu. W 1803 rezygnuje z profesury i wraca do Heidelbergu, gdzie pozostaje przez trzy lata.
Następnie, aż do śmierci w 1817 przebywa w Karlsruhe, gdzie otrzymuje książęcą rentę od Karola Fryderyka z Baden. Johann Jung był żonaty trzykrotnie, pozostawił liczną rodzinę.
Kompletne wydanie jego dzieł liczy 14 tomów. Jeszcze w XIX wieku Junga tłumaczono na angielski, francuski i włoski. Obecnie jego twórczość omawiana jest raczej w kontekście Goethego i Herdera.
Kalendarium.
12 września przychodzi na świat jako syn Johanna Helmanna Junga (1716-1802).
19 kwietnia umiera Johanna Jung z d. Dorothea, matka Johanna juniora. Odtąd wychowywany będzie przez dziadków Köhlera Eberta Junga (1680-1751) i Margaret Jung z d. Helmes (1686-1765).
Początek nauki łaciny w gimnazjum w Hilchenbach.
W lutym rozpoczyna studia medyczne w Strasburgu, jego nauczycielami są m.in.: Jakub Spielmann (1722-1783) i Jean Frédéric Lobstein (1736-1784). Rozwija pasje literackie, zaprzyjaźnia się z Johannem Wolfgangiem von Goethe (1749-1832) i Johannem Gottfriedem Herderem (1744-1803).
17 czerwca zawiera związek małżeński z Krystyną Heyder.
1 maja otwiera w Elberfeldzie (obecnie Wuppertal) gabinet lekarski (nie jest wtedy jeszcze okulistą).
22 kwietnia uzyskuje w Strasburgu doktorat z nauk medycznych.
26 sierpnia przeprowadza pierwszą operację oka w Wichlinghausen (obecnie Wuppertal)
22 lipca tzw. „elberfelderskie spotkanie” Jung pokazuje swoje prace ocenie Goethego.
Publikuje rozprawy naukowe z zakresu medycyny, drobne formy prozatorskie. Doskonali się w ekonomii, prawie, filozofii.
Autobiograficzna powieść "Heinrich Stilling Jugend" odnosi wydawniczy sukces.
Dzięki wszechstronnej erudycji i rozwijanym zainteresowaniom rozpoczyna karierę naukową na stanowisku profesora ekonomii w Kameral Hohen Schule w Kaiserslautern.
Publikuje powieść "Geschichte des Herrn von Morgenthau".
18 października w Kaiserslautern umiera jego żona, z którą miał trójkę dzieci.
Wydaje powieść "Die Geschichte Florentis von Fahlendorn".
14 sierpnia poślubia Marię Salome von Saint George (1760-1790) Z tego małżeństwa Jungowie mają szóstkę dzieci.
W grudniu dzięki protekcji kawalera La Roche Jung zostaje członkiem Kurpflalzischen deutschen Geselschaft w Mannheim.
Ukazuje się powieść "Leben der Theodore von der Linden".
Kameral Hohen Schule zostaje wchłonięta w struktury Uniwersytetu w Heidelbergu, Jung nadal jest tam profesorem.
Rozpoczyna pracę nad kolejną autobiograficzną powieścią "Theobald oder die Schwarmer".
8 listopada przy okazji 400-lecia Uniwersytetu w Heidelbergu odbiera z rąk profesorskiej kapituły doktorat honoris causa.
Rodzina Jungów przeprowadza się do Marburga. Uzyskuje nominację profesora na tamtejszym uniwersytecie.
Prace nad ekonomią rolnictwa, prekursorskie badania nad reformą agrarną, którym Jung poświęci ponad dziesięć lat życia.
Korespondencja z Immanuelem Kantem (1724-1804). Naukowcy w swoich rozważaniach poruszają kwestię rozumu oraz filozofii prawa.
23 maja umiera druga żona Junga.
19 listopada żeni się po raz trzeci z Elizabeth Coing (1760-1817). Z tego związku Jungowie mają czwórkę dzieci.
Jung ogłasza nowe artykuły z zakresu ekonomii społecznej, aktywnie włącza się w prace badawcze w Towarzystwach Naukowych, pisze listy otwarte w teologicznych polemikach, nadal praktykuje okulistykę zyskując coraz większą sławę.
W trakcie Rewolucji francuskiej pisarz ogłasza pierwszą część powieści "Das Heimweh".
Publikuje kontrowersyjny esej "Uber die Revolutionssucht deutscher Weiber".
Prace nad kolejnymi częściami powieści rozpoczętej w 1794.
Anonimowo ogłasza "Die Siegsgeschichte der christlichen Religion in einer gemeinnuzigen Erklarung der Offenbarung Johannis."
Publikuje nowe rozważania "Der christliche Menschenfreund in Erzahlungen fur Burger und Bauern". Rodzina Jungów przenosi się z powrotem do Heidelbergu.
Ukazuje się "Heinrich Stillings Lehr-Jahre".
Rozpoczyna prace nad "Taschenbuch für Freunde des Christenthums" poświęcając się coraz częściej głębokim analizom teologii, filozofii i historii.
Pisze dzieło "Theorie der Geister Kunde", w którym zakłada nową rolę rozumu w społeczeństwie.
Aż do śmierci w 1817 Johann Heinrich Jung ogłasza artykuły z różnych dziedzin nauki. Jego liczna korespondencja z wybitnymi artystami i naukowcami przełomu XVIII i XIX wieku już za życia pisarza sukcesywnie wydawano. Wznowienia i omówienia twórczości Junga nadal cieszą się zainteresowaniem niemieckich środowisk akademickich.

</doc>
<doc id="1397882" url="https://pl.wikipedia.org/wiki?curid=1397882" title="Ludwik Jasek">
Ludwik Jasek

Ludwik Jasek (ur. 16 sierpnia 1881 w Lipowej, zm. 24 maja 1960) – polski nauczyciel i działacz społeczny.
Życiorys.
Ukończył gimnazjum w Wadowicach i studia na Wydziale Filologicznym na Uniwersytecie Jagiellońskim w Krakowie. W latach 1908–1920 pracował w Gorlicach, później przeniósł się do Cieszyna. Został członkiem Macierzy Szkolnej. W latach 1929–1935 był recenzentem teatralnym "Gwiazdki Cieszyńskiej". Był opiekunem pisma "Głos Młodzieży" wydawanego w latach 1938–1939. W czasie II wojny światowej przebywał w Ciężkowicach koło Tarnowa. W 1945 roku powrócił do Cieszyna. Do 1950 roku pracował jako nauczyciel.

</doc>
<doc id="1397887" url="https://pl.wikipedia.org/wiki?curid=1397887" title="Wiktor Brzozowski">
Wiktor Brzozowski

Wiktor Brzozowski (ur. 16 lipca 1898 w Janowie, zm. 10 stycznia 1981 w Świętochłowicach) – powstaniec śląski, działacz społeczny.
Cztery lata po urodzeniu przeniósł się wraz z rodziną na Zgodę. Najpierw pracował w kopalniach, a od 1928 do 1965 roku pracował w hucie "Falva", z przerwą w czasie wojny. Brat Alojzego 
Brzozowskiego.
Działalność narodową rozpoczął w 1919 roku, kiedy to wstąpił do POW na Zgodzie. Uczestniczył we wszystkich trzech powstaniach śląskich. W okresie międzywojennym należał do Związku Powstańców Śląskich oraz Związku Obrońców Kresów Wschodnich. W 1939 wstąpił do jednostki samoobrony powstańczej i uczestniczy w kampanii wrześniowej. Po powrocie do Świętochłowic zostaje aresztowany przez gestapo i zostaje osadzony w Chorzowie. Po wielu przesłuchaniach wysłano go do Rzeszy na roboty przymusowe. Wraca w 1945 do Świętochłowic. Był członkiem świętochłowickiego koła ZBoWiD. W uznaniu zasług został odznaczony Krzyżem Śląskim na Śląskiej Wstędze oraz Krzyżem Kawalerskim Orderu Odrodzenia Polski. 
Zmarł w Świętochłowicach 10 stycznia 1981 roku.
Jego imieniem nazwano jedną z ulic w Kędzierzynie-Koźlu.

</doc>
<doc id="1397890" url="https://pl.wikipedia.org/wiki?curid=1397890" title="Big Bit">
Big Bit



</doc>
<doc id="1397891" url="https://pl.wikipedia.org/wiki?curid=1397891" title="99.9F°">
99.9F°

99.9F° – czwarty album muzyczny nagrany przez amerykańską piosenkarkę, Suzanne Vega. Został wydany w 1992 roku.

</doc>
<doc id="1397893" url="https://pl.wikipedia.org/wiki?curid=1397893" title="Krzysztof Romicki">
Krzysztof Romicki

Krzysztof Romicki - pilot paralotniowy i samolotowy. Instruktor i mechanik paralotniowy
Właściciel firmy Paraelement produkującej napędy paralotniowe.
Osiągnięcia w sportach lotniczych:

</doc>
<doc id="1397897" url="https://pl.wikipedia.org/wiki?curid=1397897" title="Nieuwe Kerk (Amsterdam)">
Nieuwe Kerk (Amsterdam)

Nieuwe Kerk (pol. "Nowy Kościół") – jeden z kościołów w Amsterdamie, zbudowany w XV wieku. W tym właśnie kościele odbywają się zaprzysiężenia władców Holandii (ostatnia w 2013 r. – króla Wilhelma Aleksandra) oraz śluby rodziny królewskiej (ostatni w 2002).
Historia.
Nieuwe Kerk położony jest przy placu Dam, obok Pałacu Królewskiego (Koninklijk Paleis). Jest drugim zbudowanym w Amsterdamie kościołem, po Oude Kerk (Stary Kościół). Biskup Utrechtu wyraził zgodę na budowę drugiego kościoła w 1408 roku, ponieważ Oude Kerk był zbyt mały, aby obsłużyć wszystkich mieszkańców miasta. Nieuwe Kerk zadedykowany został św. Marii i św. Katarzynie.
Kościół był niszczony przez pożary w latach 1421 i 1452, a niemal całkowicie został spalony w roku 1645, po którym odbudowany został w gotyckim stylu. Przeszedł wielką renowację w latach 1892–1914, w wyniku której dodano mu wiele neogotyckich detali. Kolejna renowacja miała miejsce w latach 1959–1980.
Obecnie w kościele nie odbywają się nabożeństwa, służy jako miejsce wystaw, organizowane są też w nim recitale organowe.

</doc>
<doc id="1397898" url="https://pl.wikipedia.org/wiki?curid=1397898" title="Mike Varney">
Mike Varney

Mike Varney – amerykański producent nagrań, wydawca, menadżer. Założyciel wytwórni płytowej Shrapnel Records, która specjalizowała się od początku w wydawaniu płyt młodych wirtuozów gitary elektrycznej (w szczególności grających w stylu heavy, speed, neoclassical metal).
Odkrywca talentu szwedzkiego gitarzysty Yngwie Malmsteena, z którym podpisał pierwszy profesjonalny kontrakt na nagranie płyty grupy Steeler. Wydał albumy tak znanych gitarzystów jak: Vinnie Moore, Ritchie Kotzen, Jason Becker, Marty Friedman, Tony MacAlpine, Greg Howe, Paul Gilbert.

</doc>
<doc id="1397900" url="https://pl.wikipedia.org/wiki?curid=1397900" title="Mistrzostwa Ukrainy w piłce nożnej (1998/1999)">
Mistrzostwa Ukrainy w piłce nożnej (1998/1999)

Mistrzostwa Ukrainy w piłce nożnej – sezon 1998/1999 – VIII Mistrzostwa Ukrainy, rozgrywane systemem jesień – wiosna, w których 16 zespołów Wyszczej Lihi walczyli o tytuł Mistrza Ukrainy. Persza Liha składała się z 20 zespołów. Druha Liha w grupie A liczyła 15 zespołów, w grupie B – 16 zespołów, a w grupie W – 14 zespołów.

</doc>
<doc id="1397902" url="https://pl.wikipedia.org/wiki?curid=1397902" title="Bóm wakacje w Rzymie">
Bóm wakacje w Rzymie



</doc>
<doc id="1397904" url="https://pl.wikipedia.org/wiki?curid=1397904" title="Dilecti Amici">
Dilecti Amici

Dilecti Amici – list apostolski Jana Pawła II skierowany do młodych całego świata, wydany z okazji Międzynarodowego Roku Młodzieży 1985. Zamiennie używany jest tytuł "Parati semper".
Papież podpisał list w Rzymie, w Niedzielę Palmową, 31 marca 1985 roku, w siódmym roku swojego pontyfikatu. W zakończeniu Jan Paweł II podkreślił, iż list wydany został w roku, w którym przypadła dwudziesta rocznica zakończenia Soboru Watykańskiego II.
W dokumencie tym poruszone zostały sprawy dotyczące ludzi młodych. Biskup rzymski w następujący sposób podzielił skierowany do młodych list:

</doc>
<doc id="1397907" url="https://pl.wikipedia.org/wiki?curid=1397907" title="Jovino Soares Viana Júnior">
Jovino Soares Viana Júnior

Juca Viana, właściwie Jovino Soares Viana Júnior (ur. 21 lipca 1985) - brazylijski piłkarz, występujący na pozycji pomocnika, obecnie zawodnik brazylijskiego klubu PAEC.
Juca Viana karierę zaczynał w CA Juventus - drużynie z São Paulo - gdzie grywał wiosną 2006 roku. Następnie pozyskał go litewski FC Vilnius, w którym na 15. rozegranych meczów, strzelił 2. bramki. W 2007 roku wrócił do Brazylii, stając się graczem PAEC-u. W sezonie 2007/2008 był wypożyczony do ŁKS-u. Debiutował w nim 1 marca 2008 w przegranym (2:1) meczu z Legią Warszawa. Pierwsze trafienie dla klubu z Łodzi, zaliczył 4 maja w przegranym dość wysoko (5:2) meczu z Wisłą Kraków. Łącznie rozegrał 12 spotkań i zdobył 2 bramki.

</doc>
<doc id="1397908" url="https://pl.wikipedia.org/wiki?curid=1397908" title="Jan Legierski (1911–1944)">
Jan Legierski (1911–1944)

Jan Legierski (ur. 17 czerwca 1911 w Koniakowie, zm. 1944) – polski narciarz, medalista mistrzostw Polski.
Ukończył szkołę podstawową w Koniakowie. Reprezentant Polski w kombinacji klasycznej, mistrz Węgier, najlepszy narciarz Okręgu Śląskiego. W 1934 brązowy medalista mistrzostw Polski w sztafecie 5 x 10 km i konkursie skoków w barwach Śląskiego Klubu Narciarskiego.
Karierę Legierskiego przerwał wypadek w czasie zawodów w Wiśle-Łabajowie. Po powrocie nie zdołał odzyskać dawnej formy. W 1939 dołączył do partyzantów – zginął w walce z Niemcami bądź został przez nich aresztowany i zamordowany w Ratyzbonie. 
W Istebnej organizowano zawody narciarskie o puchar jego imienia.
Był żonaty (żona Władysława); pozostawił troje dzieci m.in. syna Kornela oraz córki Genowefę i Martę.

</doc>
<doc id="1397910" url="https://pl.wikipedia.org/wiki?curid=1397910" title="Francisco Gabriel de Anda">
Francisco Gabriel de Anda

José Francisco Gabriel de Anda (ur. 5 czerwca 1971 w Meksyku) – piłkarz meksykański grający na pozycji środkowego obrońcy.
Kariera klubowa.
Karierę piłkarską de Anda rozpoczął w stołecznym klubie UNAM Pumas. W 1992 roku został włączony do kadry pierwszego zespołu, jednak nie zadebiutował w jego barwach w meksykańskiej Primera Division i w 1993 roku odszedł do Correcaminos UAT. W zespole tym występował bez sukcesów przez dwa sezony, a w 1995 roku został zawodnikiem innego pierwszoligowca, Santos Laguna Torreón. W Santos Laguna spędził trzy sezony.
W 1998 roku de Anda wrócił do rodzinnego Meksyku i podpisał kontrakt z zespołem Cruz Azul. Jego pobyt w tym klubie trwał dwa lata, a w 2000 roku został piłkarzem CF Pachuca. W 2001 roku wywalczył mistrzostwo fazy Invierno, a w 2002 roku dotarł do finału Pucharu Mistrzów CONCACAF (zwycięstwo 1:0 z Monarcas Morelia). W 2003 roku był mistrzem Apertury. W 2006 roku wrócił do Santos Laguna. W 2007 roku będąc jego zawodnikiem zakończył karierę piłkarską.
Kariera reprezentacyjna.
W reprezentacji Meksyku de Anda zadebiutował 13 kwietnia 1997 w wygranym 6:0 meczu eliminacji do Mistrzostw Świata we Francji z Jamajką. W 2002 został powołany przez Javiera Aguirre do kadry na Mistrzostwa Świata 2002. Tam był rezerwowym i nie zagrał w żadnym spotkaniu. Ostatni mecz w kadrze narodowej rozegrał w tym samym roku, a łącznie wystąpił w niej 13 razy i zdobył 2 gole.

</doc>
<doc id="1397912" url="https://pl.wikipedia.org/wiki?curid=1397912" title="Mięsień zasłaniacz wewnętrzny">
Mięsień zasłaniacz wewnętrzny

Mięsień zasłaniacz wewnętrzny "(musculus obturator internus)" – spłaszczony, trójkątny, wachlarzowaty, położony częściowo w miednicy a częściowo w okolicy pośladkowej mięsień.
Przyczepy.
"Musculus obturator internus" rozpoczyna się na:
Przebieg włókien jest zbieżny do otworu kulszowego mniejszego, gdzie zwracają się pod kątem prostym, kierują się bocznie i przechodzą w ścięgno, które dalej biegnie między obu mięśniami bliźniaczymi i kończy się w dole krętarzowym kości udowej.
Czynność.
Praca tego mięśnia polega głównie na obrocie uda na zewnątrz. Jest również słabym przywodzicielem i bardzo słabym prostownikiem uda.

</doc>
<doc id="1397916" url="https://pl.wikipedia.org/wiki?curid=1397916" title="Czarno Czarni">
Czarno Czarni



</doc>
<doc id="1397920" url="https://pl.wikipedia.org/wiki?curid=1397920" title="Prosper z Akwitanii">
Prosper z Akwitanii

Prosper z Akwitanii, również Tiro Prosper (ur. ok. 390 w Limoges, zm. ok. 455-465 w Rzymie) – chrześcijański teolog świecki, aplikant (ang. "tiro"), ojciec Kościoła, sekretarz papieża Leona Wielkiego, święty Kościoła katolickiego.
Życiorys.
Studiował w Akwitanii. Był zwolennikiem i obrońcą nauki św. Augustyna w Galii, którego nigdy nie spotkał osobiście, jednak utrzymywał z nim korespondencję.
Pisał poezje, niektóre zaangażowane w spory dogmatyczne m.in. z pelagianami, inne, o bardziej lirycznym wydźwięku, jak wiersz "Do żony" opiewający znikomość ludzkiego istnienia. Angażował się w spory chrystologiczne swojej epoki.
Pozostawił listy pisane do św. Augustyna oraz traktaty teologiczne "Pro Augustino responsiones ad excerpta Genuensium" broniący i wyjaśniający poglądy Augustyna, "Responsiones ad capitula Gallorum" także broniący nauki Augustyna przez błędnymi zarzutami, i traktat "Ad capitula objectionum Vincentianarum responsiones" o podobnej tematyce.
Około 433 roku napisał najważniejszą swoją księgę "De Gratia Dei et libero arbitrio; liber contra collatorem", przeciw Janowi Kasjanowi, którego posądzał o pelagianizm. Innym ważnym dziełem jest "Chronicon" prezentujący dzieje świata od stworzenia do roku 455, opierające się na dziele św. Hieronima.
Kult.
Wspomnienie liturgiczne obchodzone jest 25 czerwca.

</doc>
<doc id="1397922" url="https://pl.wikipedia.org/wiki?curid=1397922" title="Nine Objects of Desire">
Nine Objects of Desire

Nine Objects of Desire – piąty album studyjny Suzanne Vegi, wydany w 1996 roku.

</doc>
<doc id="1397928" url="https://pl.wikipedia.org/wiki?curid=1397928" title="Mistrzostwa Ukrainy w piłce nożnej (1999/2000)">
Mistrzostwa Ukrainy w piłce nożnej (1999/2000)

Mistrzostwa Ukrainy w piłce nożnej – sezon 1999/2000 – IX Mistrzostwa Ukrainy, rozgrywane systemem jesień – wiosna, w których 16 zespołów Wyszczej Lihi walczyli o tytuł Mistrza Ukrainy. Persza Liha składała się z 18 zespołów. Druha Liha w grupie A liczyła 16 zespołów, w grupie B – 14 zespołów, a w grupie W – 14 zespołów. Od następnego sezonu Wyszcza Liha będzie liczyła 14 zespołów.

</doc>
<doc id="1397930" url="https://pl.wikipedia.org/wiki?curid=1397930" title="Uciec, ale dokąd?">
Uciec, ale dokąd?

Uciec, ale dokąd? (ang. "Nowhere to Run") – amerykański film z 1993 roku w reżyserii Roberta Harmona z Jean-Claude’em Van Damme’em, Rosanną Arquette, Kieranem Culkinem, Tedem Levine'em i Joss Ackland w rolach głównych.
Budżet filmu wynosił piętnaście milionów dolarów amerykańskich. W Stanach Zjednoczonych film zarobił 22 189 039 $, a poza granicami USA 30 mln $.
Fabuła.
Sam Gillen niesłusznie odsiaduje wyrok w zakładzie karnym. Dzięki pomocy przyjaciela udaje mu się uciec. Trafia do rodziny, która jest nękana przez bezwzględnego przedsiębiorcę budowlanego. Postanawia jej pomóc, przez co ścigany jest zarówno przez policję, jak i płatnych morderców.

</doc>
<doc id="1397931" url="https://pl.wikipedia.org/wiki?curid=1397931" title="Andrzej Podżorski">
Andrzej Podżorski

Andrzej Podżorski (ur. 18 listopada 1886 w Wiśle, zm. 23 czerwca 1971 tamże) – polski nauczyciel, działacz społeczny i publicysta.
Życiorys.
Urodził się 18 listopada 1886 w Wiśle, jako szóste z dziewięciorga dzieci Pawła, nauczyciela, i Anny z Cieślarów. W 1900 ukończył szkołę ludową. Absolwent szkoły wydziałowej i Seminarium Nauczycielskiego w Cieszynie (w 1908 otrzymał świadectwo dojrzałości). Pracował jako nauczyciel kolejno w Wiśle-Jaworniku (1908–1910), Cisownicy (1910–1915), Goleszowie i Wiśle-Centrum (1916–1939). Był współzałożycielem Związku Strzeleckiego w Wiśle oraz działaczem Macierzy Szkolnej, Towarzystwa Miłośników Wisły i Polskiego Towarzystwa Turystycznego. W 1919 współzałożyciel Polskiego Towarzystwa Teozoficznego na Śląsku Cieszyńskim w Nydku.
Publikował na łamach „Wyzwolenia”, którego był redaktorem w latach 1919–1920, oraz „Odrodzenia” (1921–1929) i „Wiedzy Duchowej” (1934–1935). Autor pierwszego "Przewodnika po Wiśle" oraz sztuk scenicznych "Zbóje na sałaszu" i "Wesele góralskie". Współpracował przy organizacji Muzeum Śląskiego w Katowicach.
Po zakończeniu okupacji hitlerowskiej uczestniczył w pracach Komisji Kultury Przy Radzie Narodowej w Wiśle. Był głównym inicjatorem powołania i organizatorem Muzeum Beskidzkiego w Wiśle, a w 1964 r. został pierwszym jego kierownikiem. W 1968 r. ze względów zdrowotnych zrezygnował z pełnionej funkcji.
Był dwukrotnie żonaty. Od 12 września 1912 był mężem Anny Boszczyk, z którą miał pięcioro dzieci: Teofil, Anna, Tadeusz, Karol i Jan, od 1922 – Anny Kozok, z którą miał dwoje dzieci: Julię i Andrzeja.
Zmarł 23 czerwca 1971 w Wiśle. Został pochowany na cmentarzu ewangelickim „Na Groniczku” w Wiśle.
Upamiętnienie.
Muzeum Beskidzkie w Wiśle nosi imię Andrzeja Podżorskiego.

</doc>
<doc id="1397932" url="https://pl.wikipedia.org/wiki?curid=1397932" title="Songs in Red and Gray">
Songs in Red and Gray

Songs in Red and Gray – szósty album studyjny Suzanne Vegi, wydany w 2001 roku.

</doc>
<doc id="1397933" url="https://pl.wikipedia.org/wiki?curid=1397933" title="West Rand">
West Rand

West Rand – dystrykt w Republice Południowej Afryki, w prowincji Gauteng. Dystrykt znajduje się w zachodniej części regionu Witwatersrand i stanowi część konurbacji Johannesburga. Obszar ten został zasiedlony przez Europejczyków po odkryciu na tym terenie złota w 1886 roku. West Rand rozciąga się od Randfontein na zachodzie do Roodepoort na wschodzie. Większość mieszkańców dystryktu posługuje się językiem Setswana. Siedzibą administracyjną dystryktu jest Randfontein.
Dystrykt dzieli się na gminy:

</doc>
<doc id="1397935" url="https://pl.wikipedia.org/wiki?curid=1397935" title="Huffyuv">
Huffyuv

HuffYUV – bezstratny kodek do kompresji filmów. Charakteryzuje się tym, że przy dwukrotnym stopniu kompresji nie traci w ogóle informacji na temat obrazu. Dane skompresowane za jego pomocą nadają się więc idealnie do dalszej obróbki. HuffYUV używa tylko klatek kluczowych, czyli takich, które są całkowicie niezależne od pozostałych i zawierają dokładny opis całego swojego obrazu. (Bardziej zaawansowane algorytmy kompresji takie jak choćby algorytm MPEG-4 wykorzystują jednak fakt, że często kolejne klatki sekwencji nieznacznie różnią się od poprzednich i dlatego poza klatkami kluczowymi używają klatek różnicowych.)
Pochodzenie nazwy.
Nazwa kodeka pochodzi od skrótu "YUV", który oznacza pracę kodeka w przestrzeni kolorów YUV (określającą barwy za pomocą chrominancji i luminacji – w przeciwieństwie do przestrzeni RGB, gdzie barwy określane są nasyceniami barw składowych), zaś "Huff" jest po prostu skrótem od nazwiska Huffman, lub raczej od popularnej nazwy zaproponowanego przez niego prostego algorytmu kompresji danych.

</doc>
<doc id="1397937" url="https://pl.wikipedia.org/wiki?curid=1397937" title="Balthasar Pückler">
Balthasar Pückler

Balthasar Pückler von Groditz (Balthazar Polkar z Grodźca) (zm. 14 sierpnia 1591) – właściciel dóbr niemodlińskich.
Syn Caspara Pücklera, który w 1581 r. wykupił od cesarza Rudolfa II Habsburga państwo stanowe Niemodlin. Zawarł związek małżeński z Polixeną Necher von Buchwald (zm. 1609). W 1589 r. zlecił Jakobowi Westphall i Hansowi Czerr, mistrzom murarskim z Karniowa (czes. Krnov, niem. Jägerndorf) budowę (1589–1592) nowego północno-zachodniego skrzydła zamku w Niemodlinie wraz z wieżą bramną.

</doc>
<doc id="1397938" url="https://pl.wikipedia.org/wiki?curid=1397938" title="Jarabica">
Jarabica

Jarabica (938 m n.p.m.) – szczyt w Górach Kremnickich w Centralnych Karpatach Zachodnich na Słowacji. Najwyższy szczyt tzw. Gór Kuneszowskich (słow. "Kunešovská hornatina"), położony w ich południowej części.
Szczyt Jarabicy leży ok. 2,5 km na północny zachód od centrum Kremnicy. Jarabica uznawana jest za jedną z siedmiu gór, na których w średniowieczu rozwinęła się działalność górnicza, będąca siłą napędową rozwoju miasta. Jej trawiasty masyw z grupą drzew na wierzchołku jest charakterystyczną dominantą miasta, a jednocześnie świetnym punktem widokowym na Kremnicę i jej okolice.
„"Jarabica"” to po słowacku "kuropatwa". Nazwa związana jest ze starą legendą, według której pan zamku Šášov, będąc w tej okolicy na polowaniu, ustrzelił z łuku kuropatwę, w której wolu znalazł grudki złota. Zdarzenie to miało stać się początkiem sławy Kremnicy jako największego w środkowej Europie ośrodka wydobycia złota.

</doc>
<doc id="1397940" url="https://pl.wikipedia.org/wiki?curid=1397940" title="Franz Jung">
Franz Jung

Franz Jung (ur. 26 listopada 1888 w Nysie, zm. 21 stycznia 1963 w Stuttgarcie) – niemiecki pisarz, ekonomista i polityk. Franz Jung używał również pseudonimów Franz Larzs i Frank Ryberg. 
Urodził się w śląskiej rodzinie zegarmistrza Franza Junga (matka z domu Doering). Od 1898 uczęszczał do gimnazjum, gdzie zaprzyjaźnił się z Maksem Herrmannem, późniejszym poetą i dramaturgiem (przyjaźń pisarzy przetrwała wiele lat).
Jung po zdaniu matury wyjeżdża w 1907 do Lipska na studia muzyczne, szybko jednak zmienia kierunek zapisując się na ekonomię, prawo, sztukę i religioznawstwo. W 1908 wyjeżdża na studia do Universität Jena, w rok później rozpoczyna edukację na Uniwersytecie Wrocławskim.
We Wrocławiu Jung poznaje swoją przyszłą żonę Margot, tancerkę, którą poślubia w 1911. Małżeństwo okazało się pomyłką Junga, dlatego syna z tego związku oddał na wychowanie dziadkom w Nysie, a sam udał się na dalsze studia do monachijskiego Uniwersytetu. Tam doktoryzuje się pracą "Die Auswirkungen der Produktionssteuer in der Zündholzindustrie" i poznaje m.in.: pisarza Ericha Mühsama, Leonharda Franka (1882-1961) i Oskara Marię Grafa (1894-1967), powieściopisarzy zakazanych w III Rzeszy, oraz austriackiego psychologa i anarchistę Otto Grossa (1877-1920).
W 1912 Jung zaczyna ogłaszać pierwsze prozy w ekspresjonistycznych czasopismach "Der Sturm" 
i "Die Aktion", wydaje również swoją pierwszą książkę "Das Trottelbuch". W 1913 pisarz przenosi się do Berlina, gdzie poznaje Franza Pfemferta i Klarę Otto, jego drugą żonę.
Podczas I wojny światowej zaciągnął się na ochotnika. Po zdezerterowaniu i ucieczce do Wiednia aresztowany i osadzony w Twierdzy Spandau.
Aż do końca wojny wiele pisał nie publikując, opracowywał również zagadnienia z ekonomii i prawa. W 1918 współredaguje pierwsze niemieckie czasopismo dadaistyczne "Die Neue Jugend" oraz nawiązuje współpracę z Club Dada, dzięki czemu poznaje m.in.: Wielanda Herzfelda (1896-1988), George'a Grosza, Hannaha Höche (1889-1978), Richarda Hülsenbecka (1892-1974) oraz Raoula Hausmanna (1886-1971).

</doc>
<doc id="1397946" url="https://pl.wikipedia.org/wiki?curid=1397946" title="Ninszubur">
Ninszubur

Ninszubur, Ninšubur (dNIN.ŠUBUR) – w mitologii sumeryjskiej posłanka i powiernica bogini Inanny. W micie "Inana i Enki" siedmiokrotnie broniła przed Izimudem i potworami morskimi Barki Niebios, w której Inana przewoziła do świątyni w Uruk podstępem odebrane Enki tablice z "me".
Ninszubur występuje także jako bóstwo rodzaju męskiego w tekstach akadyjskich.

</doc>
<doc id="1397948" url="https://pl.wikipedia.org/wiki?curid=1397948" title="Beauty &amp; Crime">
Beauty &amp; Crime

Beauty &amp; Crime – siódmy album Suzanne Vegi, wydany w 2007 roku.

</doc>
<doc id="1397954" url="https://pl.wikipedia.org/wiki?curid=1397954" title="Romicki">
Romicki



</doc>
<doc id="1397956" url="https://pl.wikipedia.org/wiki?curid=1397956" title="Africa Is Hungry">
Africa Is Hungry



</doc>
<doc id="1397961" url="https://pl.wikipedia.org/wiki?curid=1397961" title="Marek Majka">
Marek Majka

Marek Dariusz Majka (ur. 5 stycznia 1959 w Gliwicach) – polski piłkarz i trener piłkarski, prawy pomocnik Górnika Zabrze w latach 80., wychowanek Piasta Gliwice. Po zakończeniu kariery został trenerem (w sezonie 2007/2008 prowadził klub Orlęta Radzyń Podlaski).

</doc>
<doc id="1397962" url="https://pl.wikipedia.org/wiki?curid=1397962" title="Alicja prowadzi śledztwo">
Alicja prowadzi śledztwo

Alicja prowadzi śledztwo – sztuka teatralna francuskiego pisarza i dramaturga Roberta Thomasa (autora "Ośmiu kobiet"), komedia kryminalna.
Fabuła.
Akcja toczy się w kancelarii notarialnej mecenasa Rochera. Pewnego razu telefonistka Alicja Postic znajduje jego zasztyletowane zwłoki. Zawiadamia policję, po czym mdleje. Kiedy przybywa oficer, okazuje się, że ciało zniknęło. Śledztwo prowadzi dawny znajomy Alicji - inspektor Grandin, który przypuszcza jednak, że miała ona halucynacje. Telefonistka jest wścibska i ciekawska, postanawia poprowadzić prywatne śledztwo i rozwikłać tę zagadkę. Sprawa okazuje się coraz bardziej skomplikowana, ale główna bohaterka nie daje za wygraną.
Realizacja w Teatrze Telewizji.
Spektakl zrealizowano w 1970 roku i zaprezentowano go w Teatrze Telewizji w cyklu Teatr Sensacji „Kobra”. Premiera telewizyjna odbyła się 29 stycznia 1970 r. Sztukę tę wyreżyserował Edward Dziewoński, a realizacji telewizyjnej dokonała Anna Minkiewicz. Scenografię przygotował Marek Lewandowski. Tekst komedii przełożyła Jolanta Sell. 
W spektaklu, trwającym 83 minuty, wystąpili:

</doc>
<doc id="1397964" url="https://pl.wikipedia.org/wiki?curid=1397964" title="Mistrzostwa Ukrainy w piłce nożnej (2000/2001)">
Mistrzostwa Ukrainy w piłce nożnej (2000/2001)

Mistrzostwa Ukrainy w piłce nożnej – sezon 2000/2001 – X Mistrzostwa Ukrainy, rozgrywane systemem jesień – wiosna, w których 14 zespołów Wyszczej Lihi walczyli o tytuł Mistrza Ukrainy. Persza Liha składała się z 18 zespołów. Druha Liha w grupie A liczyła 16 zespołów, w grupie B – 15 zespołów, a w grupie W – 16 zespołów.

</doc>
<doc id="1397968" url="https://pl.wikipedia.org/wiki?curid=1397968" title="Pietro Pacciani">
Pietro Pacciani

Pietro Pacciani, zwany Potworem z Florencji wł. Mostro di Firenze (ur. 7 stycznia 1925, zm. 22 lutego 1998) – włoski seryjny morderca. Zamordował prawdopodobnie 16 osób. Był jednym z natchnień pisarza Thomasa Harrisa, gdy ten pisał powieści z cyklu Hannibal.
Pietro został aresztowany 17 stycznia 1993 roku. Został oskarżony o zamordowanie ośmiu młodych par między 1968 a 1985 rokiem. Rozprawa rozpoczęła się we Florencji, 1 listopada 1994 roku. Pietro został skazany na karę czternastokrotnego dożywocia. Nie został skazany za dwa zabójstwa z 1968 roku. Jednakże w lutym 1996 roku, po apelacji został on uniewinniony. 12 grudnia tego samego roku sąd odwołał uniewinnienie i zaplanowano zorganizowanie nowego procesu. Pietro nie doczekał rozprawy – zmarł na atak serca.
Trzej inni mężczyźni – Mario Vanni, Giovanni Faggi oraz Giancarlo Lotti byli podejrzani o współudział w serii morderstw. Dowody wskazywały, że połowa zabójstw nie została dokonana przez jedną osobę. Vanni został skazany na karę dożywocia, a Lotti na 26 lat więzienia. Faggi został uniewinniony.

</doc>
<doc id="1397969" url="https://pl.wikipedia.org/wiki?curid=1397969" title="Polixena Pückler (starsza)">
Polixena Pückler (starsza)

Polixena Pückler ( – 1609), z domu Necher von Buchwald, żona Balthasara Pücklera, pana na Niemodlinie. Po śmierci Balthasara w 1591 r. o jej rękę bezskutecznie ubiegał się Jan Gratus Tarnowski, kasztelan żarnowiecki i starosta nowokorczyński, który w 1595 r. w celu skłonienia jej do małżeństwa oblegał nawet zamek w Niemodlinie. Tarnowski został zmuszony do odstąpienia od oblężenia i porzucenia planów małżeńskich na skutek interwencji oddziałów starosty krajowego. W 1599 r. wyszła ponownie za mąż za Victorina Zierotina ( – 1611). Zmarła w roku 1609.

</doc>
<doc id="1397971" url="https://pl.wikipedia.org/wiki?curid=1397971" title="Watauga River">
Watauga River

Watauga River, to rzeka w USA długości 97 km, mająca źródła u podnóża góry Grandfather w hrabstwie Watauga, w górzystych obszarach zachodniej Karoliny Północnej, a następnie wpadająca na tereny stanu Tennessee w hrabstwie Johnson i płynąca przez hrabstwa Carter i Washington.
Informacje ogólne.
Na terenie hrabstwa Johnson w Tennessee rzekę Watauga przegradza Zapora Watauga, tworząc zbiornik o nazwie "Watauga Lake". W tym miejscy wpadają do zbiornika dwa ważne dopływy: rzeka Elk i potok Roan, których dawne doliny znacznie powiększają rozmiary Watauga Lake.
Zbiornik Watauga przecina droga stanowa nr. 67 w miejscu, gdzie nurt rzeki wpada do hrabstwa Carter. Szlak Appalachów przecina rzekę na wysokości Zapory Watauga. Zapora kieruje większość nurtu rzeki do turbin elektrowni wodnej zaopatrującej w energię elektryczną większość mieszkańców Doliny Rzeki Tennessee.
Poniżej Zapory Watauga, w zakolu rzeki zwanym "Horseshoe" znajduje się Zapora Wilbur, która tworzy mniejszy, ale bardzo głęboki zbiornik zwany "Wilbur Lake", skąd w miesiącach letnich uchodzi do rzeki 3.7 m³ wody na sekundę. Widowiskowe porohy Bee Cliff (czasami określane mianem "Anaconda Rapids") znajdują się pomiędzy Zaporą Wilbur a mostem Siam.
Watauga płynie generalnie na północ, by na terenie hrabstwa Carter skręcić na zachód i pod miejscowością Elizabethton połączyć się z rzeką Doe.
Rzeka tworzy znaczny odcinek linii granicznej pomiędzy hrabstwami Washington i Sullivan. Zapora Boone i jej zbiornik znajdują się poniżej miejsca, gdzie Watauga wpada do rzeki South Holston.
Historia.
Słowo "Watauga" pochodzi od Czirokezów, którzy tak nazywali kilka swoich osad, w tym również dzisiejsze Elizabethton, które pierwsi biali (m.in. Daniel Boone) nazwali "Starymi Polami Watauga" w 1759 roku. Większe czirokeskie miasto o nazwie Watauga znajdowało się nad rzeką Little Tennessee w pobliżu dzisiejszego Franklin. Czirokeskie słowo powinno być w zasadzie zapisywane jako "Watagi", "Watoda", "Wattoogee", lub Whatoga. Strona internetowa Uniwersytetu Stanowego Karoliny Północnej (The Watauga Medal) podaje, że słowo "watauga" znaczy tyle, co "odległy kraj", ale według innych źródeł jest to "piękna rzeka" lub "piękna woda".
Pierwsi osadnicy w okolicach Nashville przybyli znad rzeki Watauga River, z terenów dzisiejszego hrabstwa Carter, które na własny użytek zwali Krainą Watauga.
Zapora Wilbur jest miejscem, gdzie wzniesiono pierwszą w stanie Tennessee (1909) elektrownię wodną. Elizabethton zyskało wówczas przydomek "City of Power", jako że jako pierwsze w okolicy miało dostęp do elektryczności.
Wypoczynek.
Rafting, kajakarstwo i wędkarstwo, to najpopularniejsze formy aktywnego wypoczynku nad rzeką Watauga. Pstrąg tęczowy, pstrąg potokowy i skalnik prążkowany to gatunki ryb najczęściej występujące w Wataudze. W miesiącach letnich, zarówno w północnowschodnim Tennessee jak i w zachodniej Karolinie Północnej, uprawiany jest rafting; wędkowanie możliwe jest przez cały rok.
Obie zapory regulują przepływ wody w rzece, której temperatura w miesiącach letnich nie przekracza 12 °C. Watauga świetnie nadaje się do uprawiania sportów wodnych, ale należy strzec się przed hypotermią możliwą podczas dłuższego obcowania z zimną wodą.
Nad rzeką, poniżej Zapory Watauga znajduje się pole namiotowe "Watauga Dam Tailwater Campground" posiadające 29 stanowisk z podłączeniami do prądu; na miejscu znajdują się toalety z bieżącą wodą ciepłe natryski; nie brak też ramp do spuszczania łodzi.

</doc>
<doc id="1397976" url="https://pl.wikipedia.org/wiki?curid=1397976" title="Andrzej Targosz">
Andrzej Targosz

Andrzej Targosz (ur. 30 listopada 1957 w Krakowie) – polski piłkarz, wychowanek i wieloletni obrońca Wisły Kraków, mistrz Polski z 1978 roku.
Wychowanek Wisły, w której grał do 1985 roku. Potem występował jeszcze między innymi: w Unii Tarnów i Błękitnych Kielce. Karierę piłkarską kończył w zespołach francuskich.

</doc>
<doc id="1397978" url="https://pl.wikipedia.org/wiki?curid=1397978" title="Międzynarodowy Rok Młodzieży">
Międzynarodowy Rok Młodzieży

Międzynarodowy Rok Młodzieży (1985), ang. International Youth Year (IYY) – ogłoszony 1 stycznia 1985 przez Sekretarza Generalnego Organizacji Narodów Zjednoczonych Javiera Péreza de Cuéllar rok dedykowany ludziom młodym.
Wydarzenia.
W ciągu całego roku miały miejsce szczególne obchody na całym świecie. Były one koordynowane przez Youth Secretariat działający przy Centrum Rozwoju Społecznego i Praw Człowieka (ang. Centre for Social Development and Humanitarian Affairs). Sekretariat ten miał swoją siedzibę w Wiedniu. Dyrektorem sekretariatu był, pochodzący z Nepalu Mohammad Sharif; pełnił również obowiązki sekretarza wykonawczego Międzynarodowego Roku Młodzieży. Prezydentem Międzynarodowego Roku Młodzieży wybrany został Nicu Ceauşescu, syn dyktatora rumuńskiego Nicolae Ceauşescu.
Hasłem Roku było zawołanie: "Udział, Rozwój, Pokój". Największym przedsięwzięciem było zorganizowanie przez UNESCO Światowego Kongresu Młodzieży (ang. World Congress on Youth) w dniach 8-15 lipca 1985 w Barcelonie.
Inicjatywa Międzynarodowego Roku Młodzieży została poparta przez Kościół katolicki. Jan Paweł II wydał specjalny List Apostolski skierowany do młodzieży całego świata — "Dilecti Amici". List nosi datę 31 marca 1985.
W oficjalnym raporcie Sekretarza Generalnego ONZ z października 1985 wymienione zostały następujące międzynarodowe obchody i wydarzenia związane z obchodzonym Międzynarodowym Rokiem Młodzieży:
IYY (2010-2011).
W okresie od 12 sierpnia 2010 do 11 sierpnia 2011 odbył się drugi Międzynarodowy Rok Młodzieży: Dialogu i Wzajemnego Zrozumienia.

</doc>
<doc id="1397984" url="https://pl.wikipedia.org/wiki?curid=1397984" title="Sonet 1 (William Shakespeare)">
Sonet 1 (William Shakespeare)



</doc>
<doc id="1397985" url="https://pl.wikipedia.org/wiki?curid=1397985" title="Sonet 10 (William Shakespeare)">
Sonet 10 (William Shakespeare)



</doc>
<doc id="1397986" url="https://pl.wikipedia.org/wiki?curid=1397986" title="Sonet 100 (William Shakespeare)">
Sonet 100 (William Shakespeare)



</doc>
<doc id="1397987" url="https://pl.wikipedia.org/wiki?curid=1397987" title="Sonet 11 (William Shakespeare)">
Sonet 11 (William Shakespeare)



</doc>
<doc id="1397988" url="https://pl.wikipedia.org/wiki?curid=1397988" title="Sonet 12 (William Shakespeare)">
Sonet 12 (William Shakespeare)



</doc>
<doc id="1397989" url="https://pl.wikipedia.org/wiki?curid=1397989" title="Sonet 126 (William Shakespeare)">
Sonet 126 (William Shakespeare)



</doc>
<doc id="1397990" url="https://pl.wikipedia.org/wiki?curid=1397990" title="Sonet 127 (William Shakespeare)">
Sonet 127 (William Shakespeare)



</doc>
<doc id="1397991" url="https://pl.wikipedia.org/wiki?curid=1397991" title="Sonet 13 (William Shakespeare)">
Sonet 13 (William Shakespeare)



</doc>
<doc id="1397992" url="https://pl.wikipedia.org/wiki?curid=1397992" title="Sonet 138 (William Shakespeare)">
Sonet 138 (William Shakespeare)



</doc>
<doc id="1397993" url="https://pl.wikipedia.org/wiki?curid=1397993" title="Sonet 14 (William Shakespeare)">
Sonet 14 (William Shakespeare)



</doc>
<doc id="1397994" url="https://pl.wikipedia.org/wiki?curid=1397994" title="Sonet 144 (William Shakespeare)">
Sonet 144 (William Shakespeare)



</doc>
<doc id="1397995" url="https://pl.wikipedia.org/wiki?curid=1397995" title="Sonet 145 (William Shakespeare)">
Sonet 145 (William Shakespeare)



</doc>
<doc id="1397996" url="https://pl.wikipedia.org/wiki?curid=1397996" title="Sonet 15 (William Shakespeare)">
Sonet 15 (William Shakespeare)



</doc>
<doc id="1397997" url="https://pl.wikipedia.org/wiki?curid=1397997" title="Sonet 152 (William Shakespeare)">
Sonet 152 (William Shakespeare)



</doc>
<doc id="1397998" url="https://pl.wikipedia.org/wiki?curid=1397998" title="Sonet 153 (William Shakespeare)">
Sonet 153 (William Shakespeare)



</doc>
<doc id="1397999" url="https://pl.wikipedia.org/wiki?curid=1397999" title="Sonet 154 (William Shakespeare)">
Sonet 154 (William Shakespeare)



</doc>
<doc id="1398000" url="https://pl.wikipedia.org/wiki?curid=1398000" title="Sonet 16 (William Shakespeare)">
Sonet 16 (William Shakespeare)



</doc>
<doc id="1398001" url="https://pl.wikipedia.org/wiki?curid=1398001" title="Sonet 17 (William Shakespeare)">
Sonet 17 (William Shakespeare)



</doc>
<doc id="1398002" url="https://pl.wikipedia.org/wiki?curid=1398002" title="Sonet 18 (William Shakespeare)">
Sonet 18 (William Shakespeare)



</doc>
<doc id="1398003" url="https://pl.wikipedia.org/wiki?curid=1398003" title="Sonet 19 (William Shakespeare)">
Sonet 19 (William Shakespeare)



</doc>
<doc id="1398005" url="https://pl.wikipedia.org/wiki?curid=1398005" title="Sonet 20 (William Shakespeare)">
Sonet 20 (William Shakespeare)



</doc>
<doc id="1398006" url="https://pl.wikipedia.org/wiki?curid=1398006" title="Sonet 21 (William Shakespeare)">
Sonet 21 (William Shakespeare)



</doc>
<doc id="1398007" url="https://pl.wikipedia.org/wiki?curid=1398007" title="Sonet 22 (William Shakespeare)">
Sonet 22 (William Shakespeare)



</doc>
<doc id="1398008" url="https://pl.wikipedia.org/wiki?curid=1398008" title="Sonet 23 (William Shakespeare)">
Sonet 23 (William Shakespeare)



</doc>
<doc id="1398009" url="https://pl.wikipedia.org/wiki?curid=1398009" title="Sonet 24 (William Shakespeare)">
Sonet 24 (William Shakespeare)



</doc>
<doc id="1398010" url="https://pl.wikipedia.org/wiki?curid=1398010" title="Sonet 25 (William Shakespeare)">
Sonet 25 (William Shakespeare)



</doc>
<doc id="1398011" url="https://pl.wikipedia.org/wiki?curid=1398011" title="Sonet 26 (William Shakespeare)">
Sonet 26 (William Shakespeare)



</doc>
<doc id="1398012" url="https://pl.wikipedia.org/wiki?curid=1398012" title="Sonet 27 (William Shakespeare)">
Sonet 27 (William Shakespeare)



</doc>
<doc id="1398013" url="https://pl.wikipedia.org/wiki?curid=1398013" title="Sonet 28 (William Shakespeare)">
Sonet 28 (William Shakespeare)



</doc>
<doc id="1398014" url="https://pl.wikipedia.org/wiki?curid=1398014" title="Sonet 29 (William Shakespeare)">
Sonet 29 (William Shakespeare)



</doc>
<doc id="1398016" url="https://pl.wikipedia.org/wiki?curid=1398016" title="Sonet 30 (William Shakespeare)">
Sonet 30 (William Shakespeare)



</doc>
<doc id="1398017" url="https://pl.wikipedia.org/wiki?curid=1398017" title="Sonet 31 (William Shakespeare)">
Sonet 31 (William Shakespeare)



</doc>
<doc id="1398018" url="https://pl.wikipedia.org/wiki?curid=1398018" title="Sonet 32 (William Shakespeare)">
Sonet 32 (William Shakespeare)



</doc>
<doc id="1398019" url="https://pl.wikipedia.org/wiki?curid=1398019" title="Sonet 33 (William Shakespeare)">
Sonet 33 (William Shakespeare)



</doc>
<doc id="1398020" url="https://pl.wikipedia.org/wiki?curid=1398020" title="Sonet 34 (William Shakespeare)">
Sonet 34 (William Shakespeare)



</doc>
<doc id="1398021" url="https://pl.wikipedia.org/wiki?curid=1398021" title="Sonet 35 (William Shakespeare)">
Sonet 35 (William Shakespeare)



</doc>
<doc id="1398022" url="https://pl.wikipedia.org/wiki?curid=1398022" title="Sonet 36 (William Shakespeare)">
Sonet 36 (William Shakespeare)



</doc>
<doc id="1398023" url="https://pl.wikipedia.org/wiki?curid=1398023" title="Sonet 37 (William Shakespeare)">
Sonet 37 (William Shakespeare)



</doc>
<doc id="1398024" url="https://pl.wikipedia.org/wiki?curid=1398024" title="Sonet 38 (William Shakespeare)">
Sonet 38 (William Shakespeare)



</doc>
<doc id="1398025" url="https://pl.wikipedia.org/wiki?curid=1398025" title="Sonet 39 (William Shakespeare)">
Sonet 39 (William Shakespeare)



</doc>
<doc id="1398027" url="https://pl.wikipedia.org/wiki?curid=1398027" title="Sonet 40 (William Shakespeare)">
Sonet 40 (William Shakespeare)



</doc>
<doc id="1398028" url="https://pl.wikipedia.org/wiki?curid=1398028" title="Sonet 41 (William Shakespeare)">
Sonet 41 (William Shakespeare)



</doc>
<doc id="1398029" url="https://pl.wikipedia.org/wiki?curid=1398029" title="Sonet 42 (William Shakespeare)">
Sonet 42 (William Shakespeare)



</doc>
<doc id="1398030" url="https://pl.wikipedia.org/wiki?curid=1398030" title="Sonet 43 (William Shakespeare)">
Sonet 43 (William Shakespeare)



</doc>
<doc id="1398031" url="https://pl.wikipedia.org/wiki?curid=1398031" title="Sonet 44 (William Shakespeare)">
Sonet 44 (William Shakespeare)



</doc>
<doc id="1398032" url="https://pl.wikipedia.org/wiki?curid=1398032" title="Sonet 45 (William Shakespeare)">
Sonet 45 (William Shakespeare)



</doc>
<doc id="1398033" url="https://pl.wikipedia.org/wiki?curid=1398033" title="Sonet 46 (William Shakespeare)">
Sonet 46 (William Shakespeare)



</doc>
<doc id="1398034" url="https://pl.wikipedia.org/wiki?curid=1398034" title="Sonet 47 (William Shakespeare)">
Sonet 47 (William Shakespeare)



</doc>
<doc id="1398035" url="https://pl.wikipedia.org/wiki?curid=1398035" title="Sonet 48 (William Shakespeare)">
Sonet 48 (William Shakespeare)



</doc>
<doc id="1398036" url="https://pl.wikipedia.org/wiki?curid=1398036" title="Sonet 49 (William Shakespeare)">
Sonet 49 (William Shakespeare)



</doc>
<doc id="1398037" url="https://pl.wikipedia.org/wiki?curid=1398037" title="Sonet 5 (William Shakespeare)">
Sonet 5 (William Shakespeare)



</doc>
<doc id="1398038" url="https://pl.wikipedia.org/wiki?curid=1398038" title="Sonet 50 (William Shakespeare)">
Sonet 50 (William Shakespeare)



</doc>
<doc id="1398039" url="https://pl.wikipedia.org/wiki?curid=1398039" title="Sonet 51 (William Shakespeare)">
Sonet 51 (William Shakespeare)



</doc>
<doc id="1398040" url="https://pl.wikipedia.org/wiki?curid=1398040" title="Sonet 52 (William Shakespeare)">
Sonet 52 (William Shakespeare)



</doc>
<doc id="1398041" url="https://pl.wikipedia.org/wiki?curid=1398041" title="Sonet 53 (William Shakespeare)">
Sonet 53 (William Shakespeare)



</doc>
<doc id="1398042" url="https://pl.wikipedia.org/wiki?curid=1398042" title="Sonet 54 (William Shakespeare)">
Sonet 54 (William Shakespeare)



</doc>
<doc id="1398043" url="https://pl.wikipedia.org/wiki?curid=1398043" title="Sonet 55 (William Shakespeare)">
Sonet 55 (William Shakespeare)



</doc>
<doc id="1398044" url="https://pl.wikipedia.org/wiki?curid=1398044" title="Sonet 56 (William Shakespeare)">
Sonet 56 (William Shakespeare)



</doc>
<doc id="1398045" url="https://pl.wikipedia.org/wiki?curid=1398045" title="Sonet 57 (William Shakespeare)">
Sonet 57 (William Shakespeare)



</doc>
<doc id="1398046" url="https://pl.wikipedia.org/wiki?curid=1398046" title="Sonet 58 (William Shakespeare)">
Sonet 58 (William Shakespeare)



</doc>
<doc id="1398047" url="https://pl.wikipedia.org/wiki?curid=1398047" title="Sonet 59 (William Shakespeare)">
Sonet 59 (William Shakespeare)



</doc>
<doc id="1398049" url="https://pl.wikipedia.org/wiki?curid=1398049" title="Sonet 60 (William Shakespeare)">
Sonet 60 (William Shakespeare)



</doc>
<doc id="1398050" url="https://pl.wikipedia.org/wiki?curid=1398050" title="Sonet 61 (William Shakespeare)">
Sonet 61 (William Shakespeare)



</doc>
<doc id="1398051" url="https://pl.wikipedia.org/wiki?curid=1398051" title="Sonet 62 (William Shakespeare)">
Sonet 62 (William Shakespeare)



</doc>
<doc id="1398052" url="https://pl.wikipedia.org/wiki?curid=1398052" title="Sonet 63 (William Shakespeare)">
Sonet 63 (William Shakespeare)



</doc>
<doc id="1398053" url="https://pl.wikipedia.org/wiki?curid=1398053" title="Sonet 64 (William Shakespeare)">
Sonet 64 (William Shakespeare)



</doc>
<doc id="1398054" url="https://pl.wikipedia.org/wiki?curid=1398054" title="Sonet 65 (William Shakespeare)">
Sonet 65 (William Shakespeare)



</doc>
<doc id="1398056" url="https://pl.wikipedia.org/wiki?curid=1398056" title="Sonet 67 (William Shakespeare)">
Sonet 67 (William Shakespeare)



</doc>
<doc id="1398057" url="https://pl.wikipedia.org/wiki?curid=1398057" title="Sonet 68 (William Shakespeare)">
Sonet 68 (William Shakespeare)



</doc>
<doc id="1398058" url="https://pl.wikipedia.org/wiki?curid=1398058" title="Sonet 69 (William Shakespeare)">
Sonet 69 (William Shakespeare)



</doc>
<doc id="1398060" url="https://pl.wikipedia.org/wiki?curid=1398060" title="Sonet 70 (William Shakespeare)">
Sonet 70 (William Shakespeare)



</doc>
<doc id="1398061" url="https://pl.wikipedia.org/wiki?curid=1398061" title="Sonet 71 (William Shakespeare)">
Sonet 71 (William Shakespeare)



</doc>
<doc id="1398062" url="https://pl.wikipedia.org/wiki?curid=1398062" title="Sonet 72 (William Shakespeare)">
Sonet 72 (William Shakespeare)



</doc>
<doc id="1398063" url="https://pl.wikipedia.org/wiki?curid=1398063" title="Sonet 73 (William Shakespeare)">
Sonet 73 (William Shakespeare)



</doc>
<doc id="1398064" url="https://pl.wikipedia.org/wiki?curid=1398064" title="Sonet 74 (William Shakespeare)">
Sonet 74 (William Shakespeare)



</doc>
<doc id="1398065" url="https://pl.wikipedia.org/wiki?curid=1398065" title="Sonet 75 (William Shakespeare)">
Sonet 75 (William Shakespeare)



</doc>
<doc id="1398066" url="https://pl.wikipedia.org/wiki?curid=1398066" title="Sonet 76 (William Shakespeare)">
Sonet 76 (William Shakespeare)



</doc>
<doc id="1398067" url="https://pl.wikipedia.org/wiki?curid=1398067" title="Sonet 77 (William Shakespeare)">
Sonet 77 (William Shakespeare)



</doc>
<doc id="1398068" url="https://pl.wikipedia.org/wiki?curid=1398068" title="Sonet 78 (William Shakespeare)">
Sonet 78 (William Shakespeare)



</doc>
<doc id="1398069" url="https://pl.wikipedia.org/wiki?curid=1398069" title="Sonet 79 (William Shakespeare)">
Sonet 79 (William Shakespeare)



</doc>
<doc id="1398070" url="https://pl.wikipedia.org/wiki?curid=1398070" title="Sonet 8 (William Shakespeare)">
Sonet 8 (William Shakespeare)



</doc>
<doc id="1398071" url="https://pl.wikipedia.org/wiki?curid=1398071" title="Sonet 80 (William Shakespeare)">
Sonet 80 (William Shakespeare)



</doc>
<doc id="1398072" url="https://pl.wikipedia.org/wiki?curid=1398072" title="Sonet 81 (William Shakespeare)">
Sonet 81 (William Shakespeare)



</doc>
<doc id="1398073" url="https://pl.wikipedia.org/wiki?curid=1398073" title="Sonet 82 (William Shakespeare)">
Sonet 82 (William Shakespeare)



</doc>
<doc id="1398074" url="https://pl.wikipedia.org/wiki?curid=1398074" title="Sonet 83 (William Shakespeare)">
Sonet 83 (William Shakespeare)



</doc>
<doc id="1398075" url="https://pl.wikipedia.org/wiki?curid=1398075" title="Sonet 84 (William Shakespeare)">
Sonet 84 (William Shakespeare)



</doc>
<doc id="1398076" url="https://pl.wikipedia.org/wiki?curid=1398076" title="Sonet 85 (William Shakespeare)">
Sonet 85 (William Shakespeare)



</doc>
<doc id="1398077" url="https://pl.wikipedia.org/wiki?curid=1398077" title="Sonet 86 (William Shakespeare)">
Sonet 86 (William Shakespeare)



</doc>
<doc id="1398078" url="https://pl.wikipedia.org/wiki?curid=1398078" title="Sonet 87 (William Shakespeare)">
Sonet 87 (William Shakespeare)



</doc>
<doc id="1398079" url="https://pl.wikipedia.org/wiki?curid=1398079" title="Sonet 88 (William Shakespeare)">
Sonet 88 (William Shakespeare)



</doc>
<doc id="1398080" url="https://pl.wikipedia.org/wiki?curid=1398080" title="Sonet 89 (William Shakespeare)">
Sonet 89 (William Shakespeare)



</doc>
<doc id="1398081" url="https://pl.wikipedia.org/wiki?curid=1398081" title="Sonet 9 (William Shakespeare)">
Sonet 9 (William Shakespeare)



</doc>
<doc id="1398082" url="https://pl.wikipedia.org/wiki?curid=1398082" title="Sonet 90 (William Shakespeare)">
Sonet 90 (William Shakespeare)



</doc>
<doc id="1398083" url="https://pl.wikipedia.org/wiki?curid=1398083" title="Sonet 91 (William Shakespeare)">
Sonet 91 (William Shakespeare)



</doc>
<doc id="1398084" url="https://pl.wikipedia.org/wiki?curid=1398084" title="Sonet 92 (William Shakespeare)">
Sonet 92 (William Shakespeare)



</doc>
<doc id="1398085" url="https://pl.wikipedia.org/wiki?curid=1398085" title="Sonet 93 (William Shakespeare)">
Sonet 93 (William Shakespeare)



</doc>
<doc id="1398086" url="https://pl.wikipedia.org/wiki?curid=1398086" title="Sonet 94 (William Shakespeare)">
Sonet 94 (William Shakespeare)



</doc>
<doc id="1398087" url="https://pl.wikipedia.org/wiki?curid=1398087" title="Sonet 95 (William Shakespeare)">
Sonet 95 (William Shakespeare)



</doc>
<doc id="1398088" url="https://pl.wikipedia.org/wiki?curid=1398088" title="Sonet 96 (William Shakespeare)">
Sonet 96 (William Shakespeare)



</doc>
<doc id="1398089" url="https://pl.wikipedia.org/wiki?curid=1398089" title="Sonet 97 (William Shakespeare)">
Sonet 97 (William Shakespeare)



</doc>
<doc id="1398090" url="https://pl.wikipedia.org/wiki?curid=1398090" title="Sonet 98 (William Shakespeare)">
Sonet 98 (William Shakespeare)



</doc>
<doc id="1398091" url="https://pl.wikipedia.org/wiki?curid=1398091" title="Sonet 99 (William Shakespeare)">
Sonet 99 (William Shakespeare)



</doc>
<doc id="1398092" url="https://pl.wikipedia.org/wiki?curid=1398092" title="Księstwo Zbaraskie">
Księstwo Zbaraskie

Księstwo Zbaraskie – dzielnica wydzielona na obszarze Wołynia w wieku XIV lub XV dla rodu książęcego (kniaziowskiego) ruskiego lub litewskiego pochodzenia, pieczętującego się herbem Korybut. Od nazwy swej głównej siedziby – Zbaraża – ród przyjął nazwisko Zbaraskich. Pod koniec XV wieku wyodrębnia się z niego Księstwo Wiśniowieckie. Zmediatyzowane w ramach woj. wołyńskiego (1566 r.), utrzymało – a nawet wzmocniło – swoje znaczenie polityczno-administracyjne, jako jedno z ważniejszych państw magnackich w ramach Rzeczypospolitej szlacheckiej. W wieku XVII Księstwo weszło w posiadanie książąt Wiśniowieckich a następnie Potockich herbu Pilawa. Franciszek Stanisław Potocki sprzedał posiadłość ok. 1850 r. księżnej Jadwidze z Lubomirskich de Ligne.

</doc>
<doc id="1398095" url="https://pl.wikipedia.org/wiki?curid=1398095" title="Przychód krańcowy">
Przychód krańcowy

Przychód krańcowy (ang. "marginal revenue", skr. "MR") – dodatkowy przychód, jaki może przynieść sprzedaż dodatkowej jednostki produktu.
Formalnie przychód krańcowy formula_1 to pochodna przychodu całkowitego formula_2 względem ilości formula_3 sprzedanego produktu,
Ponieważ przychód całkowity formula_2 to iloczyn ilości formula_3 sprzedanego produktu do jego ceny formula_7 (zależnej od sprzedanej ilości),
to przychód krańcowy formula_1 na mocy reguły łańcuchowej wyraża się wzorem

</doc>
<doc id="1398099" url="https://pl.wikipedia.org/wiki?curid=1398099" title="Jordan Nihrizov">
Jordan Nihrizov



</doc>
<doc id="1398105" url="https://pl.wikipedia.org/wiki?curid=1398105" title="Tswaing">
Tswaing

Tswaing (tsw. "miejsce soli", dawniej "Pretoria Saltpan") – krater uderzeniowy w prowincji Gauteng w Południowej Afryce, około 40 km na północny zachód od Pretorii.
Krater ma średnicę około 1,1 km i wznosi się na wysokość 60 metrów powyżej otaczającego krajobrazu, jest głęboki na 119 metrów (mierzony od najwyższego punktu).
Obecnie w kraterze znajduje się niewielkie jeziorko.
Krater powstał około 220 000 lat temu (w plejstocenie) za sprawą uderzenia meteorytu, szacuje się, że obiekt miał prędkość od 20 do 30 km/sekundę. Energię wyzwolona przez uderzenie można porównać do wybuchu od 20 do 40 megaton trotylu. Podczas uderzenia meteorytu całkowicie zdewastowany został obszar o powierzchni około 1000 kilometrów kwadratowych.

</doc>
<doc id="1398107" url="https://pl.wikipedia.org/wiki?curid=1398107" title="Pillarbox">
Pillarbox

Pillarbox – technika dostosowywania materiału wideo w standardowym formacie obrazu do użycia na ekranie o formacie panoramicznym. Efekt pillarbox powstaje, gdy obraz ma większy stosunek wysokości do szerokości niż docelowy format obrazu. Technika ta polega na dodaniu pionowych czarnych pasów z lewej i z prawej strony oryginalnego kadru. Efekt pillarbox można zauważyć najczęściej na ekranach o proporcjach 16:9 (np. w telewizji HD) przy odtwarzaniu materiałów w formacie 4:3.

</doc>
<doc id="1398109" url="https://pl.wikipedia.org/wiki?curid=1398109" title="Windowbox">
Windowbox

Windowbox – jedna z technik adaptowania jednych formatów obrazu na inne. Efekt windowbox powstaje gdy letterbox i pillarbox występuje jednocześnie, np. gdy obraz 16:9 rozszerzony o czarne pasy do formatu letterbox wyświetlany jest na ekranie 16:9. Rezultatem jest wyśrodkowany, pomniejszony kadr otoczony czarną ramką. Zaletą wykorzystania techniki windowbox jest zachowanie właściwych proporcji obrazu źródłowego, bez rozciągania czy ucinania fragmentów kadru. Wadą takiego rozwiązania jest z kolei niepełne wykorzystanie powierzchni ekranu.

</doc>
<doc id="1398111" url="https://pl.wikipedia.org/wiki?curid=1398111" title="Kuk (Papua-Nowa Gwinea)">
Kuk (Papua-Nowa Gwinea)

Kuk – stanowisko archeologiczne w Papui-Nowej Gwinei, będące świadectwem rolniczej działalności człowieka na przestrzeni ostatnich kilku tysiącleci. Obejmuje 116 ha bagien na wyżynnym terenie w południowej części kraju.
Badania archeologiczne dowiodły, że teren ten był niemal nieprzerwanie wykorzystywany rolniczo przez ostatnie 7 do 10 tysięcy lat. Znaleziska z tego obszaru pozwalają prześledzić historię rozwoju metod uprawy ziemi – od sypania kopców po budowę systemów osuszania bagien za pomocą rowów melioracyjnych.
W 2008 roku wpisane na listę światowego dziedzictwa UNESCO.

</doc>
<doc id="1398114" url="https://pl.wikipedia.org/wiki?curid=1398114" title="Zbiornik Murowaniec">
Zbiornik Murowaniec

Zbiornik Murowaniec – zbiornik retencyjny na Wysoczyźnie Kaliskiej, na Swędrni o powierzchni 69,60 ha, w województwie wielkopolskim, w powiecie kaliskim, w gminie Koźminek, wybudowany w latach 2002–2004 na gruntach wsi Murowaniec, 2 km na północny zachód od Koźminka i 14 km na północny wschód od Kalisza; pełni funkcje retencyjne dla Kaliskiego Węzła Wodnego oraz rekreacyjne; na północ od zbiornika leżą wsie letniskowe Krzyżówki i Młynisko; gospodarstwa agroturystyczne.

</doc>
<doc id="1398115" url="https://pl.wikipedia.org/wiki?curid=1398115" title="Świadkowie Jehowy w Singapurze">
Świadkowie Jehowy w Singapurze

Świadkowie Jehowy w Singapurze – społeczność wyznaniowa w Singapurze, należąca do ogólnoświatowej wspólnoty Świadków Jehowy.
W 2000 roku społeczność Świadków Jehowy w Singapurze liczyła około 2000 głosicieli. Od stycznia 1972 roku ich działalność w tym kraju jest zakazana, toteż prowadzą ją nieoficjalnie. Działalność nadzoruje malezyjskie Biuro Oddziału. Sprawozdanie z działalności w tym kraju dołączane jest do ogólnego z 33 krajów, gdzie ich działalność jest ograniczona prawnie lub zakazana.
Za odmowę pełnienia służby wojskowej Świadkowie Jehowy w tym kraju są skazywani na dwa następujące po sobie wyroki pozbawienia wolności o łącznym wymiarze nawet 45 miesięcy. Gdy kończą 18 lat, otrzymują powołanie do armii, a w razie odmowy trafiają na 15 miesięcy do obozu wojskowego. Od razu po zakończeniu kary otrzymują wezwanie na ćwiczenia wojskowe, a odmowa powoduje postawienie przed sądem wojskowym i wyrok, tym razem nawet 30 miesięcy pozbawienia wolności. Natomiast rezerwiści, którzy przyjęli wierzenia Świadków Jehowy, w razie powołania na ćwiczenia otrzymują karę 12 miesięcy więzienia. W marcu 2023 roku w więzieniach przebywało 11 członków wspólnoty.
Historia.
Początki i rozwój działalności.
26 stycznia 1912 roku w czasie okołoziemskiej podróży przybył do Singapuru Charles Taze Russell, który wygłosił wykład. W połowie 1931 roku do Singapuru dotarł Ronald Tippin – Świadek Jehowy z Wielkiej Brytanii, który rozpoczął prowadzenie działalności kaznodziejskiej. Kolejni Świadkowie Jehowy pojawili się w Singapurze w roku 1935. 7 sierpnia 1935 do Singapuru dopłynął dwumasztowy jacht "Lightbearer" z siedmioosobową załogą, który do grudnia 1937 w Singapurze miał swoją bazę wypadową pozwalającą wypływać do portów na obszarze dzisiejszej Indonezji i Malezji, by głosić w nich dobrą nowinę.
W roku 1936 Harold E. Gill, przedstawiciel australijskiego Biura Oddziału, wybrał Singapur na placówkę, która umożliwi bliższy kontakt z misjonarzami działającymi na Dalekim Wschodzie. Po 18 miesiącach założono pierwszy zbór. Zebrania zborowe przez wiele lat regularnie organizowano w Sali Królestwa przy Exeter Road 8, naprzeciw ruchliwego targowiska.
W kwietniu 1947 roku do Singapuru dotarli dwaj misjonarze, Bill Yaremchuk, absolwent 8 klasy Biblijnej Szkoły Strażnicy – Gilead oraz Dave Farmer, który ukończył 7 klasę Szkoły Gilead – obaj pochodzenia kanadyjskiego. Przez ponad rok uniemożliwiano im wjazd do Singapuru, pomimo posiadania ważnych wiz. Dołączyli do jedynego wówczas singapurskiego wyznawcy imieniem Joshua. W 1949 roku dołączyło do nich kolejnych sześciu misjonarzy.
W 1962 roku z wizytą w tym kraju przebywał Nathan H. Knorr. W roku 1963 w Singapurze odbył się kongres międzynarodowy pod hasłem „Wiecznotrwała dobra nowina”. W 1965 roku zakupiono dwupiętrowy budynek w śródmieściu, który służył jako Sala Królestwa dla 4 zborów.
Zakaz działalności i prześladowania.
12 stycznia 1972 roku zdelegalizowano działalność Świadków Jehowy w Singapurze. Dwa dni później wydano nakaz wydalenia misjonarzy Szkoły Gilead – Normana Davida i Gladys Bellotti, którzy mieli opuścić Singapur po 23 latach pobytu. Policja zajęła Salę Królestwa, a publikacje Towarzystwa Strażnica zostały objęte oficjalnym zakazem. Decyzję uzasadniono „szkodliwością dla publicznego dobra i porządku”. Powodem miała być odmowa służby wojskowej. Rozpoczęły się represje wobec około 200 singapurskich Świadków Jehowy.
W roku 1992 aresztowano kilka osób pod zarzutem posiadania nielegalnych wydawnictw religijnych, zakazanych z mocy "Ustawy o publikacjach niepożądanych". W roku 1994 Towarzystwo Strażnica wysłało do Singapuru prawnika, który wniósł do singapurskiego Sądu Najwyższego odwołanie, w którym zakwestionował zasadność zakazu. 8 sierpnia 1994 roku prezes Sądu Najwyższego w Singapurze oddalił apelację.
W lutym 1995 roku policja zorganizowała obławę na prywatne domy, w których odbywały się spotkania religijne. Zatrzymano 69 osób. Wszystkich przewieziono do aresztów śledczych, gdzie niektórych poddano całonocnym przesłuchaniom, wszystkich też oskarżono o uczęszczanie na zebrania Świadków Jehowy i posiadanie publikacji o treści biblijnej. Niektórych izolowano przez 18 godzin, uniemożliwiając im telefoniczne powiadomienia rodzin. Czworo z nich — obywateli Wielkiej Brytanii, Francji i Luksemburga — uwolniono od zarzutów, ale 64 obywatelom Singapuru wytoczono procesy, które odbyły się pod koniec 1995 roku i na początku 1996 roku. Wszystkich oskarżonych skazano. Spośród nich 47 – w wieku od 16 do 72 lat – nie zapłaciło grzywien sięgających tysięcy dolarów i odbyło kary więzienia od jednego do czterech tygodni. Sprawa ta trafiła na łamy prasy wielu krajów świata (Australia, Hongkong, Kanada, Malezja, Stany Zjednoczone).
Decyzja Sądu Apelacyjnego w Singapurze wydana w 1996 roku uznała prawo poszczególnych członków wyznania Świadków Jehowy do praktykowania swojej religii i propagowania przekonań religijnych. Rząd nie aresztuje Świadków Jehowy za udział w spotkaniach religijnych w prywatnych domach. Nie pozwala jednak organizować publicznych spotkań ani publikować lub importować literatury biblijnej.
Według danych z 1998 roku od 1972 roku ponad 100 Świadków Jehowy w Singapurze zostało skazanych na karę pozbawienia wolności za odmowę odbycia służby wojskowej, w tym niektórzy dwukrotnie.
24 kwietnia 2002 roku oficjalny przedstawiciel władz Singapuru w liście skierowanym do Komisji Praw Człowieka ONZ stwierdził, że w państwie tym nie uznaje się prawa do podyktowanej sumieniem odmowy służby wojskowej.
W 2008 roku 23 Świadków Jehowy było uwięzionych z wyrokami od 15 do 24 miesięcy. Według danych z listopada 2013 roku w Singapurze więziono 18 Świadków z powodu odmowy pełnienia służby wojskowej, w lipcu 2014 roku było ich 16. Według danych z września 2014 roku za podyktowaną sumieniem odmowę służby wojskowej więzionych było 15 Świadków Jehowy, w tym jeden za odmowę udziału w ćwiczeniach wojskowych dla rezerwistów. We wrześniu 2015 roku liczba więzionych za odmowę służby wojskowej ze względu na sumienie liczyła 19, a w grudniu 2021 roku – 17 osób. 17 grudnia 2021 roku kraje członkowskie (w tym Polska) Międzynarodowego Sojuszu na Rzecz Wolności Religii lub Przekonań (International Religious Freedom or Belief Alliance) podpisały oświadczenie, nawołujące do natychmiastowego uwolnienia uwięzionych Świadków Jehowy i zaprzestania wobec nich tortur, maltretowania, przeszukań ich domów oraz dyskryminacji.
Od 17 maja 2021 roku udostępnione są filmy i publikacje w singapurskim języku migowym.

</doc>
<doc id="1398119" url="https://pl.wikipedia.org/wiki?curid=1398119" title="Góra Zelce">
Góra Zelce

Góra Zelce, zwana również Górą Zelcową – wys. 228 m n.p.m., wapienny ostaniec na Wyżynie Wieluńskiej, wznoszący się 53 metry nad przepływającą w pobliżu Wartę.
Występują tu liczne formy krasowe – jaskinie (w tym: Jaskinia Niespodzianka, Zanokcica, Stalagmitowa, Za Kratą, Dwuwylotowa, Draba, Mała, Profesora Samsonowicza), leje i szczeliny. Wzgórze porastają murawy kserotermiczne i naskalne, w cienistych i wilgotnych szczelinach występuje wiele gatunków roślin wapieniolubnych.
Po II wojnie światowej Góra Zelce należała do prywatnych właścicieli, prowadzących intensywną eksploatację wapienia i kalcytu, w wyniku czego bogate szaty naciekowe jaskiń uległy zniszczeniu. Obecnie obszar ten jest chroniony – w 1971 utworzono tu rezerwat przyrody Węże, włączony później do Załęczańskiego Parku Krajobrazowego.
Do roku 2002 znajdowała się tu drewniana wieża widokowa.

</doc>
<doc id="1398133" url="https://pl.wikipedia.org/wiki?curid=1398133" title="Garnizon Kielce">
Garnizon Kielce

Garnizon Kielce – garnizon Wojska Polskiego w Kielcach.
Garnizon Wojska Polskiego II Rzeczypospolitej.
Obsada personalna komendy placu.
"Obsada personalna komendy placu w marcu 1939":

</doc>
<doc id="1398136" url="https://pl.wikipedia.org/wiki?curid=1398136" title="Muzeum Literatury im. Władysława Reymonta w Bielsku-Białej">
Muzeum Literatury im. Władysława Reymonta w Bielsku-Białej



</doc>
<doc id="1398138" url="https://pl.wikipedia.org/wiki?curid=1398138" title="Great Wagon Road">
Great Wagon Road

Great Wagon Road – jedyna droga w Ameryce czasów kolonialnych łącząca Pensylwanię z Karoliną Północną i dalej z Georgią. Była masowo wykorzystywana przez osadników ciągnących na południe z zamiarem zasiedlenia wnętrza kraju. Byli to przede wszystkim emigranci niemieccy i szkocko-irlandzcy, oni też zajmowali te terytoria w XVIII wieku. Szkoci, Irlandczycy i Anglicy z północy stanowili najliczniejszą grupę imigrantów z Wysp Brytyjskich przed rewolucją amerykańską.
Przebieg.
Rozpoczynająca się w Filadelfii wielka droga biegła przez miejscowości Lancaster i York w południowowschodniej Pensylwanii. Docierała również do dzisiejszego Mechanicsburga (około 50 km od Yorku). Mechanicsburg wziął swą nazwę od wielu rzemieślników, którzy zakładali tu swe warsztaty w nadziei wzbogacenia się na naprawach kolumn wozów przeciągających przez miasto. 
Skręcając na południowy zachód droga przekraczała rzekę Potomak i wchodziła do doliny Shenandoah w Winchester, posuwając się dalej doliną wzdłuż staroindiańskiej ścieżki wojennej, używanej od stuleci przez tubylców. Ten odcinek drogi znany był także jako "Valley Pike". Na południowym krańcu doliny Shenandoah droga docierała do brzegów rzeki Roanoke i miasteczka Big Lick (dzisiejszego Roanoke).
Stamtąd Great Wagon Road przemierzała przełom Roanoke River na wschodnią stronę Pasma Błękitnego i podążała na południe przez region zwany Piedmontem i miasta dzisiejszej Karoliny Północnej: Winston-Salem, Salisbury i Charlotte, by ostatecznie dotrzeć do miejscowości Augusta nad rzeką Savannah w Georgii.
Great Wagon Road była także nazywana "Carolina Road".
W Roanoke odnoga drogi biegła na południowy zachód, prowadząc w górę doliny rzeki New i nad Holston River w górnej części Doliny Tennessee, skąd Dzika Droga wiodła do Kentucky.
Niezależnie od jej nazwy droga w południowej jej części wcale nie była przejezdna dla wozów aż do późnych lat epoki kolonialnej. Mapa z roku 1751 oznacza terminem 'Waggon' jedynie północny odcinek do miejscowości Winchester.

</doc>
<doc id="1398140" url="https://pl.wikipedia.org/wiki?curid=1398140" title="Philipp Karl von Alvensleben">
Philipp Karl von Alvensleben

hrabia Philipp Carl von Alvensleben-Hundisburg (ur. 16 grudnia 1745 w Hanowerze, zm. 21 października 1802 w Berlinie), pruski minister, prawnik, dyplomata i polityk.
Jego ojcem był Gebhard August von Alvensleben, a matką Dorothea Friederike Agnes von Hardenberg.
W latach 1770–1774 Philipp Carl von Alvensleben pracował w pruskim sądownictwie. Od 1 października 1770 był referendarzem w Prenzlow, a potem w Magdeburgu i Halberstadt, następnie w sądzie odwoławczym ("Obergericht") w Stendal (1772). W latach 1774–1775 był kawalerem dworu księżniczki pruskiej.
W tym czasie został też deputowanym stanów Starej Marchii.
W latach 1775–1787 był pruskim posłem w Dreźnie. W roku 1787 razem z saskim ministrem von Stutterheimem podpisał tajną konwencję w sprawie sukcesji bawarskiej. W tym samym roku został członkiem honorowym berlińskiej Akademii Sztuk i Nauk ("Akademie der Künste und Wissenschaften").
W 1788 został posłem nadzwyczajnym Królestwa Prus w Holandii. 13 czerwca tego roku podpisał preliminaria, które doprowadziły wkrótce do sojuszu prusko-holendersko-brytyjskiego. W 1789 roku został posłem w Londynie (do 1791).
1 maja 1791 został szefem Kabinettsministerium = pruskim MSZ ("Geh. Staats-, Kriegs- und Kabinettsminister"), W 1792 przyjęty do zakonu czerwonego orła. W 1798 otrzymał Order Czaernego Orła. Po śmierci Karla Wilhelma Fincka von Finckensteina (1800) został (w 1801) najważniejszym ministrem gabinetu i jedynym kierownikiem pruskiej polityki zagranicznej.
Philipp Carl mieszkał w Berlinie w Vossisches Haus przy Wilhelmstraße (od 1792), następnie w Massowsches Haus przy Unter den Linden (od 1798), a od 1800 przy Unter den Linden 7.

</doc>
<doc id="1398141" url="https://pl.wikipedia.org/wiki?curid=1398141" title="Prąd literacki">
Prąd literacki

Prąd literacki (zwany także nurtem lub kierunkiem literackim) – pojęcie historycznoliterackie węższe w stosunku do okresu literackiego. Jest to ewoluujący zespół cech artystycznych, ideowych, kompozycyjnych oraz stylistyczno-językowych, który pojawia się w utworach literackich w określonym czasie historycznym. Narodziny takiego prądu mogą mieć charakter świadomej działalności twórców literatury (ogłoszenie manifestu lub sformułowanie programu literackiego), lub mogą mieć charakter dyskursu. Elementami tworzącymi nowy kierunek literacki są wspólne idee lub zbieżny światopogląd artystów, podobna poetyka (rozumiana jako sposób organizacji dzieła literackiego), wspólne tematy lub motywy literackie oraz preferowane środki artystyczne (językowe, stylistyczne i kompozycyjne).
Wyróżnia się pięć faz rozwojowych prądu literackiego: faza wstępna (pojawiają się wówczas pierwsze manifesty lub wypowiedzi dyskursywne), ofensywna (kiedy prąd zajmuje pozycję współpanującą wobec nurtów zastanych), faza szczytowa, faza późna (gdy prąd nie wnosi już nowych jakości do życia literackiego i do kultury) oraz faza zanikowa - często powiązana z kresem biologicznym pokolenia literackiego.
W epoce literatur nowożytnych koegzystowały nurty literackie sobie przeciwstawnie (np. klasycyzm i sentymentalizm w oświeceniu).

</doc>
<doc id="1398142" url="https://pl.wikipedia.org/wiki?curid=1398142" title="Zamek w Villandry">
Zamek w Villandry

Zamek w Villandry (fr. "Château de Villandry") – zamek w miejscowości Villandry we Francji położony w departamencie Indre i Loara. Zaliczany do Zamków nad Loarą.
Historia.
Na miejscu obecnego zamku stała starożytna forteca, która uległa zniszczeniu około XIV wieku. Nowy zamek zgodnie powstał zostać zbudowany w I połowie XV wieku. Przez następne dwa wieki od czasu wybudowania zamkiem władła rodzina Le Breton. Około XVII wieku zamek został sprzedany markizowi de Castellane. W czasie rewolucji francuskiej, zamek został skonfiskowany, a następnie przejęty przez Józefa Bonaparte.
W 1906 roku zamek zakupł doktor Joachim Carvallo, który wydał ogromną fortunę na dzieła sztuki oraz inne obiekty dekoracyjne. Jednym z projektów wykonanych przez Carvallo było wykonanie majestatycznego ogrodu w stylu renesansowym. Ogród ten został ozdobiony licznymi żywopłotami, a także ogrodem zimowym.
Od 1934 roku "Château de Villandry" posiada status monument historique.
Obecnie zamek nadal pozostaje własnością rodziny Carvallo, jednakże jest on dostępny do zwiedzania. Jest jednym z najczęściej odwiedzanych zamków we Francji.

</doc>
<doc id="1398144" url="https://pl.wikipedia.org/wiki?curid=1398144" title="Kościół św. Józefa Oblubieńca w Bolesławowie">
Kościół św. Józefa Oblubieńca w Bolesławowie

Kościół pw. św. Józefa Oblubieńca w Bolesławowie – świątynia pełniąca rolę Diecezjalnego Sanktuarium św. Józefa opiekuna Rodzin i kościoła parafialnego w Bolesławowie, w gminie Stronie Śląskie, w diecezji świdnickiej
Historia.
Kościół został wzniesiony w roku 1672 w miejscu poprzedniej świątyni pochodzącej z 1598 roku. W latach 1672-1675 budowla została gruntownie przebudowana w stylu barokowym. W 1775 roku przedłużono przednią część kościoła, a w 1823 roku drewniany strop zastąpiono sklepieniem. W 1846 roku na wieży zainstalowano zegar, pochodzący z kościoła w Lądku-Zdroju. Świątynia była restaurowana na początku XIX w. i remontowana w 1968 oraz 1974 roku.
Decyzją wojewódzkiego konserwatora zabytków z dnia 5 maja 1961 roku obiekt został wpisany do rejestru zabytków.
Architektura.
Kościół jest jednonawową, orientowaną budowlą barokową, wzniesioną z kamienia i cegły, z wydzielonym prezbiterium zakończonym trójbocznie i oskarpowanym. Posiada chór muzyczny. Nad prezbiterium wzniesiona jest wieża przechodząca w ośmiobok i nakryta cebulastym hełmem z prześwitem oraz latarnią. We wnętrzu nakrytym płaskim drewnianym stropem zachowały się dwa barokowe ołtarze. Ołtarz główny pochodzący z roku 1710 przedstawia św. Józefa z Dzieciątkiem, ołtarz boczny z roku 1740 jest dziełem Michała Klahra. Poza tym w świątyni znajdują się figury świętych oraz kolejne obrazy stacji Drogi Krzyżowej z XIX wieku. Przy kościele znajduje się kaplica cmentarna z drugiej połowy XVIII wieku.

</doc>
<doc id="1398147" url="https://pl.wikipedia.org/wiki?curid=1398147" title="Kościół pw. św. Józefa Oblubieńca w Bolesławowie">
Kościół pw. św. Józefa Oblubieńca w Bolesławowie



</doc>
<doc id="1398149" url="https://pl.wikipedia.org/wiki?curid=1398149" title="Robert Weber (astronom)">
Robert Weber (astronom)

Robert Weber (ur. 1926, zm. 2008) – amerykański fizyk i astronom. Przez 34 lata pracował w MIT Lincoln Laboratory. Był współtwórcą projektu poszukiwania planetoid LINEAR. Odkrył 8 planetoid. Planetoida (6181) Bobweber została nazwana w uznaniu jego zasług.

</doc>
<doc id="1398151" url="https://pl.wikipedia.org/wiki?curid=1398151" title="Dolina Shenandoah">
Dolina Shenandoah

Dolina Shenandoah (ang. "Shenandoah Valley") – region geograficzny i historyczny w zachodniej Wirginii i Wirginii Zachodniej, ograniczony od wschodu przez Pasmo Błękitne oraz Appalachy i Allegheny od zachodu. Stanowi fragment Doliny Appalaskiej.
Geografia.
Nazwana od rzeki Shenandoah, która przepływa przez większość jej długości, dolina Shenandoah obejmuje siedem hrabstw Wirginii (Frederick, Clarke, Warren, Shenandoah, Page, Rockingham, i Augusta) oraz dwa hrabstwa w Wirginii Zachodniej (Berkeley i Jefferson). Pomiędzy Roanoke na południu i Harpers Ferry na północy, gdzie rzeka Shenandoah wpada do Potomaku, w dolinie rozlokowały się miejscowości różnej wielkości, jak Staunton, Harrisonburg, Winchester, Lexington, Waynesboro, czy Front Royal. Północny kraniec doliny Shenandoah rozdziela na dwie mniejsze doliny pasmo o nazwie Massanutten.
Znane jaskinie.
W dolinie znajduje się znaczna liczba ważnych tak geologicznie, jak i historycznie, wapiennych jaskiń:
Historia.
Słowo "Shenandoah" zostało przyjęte od Indian i w dosłownym tłumaczeniu znaczy "Piękna Córka Gwiazd". Szlak biegnący przez dolinę, zwany "Valley Pike" (lub "Valley Turnpike") był od dawna szlakiem wędrówek lokalnych plemion jak Delawarowie i Catawba, które nazywały go "Wielką Ścieżką Wojenną" lub "Wielkim Szlakiem Wojowników". Później osadnicy nazwali go Great Wagon Road, bowiem stał się główną drogą ich migracji z Pensylwanii do Karoliny Północnej i dalej na południe, jedyną dostępną dla wozów.
W okresie późniejszym droga została poprawiona i utwardzona. W XX wieku "Valley Turnpike" stała się autostradą płatną i przekształcona w autostradę nr 11. Dzisiejsza autostrada międzystanowa nr 81 biegnie równolegle do starej drogi "Valley Pike".
Dolina Shenandoah to aktywny obszar rolniczy. Dostępu doń broni od wschodu bariera Pasma Błękitnego. Pasmo zostało po raz pierwszy przekroczone przez gubernatora Aleksandra Spotswooda przywódcę legendarnej wyprawy z roku 1716 przez przełęcz Swift Run, ale osadnicy nie podążali jego śladem, wybierając dogodniejsze trasy.
Dolina została zasiedlona najpierw przez niemieckich, a po nich szkocko-irlandzkich osadników z Pensylwanii w latach trzydziestych XVIII wieku. Ci pierwsi nazywali siebie "Shenandoah Deitsch". Obie grupy ciągnęły na południe z brodów na rzece Potomak. Szkoci i Irlandczycy przybyli nieco później, więc zasiedlali tereny bardziej odległe od szlaku, co odróżniało te ziemie od Wirginii i Piedmontu, gdzie osiedlili się głównie przybysze z Anglii.
Dolina Shenandoah była zagłębiem zbożowym Konfederatów w czasie wojny secesyjnej. Toczyły się tu liczne bitwy pomiędzy wojskami Unii i Konfederacji, między innymi kampania w dolinie Shenandoah wiosną 1862 roku.

</doc>
<doc id="1398152" url="https://pl.wikipedia.org/wiki?curid=1398152" title="(8409) Valentaugustus">
(8409) Valentaugustus

(8409) Valentaugustus – planetoida należąca do zewnętrznej części pasa głównego asteroid okrążająca Słońce w ciągu 5 lat i 274 dni w średniej odległości 3,21 au. Została odkryta 28 listopada 1995 roku w "Socorro" przez Roberta Webera. Nazwa planetoidy pochodzi od "Valentina Augustusa Webera" (1867–1940), dziadka odkrywcy. Przed nadaniem nazwy planetoida nosiła oznaczenie tymczasowe (8409) 1995 WB43.

</doc>
<doc id="1398154" url="https://pl.wikipedia.org/wiki?curid=1398154" title="Sykomorowe Rozlewiska">
Sykomorowe Rozlewiska



</doc>
<doc id="1398157" url="https://pl.wikipedia.org/wiki?curid=1398157" title="Masahiro Koishikawa">
Masahiro Koishikawa

 (ur. 1952 w Sendai, zm. 26 sierpnia 2020 tamże) – japoński astronom. Od 1972 roku pracował w obserwatorium astronomicznym w Sendai. W latach 1987–1995 odkrył 19 planetoid.
W uznaniu jego pracy jedną z planetoid nazwano (6097) Koishikawa.

</doc>
<doc id="1398160" url="https://pl.wikipedia.org/wiki?curid=1398160" title="Nadjodan sodu">
Nadjodan sodu

Nadjodan sodu – nieorganiczny związek chemiczny, sól kwasu nadjodowego oraz sodu. Występuje w dwóch odmianach – metanadjodan: NaIO4, sól kwasu metanadjodowego, oraz ortonadjodan: Na5IO6.
Właściwości.
Nadjodan sodu jest ciałem stałym, bezbarwnym lub barwy białej, bez zapachu. Jest rozpuszczalny w wodzie (odmiana "meta": 91 g/l, 20 °C). pH jego wodnych roztworów (odmiana "meta") wynosi 5,2 (50 g/l wody, 20 °C).
Ma właściwości utleniające. Podczas ogrzewania metajodanu rozkłada się on, dając jodan sodu i tlen:
Zastosowanie.
Nadjodany utleniają diole wicynalne (posiadające sąsiadujące grupy hydroksylowe) do aldehydów lub ketonów.
Nadjodan sodu używany jest do utleniania celulozy w celu otrzymania substancji biozgodnej i biodegradowalnej, używanej do wyrobu szwów chirurgicznych.
Reakcja utleniania dioli wicynalnych z wytworzeniem pochodnych aldehydowych pozwala na identyfikację cukrów poprzez znakowanie za pomocą związków markerowych np. biotyny lub znaczników fluorescencyjnych. Utlenianie nadjodanem sodu pozwala również na odróżnienie RNA (jego składnik, ryboza, zawiera sąsiadujące grupy hydroksylowe) od DNA (deoksyryboza nie zawiera sąsiadujących grup -OH).
Toksyczność.
Substancja nie jest toksyczna dla człowieka oraz dla organizmów wodnych. Mimo to przy kontakcie z substancją należy podjąć odpowiednie środki ostrożności:

</doc>
<doc id="1398163" url="https://pl.wikipedia.org/wiki?curid=1398163" title="Rypin (stacja kolejowa)">
Rypin (stacja kolejowa)

Rypin – stacja kolejowa w Rypinie, w powiecie rypińskim, w województwie kujawsko-pomorskim, na linii kolejowej 33 Kutno – Brodnica.
Przez Rypin przechodzi szlak towarowy i osobowy z Brodnicy do Kutna. Linia prowadząca przez Rypin do Sierpca była zbudowana w 1937, choć już wcześniej była tu kolej wąskotorowa.
Ruch pociągów pasażerskich został wstrzymany w roku 2000. W latach 2000-2021 stacja obsługiwała wyłącznie pociągi towarowe. Od 2021 po 21 latach stacja obsługuje także regularne pociągi pasażerskie. 
Od 12 grudnia 2021 na stacji w Rypinie zatrzymuje się pociąg PKP Intercity "Flisak" w relacji Katowice-Gdynia Główna-Katowice (przez Płock, Sierpc, Rypin, Brodnicę, Grudziądz).

</doc>
<doc id="1398165" url="https://pl.wikipedia.org/wiki?curid=1398165" title="Alfa Ursae Minoris">
Alfa Ursae Minoris

Alfa Ursae Minoris ("α UMi", "Polaris") – najjaśniejsza gwiazda w gwiazdozbiorze Małej Niedźwiedzicy, północna Gwiazda Polarna Ziemi. Ma obserwowaną wielkość gwiazdową 2,02, znajduje się około 430 lat świetlnych od Słońca.
Nazwa.
Nazwa własna tej gwiazdy, Polaris, jest skróconą formą nazwy , „Gwiazda Polarna”. Ze względu na wyjątkową pozycję na sferze niebieskiej nazywano ją także wieloma innymi nazwami. Nazwa Cynozura wywodzi się od "Kynosoura", „Psi ogon”; jej etymologia jest niepewna; w XVII i XVIII wieku była określeniem gwiazdy często stosowanym w pracach naukowych. Johann Bayer używał dla określenia Alfa Ursae Minoris włoskiej nazwy "Tramontana", które może wiązać się z widocznością gwiazdy z Półwyspu Apenińskiego ponad Alpami, bądź starożytnym wyobrażeniem „góry niebieskiej” na dalekiej północy. Do znaczenia gwiazdy w astronawigacji nawiązuje m.in. łacińska nazwa . Hieronim ze Strydonu w dziele "Onomasticon" użył w odniesieniu do Maryi określenia , co wiązało się z interpretacją oryginalnego brzmienia jej imienia, Miriam, lecz zostało skojarzone z morzem i najjaśniejszą gwiazdą konstelacji ważnej dla nawigatorów. Nazwę Stella Maris stosowano później w odniesieniu do tej gwiazdy, a matka Jezusa zyskała tytuł „Najświętsza Maria Panna Gwiazda Morza”. Międzynarodowa Unia Astronomiczna w 2016 roku formalnie zatwierdziła użycie nazwy Polaris dla określenia Alfa Ursae Minoris Aa.
Charakterystyka obserwacyjna.
Polaris jest położona najbliżej bieguna niebieskiego spośród widocznych gołym okiem gwiazd. Jest to jasna, lecz wcale nie najjaśniejsza gwiazda nieba; pod względem jasności wizualnej jest dopiero na 48. miejscu. Jej położenie na sferze niebieskiej sprawia, że ma ona niemal stałe położenie, podczas gdy inne gwiazdy widoczne w ciągu nocy wschodzą i zachodzą, lub krążą wokół bieguna (gwiazdy okołobiegunowe). Dzięki temu od wieków była wykorzystywana do znajdowania kierunków świata (jest widoczna zawsze na północy), w astronawigacji, oraz do wyznaczania szerokości geograficznej. Ściśle rzecz biorąc, nie leży ona dokładnie na biegunie i zakreśla wokół niego okręgi o średnicy około 1,5 stopnia. Do końca XXI wieku będzie zbliżała się do bieguna, 24 marca 2100 r. osiągając odległość kątową 27′9″, zanim zacznie się od niego oddalać. Zmiany jej położenia wynikają z precesji osi ziemskiej.
Polaris to gwiazda potrójna. W 1780 roku William Herschel zaobserwował, że Gwiazdę Polarną tworzą dwa składniki. Trzecią gwiazdę wchodzącą w skład tego systemu odkryto w XX wieku na podstawie wpływu grawitacyjnego, jaki wywiera na główną gwiazdę układu, jednak ze względu na bliskość udało się ją dostrzec dopiero w 2005 roku, za pomocą teleskopu Hubble’a (zdjęcie opublikowano w styczniu 2006).
Charakterystyka fizyczna.
Alfa Ursae Minoris Aa (Polaris).
Główny składnik układu, widoczny gołym okiem, to biało-żółty nadolbrzym należący do typu widmowego F. Gwiazda ta ma jasność 2500 razy większą niż jasność Słońca i temperaturę około 6000 kelwinów. Jej promień jest 45 razy większy niż promień Słońca; na podstawie jej jasności i temperatury można obliczyć, że jej masa jest około 6 razy większa od masy Słońca. W jej jądrze ustały reakcje syntezy wodoru w hel i jest ona obecnie gwiazdą zmienną z typu cefeid o amplitudzie zmian jasności 0,03 i okresie 3,97 dnia. Zmiany są wywołane pulsacjami gwiazdy; za obserwowane zmiany odpowiada nie składowa podstawowa, ale pierwszy owerton. Jest to najbliższa i najjaśniejsza z cefeid.
Alfa Ursae Minoris Ab.
Bliski towarzysz nadolbrzyma również jest gwiazdą typu widmowego F (F6), jednak wciąż znajduje się na ciągu głównym (jest to żółto-biały karzeł). Ma obserwowaną wielkość gwiazdową około 9,2, wielkość absolutną 3,6m i masę około 1,26 . Gwiazdy okrążają wspólny środek masy po ekscentrycznych orbitach, w przestrzeni dzieli je odległość zmieniająca się od 6,7 do 27 au (średnio 17 au). Pełny obieg zajmuje im 29,6 roku.
Na podstawie ruchu orbitalnego składników Aa i Ab wyznaczono ich masy na około 4,5 (z dużą niepewnością) i 1,26 M☉.
Alfa Ursae Minoris B.
Alfa Ursae Minoris B to gwiazda ciągu głównego o typie widmowym F3 V, jasności 8,65m, której ruch własny jest zgodny z ruchem nadolbrzyma, co ukazuje że są związane grawitacyjnie. Na niebie jest oddalona o 18,1 sekundy kątowej od Polaris (pomiar z 2013 r.). Obiega ona składniki Aa i Ab w odległości co najmniej 2400 au, jedno okrążenie wspólnego środka masy zajmuje jej co najmniej 42 tysiące lat.
Towarzysze optyczni.
Polaris towarzyszą na niebie jeszcze dwie gwiazdy. Składnik C jest odległy o 38,7 sekundy kątowej od nadolbrzyma, ma obserwowaną wielkość gwiazdową 13,8; składnik D jest oddalony o 82,1″ i ma wielkość 14,3m(pomiary z 2009). Gwiazdy te mają jednak inny ruch własny, a także są starsze niż układ Polaris, na co wskazuje niezarejestrowanie emisji promieniowania rentgenowskiego przez teleskop kosmiczny Chandra. Nie są z nim fizycznie związane.

</doc>
<doc id="1398170" url="https://pl.wikipedia.org/wiki?curid=1398170" title="TARDIS">
TARDIS

TARDIS (Time And Relative Dimension(s) In Space) – fikcyjny statek kosmiczny związany z brytyjskim serialem science-fiction pt. "Doktor Who".
Opis.
TARDIS jest wytworem zaawansowanej technologii pozaziemskiej cywilizacji o nazwie „Władcy Czasu”, do której należy także tytułowa postać serialu, Doktor. Właściwie utrzymywana i pilotowana TARDIS może przenieść jego załogę w dowolne miejsce w dowolnym czasie we wszechświecie. TARDIS-y są o wiele większe wewnątrz niż na zewnątrz (możliwe jest nawet że są nieskończone), a powierzchnia zewnętrzna zmienia się dopasowując do otoczenia dzięki tzw. obwodowi kameleona. TARDIS-y mają również swój własny poziom wrażliwości, a wówczas gdy tego potrzebuje użytkownik, TARDIS może m.in. telepatycznie tłumaczyć języki.
TARDIS-ów nie buduje się, a hoduje, przez co są żywymi organizmami&lt;ref name="Planeta/Pułapka"&gt;&lt;/ref&gt;. Posiadają duszę i serce oraz potrafią się komunikować telepatycznie ze swoim właścicielem. Spojrzenie w serce TARDIS jest niebezpieczne, natomiast wchłonięcie jego wiru czasowego jest śmiertelne zarówno dla ludzi, jak i dla Władców Czasu&lt;ref name="Wilk/Droga"&gt;&lt;/ref&gt;.
W serialu pojawia się w głównej mierze TARDIS Doktora. Urządzenie to jest przestarzałym modelem oznaczone jako „typ 40, model 1”. Obwód kameleona w TARDIS Doktora został uszkodzony podczas jego wizyty w Londynie w 1963 roku, przez co wygląda jak budka policyjna. TARDIS Doktora została przez niego skradziona z jego własnej planety, gdzie była uznawana za starą, została wycofana z użytku i porzucona. Podczas wydarzeń z odcinka "Żona Doktora" świadomość TARDIS zostaje przez niedługi czas umieszczone w ludzkim ciele kobiety, o imieniu Idris, a wówczas ona mówi że długo przed kradzieżą, odeszła z własnej woli. W tym samych odcinkach powtarza często, że to nie on ukradł ją, tylko ona ukradła jego, mimo że także w tym odcinku Idris często zwraca się do Doktora pseudonimem „złodziej”.
TARDIS bardzo często daje wskazówki lub wbrew woli użytkownika przylatuje nie tam, gdzie on chciał. Również w odcinku "Żona Doktora" Idris potwierdza, że bardzo często wysyła Doktora tam, gdzie jest potrzebny, zamiast tego gdzie on chciał się znaleźć.
Przykładem innych TARDIS-ów można zaliczyć TARDIS Mistrza czy Rani. Te wehikuły, w przeciwieństwie do TARDIS Doktora, nie mają uszkodzonego obwodu kameleona.
Najwcześniejszym punktem czasu do jakiego powędrowała TARDIS Doktora był Wielki Wybuch, natomiast najpóźniejszy – do 100 bilionów lat w przyszłość&lt;ref name="Utopia/Dźwięk/Władca"&gt;&lt;/ref&gt;. TARDIS Doktora mogła być świadkiem także m.in. Ostatniej Wielkiej Wojny Czasu, końca Ziemi czy „wyklucia” Księżyca.
TARDIS w kulturze popularnej.
Wygląd i kształt TARDIS w formie niebieskiej budki policyjnej (niegdyś częsty widok na ulicach miast Wielkiej Brytanii), stał się w świadomości widzów motywem mocno związanym z programem. Pierwotnie, za właśnie taki wygląd TARDIS odpowiedzialny był pierwszy scenarzysta serialu – Anthony Coburn. W 1996 roku BBC złożyła wniosek o zastrzeżenie wyglądu niebieskiej budki policyjnej jako znaku towarowego związanego z serialem. Dwa lata później, w 1998 roku, policja metropolitalna wniosła sprzeciw, lecz w 2002 roku biuro patentowe przyznało ostatecznie BBC prawa do znaku towarowego.
Na cześć tego fikcyjnego statku kosmicznego nazwano planetoidę (3325) TARDIS.

</doc>
<doc id="1398171" url="https://pl.wikipedia.org/wiki?curid=1398171" title="T.A.R.D.I.S.">
T.A.R.D.I.S.



</doc>
<doc id="1398177" url="https://pl.wikipedia.org/wiki?curid=1398177" title="Słubin (województwo kujawsko-pomorskie)">
Słubin (województwo kujawsko-pomorskie)

Słubin – osada wsi Nowa Wieś w Polsce położona w województwie kujawsko-pomorskim, w powiecie włocławskim, w gminie Izbica Kujawska.
W latach 1975–1998 osada należała administracyjnie do województwa włocławskiego.

</doc>
<doc id="1398178" url="https://pl.wikipedia.org/wiki?curid=1398178" title="Języki zachodniopapuaskie">
Języki zachodniopapuaskie

Języki zachodniopapuaskie – grupa ok. 25 języków papuaskich używanych w Indonezji, przede wszystkim w prowincjach Papua Zachodnia (na półwyspie Ptasia Głowa) i Moluki Północne (zwłaszcza na wyspie Halmahera). Ich status lingwistyczny nie został w pełni rozstrzygnięty: stanowią albo rodzinę językową (grupę genetyczną), albo zespół niespokrewnionych rodzin, poddanych wzajemnym oddziaływaniom.
Według katalogu Ethnologue na rodzinę zachodniopapuaską składają się: języki północnohalmaherskie, języki zachodniej Ptasiej Głowy oraz języki yapen (z prowincji Papua). Encyklopedia "Krugoswiet" podaje, że łącznie tymi językami posługuje się ok. 300 tys. ludzi, a języki ternate, tobelo i tidore zalicza do grupy najbardziej znaczących języków papuaskich w Indonezji (pod względem liczby użytkowników). W regionie występuje także kilka izolatów i grup o bliżej nieokreślonej przynależności, które również omawia się pod pojęciem języków zachodniopapuaskich (w sensie arealnym). Spekulatywna propozycja z 2005 r. łączy postulowaną rodzinę zachodniopapuaską z szeregiem innych języków indonezyjskiej Papui, lokując je w ramach rozszerzonej wersji tegoż zespołu.
Języki północnohalmaherskie występują poza obszarem Papui Zachodniej – w północnej części Halmahery (Moluki) oraz na okolicznych wyspach: Ternate, Tidore, Makian (zachodni fragment) i Morotai. Dotarły na północne Moluki najprawdopodobniej w wyniku migracji z Nowej Gwinei, przypuszczalnie jeszcze przed napływem języków austronezyjskich. Używane są przez grupę ludności, która jest bardziej pokrewna sąsiednim ludom austronezyjskim aniżeli mieszkańcom Nowej Gwinei, zarówno pod względem kultury, jak i cech fizycznych. Jest to jedyna rodzina językowa poza Melanezją – z wyjątkiem pewnych języków Timoru i okolic – którą podejrzewa się o pokrewieństwo z językami papuaskimi Oceanii.
Dawniej do rodziny zachodniopapuaskiej zaliczano także języki papuaskie Timoru oraz wysp Alor i Pantar w południowej Indonezji. W toku późniejszych badań klasyfikację tę uznano za błędną, a języki timor-alor-pantar zaczęto włączać w ramy rodziny transnowogwinejskiej (co uchodzi za bardziej słuszne). Stwierdzono także istnienie podobieństw słownikowych między językami zachodniopapuaskimi a andamańskimi, jednakże ich związki pozostają bliżej nierozstrzygnięte. Nowsza propozycja łączy języki zachodniopapuaskie z wysuniętymi na wschód językami torricelli.
Wykazują szereg punktów wspólnych w zakresie typologii, zarówno między sobą, jak i w porównaniu z okolicznymi językami austronezyjskimi. Do charakterystycznych cech języków zachodniopapuaskich należą: mało złożona morfologia, rozróżnienie między rodzajem męskim i żeńskim w formach czasowników (3 os. l. poj.), obecność przyimków oraz szyk zdania SVO (podmiot orzeczenie dopełnienie). Wpływy austronezyjskie w typologii języków północnohalmaherskich, pomimo bliskości geograficznej obu rodzin językowych, są słabiej zaznaczone niż w pozostałych językach regionu. W konserwatywnych językach północnej Halmahery występują poimki oraz szyk zdania SOV (podmiot dopełnienie orzeczenie), zgodnie z hipotetyczną specyfiką języka prazachodniopapuaskiego (a ich morfologia jest stosunkowo bogata). Również w języku yawa obowiązuje szyk SOV, przeważający w językach papuaskich. W językach regionu częste są mieszane systemy liczbowe (łączące elementy przynajmniej dwóch systemów: piątkowego oraz dziesiątkowego bądź dwudziestkowego). Złożone systemy klas rzeczowników, będące wyróżnikiem wielu rodzin papuaskich, nie są typowe dla tych języków (choć w niektórych z nich funkcjonują rodzaje gramatyczne).
Języki regionu są w różnym stopniu zagrożone wymarciem. Wszystkie z nich znajdują się pod presją języka narodowego Indonezji i lokalnych języków malajskich, a czasem również innych języków austronezyjskich. Przyczynia się do tego urbanizacja wraz z postępującym wpływem systemu edukacji.
Klasyfikacja.
Podział wewnętrzny podano za Ethnologue (wyd. 22):
Inne:
Historia.
Początki badań lingwistycznych w regionie przypadają na XIX wiek. Języki zachodniopapuaskie stały się tym samym jednymi z najwcześniej poznanych i sklasyfikowanych języków papuaskich. W 1872 roku Robidé van der Aa zwrócił uwagę na „nieindonezyjski” charakter języków północnohalmaherskich ("North Halmahera", NH). Zbieżności strukturalne między językami północnohalmaherskimi a pewnymi językami Nowej Gwinei zauważył Wilhelm Schmidt w 1900 roku, zaliczając te pierwsze do grupy języków papuaskich (pojmowanej w sposób typologiczny). W II poł. XX w. H.K.J. Cowan poczynił obserwacje, które pozwoliły mu powiązać ze sobą szereg papuaskich rodzin Indonezji. Postulował m.in. pokrewieństwo języków NH i języków Ptasiej Głowy (Doberai), odnotowując istotne podobieństwa morfologiczne (w przedrostkach wyrażających podmiot) – które sugerują bliższy związek NH z językami zachodniej Ptasiej Głowy ("West Bird’s Head", WBH) – oraz niewielką liczbę podobieństw słownikowych. W serii artykułów (1957–1965) przedstawił propozycję dużej rodziny (fyli) zachodniopapuaskiej, obejmującej: języki NH, większość języków Ptasiej Głowy (prawie wszystkie poza kebar), później wraz z „grupą wschodnią” (pierwotnie wyłączone języki mantion/sougb i meax/meyah), język yawa z wyspy Yapen (względnie języki yapen), a także część języków półwyspu Bomberai oraz języki timor-alor-pantar (TAP). Cowan nie uwzględnił niepoznanych wówczas języków hatam i borai. Niektórzy inni autorzy, jak S.A. Wurm (1975), stali na stanowisku, że obecność zbieżnych elementów w językach zachodniopapuaskich i TAP (oraz językach andamańskich) należy tłumaczyć wpływem substratu. Jednocześnie A. Capell zasugerował, że w wielu językach Małych Wysp Sundajskich i Moluków zaznaczyły się wpływy nieaustronezyjskiego podłoża językowego.
Pierwotna postać fyli zachodniopapuaskiej – z uwzględnieniem TAP oraz papuaskich języków Bomberai i południowego wybrzeża Ptasiej Głowy ("South Bird’s Head", SBH) – nie przetrwała próby czasu, do czego przyczyniło się kilka czynników: niedoskonałość zastosowanej metody leksykostatystyki, nierozpoznanie niektórych pożyczek austronezyjskich i słaba jakość wykorzystanych danych. Wraz z pojawieniem się nowych danych języki TAP zaczęły być zaliczane do rodziny transnowogwinejskiej (aczkolwiek z ograniczoną dozą pewności). Niemniej zgodnie z propozycją, którą wysunął M. Donohue (2008), mógł istnieć kontakt między przodkami języków zachodniopapuaskich i rodziny TAP. Podobnie C.L. Voorhoeve (1994) nie wyklucza historycznego związku między językami zachodniopapuaskimi a niektórymi transnowogwinejskimi.
W 2005 roku Malcolm Ross zaproponował próbną koncepcję, według której języki zachodniopapuaskie (w tym ujęciu m.in. NH i WBH) miałyby tworzyć jedną z trzech gałęzi rozszerzonej rodziny zachodniopapuaskiej. W skład tej rodziny wchodziłyby też języki yawa (yapen), stanowiące kolejną gałąź, a także języki wschodniej Ptasiej Głowy ("East Bird’s Head", EBH), które to połączono z językami sentani, językiem tause i językiem burmeso. Ewentualnie mogłoby chodzić o trzy odrębne rodziny. Ross oparł tę propozycję na analizie form zaimków. Ethnologue (wyd. 23, 25) uwzględnia języki wschodniej Ptasiej Głowy i sentani ("East Bird’s Head-Sentani") jako samodzielną rodzinę językową, wraz z burmeso, ale z wyłączeniem języka tause. O ile języki yapen zostały zaliczone do zachodniopapuaskich również w pierwotnej wersji propozycji, to C.L. Voorhoeve (1975) umieścił je w rodzinie języków wschodniej zatoki Geelvink ("East Geelvink Bay"), co nie wydaje się słuszne po ponownym przeanalizowaniu materiału słownikowego. Silnie odrębne języki sentani dzielą z WBH i NH pewne niewytłumaczone podobieństwa leksykalne (być może są to wpływy substratu zachodniopapuaskiego bądź ślady kontaktu z ludami Halmahery i Ternate w zamierzchłej przeszłości).
C.L. Voorhoeve (1988) uważa, że języki NH oraz wszystkie języki regionu Ptasiej Głowy (z wyjątkiem języka hatam i języków południowego wybrzeża) są ze sobą spokrewnione. Poza rodziną umiejscawia natomiast język yawa. Dodatkowo w artykule z 1987 r. postuluje pokrewieństwo języków zachodniopapuaskich i bliskich typologicznie języków torricelli (z Papui-Nowej Gwinei). M. Donohue (2008) uznaje języki yapen (yawa), NH i WBH za spokrewnione, określając języki zachodniopapuaskie jako grupę genetyczną. Zdaniem autora ich związek z EBH pozostaje niedostatecznie wykazany. S. Wichmann (2013) próbnie łączy języki WBH z izolatami abun i maybrat, lecz wiele innych grup (w tym NH, EBH i yawa) klasyfikuje poza tak zdefiniowaną rodziną. D.A.L. Flassy (2002) również łączy WBH z abun i maybrat, wyróżniając rodzinę „toror”. Obaj autorzy nie umiejscawiają tu odosobnionego języka mpur (in. kebar/amberbaken). G. Holton, M. Klamer (2018) i W.A. Foley (2018) nie wyrokują jednoznacznie w sprawie istnienia rodziny zachodniopapuaskiej, ale zauważają, że próby łączenia ze sobą przynajmniej niektórych grup zachodniopapuaskich (WBH, NH i yawa) mogą okazać się owocne. 
G. Reesink (1996) uważa rodziny WBH i NH za wyraźnie spokrewnione, ale powątpiewa w jedność genetyczną rodzin i izolatów Ptasiej Głowy (wyróżnia na tym obszarze siedem niezależnych grup językowych: WBH z NH, abun, maybrat, mpur, EBH, hatam, SBH). Nie potwierdza hipotezy łączącej języki zachodniopapuaskie z językami torricelli, gdyż podobieństwa między nimi sprowadzają się do cech typologii, a na poziomie leksyki w ogóle nie występują. W pracy z 1998 r. zebrał dane sugerujące wewnętrzne pokrewieństwo języków zachodniopapuaskich (bez SBH), jednocześnie próbując powiązać języki hatam i borai z EBH. W artykułach z 2004 i 2009 r. rozpatruje języki zachodniopapuaskie jako sieć samodzielnych rodzin i izolatów, lecz nie wyklucza istnienia związku genetycznego między grupami Ptasiej Głowy, a także pokrewieństwa tych rodzin z NH. Autor dochodzi do wniosku, że jeśli grupy zachodniopapuaskie faktycznie wywodzą się od tego samego przodka, to ich względnie niezależny rozwój, wraz z kontaktami z ludnością austronezyjską, zdołał zatrzeć większość faktów, które mogłyby świadczyć o ich wspólnym rodowodzie. Ponadto za czasów historycznych ludność regionu utrzymywała ze sobą stosunki handlowe (zwłaszcza w okresie istnienia sułtanatów Ternate i Tidore), co może wyjaśniać dzisiejsze rozprzestrzenienie wspólnych cech językowych. Biorąc pod uwagę mnogość wspólnych cech arealnych, języki Ptasiej Głowy i NH można określić jako ligę językową ("Sprachbund").
Zaimki osobowe.
Porównanie przedrostków zaimkowych w językach NH (formy z różnych języków) oraz dwóch językach WBH: moi i tehit ():
Ross rekonstruuje następujące zaimki języka prazachodniopapuaskiego:
Formy te występują w głównych grupach zachodniopapuaskich. Język hattam odzwierciedla tylko rdzenie „ja” i „ty”, a amberbaken tylko „ty”, „wy” i „ona”.
Jako że w językach Nowej Gwinei samodzielne formy zaimków są nierzadko zapożyczane, oparcie analizy na formach przedrostków wydaje się bardziej miarodajne dla potrzeb klasyfikacji genetycznej.
W językach regionu często występuje rozróżnienie między inkluzywną a ekskluzywną formą 1. os. lmn., niezupełnie powszechne (choć spotykane) w językach papuaskich. Uważa się, że cecha ta została wprowadzona poprzez kontakt z językami austronezyjskimi. Ross uznaje ją za cechę arealną, niekoniecznie o proweniencji austronezyjskiej. Rozróżnienia tego nie odnotowano w kilku odosobnionych językach Ptasiej Głowy (mpur, abun, maybrat), a w hattam ogranicza się ono do prefiksów.
Słownictwo i semantyka.
Poszczególne rodziny i izolaty zachodniopapuaskie są od siebie silnie odrębne słownikowo (z wyłączeniem małej grupy możliwych wyrazów pokrewnych). Poniżej przedstawiono podstawowe słownictwo języków regionu: dwóch języków WBH (moi i tehit) oraz trzech izolatów (mpur, abun, maybrat): (wybór rozmaitych form z różnych, niekoniecznie spokrewnionych, języków; źródła: , )
Podobieństwa leksykalne między językami NH (galela i pagu) a językami WBH (moi i tehit):
W językach NH zakorzeniło się wiele pożyczek austronezyjskich (sięgających bardzo wczesnego okresu), a w językach Ptasiej Głowy występuje duża liczba zapożyczeń z języka biak i innych języków zatoki Cenderawasih. W językach zachodniopapuaskich (i okolicznych austronezyjskich) zjawiska poznawcze, emocje i uczucia (np. „kochać”, „lubić”, „pamiętać”, „nienawidzić”) są nierzadko wyrażane przy użyciu słów oznaczających części ciała lub narządy, takie jak żołądek. 
Szyk wyrazów i przeczenie.
Dla wielu języków regionu typowy jest szyk zdania SVO, rzadki w językach papuaskich. Dotyczy to języków WBH oraz kilku bliskich geograficznie izolatów (abun, mpur i maybrat). Szyk SVO występuje też w oddalonej rodzinie torricelli. W językach NH podstawowy szyk zdania to często SOV, ale w niektórych językach tej rodziny (ternate-tidore, makian zachodni, sahu, pagu) przybiera on postać SVO, ze względu na wpływ austronezyjski. W języku yawa, a także w wyłączonych stąd rodzinach SBH i TAP, obowiązuje szyk SOV.
Przypuszcza się, że pierwotny szyk zdania – w hipotecznym prajęzyku rodziny – miał postać SOV (co oznaczałoby, że języki NH reprezentują konserwatywny profil typologii). G. Reesink (1998) uważa, że porządek SVO w papuaskich językach Ptasiej Głowy został zapożyczony z języków zatoki Cenderawasih, zastępując SOV, lecz C.L. Voorhoeve (1987) nie wyklucza możliwości, że to w językach NH doszło do zmiany szyku zdania z SVO na SOV (po czym znów pojawił się układ SVO). Sporadyczna obecność szyku SVO w językach papuaskich bywa tłumaczona kontaktem z językami austronezyjskimi. M. Donohue (2005) sugeruje jednak, że języki Ptasiej Głowy przejęły tę cechę ze wcześniejszego substratu językowego. 
We wszystkich językach zachodniopapuaskich przeczenie znajduje się na końcu zdania składowego. W językach NH (pagu) i WBH (moi, tehit) bywa, że następuje ono bezpośrednio po czasowniku. Charakterystyczna forma przeczenia "ba"~"βa"~"wa" występuje także w okolicznych językach austronezyjskich (przypuszczalnie została zapożyczona z źródła zachodniopapuaskiego). Jej użycie zarejestrowano m.in. w językach biak, dusner i wamesa (windesi).
Fonologia.
Wszystkie języki papuaskie ze wschodniej Nusantary mają pięć lub więcej samogłosek.
Języki abun i mpur mają charakter tonalny: mpur ma trzy tony leksykalne, abun zaś trzy. W meyah i sougb występuje akcent toniczny. Wszystkie pozostałe języki półwyspu Ptasia Głowa są pozbawione tonów.
Wśród języków Ptasiej Głowy największy zasób spółgłosek ma abun. Sąsiadujący z nim maybrat dysponuje natomiast najuboższym zasobem spółgłosek w regionie. Duże zasoby spółgłosek występują również w językach północnohalmaherskich (jak np. tobelo, tidore i sahu).

</doc>
<doc id="1398187" url="https://pl.wikipedia.org/wiki?curid=1398187" title="Wypalanki (powiat poznański)">
Wypalanki (powiat poznański)

Wypalanki – osada leśna w Polsce położona w województwie wielkopolskim, w powiecie poznańskim, w gminie Komorniki.
W latach 1975–1998 miejscowość należała administracyjnie do województwa poznańskiego.
Na południe od osady znajdują się masowe mogiły z okresu II wojny światowej, a na zachód - jezioro Konarzewskie.

</doc>
<doc id="1398189" url="https://pl.wikipedia.org/wiki?curid=1398189" title="Z1 (ujednoznacznienie)">
Z1 (ujednoznacznienie)



</doc>
<doc id="1398199" url="https://pl.wikipedia.org/wiki?curid=1398199" title="Autostrada 2 (Izrael)">
Autostrada 2 (Izrael)

Autostrada 2 (hebr.: כביש 2) – autostrada położona na przybrzeżnej równinie nad Morzem Śródziemnym, w Izraelu. Łączy Tel Awiw z Hajfą. Jest ona nazywana "Autostradą Nadmorską" (hebr.: כביש החוף, "Kvish HaHof") lub "Autostradą Hajfa-Tel Awiw" (hebr.: כביש חיפה - תל אביב החדש, "Kvish Hefa-Tel Awiw HaHadash").
Jest to najbardziej zatłoczona autostrada Izraela. Bardzo często występują tutaj korki, zwłaszcza w godzinach szczytu na odcinku pomiędzy Tel Awiwem a Natanją. Korki występują również podczas weekendów i wakacji, gdy wielu Izraelczyków wyjeżdża na odpoczynek na północ kraju.
Historia budowy.
Pierwszy odcinek autostrady Tel Awiw-Hajfa został wybudowany na początku lat 50. XX wieku. Początkowo była to dwujezdniowa droga ze skrzyżowaniami. W latach 60. poszerzono odcinek drogi od Hajfy do Hadery, a w 1965 roku poszerzono odcinek pomiędzy Haderą a Tel Awiwem (powstały wówczas cztery jezdnie).
Gdy w 1969 otworzono ostatni odcinek przy Hajfie, droga ta była pierwszą autostradą w Izraelu. Niestety, długoletnie zaniedbania doprowadziły do pogorszenia się stanu nawierzchni drogi, która częściowo utraciła status autostrady i w wielu miejscach obowiązywały ograniczenia prędkości do 90 km/h. To właśnie dlatego w większości była to droga ekspresowa. W latach 90. przeprowadzono modernizację drogi i obecnie na odcinku od Hajfy do Hadery jest to autostrada, która posiada sześć jezdni.
Przebieg.
Droga ekspresowa nr 2 rozpoczyna się na południowo-wschodnich przedmieściach Tel Awiwu. Na wysokości osiedla Kirjat Szalom i dawnej stacji kolejowej Tel Awiw Południowy (jest już obecnie nieczynna) odłącza się ona w kierunku północno-zachodnim od autostrady nr 20 ("Ajalon Highway"). Jest to dwujezdniowa droga o statusie drogi międzymiastowej, która biegnie przez centrum Tel Awiwu równolegle do autostrady "Ajalon Highway".
Po przejechaniu około 1 km krzyżuje się ona z drogą nr 461, która w tym miejscu przebiega pod autostradą nr 20. Skręcając na drogę nr 461 w kierunku wschodnim można dojechać do węzła drogowego z autostradą nr 1. Po przejechaniu 0,5 km mijamy skrzyżowanie z wyjazdami z autostrady nr 1 położonymi przy moście Gadas. Po następnym 1 km znajduje się skrzyżowanie z ulicą Levinsky. Skręcając na zachód dojedzie się do głównego dworca autobusowego Tel Awiwu, natomiast skręcając na wschód dojedzie się do stacji kolejowej Tel Awiw ha-Hagana. Następne skrzyżowanie jest z ulicą La Guardia, po którym następuje kilka mniejszych skrżowań, by dojechać do dzielnicy Montifiori.
Po minięciu Ministerstwa Transportu, droga rozdziela się, umożliwiając minięcie kolejnych skrzyżowań tunelem Menahema Begina. Jadąc na powierzchni mija się duże skrzyżowanie przy "Azrieli HaShalom Center". Po wyjechaniu z tunelu dojeżdża się do skrzyżowania z drogą nr 481. Następnie po prawej stronie mija się park Volovelski-Karni i dojeżdża się do dworca autobusowego Arlozorov. Po minięciu osiedla Bawli droga przejeżdża nad rzeką Jarkon i mija po prawej stronie Muzeum Izraela. Po przejechaniu przez osiedla Ramat Aviv i Ramat Aviv Gimel wyjeżdża się na przedmieścia Tel Awiwu. Mija się tutaj po lewej stronie zespół różnych uczelni, a po prawej stronie zakłady przemysłowe "Pi Glilot".
Przy węźle drogowym Glilot droga spotyka się z autostradą nr 5 i od tego miejsca posiada status autostrady. Przy węźle drogowym znajduje się olbrzymie centrum rozrywkowe, z licznymi centrami handlowymi, klubami i multipleksem Rav-Hen. Na wysokości kina, po drugiej stronie autostrady, znajduje się pomnik poświęcony pamięci 35 Izraelczyków zamordowanych w tym miejscu 11 marca 1978 przez palestyńskiego terrorystę z Organizacji Wyzwolenia Palestyny.
Po przejechaniu 2 km dojeżdża się do przedmieść Herclijji. Z lewego pasa znajduje się tutaj zjazd do mariny. Natomiast jadąc pasem prawym, aby zjechać do mariny trzeba jechać jeszcze 1 km, aby zjechać na węźle drogowym z drogą nr 541. Po lewej stronie drogi jest tutaj duża strefa przemysłowa. Po przejechaniu kolejnych 2 km dojeżdża się do węzła drogowego położonego w centrum Herclijji. Jest tutaj zjazd do miasteczka Kefar Szemarjahu, które następnie mija się po prawej stronie drogi. Po następnych 2 km jest zjazd do położonego na prawo moszawu Riszpon. Po kolejnych 2 km jest zjazd do położonych na lewo od drogi kibucu Szefajim i wioski Arsuf. Z tego miejsca można również dojechać do moszawu Riszpon. W odległości 2 km jest następny zjazd, tym razem do położonego na lewo od drogi kibucu Ga’asz. Można stąd dojechać także do kibucu Jakum, do którego za 2 km jest bezpośredni zjazd z autostrady (jednak tylko z pasa prawego). Po kolejnych 3 km jest zjazd z prawego pasa do moszawu Udim. Po lewej stronie mija się tutaj osiedle Ramat Poleg w Netanji.
Kolejnym ważnym punktem na autostradzie jest węzeł drogowy z drogą nr 553. Można tu zjechać do położonych na lewo od drogi osiedli Netanji (Ramat Poleg i Kiriat Nordau), oraz do położonych na prawo moszawów Kefar Netter i Bet Jehoszua. Przy węźle drogowym znajduje się strefa przemysłowa Netanji z licznymi zakładami przemysłowymi, ośrodkami naukowo-doświadczalnymi i centrum handlowym. Po przejechaniu 2 km jest drugi węzeł drogowy przy strefie przemysłowej. Jest to jednocześnie skrzyżowanie z drogą nr 5611. Można tędy dojechać do położonego na prawo miasteczka Ewen Jehuda. Następnie przejeżdża się pod wiaduktem Ha-Ashdud, którym przebiega droga łącząca osiedla Netanji: Ramat Hen i Ben Tsijon z Kiryat Rabin i Ne'ot Ganim. Najważniejszym węzłem komunikacyjnym w Netanji jest jednak rozległy węzeł drogowy autostrady nr 2 z drogą ekspresową nr 57. Na lewo od tego miejsca znajduje się centrum Netanji, natomiast na prawo jest strefa przemysłowa i duże centrum handlowe. Można tędy także zjechać do położonego na prawo moszawu Bet Jicchak-Sza’ar Chefer.
Po wyjechaniu z Netanji mija się położony na lewo moszaw Awichajil i przejeżdża się pod wiaduktem, którym przebiega lokalna droga łącząca moszaw Awichajil z położonymi na wschodzie moszawami Bet Jicchak, Kefar Jedidja i Hadar Am. Za wiaduktem autostrada lekko wykręca w kierunku północno-zachodnim i dojeżdża do węzła drogowego z drogą nr 5710. Można tutaj zjechać do położonego na lewo moszawu Chawaccelet ha-Szaron i wioski Cuki Jam oraz do położonych na prawo od autostrady wioski Bat Chen oraz moszawów Giwat Szappira i Bitan Aharon. Po przejechaniu 3 km znajduje się węzeł drogowy z drogą nr 5720. Można tutaj zjechać do położonego na lewo moszawu Bet Jannaj oraz położonych na prawo wioski Chofit oraz moszawów Kefar Witkin i Bet Cherut. Autostrada biegnie dalej na północ tuż przy wybrzeżu Morza Śródziemnego. Za rzeką autostrada wykręca w kierunku północno-wschodnim i mija położony na wybrzeżu moszaw Michmoret. Po kolejnych 2 km dojeżdża się do położonego na prawo lasu Hadera, natomiast po lewej stronie rozpoczynają się pierwsze nadmorskie osiedla Hadery: Eli Cohen, Giwat Olga i Kidmat Yam. Następnie dojeżdża się do węzła drogowego, w którym istnieje możliwość zjazdu do centrum Hadery. Przy wyjeździe z Hadery mija się położone po prawej stronie autostrady "Centrum Medyczne Hillel Yaffe". Następnie przejeżdża się mostem nad rzeką Hadera i dojeżdża do węzła drogowego z drogą ekspresową nr 65. Można tu zjechać do elektrowni i Portu Hadera, a także do kibucu Sedot Jam i wioski Cezarea.
Od tego miejsca autostrada wykręca łagodnie na północny wschód i mija łukiem po lewej stronie Cezareę i położony przy niej kompleks pól golfowych. Po prawej stronie mijane jest miasto Or Akiwa, nie ma jednak tutaj bezpośredniego zjazdu z autostrady. Trwają przygotowawcze prace budowlane do budowy nowego węzła drogowego w tym miejscu. Następnie autostrada kieruje się na północ mijając kolejno: moszaw Bet Chananja (po prawej), miejscowość Dżisr az-Zarka (po lewej), dwa mosty na rzekach Ada i Tanninim, oraz kibuc Ma’agan Micha’el (po lewej). Po czym autostrada przejeżdża wiaduktem nad linią kolejową Rakewet Jisra’el i dociera do węzła drogowego z drogą ekspresową nr 70. Można tą drogą zjechać do miasta Zichron Ja’akow i miasteczko Furajdis. Przez kolejne 15 km autostrada mija kolejno: moszaw Dor i kibuc Nachszolim (po lewej), moszaw En Ajjala (po prawej), moszaw Ha-Bonim (po lewej), moszawy Cerufa i Gewa Karmel oraz kibuc En Karmel (po prawej), a także kibuc Newe Jam (po lewej). Następnie mija łukiem wioskę Atlit i dojeżdża do węzła drogowego z drogami nr 721 i nr 7110. Po czym autostrada łagodnie wykręca w kierunku północno-zachodnim i dalej biegnie przy samej nadbrzeżnej plaży na północ, mijając kolejno przez 9 km: moszaw Megadim, kibuc Ha-Choterim i strefę przemysłową przy mieście Tirat Karmel. Po jej minięciu dociera do południowych przedmieść Hajfy i węzła drogowego z drogą ekspresową nr 4. Autostrada nr 2 w tym miejscu kończy swój bieg.
Plany rozbudowy.
Istnieją plany dalszej rozbudowy i modernizacji autostrady. Między innymi w styczniu 2007 rozpoczęto budowę tunelu pod górą Karmel, tak aby ominąć zatłoczone centrum Hajfy.

</doc>
<doc id="1398203" url="https://pl.wikipedia.org/wiki?curid=1398203" title="Literał znakowy">
Literał znakowy

Literał znakowy – literał reprezentujący w kodzie źródłowym konkretną wartość typu znakowego.
Reprezentacja literału znakowego.
Literał znakowy to określona jednostka leksykalna danego języka programowania, która reprezentuje wartość wybraną z dostępnego zestawu znaków. To jakie literały znakowe mogą zostać użyte, a więc jaki jest dostępny zestaw znaków, zależy od systemu komputerowego i ustawień w nim zawartych. Przykładowymi zestawami znaków są ASCII, EBCDIC. Obecnie we współczesnych systemach dostępne są różne zestawy (np. Unicode) zawierające m.in. znaki narodowe i różne symbole, np. matematyczne.
Literał znakowy może być zapisany w kodzie źródłowym:
Literał znakowy a inne literały.
W danym języku programowania zwykle obok literału znakowego występuje literał łańcuchowy, przy czym składnia różnych języków jest tak skonstruowana, że:
W tym drugim przypadku interpretacja, czy dana jednostka leksykalna jest literałem znakowym czy łańcuchowym, zależy od kontekstu, w którym dany literał został zapisany i nie da się rozróżnić literału znakowego od jednoznakowego literału łańcuchowego na podstawie samego zapisu literału. Np. w języku Pascal, w instrukcji przypisania x:='a'; to czy literał 'a' jest literałem znakowym czy łańcuchowym wynika z kontekstu – w tym przypadku typu zmiennej x (np. w Turbo Pascalu, jeżeli zmienna x jest typu znakowego to literał 'a' jest literałem znakowym zajmującym 1 bajt; jeżeli x jest typu string to literał 'a' reprezentuje łańcuch zapisany jako: 1 bajt długość łańcucha równa 1 i znak łańcucha – drugi bajt).
Literały znakowe mogą być:

</doc>
<doc id="1398206" url="https://pl.wikipedia.org/wiki?curid=1398206" title="Symfonia &quot;Reformacja&quot; (Mendelssohn)">
Symfonia &quot;Reformacja&quot; (Mendelssohn)



</doc>
<doc id="1398208" url="https://pl.wikipedia.org/wiki?curid=1398208" title="Poczta (ujednoznacznienie)">
Poczta (ujednoznacznienie)



</doc>
<doc id="1398209" url="https://pl.wikipedia.org/wiki?curid=1398209" title="Literał pusty">
Literał pusty

Literał pusty – literał zapisany zgodnie z zasadami składni określonego języka programowania, reprezentujący w kodzie źródłowym wartość nieokreśloną, wartość pustą, wskazanie puste, nie określającą żadnego adresu.
Stosowanie.
Literał pusty stosowany jest często do kontroli, czy dana zmienna wskaźnikowa ma przypisane wskazanie jakiegoś obiektu, lub do nadawania takiej zmiennej wskazania pustego. W programowaniu obiektowym z semantyką referencyjną (ang. "reference semantic") kontrola dotyczy istnienia instancji klasy przypisanej do danej zmiennej obiektowej.
Języki programowania.
W różnych językach funkcję literału pustego pełnią różne jednostki leksykalne (niekoniecznie literały):
Przykład.
Przykład zastosowania literału pustego do badania istnienia określonej instancji klasy, w języku Visual Basic:
' VISUAL BASIC
Dim Ob As Object
' instrukcje
If Ob Is Nothing Then
 ' instrukcje wykonywane, gdy obiekt
 ' Ob nie został utworzony
Else
 ' instrukcje wykonywane, gdy obiekt
 ' Ob istnieje
End If

</doc>
<doc id="1398216" url="https://pl.wikipedia.org/wiki?curid=1398216" title="The Economic Interpretation of the Constitution of the United States">
The Economic Interpretation of the Constitution of the United States



</doc>
<doc id="1398218" url="https://pl.wikipedia.org/wiki?curid=1398218" title="Dźwięki muzyki (film)">
Dźwięki muzyki (film)

Dźwięki muzyki (ang. "The Sound of Music") – amerykański film muzyczny w reżyserii Roberta Wise’a. Obraz nagrodzony Oscarem dla najlepszego filmu roku oraz Złotym Globem dla Najlepszego filmu komediowego lub musicalu. Filmowa adaptacja broadwayowskiego musicalu "Dźwięki muzyki" autorstwa Richarda Rodgersa i Oscara Hammersteina II oraz autobiografii arystokratki Marii von Trapp.
Fabuła.
Salzburg w Austrii, rok 1938, ostatnie szczęśliwe dni lat trzydziestych. Maria jest młodą i bardzo sympatyczną dziewczyną, która od dziecka chciała zostać zakonnicą. Już jako mała dziewczynka zakradała się do klasztoru i zaglądała do ogrodu matki przełożonej. Z tego też powodu, gdy tylko dorosła, wstąpiła do klasztoru jako nowicjuszka. Szybko jednak okazało się, że jej buntowniczy charakter nie jest w stanie wytrzymać twardych warunków życia w klasztorze. Maria po kolei łamie wszystkie zakazy: wybiega w góry i śpiewa, spóźnia się na każde spotkanie (poza posiłkami), nosi loki i często się śmieje, a do tego jest gadatliwa. Właśnie wybiega w góry by pośpiewać i spóźnia się na modlitwę (piosenka „Sound of Music”). Siostra Berta, znana z surowości, wyraża przed matką przełożoną opinię, że Marię należy wydalić z zakonu. Siostra Margaretta uważa jednak, że należy dać jej jeszcze szansę, albowiem “wełna czarnej owcy jest równie ciepła”. Inne zakonnice, zapytane o zdanie, oznajmiają, że bardzo lubią Marię, ale wszystkie są zgodne co do tego, że nie nadaje się ona do zakonu (piosenka „Maria”). Matka przełożona wzywa więc Marię do siebie i próbuje się od niej dowiedzieć, jaka droga będzie dla niej najlepsza. Dziewczyna właściwie sama nie jest tego pewna – chce być w zakonie, ale jednocześnie pragnie przygód. Matka przełożona zleca jej więc ważne zadanie, mające wskazać dziewczynie jej ścieżkę życia: Maria zostanie guwernantką siedmiorga dzieci owdowiałego kapitana Georga von Trappa, oficera marynarki w stanie spoczynku, mającego ostatnio problemy z utrzymaniem u siebie nauczycielki.
Maria z początku jest przerażona perspektywą opiekowania się siedmiorgiem dzieci, ale szybko odzyskuje pogodę ducha i z radością pędzi na swoje stanowisko, rozmyślając przy tym, jak wspaniałe będzie jej życie („I have confidence”). W domu najpierw bierze lokaja za kapitana, później przed samym kapitanem jest bardzo zmieszana, gdyż “nie wygląda on na wilka morskiego”, a do tego sukienka, którą Maria nosi, zdaniem jej nowego pracodawcy jest brzydka i nie nadaje się do pracy. Kapitan, wytłumaczywszy Marii, jakie jest zadanie (czyli wychowanie dzieci w dyscyplinie wojskowej) wzywa swoje potomstwo gwizdkiem, a następnie każe dziewczynie nauczyć się, jaki sygnał wzywa które dziecko, a także żąda, by ona sama reagowała na takie wezwanie, Maria jednak oburzona oznajmia, że nie jest zwierzęciem i nie będzie biegać na gwizdek. Później następuje poznanie głównej bohaterki z dziećmi kapitana, noszącymi jakże wdzięczne imiona: Liesl (16 lat), Friedrich (14 lat), Louisa (12 lat), Kurt (11 lat), Brigitta (10 lat), Marta (7 lat) i Gretl (5 lat). Dzieci przedstawiają się swojej opiekunce w wyjątkowo wesoły sposób, dają jej także fałszywe rady, jak być guwernantką. Podstępnie też podkładają jej żabę do kieszeni, co Marii niezbyt się spodobało, zwłaszcza że (jak się później dowiedziała) innej swojej opiekunce dzieci podrzuciły kiedyś węża. Przy obiedzie Maria siada na szyszce, którą podłożył Kurt. Następnie dziewczynki płaczą, kiedy Maria wygłosiła krótką mowę o ich szlachetności. Przy stole kapitan dostaje telegram z Wiednia (Liesl, gdy dowiaduje się, kto go przywiózł, szybko opuszcza jadalnię). Ojciec wyjaśnia dzieciom, że wyjeżdża jutro do Wiednia, w odwiedziny do baronowej Elsy von Schraeder, którą ma zamiar tu przywieźć, a wraz z nią uwielbianego przez dzieci swego przyjaciela i kuzyna, Maxa Detweilera. Liesl spotyka się w ogrodzie z Rolfem, młodym siedemnastolatkiem rozwożącym telegramy, w którym od dawna jest zakochana. Chłopak wyraża swoją obawę o Liesl, gdyż jest ona jeszcze bardzo młoda i niewiele wie o życiu, więc postanawia, że on ją wprowadzi w świat („Sixteen, going on seventeen”).
Wieczorem Maria dostaje obiecane przez kapitana materiały na nowe suknie. Dziewczyna chce również prosić pracodawcę o pozwolenie uszycia dzieciom “ubranek do zabawy”. Służąca wyznaje jej, że pan von Trapp kieruje tym domem, jakby dowodził okrętem, a poza tym myśli od dawna o poślubieniu baronowej. Maria jest tym zachwycona: przecież dzieci będą miały nową matkę. W modlitwie więc prosi Boga o możliwość przygotowania dzieci do tego wydarzenia. Modlitwę przerywa jej Liesl, która wróciła ze schadzki przez okno w jej pokoju. Maria po krótkiej rozmowie szybko domyśla się przyczyny tajemniczego zniknięcia nastolatki, ale postanawia zachować ten fakt dla siebie. Każe też, by Liesl się przebrała i przyszła z nią pogadać. Dziewczynie bardzo się podoba nowa guwernantka. Po chwili do pokoju Marii wpada Gretl przerażona burzą, a później cała reszta dzieci, w tym również chłopcy. Maria pociesza ich, ucząc, by za każdym razem, gdy poczują się nieszczęśliwi, myśleli o przyjemnych rzeczach („My favorite things”). Wesołą zabawę przerywa kapitan, wysyłając dzieci do łóżek. Maria prosi go o materiały na “stroje do zabawy”, ale von Trapp nie chce nawet o tym słyszeć. Dziewczyna jednak i tak postawiła na swoim. Pamiętając, że ma dostać nowe zasłony do okien, wpada na genialny pomysł. Następnego dnia kapitan wyjeżdża, zaś Maria zabiera dzieci do miasta, a potem na piknik w góry. Każde z dzieci ma strój do zabawy uszyty ze starych zasłon. Trwa wesoła zabawa. Później Maria, dowiedziawszy się, że dzieci nie znają muzyki i nie umieją śpiewać, uczy ich tego. Jej piosenki bardzo przypadają do gustu młodym von Trappom („Do-Re-Mi”).
Tymczasem kapitan wraca do domu z baronową i Maxem. Cała trójka toczy wesołą rozmowę w samochodzie, prym w niej zaś wiedzie Max. Przyjaciel kapitana ma poważne plany związane z Salzburgiem. Liczy na to, że uda mu się tu odnaleźć jakiś chórek, który mógłby wystawić na najbliższym festiwalu. Po drodze cała trójka widzi grupę dzieci, wspinających się na drzewa. Kapitan nie domyśla się nawet, że to są jego własne dzieci. W domu Max zajada się struclą, zaś von Trapp i baronowa toczą rozmowy o przyszłości. Baronowa ma nadzieję, że została tu wezwana na próbę, która ostatecznie pozwoli jej zostać panią kapitanową. O swoich podejrzeniach zwierza się Maxowi. Tymczasem pojawia się Rolf z depeszą do Maxa. Widząc kapitana salutuje mu “Heil Hitler”, co von Trappowi, jako antyfaszyście, bardzo się nie podoba, więc traktuje on chłopaka ostro. Później zamyśla się nad Austrią, która według niego, odchodzi w niepamięć. Nagle widzi przepływającą po rzece łódkę z Marią i jego dziećmi na pokładzie. Wszyscy oni, na jego widok, przechylają się w łodzi i wpadają do wody – na szczęście ta jest płytka. Kapitan przedstawia dzieciom baronową, a następnie przeprowadza poważną rozmowę z Marią. Dziewczyna jednak, choć przerażona, broni swojego sposobu wychowania dzieci. Dochodzi nawet do ostrej wymiany zdań pomiędzy guwernantką a jej pracodawcą. Maria zarzuca kapitanowi, że odsuwa się on od swoich dzieci. Rezultat rozmowy jest łatwy do przewidzenia: von Trapp każe dziewczynie wynosić się do klasztoru. Nagle słyszy śpiew swoich dzieci, które śpiewają właśnie baronowej, a ta jest tym bardzo zachwycona („Sound of music – reprise”). Kapitan wzruszony tą sceną przypomina sobie dawne czasy i postanawia się zmienić, a następnie przeprasza Marię i prosi, by została u nich.
Następnego dnia dzieci z pomocą Marii wystawiają przed ojcem, baronową i Maxem marionetkowe przedstawienie („The lonely goatherd”). Max wpada na pomysł, by właśnie dzieci von Trappa stworzyły grupę wokalną, którą on wystawi na najbliższym festiwalu, kapitan jednak nie zgadza się na to. Później, na prośbę Marii i dzieci von Trapp śpiewa wzruszającą piosenkę o szarotce („Edelweiss”). Baronowa proponuje, by urządzić bal z okazji jej przybycia. Dzieci są tym zachwycone. Na balu wszyscy dobrze się bawią. Dzieci obserwują przyjęcie z ogrodu, Liesl nawet próbuje tańczyć z niewidzialnym partnerem, którego zastępuje Friedrich. Następnie Kurt, zainteresowany lendlerem (austriackim tańcem ludowym), prosi Marię, by go nauczyła tego tańca. Wesołą lekcję przerywa kapitan, który daje dzieciom prawdziwy popis tańcząc z Marią. Dziewczyna cała się rumieni. Spostrzega to baronowa i zaczyna być zazdrosna. Kiedy już czas spać, dzieci żegnają się z gośćmi w muzyczny sposób, co budzi powszechny podziw („So long, farewell”). Niezadowolony jest jedynie pan Zeller, nazista, który daje kapitanowi wyraźnie do zrozumienia, co myśli o jego poglądach politycznych. Von Trapp jest wściekły i obraża Zellera, który odtąd staje się jego wrogiem. Jednocześnie Max prosi Marię, by towarzyszyła mu przy kolacji. Dziewczyna nie ma jednak odpowiedniej sukni, idzie więc się przebrać. Za nią idzie baronowa, która pod pretekstem pomocy w wyborze sukni mówi do Marii, że kapitan się w niej zakochał, ale nie należy brać tego na poważnie, gdyż miłostki von Trappa trwają bardzo krótko. Dziewczyna zrozpaczona pakuje swoje rzeczy i wraca do klasztoru. Nazajutrz wszyscy są zasmuceni z powodu odejścia Marii. Dzieci nie potrafią już się śmiać, kapitan jest jakiś dziwnie przygnębiony, nawet baronowa czuje drobne wyrzuty sumienia. Dzieci pytają ojca o Marię, a także o to, czy będą mieć nową guwernantkę. Kapitan jednak wyjaśnia im, że teraz będą mieli nową matkę, gdyż postanowił ożenić się z baronową. Dzieci są zasmucone. Nie mają pojęcia, iż baronowa ma zamiar po swoim ślubie wysłać je do szkół z internatem. Cała siódemka młodych von Trappów idzie do klasztoru, by zobaczyć się z Marią. Spotykają siostrę Margarettę, która wyjaśnia im, że Maria jest w odosobnieniu i nie chce nikogo widzieć. Są tym bardzo zrozpaczone, podobnie jak matka przełożona, która kocha Marię jak własną córkę. Wzywa więc dziewczynę do siebie i dowiaduje się jej powodów odejścia od von Trappów. Maria zwierza się jej, że kocha kapitana, ale uważa, że nie ma do tego prawa, gdyż chce służyć Bogu. Matka przełożona tłumaczy jednak swojej podopiecznej, iż miłość do kapitana nie oznacza wcale braku miłości do Boga. Dodaje też, że klasztor to nie jest miejsce, które chroni przed problemami, bo z kłopotami należy się zmierzyć osobiście. Radzi więc Marii wrócić do von Trappów i odnaleźć własną drogę życiową („Climb every mountain”).
W domu von Trappów kapitan wypytuje dzieci, gdzie były całe popołudnie. Dzieci nie chcą się do tego przyznać i mówią, że były w lesie na poziomkach – zebrały ich dużo i zjadły. Kapitan więc oznajmia im, iż w takim razie nie są już głodne i nie muszą jeść obiadu. Liczy, że dzieci z głodu powiedzą prawdę. One jednak trzymają się dzielnie, próbują także śpiewać o swoich ulubionych rzeczach. Nie wychodzi im to jednak, ale nagle słyszą znajomy głos, który śpiewa tę samą piosenkę. Jest to Maria, ostatecznie przekonana do powrotu do domu kapitana („My favorite things – reprise”). Dzieci są uradowane, Maria także, jednak humor znika z jej twarzy, gdy dowiaduje się o zaręczynach kapitana z baronową. Wieczorem narzeczeni rozmawiają ze sobą. Baronowa snuje plany na przyszłość, ale von Trapp oznajmia Elsie, że nie jest wobec niej uczciwy. Baronowa, która w gruncie rzeczy nie była wcale taka zła, żegna się z kapitanem zwracając mu słowo, a do tego również sama pcha go w ręce Marii dając mu do zrozumienia, że dziewczyna go kocha. Kapitan idzie do altany, gdzie spotyka Marię. Oboje rozmawiają przez chwilę. Von Trapp wyznaje ukochanej miłość i oświadcza, że on i baronowa odwołali zaręczyny. Maria nie może uwierzyć w swoje szczęście. Przyznaje się kapitanowi, że również go kocha, następnie oboje się całują („Something good”). Wkrótce też (ku wielkiej radości dzieci i sióstr zakonnych) zakochani biorą ślub („Maria – reprise”).
Niestety, kiedy kapitan i Maria wyjeżdżają w podróż poślubną, zaś Max tworzy z dzieci von Trappa grupę wokalną, w Austrii zostaje wprowadzony Anschluss, kraj jest już przyłączony do faszystowskich Niemiec i władzę w nim przejmują hitlerowcy. Zeller, który teraz jest gauleiterem, szuka kapitana von Trappa. Znajduje tylko jego dzieci szykujące się wraz z Maxem do festiwalu (przedstawienie to ma być dowodem, że w Austrii nic się nie zmieniło). Zeller wypytuje Maxa, gdzie jest kapitan, nie dowiaduje się jednak niczego nowego, poza tym, co sam już wie. Dzieci są zasmucone, przeczuwają zbliżające się niebezpieczeństwo. Max na próżno stara się je pocieszyć. Samopoczucie pogarsza również spotkanie Liesl z ukochanym Rolfem, który teraz jest w Hitlerjugend. Chłopak każe jej, by przekazała ojcu telegram z Berlina. Dzieci wracają do domu, gdzie czeka na nie ojciec i ich nowa mama, Maria. Kapitan jest zły; ktoś zawiesił nad jego domem hitlerowską flagę. W rozmowie z Maxem wyraża swoją złość na nazistów, a także na to, że Max, zamiast tak jak on otwarcie sprzeciwiać się hitlerowcom, woli im się nie narażać i jest wobec nich bardzo uległy. Przy okazji nadal nie zgadza się na publiczny występ swoich dzieci. Liesl jest zasmucona, gdyż podejrzewa, że Rolf już jej nie kocha. Prosi o pomoc Marię, która na szczęście umie ją jeszcze pocieszyć („Sixteen, going on seventeen – reprise”). Później kapitan przyznaje się żonie, że w telegramie, który przekazała mu Liesl, jest wezwanie do Bremerhaven, gdzie ma objąć dowództwo nad okrętem hitlerowskiej marynarki wojennej. Wie, że jeśli odmówi, zginie on i jego rodzina, jeśli się zaś zgodzi, to wówczas będzie pomagał mordercom. Widzi więc tylko jedną możliwość – ucieczkę do Szwajcarii, kraju neutralnego. W nocy cała rodzina von Trappów z Maxem po cichu wyprowadza samochód przed dom. Tam jednak czają się hitlerowcy z Zellerem na czele. Pilnowali oni, by kapitan nie zrobił tego, co właśnie zamierzał zrobić. Zeller ma za zadanie osobiście odwieźć von Trappa do Bremerhaven, ale kapitan wmawia mu, że wybiera się z żoną i dziećmi na festiwal, gdzie razem będą występować. Max ma program przedstawienia, więc ich tłumaczenia zostają przyjęte. Hitlerowcy zatem osobiście odwożą von Trappów na festiwal i pilnują ich z widowni. Przedstawienie jest wspaniałe, grupa wokalna rodziny von Trapp zdobywa uznanie publiczności. Rodzina najpierw śpiewa piosenkę o muzyce („Do-Re-Mi – reprise”), potem o szarotce („Edelweiss – reprise”), a następnie Max tłumaczy publiczności, że długo nie zobaczy ona kapitana, gdyż musi on objąć “nowy posterunek”, proponuje więc na bis jeszcze jedną piosenkę von Trappów. Jest to piosenka pożegnalna – ta sama, którą dzieci śpiewały na balu („So long, farewell – reprise”). Potem następuje wręczenie nagród. Pierwsze miejsce zdobywają von Trappowie, ale okazuje się, że ich nie ma. Korzystając bowiem z okazji, iż nikt na nich nie patrzy, uciekli.
Hitlerowcy ruszają w pościg. Pogoń dociera do klasztoru – tego samego, w którym kiedyś przebywała Maria. Tam, jak słusznie sądzi Zeller, ukrywa się kapitan z rodziną. Na szczęście matka przełożona ukrywa zbiegów tak, że hitlerowcy ich nie znajdują. Ostrzega również, że wszystkie granice zostały zamknięte. Kapitan decyduje się na ucieczkę przez Alpy. Tymczasem żołnierze przetrząsają klasztor. Jest wśród nich Rolf. Słyszy on Liesl, która nie wytrzymała, by nie westchnąć na jego widok. Czai się za posągiem i przyłapuje uciekinierów. Kapitan próbuje go przekonać, by uciekał z nimi nim będzie za późno, chłopak jest już jednak duszą oddany hitlerowcom. Nie potrafi co prawda zastrzelić kapitana, ale alarmuje swoich przełożonych. Von Trappowie muszą uciekać autem. Faszyści nie mogą ich jednak ścigać, gdyż dwie zakonnice (siostra Berta i siostra Margaretta) wyjmują z silników ich samochodów kilka niezbędnych części. Kapitan z dziećmi i Marią przekracza w Alpach austriacką granicę i cała rodzina rusza spokojnie w stronę neutralnej Szwajcarii („Climb every mountain – reprise”).
Obsada.
i inni

</doc>
<doc id="1398219" url="https://pl.wikipedia.org/wiki?curid=1398219" title="Melbourne Hakoah">
Melbourne Hakoah

Melbourne Hakoah – nieistniejący już australijski klub piłkarski z siedzibą w Melbourne. Klub został założony w 1927 roku i w ciągu pierwszej dekady stał się jednym z czołowych klubów w Victorian Premier League. W roku 1983 klub został rozwiązany.

</doc>
<doc id="1398223" url="https://pl.wikipedia.org/wiki?curid=1398223" title="Czarna Białostocka (stacja kolejowa)">
Czarna Białostocka (stacja kolejowa)

Czarna Białostocka – stacja kolejowa w Czarnej Białostockiej, w województwie podlaskim, w Polsce. Znajduje się tu 1 peron.
W roku 2017 stacja obsługiwała 50–99 pasażerów na dobę.

</doc>
<doc id="1398224" url="https://pl.wikipedia.org/wiki?curid=1398224" title="Teresa Landy">
Teresa Landy

Teresa Landy, ps. Silvester, tl, Quidam, Piotr Szary (ur. 23 września 1894 w Warszawie, zm. 5 stycznia 1972 w Laskach) – krytyczka literacka, animatorka życia kulturalnego, filozofka, myślicielka katolicka, tłumaczka, franciszkanka.
Życiorys.
Przed wstąpieniem do zakonu.
Urodziła się w Warszawie jako Zofia Landy. Była krewną Michała Landego. Skończyła w 1911 roku prywatną szkołę dla dziewcząt, prowadzoną przez Jadwigę Kowalczykównę i Jadwigę Jawurkównę. W latach 1913–1916 była słuchaczką filozofii na paryskiej Sorbonie. Poznała tam Raissę i Jacques’a Maritainów. Po powrocie do Polski pracowała jako nauczycielka w gimnazjach w Warszawie i Pułtusku. Była też domową nauczycielką młodszych sióstr koleżanki ze Szkoły na Wiejskiej, Zofii Sokołowskiej. W domu Sokołowskich prowadziła wielogodzinne rozmowy z filozofem, księdzem Władysławem Korniłowiczem (zob. młodość Zofii Sokołowskiej). Prawdopodobnie pod wpływem tych rozmów przyjęła chrzest w 1917 roku.
Uczestniczyła w debatach młodej inteligencji o różnej przynależności wyznaniowej, prowadzonych m.in. w „Kółku” księdza Korniłowicza.
Życie w zakonie.
W 1928 roku wstąpiła do Zgromadzenia ss. Franciszkanek Służebnic Krzyża w Laskach (śluby wieczyste złożyła 15 sierpnia 1936).
Niemal przez całe życie była związana z Zakładem dla Niewidomych w Laskach. W latach 1926–1939 kierowała szkołą dla niewidomych.
Była bliską współpracowniczką matki Elżbiety Czackiej (zob. historia Towarzystwa Opieki nad Ociemniałymi). Razem z nią opracowała polski alfabet Braille’a (tzw. skróty brailowskie). Przez kilka lat była mistrzynią nowicjatu w Laskach. Podczas okupacji hitlerowskiej, ze względu na żydowskie pochodzenie, ukrywała się w domach Zgromadzenia w Żułowie i Kozłówce na Lubelszczyźnie.
Prowadziła wykłady z filozofii św. Tomasza dla środowisk akademickich. Zmarła w Laskach po długiej chorobie.
Teresa Landy jako krytyk literacki.
W latach 1934–1939 była członkiem redakcji pisma „Verbum”. Na jego łamach ogłaszała artykuły i recenzje.
W polskiej krytyce reprezentowała nurt personalistyczny, który nawiązywał do osiągnięć neotomizmu. Landy pozostawała pod silnym wpływem św. Tomasza, Jacques’a Maritaina i późnych pism Stanisława Brzozowskiego.
Była autorką szkiców i recenzji poświęconych literaturze polskiej (m.in. Dąbrowskiej, Nałkowskiej, Gombrowiczowi) i francuskiej (m.in. Bernanosowi, de Saint-Exupéry’emu, Malraux).
Po wojnie jej artykuły ukazywały się rzadko. Publikowała na łamach „Tygodnika Powszechnego”.
Odznaczenia, nagrody i wyróżnienia.
W 1938 roku otrzymała Brązowy Krzyż Zasługi za dokonania na polu pedagogicznym.

</doc>
<doc id="1398225" url="https://pl.wikipedia.org/wiki?curid=1398225" title="Dorcatragus megalotis">
Dorcatragus megalotis



</doc>
<doc id="1398226" url="https://pl.wikipedia.org/wiki?curid=1398226" title="Ourebia ourebi">
Ourebia ourebi



</doc>
<doc id="1398227" url="https://pl.wikipedia.org/wiki?curid=1398227" title="Port lotniczy Omsk">
Port lotniczy Omsk

Port lotniczy Omsk (IATA: OMS, ICAO: UNOO) – port lotniczy położony 5 km na południowy zachód od Omska, w obwodzie omskim, w Rosji.

</doc>
<doc id="1398230" url="https://pl.wikipedia.org/wiki?curid=1398230" title="Along Comes Mary">
Along Comes Mary

Along Comes Mary – piosenka autorstwa Tandyna Almera, oryginalnie nagrana w 1966 roku przez zespół The Association, wydana na ich pierwszym albumie "And Then... Along Comes the Association". Był to pierwszy przebój zespołu; osiągnął siódme miejsce na amerykańskich listach przebojów. Tytuł stanowi aluzję do marihuany.
Piosenka była następnie nagrywana przez innych artystów, m.in. The Manhattan Transfer. W 1999 r. została wydana jako singel zespołu Bloodhound Gang. Piosenka została wykorzystana w filmie "Żółtodzioby". Znalazła się na albumie BHG "Hooray for Boobies". Piosenka została również nagrana przez zespół Circle Jerks.
Piosenka Bloodhound Gang ma długość 4:20. Producentem bezpośrednim był Jimmy Pop i jego firma – Jimmy Franks Recording Company, zaś pośrednim – Geffen Records.
Singiel składa się z trzech mixów tytułowego utworu i wideo.

</doc>
<doc id="1398231" url="https://pl.wikipedia.org/wiki?curid=1398231" title="Ładownica">
Ładownica

Ładownica (starop. "patrontasz") – pojemnik służący do przenoszenia i dogodnego dobywania amunicji lub magazynków z amunicją, stanowiący element wyposażenia indywidualnego (np. żołnierza).
Ładownica może mieć formę torby noszonej przez ramię, bądź szeregu pojemników (wykonanych ze skóry, tkaniny lub tworzywa sztucznego) troczonych do pasa, szelek bądź innych elementów wyposażenia.
Historia.
Pojawienie się ładownic miało związek z upowszechnieniem się w XVII-XVIII wieku nowego systemu ładowania broni ręcznej opartego na patronach (papierowych tulejach zawierających ładunek prochu i pocisk), do których przenoszenia konieczny stał się chroniący przed wilgocią pojemnik. Jednocześnie zastąpiły one używane dawniej bandoliery (skórzane pasy z podwieszanymi drewnianymi tulejami z porcjami samego prochu). Początkowo ten rodzaj wyposażenia nazywano "patrontaszem" (w piechocie) a "ładownicą" w kawalerii. Z czasem jednak określenie „patrontasz” zostało całkowicie wyparte na rzecz „ładownicy”.
Pierwotnie ładownice były torbami lub pudełkami (niekiedy bogato zdobionymi) noszonymi na pasku przez ramię, w których umieszczano patrony. Wnętrze ładownicy posiadało wkładkę z drewna (zwykle liściastego), wyposażoną w otwory lub przegródki stanowiące gniazda dla patronów jednocześnie chroniąc je przed uszkodzeniem i wilgocią. Wkładka mogła zawierać również miejsce na dodatkowe akcesoria jak np. skałki, klucze do broni czy grajcar.
Wraz z upowszechnieniem się amunicji zespolonej w połowie XIX w. ładownica przybrała formę niewielkiego pojemnika (bądź zespołu pojemników) troczonych do pasa na biodrach, w których umieszczano zapas naboi (od lat 80 XIX w. spinanych dodatkowo w ładowniki lub łódki). W XX w. w związku z pojawieniem się indywidualnej broni samopowtarzalnej oraz automatycznej zasilanej z magazynków wymiennych, dostosowano do nich również ładownice, tak aby można było w nich przenosić amunicję umieszczoną już w zapasowych magazynkach. Współcześnie wojskowe ładownice wykonuje się najczęściej z tkanin syntetycznych (które zastąpiły ładownice parciane i skórzane).

</doc>
<doc id="1398233" url="https://pl.wikipedia.org/wiki?curid=1398233" title="Aerogal">
Aerogal

Aerogal - ekwadorska linia lotnicza z siedzibą w Quito.

</doc>
<doc id="1398238" url="https://pl.wikipedia.org/wiki?curid=1398238" title="Pontinha (stacja metra)">
Pontinha (stacja metra)

Pontiha – stacja metra w Lizbonie, na linii Azul. Została otwarta w dniu 18 października 1997 roku razem ze stacją Carnide w ramach rozbudowy tej linii do strefy Pontinha.
Stacja ta znajduje się na "Estrada Militar à Pontinha", na skrzyżowaniu z "Estrada da Correia", obsługując dworzec autobusowy, który znajduje się w tej strefie. Projekt architektoniczny jest autorstwem Any Nascimento i malarza Luisa Jacinto. Podobnie jak najnowsze stacje metra w Lizbonie, jest przystosowana do obsługi pasażerów niepełnosprawnych.

</doc>
<doc id="1398239" url="https://pl.wikipedia.org/wiki?curid=1398239" title="Nigel Stepney">
Nigel Stepney

Nigel Stepney (ur. 14 listopada 1958 w Ufton, zm. 2 maja 2014 w Kent) – brytyjski mechanik Formuły 1, który pracował dla Ferrari w latach 1996–2007.
Życiorys.
Formuła 1.
Stepney rozpoczął karierę mechanika w Formule 1 w roku 1977 w teamie Shadow. W roku 1979 przeszedł do Lotusa, a w 1989 – do Benettona. W 1991 roku pracował dla zespołu Piquet Racing w Formule 3000.
Ferrari.
Do Ferrari przeszedł wraz z Michaelem Schumacherem, Rorym Byrnem i Rossem Brawnem, gdy ci przechodzili z Benettona do Ferrari.
W Grand Prix Hiszpanii w sezonie 2000, po wyjeździe z pit stopu Michael Schumacher przejechał przypadkowo po nodze Stepneya, przez co szef mechaników Ferrari miał złamaną stopę.
Afera szpiegowska.
W 2007 roku na jaw wyszła afera szpiegowska – udostępniał on własność intelektualną Mike’owi Coughlanowi, jednemu z szefów McLarena. Gdy zespół Ferrari dowiedział się o tym, 3 lipca zwolnił go. W wyniku afery zespół Mclaren musiał zapłacić 100 milionów dolarów grzywny; FIA odebrała mu także wszystkie punkty w klasyfikacji konstruktorów w sezonie 2007, kierowcom McLarena natomiast tych punktów nie odebrano.
Po Formule 1.
22 stycznia 2008 ogłoszono, że Stepneya zatrudniła firma Gigawave, producent kamer używanych na pokładach samochodów w wyścigach samochodowych (firma ta ma także swój zespół w serii FIA GT) jako Dyrektora Technologii Wyścigowych.
7 marca 2008 FIA odradziła jakimkolwiek zespołom Formuły 1 zatrudnianie Stepneya.
Zginął w wypadku samochodowym w 2014 roku.

</doc>
<doc id="1398241" url="https://pl.wikipedia.org/wiki?curid=1398241" title="De Havilland Canada DHC-6 Twin Otter">
De Havilland Canada DHC-6 Twin Otter

de Havilland Canada DHC-6 Twin Otter – kanadyjski dwusilnikowy samolot wielozadaniowy krótkiego startu i lądowania o napędzie turbośmigłowym, produkowany w latach 1965–1988 przez przedsiębiorstwo de Havilland Canada i ponownie od 2008 roku przez spółkę Viking Air. Samolot przeznaczony jest do transportu do 20 pasażerów i/lub ładunku, przystosowany jest do operowania na nieutwardzonych lądowiskach, może być wyposażony w podwozie kołowe, płozy bądź pływaki. Samolot znalazł szerokie zastosowanie zarówno w rolach cywilnych jak i wojskowych. Wykorzystywany był m.in. w spadochroniarstwie i do ewakuacji medycznej.
DHC-6 Twin Otter stanowił rozwinięcie wcześniejszej, jednosilnikowej konstrukcji DHC-3 Otter. Oblot prototypu odbył się 20 maja 1965, wkrótce podjęto produkcję seryjną. Powstały trzy warianty produkcyjne samolotu – seria 100, wyposażona w silniki Pratt &amp; Whitney Canada PT6A-20 o mocy 550 KM, seria 200 (w produkcji od 1968 roku) o wydłużonym dziobie i zwiększonej przestrzeni bagażowej oraz seria 300 (w produkcji od 1969 roku) wyposażona w silniki PT6A-27A o mocy 620 KM. Do zakończenia produkcji w 1988 roku zbudowane zostały 844 egzemplarze samolotu – w tym 6 prototypów, 109 samolotów serii 100, 115 serii 200 oraz 614 serii 300. Produkcja odbywała się w zakładach de Havilland Canada w Downsview, na północy Toronto.
Po zakończeniu produkcji przez de Havilland Canada produkcję części zamiennych podjęło kanadyjskie przedsiębiorstwo Viking Air. W 2006 roku spółka ta nabyła prawa do produkcji samolotu. 1 października 2008 miał miejsce oblot prototypu, a w 2010 roku wznowiona została produkcja seryjna. Samoloty te noszą oznaczenie serii 400, a ich napęd stanowią silniki PT6A-34/35 o mocy 750 KM. Wyprodukowanych zostało co najmniej 125 egzemplarzy tej serii (stan z 2017 roku). Produkcja podzespołów samolotu rozproszona jest po wielu zakładach, z udziałem podwykonawców. Część procesu produkcyjnego ma miejsce w fabryce Viking Air w Victorii, a montaż końcowy odbywa się w Calgary.
Do krajów, w których eksploatowano znaczną liczbę egzemplarzy DHC-6 należały: Norwegia (linie lotnicze Widerøe), Stany Zjednoczone (Rocky Mountain Airways, Alaska Airlines, Wien Air Alaska, Ozark Air Lines, Scenic Airlines), Kanada (Wardair, Pacific Western Airlines, Time Air, Kenn Borek Air), Australia (Ansett, TAA), Meksyk oraz Malediwy. Samoloty wykorzystywane były na Antarktydzie przez British Antarctic Survey oraz na potrzeby amerykańskiego programu badawczego United States Antarctic Program.
W 2015 roku w eksploatacji pozostawało ponad 500 sztuk samolotu, w tym około 430 spośród wyprodukowanych przez de Havilland Canada w latach 1965–1988.

</doc>
<doc id="1398242" url="https://pl.wikipedia.org/wiki?curid=1398242" title="Carnide">
Carnide

Carnide – stacja metra w Lizbonie, na linii Azul. Oddana został do użytku w dniu 18 października 1997 roku w połączeniu ze stacją Pontinha w ramach rozbudowy tej linii do strefy Pontinha.
Stacja znajduje się przy "Av. Marechal Teixeira Rebelo", w pobliżu skrzyżowania z "Rua Guiomar Torrezão", służąc dzielnicy Carnide i umożliwia dostęp do Casa do Artista. Projekt architektoniczny stacji jest autorstwa Sérgio Gomesa i José de Guimarães. Podobnie jak najnowsze stacje metra w Lizbonie, jest przystosowana do obsługi pasażerów niepełnosprawnych.

</doc>
<doc id="1398244" url="https://pl.wikipedia.org/wiki?curid=1398244" title="Screwing You on the Beach at Night">
Screwing You on the Beach at Night

"Screwing You on the Beach at Night" – singel zespołu Bloodhound Gang wydany w formie singla 28 września 2007 roku, zaś dostępny już od 17 lipca 2007 na amerykańskim serwisie iTunes. Po raz pierwszy dystrybutorem singla jest Universal Music Group, zaś drugim producentem jest Jimmy Pop.
Teledysk.
Teledysk jest parodią teledysku Chrisa Isaaka "Wicked Game".

</doc>
<doc id="1398245" url="https://pl.wikipedia.org/wiki?curid=1398245" title="De Havilland Canada DHC-6">
De Havilland Canada DHC-6



</doc>
<doc id="1398246" url="https://pl.wikipedia.org/wiki?curid=1398246" title="DHC-6 Twin Otter">
DHC-6 Twin Otter



</doc>
<doc id="1398247" url="https://pl.wikipedia.org/wiki?curid=1398247" title="DHC-6">
DHC-6



</doc>
<doc id="1398250" url="https://pl.wikipedia.org/wiki?curid=1398250" title="De Havilland Canada DHC-8 Dash 8">
De Havilland Canada DHC-8 Dash 8



</doc>
<doc id="1398252" url="https://pl.wikipedia.org/wiki?curid=1398252" title="Guillermo Martínez (pisarz)">
Guillermo Martínez (pisarz)

Guillermo Martínez (ur. 29 lipca 1962 w Bahía Blanca) – argentyński pisarz i matematyk.
Życiorys.
Uzyskał on doktorat z logiki matematycznej na Uniwersytecie w Buenos Aires, gdzie obecnie wykłada. Po uzyskaniu stopnia w Argentynie, pracował dwa lata w Instytucie Matematycznym w Oksfordzie.
Spośród jego dzieł, najwięcej sukcesów odniosła napisana przez niego powieść "Oksfordzka seria", wydana w 2003, która następnie została wyróżniona nagrodą Premio Planeta Argentina i przetłumaczona na wiele języków. W 2008 roku powieść została zekranizowana w reżyserii Álexa de la Iglesii, a w głównych rolach wystąpili Elijah Wood, John Hurt i Leonor Watling. W 2019 roku jego powieść "Los crímenes de Alicia" została wyróżniona nagrodą Premio Nadal.
Jego teksty regularnie pojawiają się na łamach „La Nación”.

</doc>
<doc id="1398254" url="https://pl.wikipedia.org/wiki?curid=1398254" title="DHC-8 Dash 8">
DHC-8 Dash 8



</doc>
<doc id="1398255" url="https://pl.wikipedia.org/wiki?curid=1398255" title="Patrontasz">
Patrontasz



</doc>
<doc id="1398261" url="https://pl.wikipedia.org/wiki?curid=1398261" title="Twin Otter">
Twin Otter



</doc>
<doc id="1398265" url="https://pl.wikipedia.org/wiki?curid=1398265" title="Friedrich Christoph Pelizaeus">
Friedrich Christoph Pelizaeus



</doc>
<doc id="1398272" url="https://pl.wikipedia.org/wiki?curid=1398272" title="Korntal (stacja kolejowa)">
Korntal (stacja kolejowa)

Korntal – stacja kolejowa w Korntal-Münchingen, w kraju związkowym Badenia-Wirtembergia, w Niemczech. Znajdują się tu 2 perony.

</doc>
<doc id="1398273" url="https://pl.wikipedia.org/wiki?curid=1398273" title="Laura Robson">
Laura Robson

Laura Robson (ur. 21 stycznia 1994 w Melbourne) – brytyjska tenisistka, srebrna medalistka Letnich Igrzysk Olimpijskich 2012 w grze mieszanej, zdobywczyni nagrody WTA w kategorii „Debiut Roku” (2012).
Kariera tenisowa.
Urodzona w Australii, w wieku 18 miesięcy przeniosła się z rodziną do Singapuru, skąd w wieku 6 lat przeprowadziła się na stałe do Wielkiej Brytanii, którą reprezentowała.
Na koncie Robson jako juniorki znajdowały się zwycięstwa w turniejach w Vierumäki, Leeuwarden, dwukrotnie w Bradenton oraz, jako największy sukces w karierze, w turnieju gry pojedynczej dziewcząt podczas Wimbledonu, który wygrała w wieku 14 lat i 166 dni.
Podczas Letnich Igrzysk Olimpijskich 2012 rozgrywanych na trawiastych kortach Wimbledonu zdobyła srebrny medal w rywalizacji mikstowej. Jej partnerem był Andy Murray. W finale ulegli Wiktoryi Azarance i Maksowi Mirnemu 6:2, 3:6, 8–10.
Jej największymi sukcesami w turniejach wielkoszlemowych były czwarte rundy US Open 2012 i Wimbledonu 2013.
We wrześniu 2012 roku osiągnęła jedyny finał turnieju tenisowego zaliczanego do cyklu WTA. Miało to miejsce w chińskim Kantonie, gdzie w finale uległa Hsieh Su-wei. W marcu 2013 roku osiągnęła w Miami pierwszy finał zawodów deblowych. Razem z Lisą Raymond przegrały z Nadieżdą Pietrową i Katariną Srebotnik 1:6, 6:7(2).
W 2017 roku razem z Jocelyn Rae awansowały do spotkania finałowego zawodów deblowych w Nottingham. Przegrały w nim 4:6, 6:4, 4–10 z deblem Monique Adamczak–Storm Sanders.
16 maja 2022 poinformowała o zakończeniu kariery zawodowej.

</doc>
<doc id="1398275" url="https://pl.wikipedia.org/wiki?curid=1398275" title="Kornwestheim (stacja kolejowa)">
Kornwestheim (stacja kolejowa)

Kornwestheim – stacja kolejowa w Kornwestheim, w kraju związkowym Badenia-Wirtembergia, w Niemczech. Znajdują się tu 3 perony.

</doc>
<doc id="1398276" url="https://pl.wikipedia.org/wiki?curid=1398276" title="De Havilland Canada DHC-7 Dash-7">
De Havilland Canada DHC-7 Dash-7

de Havilland Canada DHC-7 Dash-7 – kanadyjski samolot pasażerski krótkiego startu i lądowania, mogący zabrać na pokład do 50 pasażerów. Samolot Dash-7 był produkowany od 1975 do 1988 roku, kiedy to firma De Havilland Canada została wykupiona przez Boeinga.

</doc>
<doc id="1398279" url="https://pl.wikipedia.org/wiki?curid=1398279" title="De Havilland Canada DHC-7">
De Havilland Canada DHC-7



</doc>
<doc id="1398281" url="https://pl.wikipedia.org/wiki?curid=1398281" title="De Havilland Canada DHC-7 Dash 7">
De Havilland Canada DHC-7 Dash 7



</doc>
<doc id="1398282" url="https://pl.wikipedia.org/wiki?curid=1398282" title="DHC-7 Dash-7">
DHC-7 Dash-7



</doc>
<doc id="1398283" url="https://pl.wikipedia.org/wiki?curid=1398283" title="Leinfelden (przystanek kolejowy)">
Leinfelden (przystanek kolejowy)

Leinfelden – przystanek osobowy w Leinfelden-Echterdingen, w kraju związkowym Badenia-Wirtembergia, w Niemczech. Znajdują się tu 2 perony.

</doc>
<doc id="1398284" url="https://pl.wikipedia.org/wiki?curid=1398284" title="DHC-7 Dash 7">
DHC-7 Dash 7



</doc>
<doc id="1398285" url="https://pl.wikipedia.org/wiki?curid=1398285" title="DHC-7">
DHC-7



</doc>
<doc id="1398288" url="https://pl.wikipedia.org/wiki?curid=1398288" title="Leonberg (stacja kolejowa)">
Leonberg (stacja kolejowa)

Leonberg – stacja kolejowa w Leonbergu, w kraju związkowym Badenia-Wirtembergia, w Niemczech. Znajdują się tu 2 perony. Zatrzymują się tu pociągi linii S6 SBahn Stuttgart.

</doc>
<doc id="1398289" url="https://pl.wikipedia.org/wiki?curid=1398289" title="Piotr Buder">
Piotr Buder

Piotr Buder (ur. 29 listopada 1907 w Wilnie, zm. 2 września 1957 w Gdańsku) – plutonowy Wojska Polskiego, obrońca Westerplatte, odznaczony Orderem Virtuti Militari.
Życiorys.
Był synem Henryka i Melanii z Gołtanowiczów.
Służbę wojskową pełnił w 1 pułku piechoty Legionów w Wilnie w latach 1937–1938. Latem 1938 został odkomenderowany do Wojskowej Składnicy Tranzytowej na Westerplatte, dokąd przybył 20 września. Na liście załogi figurował jako trzeci plutonowy zawodowy. Brał udział w obronie placówki jako dowódca wartowni numer 1. Po kapitulacji Westerplatte został wzięty do niewoli niemieckiej i trafił do Stalagu I A (nr jeniecki: 1872), w którym był osadzony do 1945.
Po wojnie na stałe osiadł w Warszawie. Zmarł na zawał serca w Gdańsku, podczas Zjazdu Westerplatczyków w 1957. Został pochowany na Cmentarzu Ofiar Hitleryzmu na gdańskiej Zaspie.
Rodzina.
Był żonaty i miał dwoje dzieci.
Film.
W wyreżyserowanym przez Stanisława Różewicza filmie fabularnym "Westerplatte" (1967) rolę plut. Piotra Budera zagrał Józef Nowak. Natomiast w obrazie "Tajemnica Westerplatte" (2013) w jego postać wcielił się Marcin Krawczyk.

</doc>
<doc id="1398291" url="https://pl.wikipedia.org/wiki?curid=1398291" title="Dash-7">
Dash-7



</doc>
<doc id="1398292" url="https://pl.wikipedia.org/wiki?curid=1398292" title="Telewizja Silesia">
Telewizja Silesia



</doc>
<doc id="1398295" url="https://pl.wikipedia.org/wiki?curid=1398295" title="Lörrach (stacja kolejowa)">
Lörrach (stacja kolejowa)

Lörrach – stacja kolejowa w Lörrach, w kraju związkowym Badenia-Wirtembergia, w Niemczech. Znajdują się tu 3 perony.

</doc>
<doc id="1398298" url="https://pl.wikipedia.org/wiki?curid=1398298" title="Indre (rzeka)">
Indre (rzeka)

Indre – rzeka w centralnej Francji, lewy dopływ Loary, ma 265 km długości. 
Wypływa z departamentu Cher (niedaleko miejscowości Préveranges), płynie na północny zachód; przepływa m.in. przez departamenty Indre i Indre i Loara. Płynie wyłącznie przez obszary rolnicze. Okala zamek w Azay-le-Rideau, nad Indre leży także zamek w Ussé. Z miejscowości leżących nad Indre wymienić można Nohant-Vic, gdzie rezydowała pisarka George Sand.
Uchodzi do Loary w miejscowości Chinon.

</doc>
<doc id="1398299" url="https://pl.wikipedia.org/wiki?curid=1398299" title="Lörrach-Stetten">
Lörrach-Stetten

Lörrach-Stetten – przystanek kolejowy w Lörrach, w kraju związkowym Badenia-Wirtembergia, w Niemczech. Znajdują się tu 2 perony.

</doc>
<doc id="1398303" url="https://pl.wikipedia.org/wiki?curid=1398303" title="Łaska przebóstwiająca">
Łaska przebóstwiająca



</doc>
<doc id="1398307" url="https://pl.wikipedia.org/wiki?curid=1398307" title="Akademia Nauk Stosowanych Stefana Batorego">
Akademia Nauk Stosowanych Stefana Batorego

Akademia Nauk Stosowanych Stefana Batorego – publiczna uczelnia zawodowa utworzona w Skierniewicach na podstawie Rozporządzenia Rady Ministrów z dnia 27 września 2005, jako Państwowa Wyższa Szkoła Zawodowa w Skierniewicach. Rozporządzeniem Ministra Nauki i Szkolnictwa Wyższego z dnia 12 sierpnia 2019 roku, Uczelnia zmieniła nazwę na Państwowa Uczelnia im. Stefana Batorego. Od 1 października 2022 roku Uczelnia funkcjonuje jako Akademia Nauk Stosowanych Stefana Batorego, zgodnie z Rozporządzeniem Ministra Edukacji i Nauki z dnia 14 stycznia 2022.
Szkoła powstała dzięki staraniom władz samorządowych i rządowych. W grupie inicjatywnej utworzenia uczelni znaleźli się m.in. wojewoda łódzki Stefan Krajewski oraz prezydent Skierniewic Ryszard Bogusz.
Kierunki kształcenia.
Aktualnie ANSB oferuje możliwość kształcenia na studiach:

</doc>
<doc id="1398308" url="https://pl.wikipedia.org/wiki?curid=1398308" title="Yonne (rzeka)">
Yonne (rzeka)

Yonne – rzeka w centralnej Francji, lewy dopływ Sekwany, ma 293 km długości. Wypływa z departamentu Nièvre (niedaleko miejscowości Château-Chinon), przepływa przez następujące departamenty:
Uchodzi do Sekwany w miejscowości Montereau-Fault-Yonne.

</doc>
<doc id="1398310" url="https://pl.wikipedia.org/wiki?curid=1398310" title="Ładownica (górnictwo)">
Ładownica (górnictwo)

Ładownica (górnictwo) – pojemnik do bezpiecznego przenoszenia górniczych zapalników elektrycznych. Wymagają dopuszczenia Wyższego Urzędu Górniczego.

</doc>
<doc id="1398312" url="https://pl.wikipedia.org/wiki?curid=1398312" title="Billy Wright">
Billy Wright

William Ambrose Wright (ur. 6 lutego 1924 w Ironbridge, zm. 3 września 1994 w Barnet) – angielski piłkarz, który występował na pozycji obrońcy. Legenda i symbol Wolverhampton Wanderers.
Wolverhampton Wanderers był jedynym klubem w jego karierze. Jego członkiem został w 1934, w pierwszym zespole debiutował w 1939 w wieku 15 lat. Grał w tym klubie także podczas wojny, zanim w 1943 trafił do wojska. Po jej zakończeniu kontynuował karierę w klubie z Wolverhampton (debiut w lidze) i sięgał z nim po trzy mistrzostwa Anglii (jedyne w historii klubu) oraz Puchar Anglii (1949). Łącznie do 1959 rozegrał w najwyższej klasie rozgrywkowej 490 spotkań (13 bramek).
W reprezentacji Anglii zadebiutował w meczu z Irlandią w 1946, ostatni raz zagrał w 1959. Łącznie zagrał w 105 meczach i strzelił 3 bramki - jako pierwszy gracz przekroczył barierę stu oficjalnych spotkań w kadrze. W 1948 po raz pierwszy był kapitanem drużyny, rolę tę pełnił łącznie w 90 spotkaniach. Brał udział w trzech turniejach finałowych piłkarskich mistrzostw świata (1950, 1954, 1958), jednak starty zakończyły się klęską Anglików.
W latach 1962–1966 prowadził Arsenal. Jedna z trybun Molineux Stadium jest nazwana jego imieniem.
Bibliografia.
Statystyki w bazie playerhistory.com

</doc>
<doc id="1398313" url="https://pl.wikipedia.org/wiki?curid=1398313" title="Eufemia mazowiecka">
Eufemia mazowiecka



</doc>
<doc id="1398316" url="https://pl.wikipedia.org/wiki?curid=1398316" title="The Ballad of Chasey Lain">
The Ballad of Chasey Lain

The Ballad of Chasey Lain – utwór Bloodhound Gang wydany na singlu 14 lutego 2000 roku, który ponadto pojawił się na albumie "Hooray for Boobies", wydanym w roku 1999. Melodia piosenki nawiązuje do kompozycji zespołu Depeche Mode „Sea of sin”.

</doc>
<doc id="1398319" url="https://pl.wikipedia.org/wiki?curid=1398319" title="Stefan Ludwik Grodecki">
Stefan Ludwik Grodecki

Stefan Ludwik Grodecki vel Stefan Gnyś (ur. 25 sierpnia 1903 w Niedźwiedziu, zm. 16 sierpnia 1968 w Warszawie) – porucznik Wojska Polskiego, obrońca Westerplatte, odznaczony Orderem Virtuti Militari.
Zarys biografii.
Był synem Jana i Karoliny. Szkołę powszechną ukończył w 1915, egzamin dojrzałości zdał w 1923. Rozpoczął studia na Politechnice Gdańskiej na wydziale budowy maszyn i elektryki, lecz ich nie ukończył, gdyż 14 sierpnia 1929 został powołany do czynnej służby wojskowej w Szkole Podchorążych Lotnictwa w Dęblinie i w 2 pułku lotniczym w Krakowie. We wrześniu 1930 przeniesiono go do rezerwy. Na stopień podporucznika został mianowany ze starszeństwem z 1 stycznia 1932 i 84. lokatą w korpusie oficerów rezerwy aeronautyki.
1 sierpnia 1934 został przyjęty do pracy w Wojskowej Składnicy Tranzytowej na Westerplatte. Sprawował tam nadzór nad urządzeniami technicznymi, dźwigami w basenie portowym, siecią wodociągową i elektryczną. Na stopień porucznika został mianowany ze starszeństwem z 1 stycznia 1936 i 40. lokatą w korpusie oficerów rezerwy aeronautyki. Podczas obrony WST we wrześniu 1939, był adiutantem majora Henryka Sucharskiego. Po kapitulacji Westerplatte trafił do niewoli niemieckiej, którą przebył jako jeniec wojenny w Oflagu II C Woldenberg.
Po oswobodzeniu oflagu powrócił do Polski i do października 1945 pracował na kierowniczym stanowisku w porcie morskim Gdańsk. W latach 1945–1950 był zatrudniony w Centrali Zbytu Produktów Przemysłu Węglowego Gdańsk-Gdynia jako starszy inżynier ruchu, kierownik techniczny portu węglowego, a następnie jego główny inżynier. Od stycznia 1950 do kwietnia 1954 był naczelnym inżynierem ruchu w Zarządzie Portu Gdańsk-Gdynia. W kwietniu 1954 – po reorganizacji przedsiębiorstwa portowego – został przeniesiony do Warszawy na stanowisko głównego mechanika w Ministerstwie Żeglugi-Centralnym Zarządzie Portów.
Był członkiem Związku Polaków (do 1939), Związku Obrońców Westerplatte i ZBoWiD-u. Zmarł 16 sierpnia 1968. Został pochowany na warszawskim Cmentarzu Wojskowym na Powązkach (kwatera B18, rząd 1, grób 8).
Stefan Ludwik Grodecki był żonaty z Joanną z domu Kramarz, z którą miał dwoje dzieci: Jana (ur. 1946) i Barbarę (ur. 1949). Jego rodzonym bratem był ks. prałat Stanisław Grodecki (1906 - 1983), w czasie wojny kapelan 8 pułku ułanów i więzień KL Dachau. Po wojnie proboszcz parafii św. Mikołaja w Krakowie. 
Film.
W wyreżyserowanym przez Stanisława Różewicza filmie fabularnym "Westerplatte" postać por. Stefana Grodeckiego zagrał Mieczysław Milecki. Z kolei w filmie "Tajemnica Westerplatte" w reżyserii Pawła Chochlewa Grodeckiego zagrał Borys Szyc.

</doc>
<doc id="1398320" url="https://pl.wikipedia.org/wiki?curid=1398320" title="Funny Van Dannen">
Funny Van Dannen



</doc>
<doc id="1398321" url="https://pl.wikipedia.org/wiki?curid=1398321" title="Hymn Ido">
Hymn Ido



</doc>
<doc id="1398322" url="https://pl.wikipedia.org/wiki?curid=1398322" title="Thylocephalonyx">
Thylocephalonyx



</doc>
<doc id="1398324" url="https://pl.wikipedia.org/wiki?curid=1398324" title="Simone Bolelli">
Simone Bolelli

Simone Bolelli (ur. 8 października 1985 w Bolonii) – włoski tenisista, zwycięzca Australian Open 2015 w grze podwójnej, reprezentant w Pucharze Davisa, olimpijczyk z Pekinu (2008).
Kariera tenisowa.
Karierę tenisową Bolelli rozpoczął w 2003 roku.
Początkowo startował w turniejach z serii ITF Men’s Circuit i ATP Challenger Tour. Pod koniec kwietnia 2008 roku doszedł do finału rozgrywek rangi ATP World Tour w Monachium, eliminując po drodze m.in. Paula-Henriego Mathieu; mecz o tytuł przegrał z Fernandem Gonzálezem.
W grze podwójnej Włoch wygrał 10 turniejów cyklu ATP Tour z 22 rozegranych finałów. W 2015 roku wspólnie z Fabiem Fogninim odniósł zwycięstwo podczas Australian Open, w meczu mistrzowskim triumfując nad deblem Pierre-Hugues Herbert–Nicolas Mahut 6:4, 6:4.
Od kwietnia 2007 roku Bolelli reprezentuje Włochy w Pucharze Davisa. Do końca 2020 roku rozegrał 36 meczów; w singlu odniósł 7 zwycięstw i 9 porażek, natomiast w deblu ma 13 wygranych pojedynków oraz 7 przegranych.
W 2008 roku zagrał na igrzyskach olimpijskich w Pekinie. Z rywalizacji singlowej odpadł w 1. rundzie pokonany przez Victora Hănescu. Z turnieju deblowego również został wyeliminowany w 1. rundzie, a tworzył parę z Andreasem Seppim.
W rankingu gry pojedynczej Bolelli najwyżej był na 36. miejscu (23 lutego 2009), a w klasyfikacji gry podwójnej na 8. pozycji (17 sierpnia 2015).

</doc>
<doc id="1398325" url="https://pl.wikipedia.org/wiki?curid=1398325" title="Autostrada 3 (Izrael)">
Autostrada 3 (Izrael)

Autostrada 3 (hebr.: כביש 3) – Droga ekspresowa położona w Izraelu. Zaczyna się na skrzyżowaniu z Autostradą 4 na peryferiach miasta Aszkelon, przechodzi przez Kirjat Malachi, i kończy się na skrzyżowaniu z drogą nr 443 w pobliżu Modi’in-Makkabbim-Re’ut.
W przeszłości droga docierała do Ramallah i Jerycho, kończąc się na granicy z Jordanią na rzece Jordan. Jednak Porozumienia z Oslo zawarte w 1993 przeniosły odcinek drogi pomiędzy Ramallah a Jerychem pod kontrolę palestyńską. Ta część dawnej drogi nr 3 została wówczas przemianowana w podrzędne lokalne drogi położone na terenie Autonomii Palestyńskiej.
Przebieg.
Droga nr 3 rozpoczyna się na wschodnich przedmieściach miasta Aszkelon. Na wysokości stacji kolejowej Aszkelon, znajduje się skrzyżowanie drogi ekspresowej nr 4 (Netiw ha-Asara-Kefar Rosz ha-Nikra) z rozpoczynającą się w tym miejscu drogą nr 3, która kieruje się na wschód. Jest to w tym miejscu droga nie posiadająca standardu drogi ekspresowej. Po 0,5 km jest skrzyżowanie z drogą zjazdową do wioski Kefar Silwer, która znajduje się na południe od drogi.
Po przejechaniu 1,5 km znajduje się skrzyżowanie, na którym można zjechać do położonego na północy moszawu Nir Jisra’el i położonych na południu moszawów Hodijja i Berechja. Po następnych 2 km znajduje się skrzyżowanie z drogą nr 232 . Można tutaj zjechać na południe do moszawu Hodijja i do położonej dalej na południu drogi ekspresowej nr 35 (Aszkelon-Hebron).
Przez następne 100 metrów droga ekspresowa nr 3 biegnie razem z drogą nr 232, która następnie odbija w kierunku północnym, kierując się do bazy wojskowej Sił Obronnych Izraela, i do dalej położonego na północ kibucu Niccanim i przebiegającej przy nim drogi ekspresowej nr 4 (Netiw ha-Asara-Kefar Rosz ha-Nikra).
Po przejechaniu 3 km dojeżdża się do skrzyżowania, na którym można zjechać w kierunku północnym do bazy wojskowej Sił Obronnych Izraela, a w kierunku południowym do kibucu Negba. Po następnym 1 km jest skrzyżowanie ze zjazdem do położonego na północy moszawu Massu’ot Jicchak. Po przejechaniu 1 km dojeżdża się do skrzyżowania i położonej przy nim na południu religijnej wioski Merkaz Szappira, w której znajdują się znane uczelnie religijne. Po kolejnym 1 km jest zjazd do położonego na południu kibucu En Curim, a po 1 km skrzyżowanie z prowadzącą na południe drogą nr 3613 . Można tutaj zjechać do moszawu Szafir.
Następnie droga nr 3 przechodzi w drogę dwupasmową i wykręca w kierunku północno-wschodnim. W odległości 2 km znajduje się skrzyżowanie ze zjazdem do położonego na wschodzie moszawu Awigedor. Po dalszych 100 metrach jest kolejne skrzyżowanie ze zjazdem do położonego na północnym zachodzie moszawu Kefar Warburg.
Po przejechaniu około 1 km dojeżdża się do miasta Kirjat Malachi. Pierwsze skrzyżowanie prowadzi do zachodniego przedmieścia mieszkalnego Kirjat Malachi. Po około 500 metrach jest skrzyżowanie ze zjazdem do centrum handlowego położonego przy strefie przemysłowej Be’er Tuvya. Po kolejnych 100 metrach jest skrzyżowanie z drogą nr 3703 , która prowadzi zachodnim obrzeżem Kirjat Malachi do pobliskiego moszawu Be’er Towijja. Następnie droga nr 3 dochodzi do głównego skrzyżowania Kirjat Malachi, na którym można skręcić do położonego na północy centrum miasta, lub do położonej na południu strefy przemysłowej. Po około 300 metrów jest skrzyżowanie ze zjazdem do wschodniej części miasta i drugiej strefy przemysłowej. Przy wyjeździe z Kirjat Malachi znajduje się duże skrzyżowanie z drogą ekspresową nr 40 (Kefar Sawa-Ketura).
Następnie przez 2 km obie drogi ekspresowe nr 3 i nr 40 biegną razem w kierunku północno-wschodnim. Po około 300 metrach jest zjazd do położonego na południowym wschodzie moszawu Arugot i po następnych 700 metrach dojeżdża się do skrzyżowania, na którym można zjechać do położonych na północy moszawów Talme Jechi’el i Kefar Achim, i do położonych na południu wioski Achawa oraz moszawów Arugot i Jinnon. Po przejechaniu 1 km dojeżdża się do moszawu Bene Re’em, przy którym droga ekspresowa nr 40 wykręca na północny zachód, a droga ekspresowa nr 3 wykręca na północny wschód.
Droga ekspresowa nr 3 omija od północy kompleks budynków administracji samorządu regionu Yoav i po 200 metrach dociera do skrzyżowania z drogą nr 383 , którą można dojechać do położonego na południu moszawu Kefar ha-Rif. Następnie, w odległości 1 km znajduje się skrzyżowanie ze zjazdem na północ do moszawu Bene Re’em i kibucu Chafec Chajjim. Po przejechaniu 100 metrów znajduje się kolejne skrzyżowanie ze zjazdem do położonego na południu kibucu Rewadim. Po 1 km jest skrzyżowanie z drogą nr 3933 , która prowadzi na północny zachód do moszawu Bet Chilkijja i kibucu Chafec Chajjim. Po 1 km jest skrzyżowanie ze zjazdem do położonej na północy wioski Jad Binjamin. Około 200 metrów dalej znajduje się węzeł drogowy z autostradą nr 6. Po 0,5 km jest skrzyżowanie, od którego rozpoczyna się autostrada nr 7 (Gedera-Jad Binjamin).
Następnie droga ekspresowa nr 3 wykręca na wschód, wchodzi w obszar Szefeli i po 2 km dociera do skrzyżowania, na którym można zjechać do położonego na północy moszawu Jesodot. Po przejechaniu 0,5 km jest skrzyżowanie ze zjazdem do położonej na południu dużej bazy wojskowej Sił Obronnych Izraela. W jej obrębie jest baza rakietowa Sedot Micha. Po przejechaniu 4,5 km dojeżdża się do skrzyżowania, na którym można zjechać do położonego na południu moszawu Tal Szachar. W odległości 100 metrów jest skrzyżowanie z drogą nr 411, która prowadzi na północ do kibuców Miszmar Dawid i Chulda. Po 2 km dojeżdża się do węzła drogowego z drogą ekspresową nr 44 (Holon-Eszta’ol).
Następnie droga ekspresowa nr 3 wykręca łagodnie w kierunku północno-wschodnim i po 2 km dociera do węzła drogowego, na którym można zjechać do położonego na północy moszawu Bekoa. Po 3 km jest następny węzeł drogowy ze zjazdami do kibucu Nahshon i wioski Newe Szalom. Po kolejnych 2 km jest węzeł drogowy z drogą nr 424 przy Latrun. Droga traci tutaj status drogi ekspresowej i po 1 km dociera do węzła drogowego z autostradą nr 1. Po jej minięciu droga wykręca w kierunku północnym i po 1 km dociera do skrzyżowania, na którym można zjechać do Parku Ayalon (znanego także jako Park Kanada)
W odległości 3 km od tego miejsca jest skrzyżowanie, na którym można zjechać na północ do wioski Nof Ajjalon, kibucu Sza’alwim i miasta Modi’in-Makkabbim-Re’ut. Droga ekspresowa nr 3 wykręca tutaj na wschód i po 2 km dociera do skrzyżowania, na którym można zjechać na południe do moszawu Mewo Choron. Po jego minięciu, droga wykręca na północ i po 2 km dociera do skrzyżowania, na którym można zjechać do położonego na wschodzie arabskiego miasteczka Beit Liqya. Po kolejnych 5 km dociera do skrzyżowania, na którym można zjechać na wschód do arabskiej wioski Beit Sira. W odległości 1 km od tego miejsca jest skrzyżowanie z drogą nr 443, która prowadzi na zachód do miasta Modi’in-Makkabbim-Re’ut i na wschód do arabskiego miasta Ramallah.
Plany budowy.
Izraelskie Ministerstwo Transportu planuje utworzyć z drogi ekspresowej nr 3 najważniejszą trasę komunikacyjną łączącą Południowy z Dystryktem Jerozolimy, z ważnym skrzyżowaniem z autostradą 1 na wysokości Latrun. Obecnie trwają prace modernizacyjne i budowlane związane z przebudową drogi w wielojezdniową trasę szybkiego ruchu. Pomimo to, droga nie spełnia wymagań autostrady, ponieważ nadal jest zbyt wiele skrzyżowań z lokalnymi drogami prowadzącymi do małych okolicznych osiedli.

</doc>
<doc id="1398329" url="https://pl.wikipedia.org/wiki?curid=1398329" title="Indie Francuskie">
Indie Francuskie

Indie Francuskie – zbiorcze określenie byłych francuskich posiadłości kolonialnych na Półwyspie Indyjskim.
Indie Francuskie obejmowały następujące posiadłości kolonialne:
Historia.
Pierwsze próby kolonizacji Indii rozpoczął już Franciszek I Walezjusz. Przez cały następny wiek kolejny francuscy królowie wysyłali ekspedycje do Indii, jednak wszystkie wyprawy kończyły się fiaskiem.
Przełomem było dopiero założenie w 1664 roku Francuskiej Kompanii Wschodnioindyjskiej. Już w 1668 powstała pierwsza francuska faktoria handlowa w Surat. Niedługo potem powstały nowe faktorie w Machilipatnam i Bantam. W 1673 roku Kompania wykupiła z rąk holenderskich Chandernagore na wybrzeżu Bengalu.
W 1720 roku Brytyjczycy zajęli francuskie faktorie w Surat, Machilipatnam i Bantamie. Wraz z ich utratą zaczęły się kłopoty finansowe kompanii. Pomimo to Kompania uzyskała nowe nabytki – Yanaon w 1723, Mahé w 1725 i Karikal w 1749. W tym czasie dochodzi także do kolonizacji Pondicherry.
W 1741 roku Francuska Kompania Wschodnioindyjska rozpoczęła agresywną kampanię przeciw Brytyjczykom w Indiach, polegającą głównie na prowokowaniu wojen między lokalnymi władcami a koloniami brytyjskimi. Sprzymierzeńcy Francuzów ponieśli jednak klęskę, zaś Brytyjczycy w odwecie spalili w 1761 roku Pondicherry, które Francuzi skolonizowali na nowo w 1765.
Po klęsce w walce z Brytyjczykami Francuska Kompania Wschodnioindyjska znajdowała się w całkowitej ruinie. Na mocy traktatu paryskiego w 1769 roku Kompanię rozwiązano, zaś jej posiadłości stały się posiadłościami kolonialnymi korony francuskiej.
Na mocy kongresu wiedeńskiego w 1816 roku Francja uzyskała dawne faktorie handlowe Kompanii Wschodnioindyjskiej: Surat, Machilipatnam i Kozhikode.
25 stycznia 1871 roku wprowadzono jednolitą administrację dla francuskich posiadłości w Indiach.
Po uzyskaniu niepodległości przez Indie, nowe państwo zawarło traktat z Francją, na mocy którego w październiku 1947 Francuzi przekazali Indiom Surat, Machilipatnam i Kozhikode. 2 maja 1950 roku Francuzi przekazali Indiom Chandernagore.
1 października 1954 roku Francuzi opuścili swoje pozostałe posiadłości kolonialne w Indiach, chociaż parlament francuski zatwierdził przekazanie ich Indiom dopiero w 1963 roku.
Gubernatorzy Indii Francuskich.
Komisarze
"Okupacja holenderska 1693-1697"
Gubernatorzy generalni
"okupacja brytyjska 1761-1765"
"okupacja brytyjska 1793-1802"
"okupacja brytyjska 1803-1816"
Komisarze
Indyjscy wysocy komisarze do zarządzania terytorium byłych Indii Francuskich

</doc>
<doc id="1398332" url="https://pl.wikipedia.org/wiki?curid=1398332" title="Preweli">
Preweli

Preweli (gr. "Πρέβελη"), lokalizacja w południowej Krecie. Znajduje się tutaj klasztor Preweli i plaża Preweli.
Klasztor Preweli.
Klasztor został założony w średniowieczu przez możnowładce imieniem Prevelis. Klasztor został założony pod wezwaniem Św. Jana i składał się z dolnego klasztoru ("Káto Préweli") (obecnie ruiny) i górnego klasztoru ("Piso Préweli") (obecnie działającego i udostępnionego zwiedzającym). Klasztor stanowił ważny punkt oporu przeciwko okupacji Tureckiej w XVIII i XIX wieku oraz niemieckiej podczas II wojny światowej. Mnisi pomogli wielu Anglikom, Australijczykom i Nowozelandczykom uciec z wyspy za pomocą łodzi podwodnej do Egiptu.
Plaża Preweli.
Malownicza, piaszczysta plaża z ujściem rzeki Megalopotamos. Dojście do plaży (ok. 20 min) z parkingu położonego powyżej plaży i poniżej klasztoru Preweli. Niegdyś pośród rezerwatu naturalnego lasu palmowego, wypalonego pożarem 22 sierpnia 2010.

</doc>
<doc id="1398333" url="https://pl.wikipedia.org/wiki?curid=1398333" title="Rezerwat przyrody Kózki">
Rezerwat przyrody Kózki

Rezerwat przyrody Kózki – faunistyczny rezerwat przyrody położony w północnej części gminy Sarnaki (woj. mazowieckie), nad rzeką Bug, w Parku Krajobrazowym „Podlaski Przełom Bugu”. Nazwa pochodzi od graniczącej z rezerwatem wsi Kózki.
Rezerwat zajmuje powierzchnię 86,12 ha. Występują tu charakterystyczne murawy piaskowe powstałe na poddanych procesom denudacji, naniesionych przez rzekę wydmach oraz liczne porośnięte roślinnością wodną i szuwarową starorzecza.
Rezerwat ma charakter głównie ornitologiczny. Siedliska ptaków: sieweczki obrożnej, sieweczki rzecznej, dzięciołów, czajki, rybitwy białoczelnej. Zatrzymują się tu ponadto nur czarnoszyi, pliszka żółta podgatunku skandynawskiego oraz świergotek rdzawogardły. W 1985 roku odnotowano tu, ostatnią w Dolinie Bugu, gnieżdżącą się parę kulona.

</doc>
<doc id="1398334" url="https://pl.wikipedia.org/wiki?curid=1398334" title="Auto-Praga Hostivař">
Auto-Praga Hostivař



</doc>
<doc id="1398337" url="https://pl.wikipedia.org/wiki?curid=1398337" title="Mope">
Mope

Mope – singel zespołu Bloodhound Gang, czwarty singel z płyty "Hooray for Boobies" wydany 5 września 2000 roku, nagrany w roku 1999. Piosenka zawiera fragment występu Pac-Mana. Stwór znany z gry Pac-Man występuje pod koniec piosenki w wątku rozmowy z Jimmym i Q'ballem. Stwór jest pod wpływem narkotyków – słychać odgłos zapalania cracku.
W utworze wykorzystano sample z "Rock me Amadeus" Falco, "For Whom the Bell Tolls" Metalliki oraz "Relax" grupy Frankie Goes to Hollywood, a tekst zawiera liczne odniesienia do kultury popularnej.
Lista utworów.
Na płycie zamieszczono również oficjalny teledysk, zawierający fragmenty zapisu koncertu BHG (widoczne podczas refrenu). Singiel zawiera również mini grę komputerową pt. "Tic Tac Toe – Remus Pops Jefferson Game", działającą pod Windows ME, 2000, 98 i XP.

</doc>
<doc id="1398338" url="https://pl.wikipedia.org/wiki?curid=1398338" title="Rezerwat przyrody Zabuże">
Rezerwat przyrody Zabuże

Rezerwat przyrody Zabuże – leśny rezerwat przyrody położony w gminie Sarnaki (woj. mazowieckie), w pobliżu rzeki Bug. Znajduje się pomiędzy miejscowościami Zabuże, Stare Mierzwice i Stare Hołowczyce, na terenie Parku Krajobrazowego „Podlaski Przełom Bugu” oraz obszaru siedliskowego sieci Natura 2000 „Ostoja Nadbużańska” PLH140011. Zajmuje powierzchnię 33,15 ha. Od północy graniczy z rezerwatem „Mierzwice” oraz ze stanowiskiem dokumentacyjnym „Wychodnia głazów Mierzwice”.
Celem ochrony jest zachowanie starodrzewu dębowego pochodzenia naturalnego, występującego w zespole o charakterze grądu, interesujących form geomorfologicznych oraz stanowisk wielu gatunków roślin rzadkich i chronionych, jak też bogatej awifauny.
Krajobraz rezerwatu urozmaicają głębokie wąwozy i głazy narzutowe. Z gatunków objętych ochroną gatunkową występują tu między innymi: orlik pospolity, gnieźnik leśny, tajęża jednostronna, pluskwica europejska, pomocnik baldaszkowy.
Przez teren rezerwatów „Zabuże” i „Mierzwice” przebiega szlak pieszy.

</doc>
<doc id="1398343" url="https://pl.wikipedia.org/wiki?curid=1398343" title="Martin Weinek">
Martin Weinek

Martin Weinek (ur. 5 czerwca 1964 w Leoben) – austriacki aktor teatralny, telewizyjny i filmowy.
Życiorys.
W latach 1983-86 studiował dramat pod kierunkiem profesora Petera P. Josta. Debiutował na wiedeńskiej scenie Theater Gruppe 80 w klasycznej komedii Moliera "Szelmostwa Skapena" ("Les Fourberies de Scapin", 1986). Na ekranie miał swój pierwszy mały udział w filmie "Po sezonie", gdzie grał chłopoaka w windzie oraz zagrał w obrazie "Odpadomania" ("Müllomania", 1988). Występował m.in. w spektaklu "Podróż do raju" ("Der Lechner Edi schaut ins Paradies", 1987) w Ruhrfestspiele Recklinghausen i dramacie szekspirowskim "Makbet" w Jura Soyfertheater (1988-89), w sezonie 1990-91 był reżyserem w Hernalser City Theater. Sławę międzynarodową zawdzięcza kreacji inspektora Fritza Kunza w serialu kryminalnym Sat 1 "Komisarz Rex" ("Kommissar Rex").
Jest żonaty z Evą, z którą studiował aktorstwo. W 1993 roku zajął się uprawą trzech hektarów winnicy w pobliżu Heiligenbrunn, w powiecie Güssing.

</doc>
<doc id="1398345" url="https://pl.wikipedia.org/wiki?curid=1398345" title="Walking with a Ghost">
Walking with a Ghost

Walking with a Ghost – pierwszy minialbum amerykańskiego duetu The White Stripes, wydany w roku 2005. Tytułowy utwór jest coverem utworu o takiej samej nazwie, dzieła kanadyjskiego duetu Tegan and Sara, wydanego w 2004 roku na ich płycie "So Jealous".

</doc>
<doc id="1398346" url="https://pl.wikipedia.org/wiki?curid=1398346" title="Škoda - Hispano-Suiza">
Škoda - Hispano-Suiza

Škoda - Hispano-Suiza (Hispano-Suiza 25/100 PS) – samochód osobowy wytwarzany w czechosłowackiej fabryce Škody na licencji hiszpańskiej Hispano-Suizy w latach 1926–1929.

</doc>
<doc id="1398349" url="https://pl.wikipedia.org/wiki?curid=1398349" title="Arnaud Coyot">
Arnaud Coyot

Arnaud Coyot – (ur. 6 października 1980 w Beauvais, zm. 24 listopada 2013) – francuski kolarz szosowy. Jako zawodowiec ścigał się od 2003 do 2011 roku.
W 2003 roku wygrał Baltic Grand Prix i było to jego pierwsze zwycięstwo. Dwa lata później był 10. w słynnym „piekle północy” Paryż-Roubaix. W 2006 roku wygrał znany we Francji jednodniowy Classic Haribo. W tym również roku był 10. w jednym z etapów Tour de France. Rok 2008, spędzony w Unibet.com, nie przyniósł mu większych sukcesów.
Mierzył 185 cm wzrostu, ważył 67 kg.
Zmarł w wyniku ran odniesionych w wypadku samochodowym.

</doc>
<doc id="1398355" url="https://pl.wikipedia.org/wiki?curid=1398355" title="Ballad of Chasey Lain">
Ballad of Chasey Lain



</doc>
<doc id="1398359" url="https://pl.wikipedia.org/wiki?curid=1398359" title="Boks na Letnich Igrzyskach Olimpijskich 1908">
Boks na Letnich Igrzyskach Olimpijskich 1908

Wyniki zawodów bokserskich podczas igrzysk olimpijskich w Londynie.

</doc>
<doc id="1398360" url="https://pl.wikipedia.org/wiki?curid=1398360" title="Jan Gryczman">
Jan Gryczman

Jan Gryczman (ur. 10 listopada 1900 w Mokrej Stronie, zm. 18 lipca 1985 w Warszawie) – chorąży piechoty WP, obrońca Westerplatte, major rezerwy Sił Zbrojnych PRL. Kawaler Orderu Virtuti Militari.
Życiorys.
Był synem pracownika cukrowni, Wojciecha i Katarzyny z Sosnowskich. Ukończył Państwowe Gimnazjum im. Augusta Witkowskiego w Jarosławiu. Następnie pracował jako praktykant w cukrowni, pomocnik rolny oraz robotnik w młynie w Przeworsku. W styczniu 1918 został wcielony do Armii Austro-Węgierskiej, w której służył w 90 pp. Po powrocie do Przeworska pracował w tamtejszej cukrowni. W lutym 1920 otrzymał powołanie do Wojska Polskiego z przydziałem do 46 pp w Przemyślu. Uczestniczył w jego szeregach w wojnie z bolszewikami. W czasie walk o Warszawę w sierpniu 1920 był ciężko ranny pod Radzyminem.
Ukończył szkołę podoficerską w Grudziądzu i Centralną Szkołę Strzelniczą w Toruniu. 20 sierpnia 1922 objął funkcję szefa kompanii 59 pp. Od stycznia 1923 był szefem kompanii w 3 pp w Przemyślu. W okresie międzywojennym służył tam jako podoficer zawodowy. Od 1925 w stopniu starszego sierżanta. Awans na chorążego otrzymał 1 października 1929.
24 marca 1939 przybył wraz z grupą 82 żołnierzy 2 DP Leg. do Wojskowej Składnicy Tranzytowej na Westerplatte. Objął funkcję dowódcy plutonu. W czasie jej obrony był zastępcą dowódcy placówki „Prom”. Placówka ta została pierwsza zaatakowana przez Niemców. Dzięki jego sprawnemu dowodzeniu żołnierze odparli atakujących Niemców, a następnie wszyscy wycofali się do wartowni nr 1, dowodzonej przez por. Leona Pająka. Gdy ten został ranny w pierwszym dniu ataku, chor. Gryczman przejął dowodzenie i dowodził wartownią do końca walk. Po kapitulacji składnicy dostał się do niewoli niemieckiej. Jako jeniec przebywał w oflagach w Lienzu w Austrii i Woldenbergu (II C). Spędził tam całą wojnę.
W marcu 1945 stanął przed komisją rejestrującą oficerów powracających z oflagów, a 27 kwietnia 1945 dołączył do szeregów ludowego Wojska Polskiego. Na mocy oświadczenia nr 174 w Rejonowej Komisji Uzupełnień w Jarosławiu otrzymał skierowanie do Oficerskiej Szkoły Intendentury w Lublinie. Po jej ukończeniu pełnił funkcję kwatermistrza w Modlinie i w pułku saperów we Włocławku. W kwietniu 1954 zakończył czynną służbę w stopniu kapitana i przeniósł się do Nowej Dęby. Mieszkał tam (przy ul. Aleja Zwycięstwa) przez ponad 20 lat, pracując w Zakładach Metalowych Dezamet oraz Spółdzielni Inwalidów „Zjednoczenie”. 7 września 1964 został awansowany do stopnia majora rezerwy.
Pod koniec lat 70. – ze względu na zły stan zdrowia – przeprowadził się do rodziny w Warszawie. Przeszedł udar mózgu, wskutek którego utracił mowę i zdolność pisania. Został mu także wszczepiony rozrusznik serca. Zmarł 18 lipca 1985 w warszawskim Domu Weterana ZBoWiD. Pochowany został na cmentarzu Bródnowskim (kw. 6 I VI 9).
Jan Gryczman był żonaty i miał dwoje dzieci: Edwarda i Irenę.

</doc>
<doc id="1398364" url="https://pl.wikipedia.org/wiki?curid=1398364" title="Trzęsienie ziemi w Bazylei">
Trzęsienie ziemi w Bazylei

Trzęsienie ziemi w Bazylei – określenie odnoszące się do wstrząsu sejsmicznego, odnotowanego w średniowiecznych kronikach pod datą 18 października 1356 roku. Trzęsienie ziemi odczuwalne na większości terenów Europy Zachodniej i Środkowej spowodowało rozległe zniszczenia na obszarze dzisiejszej północno-zachodniej Szwajcarii. Według współczesnych badaczy jest to największe wewnątrzpłytowe zdarzenie sejsmiczne w udokumentowanej historii kontynentu europejskiego.
Warunki sejsmiczne.
Region Bazylei przecina uskok tektoniczny ciągnący się dwoma ramionami od miejscowości Aesch w kierunku północnym. Doliną wyznaczaną tym uskokiem biegnie rzeka Ren.
Zdarzenie.
Wstrząs zasadniczy – około godziny dziesiątej wieczorem – został poprzedzony na dwie, trzy godziny wcześniej zdarzeniem sejsmicznym o mniejszej sile. Z kolei po głównym trzęsieniu ziemi, w ciągu najbliższych dni przez region przetoczyło się wiele wstrząsów wtórnych, z których część posiadała wystarczającą moc, by spowodować dalsze uszkodzenia naruszonych konstrukcji.
Epicentrum głównego trzęsienia ziemi mieściło się najprawdopodobniej pod wsią Reinach, w odległości około 25-30 kilometrów na południowy zachód od Bazylei, w górach Jura. Głębokość ogniska szacuje się na dziesięć kilometrów z błędem w granicach pięciu kilometrów.
Wstrząs o sile szacowanej na 6,2 magnitudy (wcześniejsze szacunki mówiły o ok. 6,5 magnitudy) zakołysał obszarem o powierzchni w przybliżeniu pół miliona kilometrów kwadratowych, a więc olbrzymimi terenami Europy Zachodniej i Środkowej. Ogólnie ujmując, trzęsienie zostało odczute w pasie rozciągającym się od Paryża na zachodzie po Pragę na wschodzie. Fakt tak olbrzymiego obszaru makrosejsmicznego dla tego konkretnego trzęsienia ziemi można wytłumaczyć strukturą geologiczną kontynentu europejskiego – w większości o budowie płytowej skał, wewnątrz której fale sejsmiczne nie zanikają tak łatwo (nie załamują się z przyczyny braku większych nieciągłości i fałdowań skalnych).
Trzęsienie bardzo silnie odczuły także regiony szwajcarskich miast: Blauen i Hauenstein-Ifenthal, a także region Sundgau we Francji (intensywność wibracji: VIII/VII/VI st. w skali MSK) i Badenia-Wirtembergia w Niemczech (VII/VI st. w skali MSK). Tam również zdarzenie miało destrukcyjny wpływ na miasta.
Skutki.
Ofiary
Nie jest znana dokładna liczba ofiar bazylejskiego trzęsienia ziemi. "Kronika Bazylei" wspomina o trzystu ofiarach w samym mieście. Obecnie uważa się, że w wydarzeniu śmierć poniosło stosunkowo niewielu ludzi, ponieważ większość uciekła z miasta już po pierwszych, popołudniowych wstrząsach.
W zależności od źródeł możemy spotkać się z szacunkami wahającymi się od kilkuset do nawet dwóch tysięcy ofiar.
Zniszczenia
Według historycznych zapisków, w promieniu trzydziestu kilometrów od epicentrum nie ostał się żaden obiekt architektoniczny. Wokół Bazylei intensywność wibracji osiągnęła prawdopodobnie VIII-IX stopień w skali MSK z wyraźnie największym przyspieszeniem drgań gruntu na obszarze, na południe od miasta (IX-X stopień w skali MSK).
W samej Bazylei, jak wynika z zapisów kronikarskich, "...i w okolicach nie ostał się żaden kościół, wieża czy dom z kamienia, większość z nich została zniszczona...". Poważnym zniszczeniom uległa m.in. tamtejsza katedra.
Zniszczenia objęły także około trzydziestu zamków i warowni położonych w promieniu dziesięciu kilometrów od miasta (część źródeł wspomina o około czterdziestu zniszczonych budowlach obronnych)
Odbudowa i pamięć o trzęsieniu.
Odbudowa miasta rozpoczęła się w niedługi czas po opanowaniu sytuacji i oszacowaniu zniszczeń. Już wczesnym latem 1357 roku rytm życia Bazylei wrócił do normalności. Do roku 1370 odbudowano większość zniszczonych podczas trzęsienia budynków.
Pomnik w Reinach – krzywy krzyż – przypomina o trzęsieniu ziemi i o legendzie dotyczącej, związanej z wydarzeniami, postaci hrabiego Walrama von Thiersteina.

</doc>
<doc id="1398365" url="https://pl.wikipedia.org/wiki?curid=1398365" title="Zox">
Zox

Zox – amerykańska grupa muzyczna z Providence (Rhode Island), który opisuje siebie jako "reggae rock zaprawiany skrzypcami".
Poznali się na Uniwersytecie Browna w 1999 roku. Ich debiutancki album: "Take Me Home", został wydany w 2003 roku. Zespół występował na koncertach przed takimi grupami jak: The Black Eyed Peas, O.A.R., Rusted Root, Everclear, Dispatch, Live, Guster, Good Charlotte, Gogol Bordello, Streetlight Manifesto i Flogging Molly.

</doc>
<doc id="1398368" url="https://pl.wikipedia.org/wiki?curid=1398368" title="Grajcar (broń)">
Grajcar (broń)

Grajcar (także: grajcarek lub (staropol.) krajcar; z niem. "Krätzer" – skrobacz lub od "kratzen" – skrobać, drapać, gręplować) – przyrząd służący do rozładowania historycznej broni odprzodowej – przypominający podwójny korkociąg lub w postaci wkręta albo będący połączeniem obu tych rozwiązań, nakręcany na stempel (pobojczyk), wkręcany w ołowiany pocisk w lufie – w celu usunięcia niewypału lub zamokniętego ładunku. Używany także do czyszczenia lufy. Także przyrząd w postaci pręta o odpowiednim zakończeniu do wykręcania przedmiotów uwięzłych w rurach lub lufach.

</doc>
<doc id="1398377" url="https://pl.wikipedia.org/wiki?curid=1398377" title="Michał Konarski">
Michał Konarski



</doc>
<doc id="1398378" url="https://pl.wikipedia.org/wiki?curid=1398378" title="Kid Sister">
Kid Sister

Kid Sister, właśc. Melisa Young (ur. 3 lipca 1980 w Markham w stanie Illinois), amerykańska raperka oraz wokalistka pop i R&amp;B. 
W dzieciństwie przeniosła się do Chicago, gdzie po raz pierwszy zetknęła się z hip-hopem. Sama zaczęła rapować w 2005. Przez pewien czas prowadziła program w muzycznej stacji MTV. Zadebiutowała singlem "Pro Nails", z występującym gościnnie Kanye Westem. Singiel od razu zdobył dużą popularność, wówczas to zainteresowała się nią Dowtown Records, z którym podpisała kontrakt na wydanie debiutanckiego albumu "Dream Date" (premiera zaplanowana na 22 lipca 2008). 

</doc>
<doc id="1398383" url="https://pl.wikipedia.org/wiki?curid=1398383" title="Never Mind The Bollocks">
Never Mind The Bollocks



</doc>
<doc id="1398384" url="https://pl.wikipedia.org/wiki?curid=1398384" title="Never Mind the Bollocks">
Never Mind the Bollocks



</doc>
<doc id="1398385" url="https://pl.wikipedia.org/wiki?curid=1398385" title="Never Mind The Bollocks, Here's The Sex Pistols">
Never Mind The Bollocks, Here's The Sex Pistols



</doc>
<doc id="1398393" url="https://pl.wikipedia.org/wiki?curid=1398393" title="Żyrobusola">
Żyrobusola



</doc>
<doc id="1398395" url="https://pl.wikipedia.org/wiki?curid=1398395" title="Parafia św. Stanisława Kostki w Karolewie">
Parafia św. Stanisława Kostki w Karolewie

Parafia św. Stanisława Kostki w Karolewie – rzymskokatolicka parafia została utworzona 25 maja 1981 roku. Parafia należy do Dekanatu Kętrzyn II.
Historia.
Protestancka parafia w Karolewie powstała w 1900 r. przez wydzielenie jej z parafii w Czernikach.
Parafię w Karolewie erygował biskup warmiński Józef Glemp w dniu 19 czerwca 1980 r., jednak formalnie zatwierdzona została przez władze państwowe 25 maja 1981 r.
Kościoły, kaplice parafii.
Do parafii w Karolewie należą: kościół parafialny, kościół filialny pw. św Jana w Czernikach oraz kaplice w Parczu. Msze św. w kościele parafialnym odprawiane są w każdą niedzielę i w święta nakazane o godzinie 8:30 i 12:00, w dni powszednie o 17:00. W kościele św. Jana w Czernikach w niedziele i w święta nakazane o godzinie 10:30, oraz w pierwsze piątki miesiąca i święta nienakazane o godzinie 16:00. W Parczu w każdą sobotę (przerwa w wakacje) msze św. odprawiane są o godzinie 18:00.

</doc>
<doc id="1398398" url="https://pl.wikipedia.org/wiki?curid=1398398" title="Osteodysplastyczna mikrocefaliczna karłowatość">
Osteodysplastyczna mikrocefaliczna karłowatość



</doc>
<doc id="1398404" url="https://pl.wikipedia.org/wiki?curid=1398404" title="Świętoujść">
Świętoujść



</doc>
<doc id="1398407" url="https://pl.wikipedia.org/wiki?curid=1398407" title="Kid sister">
Kid sister



</doc>
<doc id="1398410" url="https://pl.wikipedia.org/wiki?curid=1398410" title="Tamaryn Hendler">
Tamaryn Hendler

Tamaryn Hendler (ur. 12 sierpnia 1992 w Kapsztadzie) – belgijska tenisistka o statusie profesjonalnym.
Przebieg kariery.
Jej największym dotychczasowym sukcesem w juniorskiej karierze jest półfinał turnieju gry pojedynczej dziewcząt podczas Wimbledonu 2008. W turniejach seniorskich jej najlepsze rezultaty w singlu to cztery wygrane turnieje ITF, natomiast jako deblistka ma na koncie pięć wygranych turniejów.

</doc>
<doc id="1398412" url="https://pl.wikipedia.org/wiki?curid=1398412" title="Werner Faymann">
Werner Faymann

Werner Faymann (wym. ; ur. 4 maja 1960 w Wiedniu) – austriacki polityk i działacz partyjny, parlamentarzysta, w latach 2006–2008 minister transportu, innowacji i technologii, w latach 2008–2016 przewodniczący Socjaldemokratycznej Partii Austrii (SPÖ), kanclerz Austrii od 2 grudnia 2008 do 9 maja 2016.
Życiorys.
Wykształcenie i działalność zawodowa.
Werner Faymann w 1978 podjął studia prawnicze na Uniwersytecie Wiedeńskim, których nie ukończył. W latach 1985–1988 pracował jako konsultant w banku Zentralsparkasse der Gemeinde Wien, będącym poprzednikiem Banku Austria, następnie pełnił funkcję dyrektora generalnego stowarzyszenia Wiener Mietervereinigung.
Działalność publiczna do 2008.
Zaangażował się w działalność polityczną w ramach Socjaldemokratycznej Partii Austrii. W latach 1981–1987 był przewodniczącym wiedeńskiego oddziału Sozialistische Jugend Österreich, organizacji młodzieżowej SPÖ. Od 1985 do 1994 zasiadał w wiedeńskim landtagu i stołecznej radzie miejskiej. Od 1994 do 2007 wchodził w skład regionalnego rządu Wiednia, odpowiadając za sprawy budownictwa mieszkaniowego i rewitalizacji, kierował miejskimi funduszami ds. rewitalizacji (Wiener Bodenbereitstellungs- und Stadterneuerungsfonds) oraz ds. rozwoju gospodarczego (Wiener Wirtschaftsförderungsfonds). 11 stycznia 2006 objął stanowisko ministra transportu, innowacji i technologii w gabinecie kanclerza Alfreda Gusenbauera. 16 czerwca 2008 został wybrany na nowego przewodniczącego SPÖ, zastępując na tej funkcji urzędującego kanclerza.
7 lipca 2008 przewodniczący ÖVP, Wilhelm Molterer, ogłosił wyjście swojej partii z koalicji. Głównym powodem była rozbieżność w sprawie stosunku do ratyfikacji traktatu lizbońskiego. SPÖ, po odrzuceniu go w referendum irlandzkim w czerwcu 2008, domagała się ponownej ratyfikacji traktatu w referendum po wprowadzeniu do niego ewentualnych zmian, natomiast ludowcy wykluczali organizację powszechnego referendum. Także 7 lipca 2008 Alfred Gusenbauer ogłosił, że nie będzie ubiegał się o reelekcję na stanowisko kanclerza; zasugerował jednocześnie na ten urząd kandydaturę Wernera Faymanna. 9 lipca 2008 Rada Narodowa podjęła decyzję o rozpisaniu przedterminowych wyborów parlamentarnych na 28 września 2008.
Kanclerz Austrii.
W wyborach tych SPÖ, pomimo spadku poparcia, odniosła zwycięstwo, zdobywając 57 mandatów, lider socjaldemokratów po raz pierwszy został wybrany na posła do niższej izby austriackiego parlamentu.
8 października 2008 prezydent Heinz Fischer powierzył mu misję stworzenia nowego rządu. SPÖ rozpoczęła rozmowy na temat utworzenia kolejnej tzw. wielkiej koalicji z ÖVP. 23 listopada 2008 Werner Faymann oraz nowy lider ÖVP, Josef Pröll, podpisali porozumienie koalicyjne. Następnego dnia Werner Faymann przedstawił skład przyszłego gabinetu. Socjaldemokratom przypadły resorty spraw socjalnych, pracy, obrony, infrastruktury i zdrowia, ludowcy uzyskali dla swojego lidera urząd wicekanclerza i ministra finansów, a także resorty spraw wewnętrznych, spraw zagranicznych, sprawiedliwości, rolnictwa i gospodarki. Jednocześnie liderzy partii uzgodnili specjalny pakiet antykryzysowy, w ramach którego w ciągu dwóch lat przewidziano wydatki rzędu 1,9 miliarda euro na inwestycje infrastrukturalne oraz obniżkę podatków. 2 grudnia 2008 Werner Faymann wraz ze swoim gabinetem został zaprzysiężony przez prezydenta w pałacu Hofburg.
Koalicja funkcjonowała przez całą pięcioletnią kadencję. W wyborach parlamentarnych z 29 września 2013 oba ugrupowania rządzące zajęły dwa pierwsze miejsca, tracąc jednak po kilka mandatów. Werner Faymann z powodzeniem ubiegał się o poselską reelekcję. 16 grudnia 2013 po raz drugi stanął na czele austriackiego gabinetu, w którym z ramienia ludowców funkcję wicekanclerza objął początkowo Michael Spindelegger.
9 maja 2016 Werner Faymann podał się do dymisji ze stanowiska kanclerza Austrii, a także zrezygnował z funkcji przewodniczącego SPÖ. Decyzję tę motywował utratą części poparcia w swoim ugrupowaniu, co zbiegło się z porażką kandydatów socjaldemokratów i ludowców już w pierwszej turze wyborów prezydenckich. Obowiązki kanclerza przejął wicekanclerz Reinhold Mitterlehner.
Działalność publiczna od 2016.
W sierpniu 2016 został specjalnym przedstawicielem sekretarza generalnego Organizacji Narodów Zjednoczonych do spraw bezrobocia wśród ludzi młodych.
Życie prywatne.
Werner Faymann jest żonaty, ma dwie córki.

</doc>
<doc id="1398414" url="https://pl.wikipedia.org/wiki?curid=1398414" title="Yasin Çakmak">
Yasin Çakmak

Yasin Çakmak (ur. 6 stycznia 1985 w Rize) – turecki piłkarz, grający na pozycji środkowego obrońcy. Obecnie jest piłkarzem Tokatsporu.

</doc>
<doc id="1398427" url="https://pl.wikipedia.org/wiki?curid=1398427" title="Hanseki-hōkan">
Hanseki-hōkan

 – zwrot rejestrów hanowych. Trwał od 2 marca do 2 sierpnia 1869. Polegał na dobrowolnym przekazaniu przez daimyō praw do ich hanów (lenn) cesarzowi Meiji, w celu umocnienia władzy centralnej.
Pomimo przywrócenia władzy cesarskiej w 1868, nowy rząd Japonii dysponował jedynie skromnym dochodem ze znajdujących się w posiadaniu dworu cesarskiego świątyń buddyjskich i chramów sintoistycznych oraz z dóbr skonfiskowanych rodowi Tokugawa, podzielonych na 21 prefektur (ken 県) i 3 miasta wydzielone (fu 府) – Kioto, Edo i Osakę. Pozostałe 273 hany zachowały swoją szeroką autonomię i jedynie od dobrej woli ich daimyō zależała kwestia udzielenia wsparcia finansowego nowemu rządowi cesarskiemu. Jako pierwszy z projektem zwrotu rejestrów hanowych wystąpił Hirobumi Itō. 
Po długich wahaniach, 2 marca 1869 daimyō Chōshū, Takachika Mōri, wraz z daimyō: Satsumy – Tadayoshim Shimazu, Tosy – Toyonorim Yamanouchi i Hizen – Naohiro Nabeshimą, przedstawili wspólną petycję do tronu, oddając swoje ziemie i ludzi do dyspozycji cesarza. Zrzekając się praw do własnych dóbr, liczyli oni na to, że skoro tylko rząd cesarski ugruntuje swoją pozycję, ich posiadłości zostaną przypisane im na nowo, a nawet, że zostaną one w znacznym stopniu powiększone z uwagi na ich wkład wniesiony w przywrócenie władzy cesarzowi. Następnie, niemal wszyscy pozostali daimyō złożyli podobne petycje w obawie, że zaniechanie tego poda w wątpliwość ich lojalność wobec cesarza. W okresie od 25 lipca do 2 sierpnia 1869 rząd cesarski przejął rejestry 262 hanów i wydał stosowne ponaglenia do zwlekających 14 daimyō.
Wszyscy daimyō zostali mianowani urzędnikami państwowymi, otrzymując niedziedziczne tytuły gubernatorów hanowych ("chihanji" 知藩事) i prawo do wynagrodzenia w wysokości sięgającej 10% wartości podatków zbieranych w ich hanach. Jednak różnica pomiędzy hanami i prefekturami, które ustanowiono na terenach odebranych rodowi Tokugawa i jego sprzymierzeńcom, polegała na tym, że hany nadal posiadały własne oddziały wojskowe. 
Ostateczne zniesienie hanów i ustanowienie na ich miejsce prefektur nastąpiło 29 sierpnia 1871.

</doc>
<doc id="1398428" url="https://pl.wikipedia.org/wiki?curid=1398428" title="Moni Arkadiu">
Moni Arkadiu

Arkadi (ngr. Μονή Αρκαδίου, "Moni Arkadiou") – historyczny klasztor na Krecie położony na 500-metrowym wzniesieniu w odległości 25 km na południowy wschód od Retimno.
Znany jako miejsce oblężenia i walki z Turkami w trakcie powstania kreteńskiego w XIX wieku. Dla mieszkańców Krety i wszystkich Greków stanowi miejsce pamięci narodowej, będąc pomnikiem męczeństwa i walk niepodległościowych.
Fundację monasteru przypisuje się bizantyjskiemu cesarzowi Arkadiuszowi w V wieku bądź (jako późniejszą) mnichowi o tym samym imieniu. Istnienie klasztoru poświadczone jest co najmniej od średniowiecza. Zabudowania w obecnej postaci pochodzą głównie z XVI stulecia. 
Po wybuchu powstania na Krecie, klasztor w listopadzie 1866 został otoczony przez wojska osmańskich Turków w sile 15 tys. żołnierzy z 30 działami. Schroniło się tam wówczas paruset powstańców ze zgromadzoną okoliczną ludnością cywilną (ok. 700 kobiet i dzieci). Po krótkim oblężeniu monasteru Turcy wdarli się przez wyłom w murach. Kobiety i dzieci ukryły się w prochowni i w sytuacji bez wyjścia zdecydowano o wysadzeniu jej w powietrze. Zginęli wszyscy ukrywający się wraz z atakującymi żołnierzami tureckimi. Wydarzenie to odbiło się szerokim echem w Europie i miało duże znaczenie dla ogłoszenia autonomii Krety w 1898.
Szczątki ofiar spoczywają w mauzoleum usytuowanym przed klasztorem; w jego muzeum przechowywane są pamiątki powstańczej tragedii. W zabudowaniach zrujnowanego monasteru zachowała się XVI-wieczna świątynia – renesansowo-barokowy kościół klasztorny, uważany za jedną z najpiękniejszych weneckich budowli na wyspie.

</doc>
<doc id="1398432" url="https://pl.wikipedia.org/wiki?curid=1398432" title="Vitor Pelé">
Vitor Pelé



</doc>
<doc id="1398435" url="https://pl.wikipedia.org/wiki?curid=1398435" title="Yasin Cakmak">
Yasin Cakmak



</doc>
<doc id="1398437" url="https://pl.wikipedia.org/wiki?curid=1398437" title="Federico Azcarate">
Federico Azcarate



</doc>
<doc id="1398438" url="https://pl.wikipedia.org/wiki?curid=1398438" title="Hernan Diaz">
Hernan Diaz



</doc>
<doc id="1398439" url="https://pl.wikipedia.org/wiki?curid=1398439" title="Fernando Caceres">
Fernando Caceres



</doc>
<doc id="1398441" url="https://pl.wikipedia.org/wiki?curid=1398441" title="Eukratydes I">
Eukratydes I

Eukratydes I (zm. ok. 145 p.n.e.) – król Baktrii panujący w latach ok. 170-145 p.n.e.
Władzę zdobył w drodze uzurpacji, ok. 171/170 roku p.n.e. obalając prawowitego władcę Demetriusza II. Być może skorzystał z zaangażowania króla w kampanii na terenie Indii, na co wskazuje fragment dzieła rzymskiego histroryka Justynusa, według którego Eukratydes walczył z "Demetriuszem królem Indów". Ponieważ jednak lata panowania obydwu władców pokrywają się tylko częściowo a Demetriusz II najprawdopodobniej nigdy nie zapuścił się poza linię Indusu, przyjmuje się pomyłkę Justynusa. Chodzi tu prawdopodobniej jednak o Menandra, którego okres rządów w większym stopniu pokrywa się z panowaniem uzurpatora. Możliwe, że Eukratydes pochodził z dynastii Seleucydów. Potwierdzeniem tego jest prowadzenie przez niego wojen z Partami, wrogami następców Antiocha II Theosa, które przyniosły jednak tylko straty terytorialne. Innym potwierdzeniem są znane z monet władcy imiona jego rodziców: Heliokles i Laodike, charakterystyczne dla dynastii Seleucydów. William Tarn ośmiela się nawet nazwać Eukratydesa krewnym Antiocha IV. Po powrocie z jednej z wypraw do Indii Eukratydesa spotkał tragiczny los. Został zamordowany przez własnego syna, choć William Tarn uważa, iż dokonał tego w zemście syn Demetriusza, co potwierdza opis potraktowania zwłok (zabójca przejeżdżał po nich rydwanem i porzucił bez pochówku).
Z Eukratydesem związana jest rozbudowa polis w Ajchanom (domniemana Aleksandria nad Oksusem), które na cześć króla przemianowano na Eukratideę. Panowanie Eukratydesa jest okresem schyłkowym państwa Greków w Baktrii. Tuż po śmierci władcy jego następcy ulegli pod naporem koczowniczych plemion Yuezhi.

</doc>
<doc id="1398476" url="https://pl.wikipedia.org/wiki?curid=1398476" title="Hufiec ZHP Warszawa-Praga-Południe">
Hufiec ZHP Warszawa-Praga-Południe

Hufiec ZHP Warszawa-Praga-Południe im. 1 Warszawskiej Dywizji Piechoty „Tadeusza Kościuszki” – jednostka terenowa Związku Harcerstwa Polskiego działająca na terenie Chorągwi Stołecznej im. Bohaterów Warszawy. Jest największym hufcem chorągwi (2014), liczy ok. 1100 zuchów, harcerek i harcerzy skupionych w 64 gromadach zuchowych i drużynach harcerskich, które funkcjonują na terenie Pragi-Południe, Rembertowa, i Wesołej.
Hufiec organizuje coroczny Rajd Olszynka Grochowska, upamiętniający bitwę o Olszynkę Grochowską, oraz Rajd Młodego Kościuszkowca. Hufiec posiada ośrodek kolonijny w miejscowości Ocypel w Borach Tucholskich.
W październiku 2013 r. z Hufca ZHP Warszawa-Praga-Południe wydzielił się Hufiec ZHP Warszawa-Wawer.
Historia hufca.
Hufiec Warszawa-Praga-Południe powstał w 1961, jednak historia harcerstwa w tej części Warszawy sięga roku 1915, gdy powstał pluton uczniów Szkoły Rzemieślniczej im. Michała Konarskiego, mieszkających na Kamionku i bliskim Grochowie. Niedługo później pluton ten przekształcił się w 22 Warszawską Drużynę Harcerską – jedną z najstarszych drużyn w Warszawie (obecnie działającą w Związku Harcerstwa Rzeczypospolitej). W okresie międzywojennym harcerze z całej prawobrzeżnej Warszawy tworzyli jeden wspólny Hufiec Harcerzy Praga, a harcerki – Hufiec Harcerek Praga. Przy ul. Saskiej 105 stał "domek harcerski", a nad Wisłą w rejonie Saskiej Kępy funkcjonowała harcerska przystań.
Podczas II wojny światowej harcerze z Grochowa i Kamionka weszli w skład Okręgu Praga Szarych Szeregów. Przez cały okres okupacji uczestniczyli w działaniach konspiracyjnych, akcjach dywersyjnych i małego sabotażu (w ramach organizacji „Wawer”), szkoleniach wojskowych (szkolenia strzeleckie "Sklepy", kursy podoficerskie "Wiarus" i oficerskie Szkoły Podchorążych Rezerwy Piechoty "Agricola", kursy motorowe "Ursus"). Kolportowali podziemną prasę i wydawnictwa, organizowali zajęcia dla dzieci i młodzieży niezrzeszonej (kolonie, teatrzyki). Uczestniczyli w powstaniu warszawskim na Pradze i w innych dzielnicach, kilkakrotnie przeprawiali się z meldunkami przez Wisłę na Mokotów.
Harcerze działali również na Pradze-Południe w latach 40., aż do likwidacji ZHP w 1950.
Związek Harcerstwa Polskiego reaktywowano w grudniu 1956, a już w 1957 na terenie ówczesnej Pragi-Południe powstało pięć hufców: Anin, Falenica, Grochów, Saska Kępa i Rembertów. Po wielu przekształceniach 1 września 1961 z czterech pierwszych utworzono Hufiec Warszawa-Praga-Południe, do którego w 1963 dołączył hufiec Rembertów.
Pierwszy zlot hufca odbył się w 1962. Na boisku przy ul. Siennickiej został przekazany pierwszy sztandar. W 1965 w hufcu powstała pierwsza stołeczna drużyna Nieprzetartego Szlaku. W 1966 hufiec przystąpił do zdobywania imienia – przeprowadzono wtedy akcję „Bohater”. Harcerze poszukiwali imion dla swoich drużyn i szczepów, poznawali też historię 1 Warszawskiej Dywizji Piechoty im. Tadeusza Kościuszki. W ciągu akcji przeprowadzali akcje zarobkowe na nowy sztandar hufca. Zarobione pieniądze należało przekazać w monetach o nominale 10 zł z popiersiem Kościuszki. Doszło do tego, że niektóre drużyny musiały jeździć do Śródmieścia, aby rozmienić pieniądze, ponieważ na Pradze zabrakło 10-złotowych monet.
14 stycznia 1967 w Sali Kongresowej Pałacu Kultury i Nauki podsumowano akcję. W obecności 3000 harcerzy i gości nadano hufcowi imię 1 WDP im. Tadeusza Kościuszki i wręczono nowy sztandar. Ustanowiono również trójstopniową plakietkę hufca, którą harcerze noszą do dzisiaj.
Od nadania imienia hufiec bardzo prężnie współpracował z 1 WDP i 1 Pułkiem Zmotoryzowanym. Organizował wspólne manewry i spotkania z żołnierzami. Dzięki pomocy 1 pułku harcerze nawiązali współpracę z kombatantami i odwiedzali izbę pamięci w siedzibie pułku. Na uwagę zasługuje V zlot hufca, a zarazem I zlot młodzieży szkolnej dzielnicy Praga-Południe w 1968 roku. Odbył się na Stadionie Dziesięciolecia i była to ogromna impreza organizowana przez hufiec dla całej młodzieży z dzielnicy. Późniejsze zloty odbywały się w parku Skaryszewskim lub na Stadionie Dziesięciolecia.
Pierwszy Rajd Olszynka Grochowska odbył się w 1958. Zorganizował go jeszcze Hufiec Grochów. Gdy ten przekształcono w Hufiec Warszawa-Praga-Południe, rajdy nadal odbywały się co roku. Również w ostatnich latach należy on do najważniejszych imprez hufcowych. Podczas wszystkich rajdów, uczestnicy realizowali zadania związane z historia powstania listopadowego zdobywając pamiątkowe plakietki. Hufiec organizował również coroczne festiwale kulturalne, cieszące się dużą popularnością, jak i nocne Rajdy Nietoperzy, przeznaczone dla drużyn starszoharcerskich.
Władze.
Komenda hufca
Komisja rewizyjna hufca
Sąd harcerski hufca

</doc>
<doc id="1398477" url="https://pl.wikipedia.org/wiki?curid=1398477" title="Tri(tert-butoksy)silanotiol">
Tri(tert-butoksy)silanotiol

Tri("tert"-butoksy)silanotiol, – organiczny związek chemiczny krzemu o dużej zawadzie sterycznej, zawierający ugrupowanie krzemotiolowe . Jest to bezbarwna ciecz o nieprzyjemnym zapachu (jednak nie tak silnym jak dla większości tioli). Został otrzymany po raz pierwszy w 1962 roku. Jest jedynym znanym silanotiolem nieulegającym w warunkach wodnych szybkiej hydrolizie do silanolu i . Wykazuje właściwości kwasowe i z zasadami tworzy sole – tri("tert"-butoksy)silanotiolany. Jego sole z aminami pierwszorzędowych krystalizują jako tetramery powiązane wiązaniami wodorowymi o unikalnej strukturze kubanu (związki te na powietrzu w temperaturze pokojowej ulegają rozkładowi w ciągu kilku godzin, dlatego praca z nimi wymaga obniżenia temperatury do ok. ).
Z metalami bloku "d" (np. ze złotem oraz manganem) tworzy "S"- lub "S","O"-donorowe połączenia kompleksowe.

</doc>
<doc id="1398480" url="https://pl.wikipedia.org/wiki?curid=1398480" title="Wanda Różycka-Zborowska">
Wanda Różycka-Zborowska

Wanda Różycka-Zborowska (ur. 24 października 1953 w Dargowie) – polska reżyserka filmowa, absolwentka budownictwa na Politechnice Poznańskiej i reżyserii filmowo-telewizyjnej na Wydziale Radia i Telewizji Uniwersytetu Śląskiego w Katowicach. Reżyser filmowy, scenarzysta, nauczyciel. Współpracowała m.in. z Krzysztofem Kieślowskim i Andrzejem Jurgą. W wywiadach przyznaje się do inspiracji twórczością Andrieja Tarkowskiego
Filmografia.
Sztuki teatralne: 
Nagrody filmowe.
Jest także laureatką nagrody Pierścień Mędrców Betlejemskich - ogólnopolskiej nagrody przyznawanej artystom przez Duszpasterstwo Środowisk Twórczych w Poznaniu.
Prowadzi cykliczne pokazy filmów dokumentalnych z udziałem ich twórców z cyklu „Kino Duchowe”. Współpracuje ze Studio Filmowym przy Uniwersytecie im. Adama Mickiewicza w Poznaniu.

</doc>
<doc id="1398483" url="https://pl.wikipedia.org/wiki?curid=1398483" title="Tulostoma">
Tulostoma

Tulostoma Pers. (berłóweczka) – rodzaj grzybów z rodziny pieczarkowatych ("Agaricaceae").
Systematyka i nazewnictwo.
Pozycja w klasyfikacji według Index Fungorum: "Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Synonim naukowy: "Tulasnodea" Fr.
Nazwę polską zaproponował Władysław Wojewoda w 2003 r. W polskim piśmiennictwie mykologicznym gatunek ten opisywany był też jako pałeczka lub pyzatka.
Charakterystyka.
Owocniki początkowo kuliste, tworzą się pod ziemią. W miarę wzrostu silnie wydłużający się trzon wynosi kulistawą część owocnika nad powierzchnię. Dojrzałe owocniki zbudowane są z kulistej główki i trzou. Trzon jest dobrze wykształcony, początkowo tkwi w podłożu, potem stopniowo się z niego wysuwa. Jest twardy, o powierzchni włóknistej lub łuskowatej. Perydium jest jedno lub dwuwarstwowe, nietrwałe i szybko odpada. Pozostaje po nim ślad w postaci mniej lub więcej widocznego kołnierzyka u podstawy główki. Gleba jednolita, w stanie dojrzałym pyląca. Znajduje się w niej włośnia. Wysyp zarodników ochrowy. Zarodniki okrągławe, brodawkowate, bez pory rostkowej. Wydostają się z owocnika przez mały otwór szczytowy po dojrzeniu grzyba.
Przedstawiciele tego rodzaju rosną głównie poza lasem, najczęściej na glebach piaszczystych, w miejscach nasłonecznionych. Saprotrofy rosnące na ziemi.

</doc>
<doc id="1398484" url="https://pl.wikipedia.org/wiki?curid=1398484" title="Col du Glandon">
Col du Glandon



</doc>
<doc id="1398485" url="https://pl.wikipedia.org/wiki?curid=1398485" title="No Hard Feelings">
No Hard Feelings

"No Hard Feelings" – singel zespołu Bloodhound Gang, ostatni utwór na płycie "Hefty Fine", trzeci, zarazem ostatni singiel z tej płyty wydany dnia 26 kwietnia 2006 roku.

</doc>
<doc id="1398486" url="https://pl.wikipedia.org/wiki?curid=1398486" title="Andrea Montermini">
Andrea Montermini

Andrea Montermini (ur. 30 maja 1964 w Sassuolo) – włoski kierowca wyścigowy, były kierowca Formuły 1.
Kariera.
W 1989 roku Montermini ścigał się w Formule 3, między innymi zdobywając drugie miejsce w Grand Prix Monako; ścigał się też wtedy we włoskiej Formule 3. W latach 1990-1992 ścigał się już w Formule 3000, równocześnie będąc kierowcą testowym Ferrari w Formule 1 w sezonie 1991. W 1992 roku, jeżdżąc dla zespołu Il Barone Rampante, zdobył drugie miejsce w klasyfikacji generalnej w F3000.
W roku 1993 wystartował w czterech wyścigach serii CART dla ekipy Euromotorsport. W swoim debiucie podczas wyścigu w Detroit zajął czwarte miejsce, co było najlepszym wynikiem zespołu Euromotorsport w historii ich startów w tej serii. W 1994 roku wystartował w kolejnych trzech wyścigach CART, w zespołach King Racing (2 starty) i Project Indy (1 start). Najlepszy wynik to siódme miejsce w wyścigu w Toronto.
W Formule 1 zadebiutował 29 maja 1994 roku w zespole Simtek w Grand Prix Hiszpanii jako następca zmarłego Rolanda Ratzenbergera. Debiut był jednak bardzo nieudany – w kwalifikacjach do wyścigu miał groźny wypadek, w wyniku którego miał uraz lewej pięty i prawej stopy. Do końca sezonu 1994 w Formule 1 nie pojechał już ani razu.
Do Formuły 1 wrócił w sezonie 1995, jeżdżąc dla ekipy Pacific. Na szesnaście wyścigów ukończył zaledwie trzy, najlepszy wynik osiągając podczas Grand Prix Niemiec – ósme miejsce. Sezon później startował dla ekipy Forti – wziął udział w dziewięciu Grand Prix, ale zakwalifikował się zaledwie do czterech wyścigów, z których ukończył tylko jeden (dziesiąte miejsce w Grand Prix Argentyny). Po sezonie 1996 wycofał się z Formuły 1.
W 1999 roku wziął udział w czterech wyścigach serii Champ Car w zespole All American Racers, ale bez większych sukcesów (najlepszy wynik to jedenaste miejsce w Molson Indy Vancouver).
W 2001 wziął udział w wyścigu Rolex 24 at Daytona.
Większe sukcesy Montermini odnosił w serii FIA GT, gdzie na Ferrari zdobył dwa tytuły w swojej klasie. W 2007 roku, jeżdżąc za kierownicą Ferrari F430 w zespole Scuderia Playteam, wygrał International GT Open w klasie GTA, a w kolejnym sezonie został mistrzem w klasyfikacji generalnej.

</doc>
<doc id="1398487" url="https://pl.wikipedia.org/wiki?curid=1398487" title="Héctor Chumpitaz">
Héctor Chumpitaz

Héctor Eduardo Chumpitaz González (ur. 12 kwietnia 1944 w San Vicente de Cañete), peruwiański piłkarz, środkowy obrońca.
Kariera sportowa.
Profesjonalną karierę zaczynał w Unidad Vecinal. W pierwszej lidze debiutował w Municipal Lima w sezonie 1964/65. Od 1966, przez niemal dekadę, był piłkarzem Universitario Lima – zdobywał z tym klubem tytuły mistrza Peru, regularnie występował w rozgrywkach Copa Libertadores. W następnych latach grał na przemian w meksykańskim Atlasie (1976 i 1978) oraz Club Sporting Cristal, gdzie w 1984 zakończył karierę.
W reprezentacji debiutował w meczu z Paragwajem w 1965, ostatni raz zagrał w 1981. Łącznie zagrał w 105 meczach i strzelił 3 bramki. Brał udział w dwóch turniejach finałowych piłkarskich mistrzostw świata (1970, 1978), za każdym razem awansując do drugiej rundy. Triumfował w Copa América 1975. Pełnił funkcję kapitana zespołu.

</doc>
<doc id="1398490" url="https://pl.wikipedia.org/wiki?curid=1398490" title="Grzegorz Jonkajtys">
Grzegorz Jonkajtys

Grzegorz Jonkajtys (ur. 1972) – grafik, animator, reżyser. Syn aktora i pisarza Mariana Jonkajtysa i piosenkarki Reny Rolskiej. Absolwent Wydziału Grafiki na Akademii Sztuk Pięknych w Warszawie, który ukończył z dziekańskim wyróżnieniem w 1997 roku. Mieszka w San Francisco.
Twórczość.
Jego debiutancki "Mantis", krótkometrażowy film animowany, ukończony w 2001 roku, zdobył szerokie uznanie zwyciężając na krajowych i międzynarodowych festiwalach filmowych. Swoją karierę rozpoczął w Platige Image. Pracował także w amerykańskiej firmie CafeFX, specjalizującej się w realizacji efektów specjalnych na potrzeby dużych hollywoodzkich produkcji. Brał udział przy tworzeniu efektów specjalnych do takich filmów jak: "Liga niezwykłych dżentelmenów", "Gothika", "Hellboy", "" czy "Labirynt fauna". Ma na swoim koncie również swój drugi, autorski film animowany "Arka". Aktualnie zatrudniony w firmie Industrial Light &amp; Magic jako Senior Artist. Obecnie skończył swój najnowszy, aktorski film krótkometrażowy pt "The 3rd Letter" .

</doc>
<doc id="1398495" url="https://pl.wikipedia.org/wiki?curid=1398495" title="Taiyō no Season">
Taiyō no Season

 – szósty singel Super Monkey's oraz pierwszy Namie Amuro. Został wydany 26 kwietnia 1995 roku przez wytwórnię EMI Music Japan. Singel osiągnął 5. pozycję w rankingu Oricon. W pierwszym tygodniu sprzedano kopii, natomiast całościowo. Utwór "Taiyō no SEASON" został wykorzystany w reklamie "Lotte's Crepe Ice".

</doc>
<doc id="1398496" url="https://pl.wikipedia.org/wiki?curid=1398496" title="Adrian Stańczak">
Adrian Stańczak

Adrian Stańczak (ur. 17 lutego 1987 roku w Radomiu) – polski siatkarz, grający na pozycji libero. Od sezonu 2019/2020 jest zawodnikiem Ślepska Suwałki.
Karierę sportową rozpoczął w Czarnych Radom. W sezonie 2007/2008 w barwach Płomienia Sosnowiec zadebiutował w Polskiej Lidze Siatkówki.
Życie prywatne.
Urodził się 17 lutego 1987 roku w Radomiu. Ukończył radomskie publiczne gimnazjum nr 7. Maturę zdał w V Liceum Ogólnokształcącym im. Romualda Traugutta.
Kariera w piłce siatkowej.
Kariera klubowa.
Piłkę siatkową zaczął trenować w Czarnych Radom. W 2003 roku z drużyną kadetów awansował do półfinału mistrzostw Polski. W tym samym roku przeszedł do Metra Warszawa. Rok później z warszawskim zespołem wywalczył srebrny medal mistrzostw Polski kadetów w Pile.
W czerwcu 2005 roku podpisał trzyletni kontrakt z Polską Energią Sosnowiec. W pierwszym sezonie, w którym sosnowiczanie uczestniczyli w Polskie Lidze Siatkówki i spadli z tej klasy ligowej, nie kwalifikował się do pierwszego składu. W następnej edycji rozgrywek był podstawowym zawodnikiem swojego zespołu, który przyjął nazwę "Płomień" Sosnowiec. W finałowej rywalizacji o awans do najwyższej ligi wraz z sosnowiecką drużyną pokonał Jokera Piła. W Polskiej Lidze Siatkówki zadebiutował w 1. serii spotkań sezonu 2007/2008, w przegranym w trzech setach meczu z ówczesnym obrońcą tytułu mistrza Polski, Skrą Bełchatów. Pierwsze zwycięstwo z Płomieniem odniósł w 4. kolejce – wygrana z Jadarem Radom 3:1. Do końca rundy zasadniczej wystąpił w 27 spotkaniach. W klasyfikacji końcowej tej fazy Płomień zajął 8. miejsce z dorobkiem 15 punktów. W rozgrywkach play-off zespół przegrał rywalizację ze Skrą Bełchatów i Resovią Rzeszów. W walce o 7. pozycję pokonał radomski Jadar stosunkiem wygranych meczów 2-0. W Pucharze Polski zawodnik ze swoim zespołem zakończył zmagania na ćwierćfinale.
W sezonie 2008/2009 Adrian Stańczak był zawodnikiem Jadaru Radom. Z sosnowieckiego zespołu przeszedł razem z Grzegorzem Kosokiem i trenerem Mirosławem Zawieraczem.
Kariera reprezentacyjna.
W reprezentacji Polski zadebiutował w drużynie kadetów. W 2005 roku z zespołem wywalczył złoty medal mistrzostw Europy kadetów. Na czas tego turnieju zajął miejsce dotychczasowego wówczas libero kadry, Bartosza Sufy. Otrzymał nagrodę dla najlepszego libero mistrzostw.
Obecnie jest zawodnikiem drugiej reprezentacji kraju.
Sukcesy klubowe.
Mistrzostwo I ligi:
Puchar Challenge:
Sukcesy reprezentacyjne.
Mistrzostwa Europy Kadetów:

</doc>
<doc id="1398520" url="https://pl.wikipedia.org/wiki?curid=1398520" title="Josef Pröll">
Josef Pröll

Josef Pröll (ur. 14 września 1968 w Stockerau) – austriacki polityk, w latach 2003–2008 minister rolnictwa, od 2008 do 2011 wicekanclerz Austrii i minister finansów, a także przewodniczący Austriackiej Partii Ludowej (ÖVP). Krewny Erwina Prölla.
Życiorys.
W latach 1987–1993 studiował ekonomię rolnictwa na Uniwersytecie Rolniczym w Wiedniu (BOKU). Następnie do 1998 pracował w regionalnej izbie rolniczej Dolnej Austrii. Zaangażował się w działalność polityczną w ramach Austriackiej Partii Ludowej. W latach 1998–2000 był asystentem eurodeputowanej Agnes Schierhuber. Od 1998 pracował równocześnie jako referent w Österreichischer Bauernbund, organizacji rolniczej afiliowanej przy ÖVP. Od 1999 do 2000 kierował jej wiedeńskim oddziałem, a w latach 2001–2003 pełnił obowiązki dyrektora krajowych struktur tej organizacji. W międzyczasie od 2000 do 2001 zajmował stanowisko szefa gabinetu politycznego ministra rolnictwa Wilhelma Molterera.
W 2002 po raz pierwszy został posłem do Rady Narodowej. Wybierany do austriackiego parlamentu również w 2006 i 2008. 28 lutego 2003 Josef Pröll objął stanowisko ministra rolnictwa, leśnictwa, środowiska naturalnego i zasobów wodnych w gabinecie kanclerza Wolfganga Schüssela. 11 stycznia 2007 pozostał na tym stanowisku w kolejnym rządzie kierowanym przez socjaldemokratę Alfreda Gusenbauera.
29 września 2008, po największej w historii ÖVP porażce wyborczej w przedterminowych wyborach parlamentarnych, został mianowany nowym przewodniczącym Austriackiej Partii Ludowej.
8 października 2008 prezydent Heinz Fischer powierzył liderowi zwycięskiej SPÖ Wernerowi Faymannowi misję stworzenia nowego rządu. SPÖ rozpoczęła rozmowy na temat utworzenia kolejnej tzw. wielkiej koalicji z ÖVP. 23 listopada 2008 Josef Pröll oraz Werner Faymann podpisali porozumienie koalicyjne. Następnego dnia przedstawiono skład przyszłego gabinetu. Josefowi Pröllowi przypadły urzędy wicekanclerza i ministra finansów. Został zaprzysiężony na tym stanowisku 2 grudnia 2008.
W kwietniu 2011 po przebyciu ciężkiej choroby (zatorowość płucna) zrezygnował ze wszystkich stanowisk partyjnych, rządowych i parlamentarnych.
W czerwcu 2011 został dyrektorem generalnym holdingu Leipnik-Lundenburger, a we wrześniu 2012 prezesem towarzystwa naukowego Ludwig Boltzmann Gesellschaft.

</doc>
<doc id="1398522" url="https://pl.wikipedia.org/wiki?curid=1398522" title="Evaristo Baschenis">
Evaristo Baschenis

Evaristo Baschenis (ur. 4 grudnia 1617 roku w Bergamo, zm. 16 marca 1677 roku tamże) – włoski malarz barokowy.
Evaristo Baschenis pochodził z artystycznej rodziny. Działalność artystyczną prowadził wyłącznie w rodzinnym mieście Bergamo. Malował głównie martwą naturę przeważnie kompozycje składające się z instrumentów muzycznych. Jego obrazy były pełne realizmu. Malarz do perfekcji opanował technikę światłocieni (chiaroscuro) w stylu innego włoskiego malarza Caravaggia.

</doc>
<doc id="1398524" url="https://pl.wikipedia.org/wiki?curid=1398524" title="Operetka Szczecińska">
Operetka Szczecińska



</doc>
<doc id="1398525" url="https://pl.wikipedia.org/wiki?curid=1398525" title="Opera i Operetka w Szczecinie">
Opera i Operetka w Szczecinie



</doc>
<doc id="1398526" url="https://pl.wikipedia.org/wiki?curid=1398526" title="South Melbourne">
South Melbourne



</doc>
<doc id="1398527" url="https://pl.wikipedia.org/wiki?curid=1398527" title="The Inevitable Return of the Great White Dope">
The Inevitable Return of the Great White Dope

The Inevitable Return of the Great White Dope – singel zespołu Bloodhound Gang pochodzący z płyty "Hooray for Boobies". Jest to piąty, ostatni singiel z tej płyty, został wydany 16 października 2000 roku.
Piosenka została wykorzystana w filmie Straszny film, zaprezentowanym w roku 2000. Piosenka znalazła się na soundtracku do tego filmu.

</doc>
<doc id="1398529" url="https://pl.wikipedia.org/wiki?curid=1398529" title="Brooke Hogan">
Brooke Hogan

Brooke Hogan, właściwie Brooke Ellen Bollea (ur. 5 maja 1988 w Tampie) – amerykańska piosenkarka i tancerka. Córka Hulka Hogana, występowała w reality show zatytułowanym "Hogan knows best" ("Uparty jak Hogan"). Obecnie ma swoje własne reality show "Brooke knows best" ("Uparta jak Brook").
Kariera.
Brooke stała się znana głównie z tego powodu, że jest córką słynnego Hulka Hogana, i dzięki temu występowała w programie telewizyjnym "Hogan knows best".
W 2006 roku nagrała debiutancki album zatytułowany "Undiscovered", wyprodukowany przez Scotta Storcha, który został wydany przez jego wytwórnię płytową Storch Music Company. Płyta zawierała 14 piosenek, a pierwszym singlem promującym płytę był utwór "About us" wykonany wraz z Paulem Wallem. Pomimo pozytywnego odbioru i dobrej promocji tanecznych piosenek zawartych na płycie, krążek sprzedał się tylko w ilości 127 tys. egzemplarzy. Taki wynik na rynku amerykańskim jest bardzo słabym osiągnięciem. W 2009 roku wydała swój drugi album studyjny zatytułowany "The Redemption" który nie odniósł sukcesu sprzedając się w 11 tys. egzemplarzy w USA.
Przypisy.
 

</doc>
<doc id="1398531" url="https://pl.wikipedia.org/wiki?curid=1398531" title="Operetka Gliwicka">
Operetka Gliwicka



</doc>
<doc id="1398535" url="https://pl.wikipedia.org/wiki?curid=1398535" title="František Kovář">
František Kovář

František Kovář (ur. 21 września 1888, zm. 12 czerwca 1969) – czechosłowacki teolog, patriarcha Kościoła Czechosłowackiego w latach 1946-1961.
Z wykształcenia teolog i filozof. Były ksiądz rzymskokatolicki. Święcenia kapłańskie przyjął w 1913 roku. Po I wojnie światowej związany z ruchem "Precz od Rzymu". W 1920 roku wystąpił z Kościoła katolickiego, ożenił się i przystał do nowo utworzonego Kościoła Czechosłowackiego. 
Początkowo był związany z grupą Matěja Pavlíka, która opowiadała się za liturgią wschodnią. Po wyodrębnieniu się z kościoła narodowego Czechosłowackiego Kościoła Prawosławnego pozostał w Kościele Czechosłowackim. 
W okresie międzywojennym wykładowca i profesor Husyckiego Wydziału Teologicznego na Uniwersytecie Karola w Pradze. Po II wojnie światowej jego dziekan. 
W 1946 roku został wybrany na urząd patriarchy Kościoła Czechosłowackiego.

</doc>
<doc id="1398538" url="https://pl.wikipedia.org/wiki?curid=1398538" title="Menander I">
Menander I

Menander I Soter (zm. 130 p.n.e.) – król indo-grecki, panujący w latach ok. 155–130 p.n.e.
Panowanie.
Tron objął po Antymachosie II. W okresie sprawowania władzy przez Menandra państwo Indo-Greckie było już w pełni niezależne od Baktrii, a nawet pozostawało z nią we wrogich stosunkach, o czym świadczy konflikt z Eukratydesem I. Za jego panowania posiadłości Indo-Greków miały największy zasięg, rozciągały się według badaczy od Kabulu na zachodzie po Czandigarh w Pendżabie na wschodzie oraz od doliny Swatu na północy po Kandahar na południu. Najprawdopodobniej w wojnach z Eukratydesem i jego następcami uzyskał także kontrolę nad częścią Baktrii. Podczas kampanii wojennej na wschodzie żołnierze Menandra dotarli aż do rejonu Pataliputry (dzis. Patna) nad dolnym Gangesem. O zwycięskich kampaniach władcy w dolinie Gangesu wspominają niezależnie od siebie Strabon i indyjska kronika Juga Purana. Świadectwem potęgi władcy jest relacja zawarta w Periplusie Morza Erytrejskiego, informująca że monety z jego imieniem były w obiegu jeszcze kilka pokoleń po jego śmierci.
Po śmierci Menandra zaczął się okres powolnego upadku państwa Indo-Greckiego – liczba imion jego następców wskazuje że rozpadło się na trzy lub dwie części, a w Arachozji i Paropamisadzie władzę odzyskali najprawdopodobniej potomkowie Eukratydesa.
Indyjski tekst buddyjski "Milindapanha" ("Pytania Milindy") wymienia króla greckiego Milindę, który prowadził dyskurs filozoficzny z mędrcem Nagaseną. Pod imieniem Milindy kryje się najprawdopodobniej właśnie Menander. Władca występuje tam jako mądry, zwycięski i potężny władca, ustępujący dobrowolnie z tronu by wieść żywot ascety. Opowieść ta może być wynikłym z moralizatorskiego charakteru dzieła literackim przetworzeniem faktów, bowiem opisujący Menandra Plutarch z Cheronei ("Moralia", IV, 28) wspomina że król zmarł podczas kampanii wojennej. Podany przez Plutarcha opis w pełni potwierdza jednak zakorzenienie Menandra w kulturze buddyjskiej, informuje bowiem on że po śmierci władcy jego ciało spalono na stosie, a prochy pochowano pod specjalnie zbudowanymi kaplicami (być może chodzi o stupy). Świadectwem przejścia Menandra na buddyzm mogą być także jego monety – na części z nich pojawia się wizerunek Koła Dharmy.
Nie są jasne powiązania dynastyczne Menandra. "Milindapanha" jako miejsce jego urodzenia podaje „wieś Kalasi koło Alasandy”, co ze względu na podobieństwo brzmienia utożsamia się z okolicami Aleksandrii Kaukaskiej. Jego walki z Eukratydesem oraz obecność na części emitowanych przez niego monet wizerunku Ateny sugerują, że mógł być spokrewniony z obalonym królem Baktrii Demetriuszem II. Według A.K. Naraina żoną Menandra była Agatokleja, córka króla Agatoklesa.

</doc>
<doc id="1398539" url="https://pl.wikipedia.org/wiki?curid=1398539" title="Flashdance">
Flashdance

Flashdance – film muzyczny z 1983 roku w reżyserii Adriana Lyne’a, produkcji amerykańskiej.
Fabuła.
Osiemnastoletnia Alex pracuje w hucie w Pittsburghu jako spawaczka. W nocy dorabia jako tancerka w barze. Jej życie kształtuje wielkie marzenie – zostać zawodową tancerką. W tym dążeniu umacnia ją przyjaciółka Hanna. Historia ta stanowi ramy dla scen tanecznych, zrealizowanych z punktu widzenia choreografii, techniki tańca i montażu.
Lista utworów.
W filmie możemy usłyszeć także kilka nagrań, które nie zostały umieszczone na oficjalnym soundtracku. Są to „Gloria” w wykonaniu Laury Branigan, „I Love Rock and Roll” Joan Jett and the Blackhearts oraz „Adagio in G Minor” Tommaso Albinoni.
Oficjalna płyta z muzyką z filmu została wydana 15 kwietnia 1983 przez Casablanca Records. Poza tym wydano również singiel „"Flashdance... What a Feeling"”, również w 1983 r. Utwór zajmował pierwsze miejsce w większości list przebojów na świecie.

</doc>
<doc id="1398541" url="https://pl.wikipedia.org/wiki?curid=1398541" title="Cmentarz jeńców wojennych i internowanych pod Strzałkowem">
Cmentarz jeńców wojennych i internowanych pod Strzałkowem

Cmentarz jeńców wojennych i internowanych pod Strzałkowem – zabytkowy cmentarz założony w 1915 roku przy obozie jenieckim pod Strzałkowem dla jeńców z frontów I wojny światowej, a potem dla jeńców wojny polsko-bolszewickiej 1919-1920.
Cmentarz położony jest w pobliżu wsi Łężec, wśród pól uprawnych, około 1000 metrów od drogi krajowej nr 92.
Został wpisany do Krajowej Ewidencji Zabytków w 1994 roku pod numerem A-511/252.
Cmentarz jeńców wojennych i internowanych funkcjonował od 1915 do 1923 roku. Pochowano na nim wówczas w grobach zbiorowych i indywidualnych około 8000 jeńców różnych narodowości, w tym:
Staraniem Słupeckiego Towarzystwa Społeczno-Kulturalnego cmentarz jest ogrodzony i uporządkowany. Bezpośredni dozór nad stanem cmentarza, jako cmentarza wojennego, sprawuje gmina Strzałkowo. Korzysta w tym celu z dotacji z budżetu państwa udzielanej przez Wojewodę Wielkopolskiego, cmentarz ma bowiem status cmentarza wojennego. Na środku cmentarza znajduje się pomnik upamiętniający zmarłych.

</doc>
<doc id="1398542" url="https://pl.wikipedia.org/wiki?curid=1398542" title="Silverwing">
Silverwing

Silverwing – jest pierwszym singlem Jennie Tebler. Piosenki znajdujące się na tej płycie zostały również wydane na kompilacjii "In Memory of Quorthon" grupy Bathory.

</doc>
<doc id="1398543" url="https://pl.wikipedia.org/wiki?curid=1398543" title="Kościół św. Jana w Radomiu">
Kościół św. Jana w Radomiu



</doc>
<doc id="1398544" url="https://pl.wikipedia.org/wiki?curid=1398544" title="Allogeniczna teoria sądu">
Allogeniczna teoria sądu



</doc>
<doc id="1398545" url="https://pl.wikipedia.org/wiki?curid=1398545" title="Łęguty (jezioro)">
Łęguty (jezioro)

Łęguty – jezioro położone w województwie warmińsko-mazurskim, w powiecie olsztyńskim, w gminie Gietrzwałd, na Pojezierzu Olsztyńskim, z prawej strony drogi wojewódzkiej nr 531 (Podlejki – Łukta), na wschód od wsi Łęguty.
W 1999 roku posiadało III klasę czystości wody. Dno jeziora jest muliste i zarośnięte. Z południowej strony znajduje się teren wojskowy.

</doc>
<doc id="1398546" url="https://pl.wikipedia.org/wiki?curid=1398546" title="Josip Katalinski">
Josip Katalinski

Josip Katalinski (ur. 2 maja 1948 w Sarajewie, zm. 9 czerwca 2011 tamże) – jugosłowiański piłkarz pochodzący z Bośni i Hercegowiny. Uważa się go za jednego z najlepszych piłkarzy byłej Jugosławii.
Kariera klubowa.
Jego kariera miała swój początek w małym klubie FK Igman z przedmieść Sarajewa. Grając w tymże klubie, w 1964 roku został zauważony przez działaczy FK Željezničar, którzy zaproponowali mu grę w drużynach młodzieżowych. Josip bez zastanowienia przyjął ofertę, a już rok później zaliczył oficjalny debiut w pierwszej drużynie. Dla FK Željezničar grał do 1975 roku zaliczając ponad 250 meczów w lidze i – mimo tego, iż był obrońcą – zdobył 48 goli! W 1972 roku był główną postacią swojej drużyny, która zdobył mistrzostwo Jugosławii.
W 1975 roku zdecydował się na wyjazd za granicę, podpisując kontrakt z francuskim OGC Nice. Dla tego klubu rozegrał blisko 150 meczów, zanim zdecydował się na zakończenie kariery w 1978 roku z powodu kontuzji.
Kariera reprezentacyjna.
Już jako młody chłopak był reprezentantem – najpierw Bośni i Hercegowiny, a później Jugosławii U-21, w której rozegrał 18 meczów. W roku 1972 zadebiutował w dorosłej reprezentacji Jugosławii, w której ma na koncie 41 występów i 10 goli. Jednym z najbardziej pamiętnych momentów jego kariery jest mecz w eliminacjach Mistrzostwa Świata 1974, gdzie w dogrywce przeciwko Hiszpanii zdobył gola na wagę zwycięstwa – dając tym samym awans swojej reprezentacji do mundialu i stając się bohaterem narodowym. Ponadto był w kadrze na mundial w RFN i Mistrzostwach Europy 1976.

</doc>
<doc id="1398558" url="https://pl.wikipedia.org/wiki?curid=1398558" title="Idiogeniczna teoria sądu">
Idiogeniczna teoria sądu



</doc>
<doc id="1398559" url="https://pl.wikipedia.org/wiki?curid=1398559" title="Janusz Grabiański">
Janusz Grabiański

Janusz Grabiański (ur. 24 lipca 1929 w Szamotułach, zm. 20 października 1976 w Warszawie) – polski artysta grafik, plakacista, ilustrator książek i serii wydawniczych.
Dzieciństwo i edukacja.
Jego rodzice pochodzili z Poznania – ojciec Wierosław był urzędnikiem bankowym, matka Halina (z domu Fibich) przed ślubem pracowała jako asystentka w zakładzie fotograficznym. Do siódmego roku życia Janusz z rodzicami i młodszym bratem Andrzejem mieszkali we Wronkach.
W latach 1949-1951 studiował w Akademii Sztuk Pięknych w Krakowie, następnie przeniósł się do ASP w Warszawie, gdzie w latach 1952-1955 kontynuował studia pod kierunkiem prof. Józefa Mroszczaka. Kolegami Grabiańskiego z lat studenckich byli m.in. Bohdan Butenko, Janusz Stanny i Andrzej Heidrich.
Twórczość.
Po ukończeniu studiów był ilustratorem książek dla dzieci, serii wydawniczych (np. serii „Naokoło świata”, wydawanej przez Państwowe Wydawnictwo „Iskry” w latach 1956-1994). Zajmował się również projektowaniem plakatów reklamowych takich firm jak POL-MOT, LOT czy Confexim. W 1957 plakat jego autorstwa uzyskał I nagrodę w konkursie zorganizowanym przez Polskie Linie Lotnicze „LOT”, a z czasem firma ta powierzyła Grabiańskiemu opiekę nad identyfikacją wizualną oraz projektowanie materiałów promocyjnych. Projektował również znaczki pocztowe, w tym m.in. serię pt. „Rasy psów” (1963) oraz „Koty” (1964). Miał kilkanaście wystaw indywidualnych w Polsce i za granicą.
Od 1957 roku rozpoczął współpracę z austriackim wydawnictwem Carl Überreuter Verlag, a następnie także z innymi wydawnictwami zagranicznymi, m.in. z Niemiec, Wielkiej Brytanii, Francji, Finlandii, Włoch, RPA oraz ze Szwecji i Stanów Zjednoczonych. Łącznie w ciągu niespełna 25 lat pracy zilustrował ponad 100 książek z klasyki polskiej i obcej, m.in. "Wiersze o kotach" T.S. Eliota, "O krasnoludkach i o sierotce Marysi" Marii Konopnickiej (książka wpisana na Listę Honorową H.Ch. Andersena za ilustracje, 1976), "Cudowną podróż" Selmy Lagerlof, "Bajki" Charles’a Perraulta, "Przygody Tomka Sawyera" Marka Twaina. Należał do ilustratorów znanych i podziwianych na świecie. Miał kilkanaście wystaw indywidualnych w Polsce, Austrii, Szwajcarii i Niemczech. Zilustrował też ostatnią wersję "Elementarza" Mariana Falskiego. Książki ilustrowane przez Grabiańskiego ukazały się w ponad 20 krajach całego świata, w tym w Związku Radzieckim, Jugosławii, Holandii, Japonii, Izraelu i na Węgrzech.
Nagrody i upamiętnienie.
Za "The Big Book of Animal Stories" (1961) otrzymał nagrodę „New York Timesa” dla najlepiej zilustrowanej książki dla dzieci, a w 1973 roku Überreuter wręczył Grabiańskiemu „Złotą Biblię” za 4-milionowy sprzedany egzemplarz z jego ilustracjami.
Otrzymał Nagrodę Prezesa Rady Ministrów za twórczość dla dzieci (1958), Brązowy medal IBBA w Lipsku (1959), nagrody w konkursie PTWK Najpiękniejsze Książki Roku za opracowanie graficzne książek: "Rudzia" Jadwigi Wernerowej (NK 1959), "Kot w butach" Hanny Januszewskiej i "W szkole i w domu" S. Aleksandrzaka i J. Rytlowej (WSiP 1970) oraz wyróżnienie za "Wiersze dla Kaji" Joanny Kulmowej (Ruch). W 1973 roku wyróżniony przez dzieci Orderu Uśmiechu.
W 2015 imię Janusza Grabiańskiego nadano skwerowi znajdującemu się między ulicami Chmielną i Widok oraz pasażem Stefana Wiecheckiego w Warszawie.

</doc>
<doc id="1398560" url="https://pl.wikipedia.org/wiki?curid=1398560" title="Eukratydes II">
Eukratydes II

Eukratydes II (ur. w pierwszej połowie II wieku p.n.e., zm. ok. 140 p.n.e.) – król Baktrii panujący około 145-140 p.n.e., prawdopodobnie syn i następca Eukratydesa I, współrządził z braćmi Helioklesem I i Platonem. Okres jego panowania był okresem schyłkowym dla władzy Greków w Baktrii, jego koniec zbiega się w czasie z podbojem państwa przez koczownicze plemiona Yuezhi.
Monety Eukratydesa były jeszcze przez jakiś czas wybijane w zbarbaryzowanej formie przez zdobywców.

</doc>
<doc id="1398561" url="https://pl.wikipedia.org/wiki?curid=1398561" title="Jean Dunand">
Jean Dunand

Jean Dunand (ur. 20 maja 1877 w Lancy, zm. 1942 w Paryżu) - francuski dekorator pochodzenia szwajcarskiego. Był jednym z największych twórców art déco.
W 1896 zamieszkał w Paryżu. Początkowo zajmował się rzeźbą, a następnie skupił się nad formami dekoratorskimi. Wykonywał m.in. drobne przedmioty dekoratorskie, w których przeszedł od stylu secesji do zgeometryzowanych form art déco z wyraźnymi wpływami kubizmu. Dunand podpisywał również projekty wnętrz (m.in. statków pasażerskich) utworzonych przez innych artystów i wykonywanych w jego warsztacie. Sławę zdobył projektem palarni dla ambasady francuskiej, wystawionej na wystawie sztuki dekoracyjnej w Paryżu w 1925. Ta wystawa dala narodziny terminu art déco.

</doc>
<doc id="1398562" url="https://pl.wikipedia.org/wiki?curid=1398562" title="Dynamo-Chmielnicki">
Dynamo-Chmielnicki

Dynamo-Chmielnicki (ukr. Т.о.в. Професійний футбольний клуб «Динамо-Хмельницький» м. Хмельницький, "Sp.z o.o. Profesijnyj Futbolnyj Kłub „Dynamo-Chmelnyćkyj” m. Chmelnyćkyj") – ukraiński klub piłkarski z siedzibą w Chmielnickim. Założony w roku 2007 jako następca klubu Podilla Chmielnicki.
Do 15 listopada 2013 występował w rozgrywkach ukraińskiej Drugiej Lihi. 
Historia.
Chronologia nazw:
W kwietniu 2007 roku założono nowy zespół w Chmielnickim, a 26 czerwca 2007 roku otrzymał status klubu profesjonalnego. Poprzedni chmielnicki zespół Podilla Chmielnicki w sezonie 2006/07 ukończył rundę jesienną oraz 2 mecze rundy wiosennej. Później miejscowa władza odmówiła finansowania klubu tak jak klub był prywatną własnością. Wtedy klub przeniósł się do Krasyłowa, ale zajął spadkowe 18 miejsce i został zdegradowany do Druhiej Lihi. Jednak w następnym sezonie do rozgrywek w Druhiej Lidze przystąpił nowo utworzony Podilla-Chmelnyćkyj Chmielnicki. Klub Podillia Krasyliw ponownie stał nazywać się FK Krasiłów i występuje w rozrywkach amatorskich.
W styczniu 2009 klub zmienił nazwę na Dynamo-Chmelnyćkyj Chmielnicki.
15 listopada 2013 roku klub został rozformowany.

</doc>
<doc id="1398564" url="https://pl.wikipedia.org/wiki?curid=1398564" title="Alison Doody">
Alison Doody

Alison Doody (ur. 11 listopada 1966 w Dublinie) – irlandzka aktorka i modelka, występowała jako Jenny Flex w filmie "Zabójczy widok" (1985) i w roli Elsy Schneider w "Indianie Jones i ostatniej krucjacie" (1989), a także z roli Elizabeth Maitland w "Kopalniach króla Salomona".
Życiorys.
Urodziła się w Dublinie w Irlandii jako najmłodsze z trójki dzieci. Jej matka, Joan, była terapeutką piękności, a jej ojciec Patrick pracował w branży nieruchomości i prowadził gospodarstwo rolne. Uczęszczała do średniej katolickiej szkoły Mount Anville Secondary School.
Odkryta przez fotografa, podjęła pracę jako fotomodelka. Po tym jak została dostrzeżona przez reżysera castingu czternastego filmu o przygodach Jamesie Bondzie, przyjęła małą rolę jako Jenny Flex w filmie Johna Glena "Zabójczy widok" ("A View to a Kill", 1985) z udziałem Rogera Moore’a, Christophera Walkena, Tanyą Roberts i Grace Jones. Doody została wymieniona jako jedna z 12. obiecujących nowych aktorów z 1986 roku w Screen World Johna Willisa, t. 38. Nadal tylko 18 lat, kiedy pojawiła się w tej roli, Doody był - i pozostała - najmłodszą jak dotąd dziewczyną Bonda. W ekranizacji powieści Jacka Higginsa "Modlitwa za konających" ("A Prayer for the Dying", 1987) w reżyserii Mike’a Hodgesa u boku Mickeya Rourke’a i Boba Hoskinsa wystąpiła jako członek IRA Siobhan Donovan. Po udziale w dreszczowcu "Taffin" (1988) z Pierce’em Brosnanem, zagrała rolę austriackiej sympatyczki nazistowskiej i archeolog dr Elsy Schneider w "Indianie Jones i ostatniej krucjacie" (1989) u boku Harrisona Forda (Indiana Jones) i Seana Connery’ego. 
W 2009 gościła w programie "The Late Late Show".
W latach 1994-2006 była żoną polityka Gavina O’Reilly’ego. Mają dwie córki: Alannę (ur. 1996) i Lauren (ur. 1999).

</doc>
<doc id="1398566" url="https://pl.wikipedia.org/wiki?curid=1398566" title="Park Narodowy Loango">
Park Narodowy Loango

Park Narodowy Loango – park narodowy położony w Gabonie, w prowincji Ogowe Nadmorskie.
Park położony jest na zachodnim wybrzeżu Afryki. Ochroną objęte są tereny plaż, słodkowodnych lagun i dżungli. Na białych plażach parku żyją hipopotamy, słonie, bawoły krótkorogie, pantery i goryle. Zwierzęta wychodzą na plażę, gdyż wzdłuż obrzeży parku Loango ciągną się pastwiska, gdzie znajdują pokarm hipopotamy i bawoły. Rośnie tam palma windoń abisyńska - pokarm słoni. Ważnym czynnikiem takiego postępowania zwierząt jest również brak obecności ludzi. Na plaży jaja składają żółwie skórzaste, żyją też żółwie różowe. W wodzie niedaleko brzegu gody odbywają humbaki.
W lagunach oddzielających plaże od dżungli żyją krokodyle nilowe i hipopotamy. W otaczających je lasach namorzynowych żyją bieliki afrykańskie i rybołowy a w płytkich wodach zimorodki polują na ryby. 
W dżungli spotkać można małpy i motyle. Owadożerne nietoperze w dzień śpią na drzewach, nocą zaś rozsiewają nasiona. Na samym skraju lasu zobaczyć można nektarniki żywiące się nektarem spływającym z kwitnących drzew i krzewów.
Historia.
W roku 1956 powstały pierwsze regionalne rezerwaty przyrody w Loango i okolicach. Stworzone zostały w celu promowania zrównoważonego wykorzystania powierzchni ziemi oraz dzikiej fauny i flory. W listopadzie 2002, prezydent Omar Bongo, lobbingowany przez międzynarodowe organizacje pozarządowe, takie jak Wildlife Conservation Society (WCS) oraz World Wildlife Fund (WWF), oraz kilku konserwatystów podpisał dekret utworzenia 12 nowych parków narodowych w Gabonie.

</doc>
<doc id="1398569" url="https://pl.wikipedia.org/wiki?curid=1398569" title="Dimeryzacja starterów">
Dimeryzacja starterów

Dimeryzacja starterów, parowanie starterów, żargonowo "primer-dimer" – potoczne określenie używane w biologii molekularnej odnoszące się do samoistnego (spowodowanego całkowitą lub częściową komplementarnością) tworzenia „dimerów” pary starterów w danej reakcji łańcuchowej polimerazy. Parowanie starterów tworzy dwuniciowy produkt (DNA) i tym samym uniemożliwia lub utrudnia poprawne oddziaływanie starterów z matrycowym DNA.
Dana para ma tendencję do tworzenia dimerów, gdy startery mają komplementarną sekwencję, i tendencja ta jest tym wyższa, im niższa jest temperatura hybrydyzacji ("annealingu") i im dłuższa sekwencja komplementarna. Także użycie matryc TempliPhi podczas sekwencjonowania stosunkowo często powoduje, z nieznanej przyczyny, problem dimeryzacji.
Powstawanie dimerów starterów w trakcie łańcuchowej reakcji polimerazy zmniejsza jej wydajność, a także zwiększa liczbę produktów nieswoistych reakcji, gdyż sparowane z sobą startery stają się matrycą dla polimerazy DNA, konkurując w ten sposób z poprawnym matrycowym DNA. W skrajnych wypadkach może to zupełnie uniemożliwić poprawne przeprowadzenie reakcji. Komplikacja wykrywana jest podczas elektroforetycznego rozdzielania produktów reakcji w żelu – uzyskuje się słabo widoczne prążki dla swoistych produktów reakcji (lub nie otrzymuje się ich wcale) i dodatkowo prążek lub prążki dla produktów nieswoistych.
Rozwiązać problem może modyfikacja warunków temperaturowych reakcji, jednak czasem należy przeprojektować startery (zmienić ich sekwencję).

</doc>
<doc id="1398571" url="https://pl.wikipedia.org/wiki?curid=1398571" title="Fat Cat Records">
Fat Cat Records

Fat Cat Records - niezależna wytwórnia płytowa z siedzibą w Brighton (Anglia), powstała w roku 1997. "Fat Cat" wydaje muzykę od rozbieżnych form muzyki elektronicznej po wszelkiego rodzaju post-rock i indie; od downtempo po minimal techno; czasem również kompozycje na fortepian oraz noise pop punk. Wytwórnia wypromowała takie zespoły jak Sigur Rós, Múm i Animal Collective.

</doc>
<doc id="1398572" url="https://pl.wikipedia.org/wiki?curid=1398572" title="Zbuk">
Zbuk

Zbuk (inaczej zapartek, purtko) – zgniłe jajko, powstające z niezalężonych jaj w czasie inkubacji lub też w wyniku upływu czasu. Typowy dla zbuków odór nadaje im siarkowodór, produkowany przez rozmnażające się bakterie. Jaja konsumpcyjne powinny być niezalężone, gdyż dłużej zachowują świeżość i później zbuczeją.

</doc>
<doc id="1398573" url="https://pl.wikipedia.org/wiki?curid=1398573" title="Danilo Popivoda">
Danilo Popivoda

Danilo Popivoda (ur. 1 maja 1947 w Lovćenacu, zm. 9 września 2021 w Bijeli) – jugosłowiański piłkarz narodowości słoweńskiej grający na pozycji napastnika, trener piłkarski.
Grał w reprezentacji Jugosławii, dla której rozegrał 20 meczów i strzelił 5 bramek. Był uczestnikiem Mistrzostw Świata 1974 i Mistrzostw Europy 1976, gdzie zdobył bramkę w meczu półfinałowym przeciwko RFN. W swojej karierze grał w dwóch klubach: NK Olimpija Lublana i Eintrachcie Brunszwik.

</doc>
<doc id="1398574" url="https://pl.wikipedia.org/wiki?curid=1398574" title="Brama Wazów na Wawelu">
Brama Wazów na Wawelu

Brama Wazów – najstarsza z trzech bram wjazdowych, prowadzących na wzgórze wawelskie. Mieści się między budynkami kapitularza a Domem Katedralnym. Stanowi fragment fortyfikacji Wawelu. Niegdyś przed obiektem wznosiły się: basteja, kolejna brama oraz dwie wieże obronne, które zostały wyburzone w grudniu 1824 roku.
Historia.
Wybudowana została w 1591 r. na koszt Zygmunta III Wazy w miejscu gotyckiej bramy. Była jedyną bramą, prowadzącą na wzgórze. Zmieniło się to w połowie XIX wieku, kiedy dobudowano kolejne. Dawniej jej obronność wzmacniała poprzedzającą ją kolejna brama, którą flankowała niska basteja i okrągła gotycka wieża zwana "turris minor" i zbudowana nieco wyżej kolejna okrągła wieża przylegająca do domu "sepnego" (domu Rorantystów) - wszystkie te obiekty wyburzono w grudniu 1824 roku na wniosek senatorów Wolnego Miasta Krakowa. W 1827 roku Bramę Wazów odnowiono wyburzając górną elewację i dodając w jej miejsce loggię z trzema oknami. Przebudowę upamiętniono tablicą. Bramę odnowiono kolejny raz około 1890 roku.
Architektura.
Trójkondygnacyjna brama od strony miasta ozdobiona jest boniowaniem. Nad przejściem bramy widnieje wyżej wspomniana tablica z łacińskim napisem: "SENATUS POPULUSQUE CRACOVIENSIS RESTITUIT MDCCCXXVII", co oznacza: "Senat i Lud Krakowa odnowił 1827". Wyżej znajduje się zadaszona loggia z 1827 roku. Od strony wewnętrznej zamku budynek zwieńczony jest attyką, a portal wzbogacają herby Polski i Wazów. W ściany sieni bramy wmurowane są trzy zniszczone płyty nagrobne (m.in. bpa Pawła Dębskiego) oraz tarcze herbowe (Orzeł Polski i Odrowąż) z końca XV wieku, które zdobiły szczyt budynku skarbca katedralnego do 1895 roku.

</doc>
<doc id="1398577" url="https://pl.wikipedia.org/wiki?curid=1398577" title="Mistrzostwa Europy U-19 w Piłce Nożnej 2008">
Mistrzostwa Europy U-19 w Piłce Nożnej 2008

Mistrzostwa Europy U-19 w piłce nożnej 2008 odbyły się w dniach 14-26 lipca 2008 w Czechach. Sześć najlepszych zespołów turnieju uzyskało awans do Mistrzostw Świata U-20 w piłce nożnej, które w 2009 roku odbędą się w Egipcie.

</doc>
<doc id="1398578" url="https://pl.wikipedia.org/wiki?curid=1398578" title="Moacyr Nascimento Barbosa">
Moacyr Nascimento Barbosa



</doc>
<doc id="1398579" url="https://pl.wikipedia.org/wiki?curid=1398579" title="Pobojczyk">
Pobojczyk



</doc>
<doc id="1398580" url="https://pl.wikipedia.org/wiki?curid=1398580" title="Dom Katedralny na Wawelu">
Dom Katedralny na Wawelu

Dom Katedralny, zwany także "Domem Rorantystów i Mansjonarzy" – budynek nr 2 na wzgórzu wawelskim w Krakowie, przylegający od północy do murów fortyfikacyjnych. Wznosi się między budynkiem dawnego Seminarium Duchownego, a bramą Wazów.
Historia.
Obiekt składa się z dwóch budynków: kamienicy królewskiej (budynek wschodni) oraz domu mansjonarzy (budynek zachodni). Kamienica królewska ufundowana została przez Kazimierza III Wielkiego. W 1381 r. urządzono tu spichlerz (zwany również sepem). Część domu została przeznaczona na mieszkanie dla Rorantystów w 1. połowie XVI wieku. Budynek zachodni powstał na przełomie XIV i XV wieku. W 1724 r. odnowiono go sumptem bpa Konstantego Felicjana Szaniawskiego, według planów Kacpra Bażanki, przeznaczając na siedzibę kolegium mansjonarzy katedralnych, które założył w latach 1381–1382 bp Zawisza Kurozwęcki (odprawiali liturgię w kaplicy Mariackiej). Budynki połączył i odrestaurował w latach 1904–1905 według planów Sławomira Odrzywolskiego Zygmunt Hendel. Obecnie dwie kondygnacje budynku zajmuje Muzeum Katedralne im. Jana Pawła II, a w pozostałej części znajdują się mieszkania księży rezydentów i pracowników Katedry.
Architektura.
Trzyczęściowy budynek wykonany jest z czerwonej cegły oraz w niewielkich fragmentach z ciosów wapiennych w stylu gotyckim. Ma on 5 kondygnacji. Przed nim otoczony murem w latach 1904–1905 taras. Mur uzupełniono fragmentami XV i XVI-wiecznych detali architektonicznch pochodzących z katedry.

</doc>
<doc id="1398581" url="https://pl.wikipedia.org/wiki?curid=1398581" title="Świadkowie Jehowy w Nikaragui">
Świadkowie Jehowy w Nikaragui

Świadkowie Jehowy w Nikaragui – społeczność wyznaniowa w Nikaragui, należąca do ogólnoświatowej wspólnoty Świadków Jehowy, licząca w 2022 roku 29 326 głosicieli, należących do 471 zborów. Na dorocznej uroczystości Wieczerzy Pańskiej w 2022 roku zebrało się 81 225 osób (ok. 1,4% mieszkańców). Działalność miejscowych głosicieli koordynuje Środkowoamerykańskie Biuro Oddziału w El Tejocote na przedmieściach stolicy Meksyku. Biuro Krajowe znajduje się w Managui. Sala Zgromadzeń znajduje się w Ticuantepe, gdzie znajduje się również jeden z 17 ośrodków szkoleń biblijnych na świecie.
Historia.
Początki.
W 1934 roku przyjezdna pionierka rozpowszechniała publikacje Świadków Jehowy. W 1943 roku działalność kaznodziejską prowadziły trzy osoby.
28 czerwca 1945 roku do Managui przyjechali misjonarze, Francis i William Wallace, absolwenci 1. klasy Biblijnej Szkoły Strażnicy – Gilead. Zapoczątkowali oni w Nikaragui zorganizowaną działalność kaznodziejską i utorowali drogę kolejnym misjonarzom. W służbie często posługiwali się gramofonem, odtwarzając nagrane wykłady biblijne. W październiku do kraju przybyły dwa małżeństwa misjonarzy i wkrótce zorganizowano serię wykładów publicznych. Na pierwszy z nich przybyła grupa ponad 40 osób. W domu misjonarskim rozpoczęto przeprowadzać zebrania zborowe. Z czasem domy misjonarskie utworzono w miastach: Jinotepe, Masaya, León, Bluefields, Granada i Matagalpa.
W 1946 roku Świadkami Jehowy została pierwsza grupa Nikaraguańczyków, wśród których byli: Arnoldo Castro, Evarist Sanchez i Lorenz Obregon. W kwietniu 52 osoby uczestniczyły w uroczystości Wieczerzy Pańskiej. W tym samym miesiącu do kraju przyjechali z wizytą Nathan H. Knorr i Frederick W. Franz. Nathan Knorr wygłosił wykład publiczny „Weselcie się, narody”, który na język hiszpański tłumaczył Frederick Franz. Wykładu wysłuchało 158 zgromadzonych osób. Podczas wizyty utworzono Biuro Oddziału, a sługą oddziału został William Eugene Call, skierowany do Nikaragui z Kostaryki. W roku 1947 zanotowano liczbę 36 głosicieli, a rok później 144.
W lipcu 1949 roku do kraju przybyło małżeństwo Phyllis i Sydney Porterowie, absolwenci 12. klasy Szkoły Gilead. Sydney Porter został mianowany nadzorcą obwodu, który swoim zasięgiem obejmował cały kraj.
17 października 1952 roku przedstawiciel Urzędu Imigracyjnego, z poduszczenia duchownych wprowadził zakaz działalności Świadków Jehowy. 19 listopada 1952 roku Donovan Munsterman, sługa oddziału, usłyszał od kapitana Arnolda Garcíi, naczelnika Urzędu Imigracyjnego, że Świadkom Jehowy w Nikaragui „zakazuje się dalszego głoszenia swoich nauk i prowadzenia działalności religijnej”, a jako powód takiej decyzji podano rzekome popieranie komunizmu. Munsterman złożył odwołania skierowane do Ministerstwa Wyznań i prezydenta kraju, Anastasia Somozy Garcíi. Gdy te działania nie przyniosły rezultatów, złożono apelację do Sądu Najwyższego. 19 czerwca 1953 roku Sąd Najwyższy w jednogłośnym wyroku uchylił zakaz działalności.
Rozwój działalności.
W roku 1966 w stolicy odbył się kongres międzynarodowy pod hasłem „Synowie Boży – synami wolności” z udziałem 1654 osób, a 71 osób zostało ochrzczonych. W kraju działało 824 głosicieli. W 1967 roku do Nikaragui przybyli misjonarze z 44. klasy Szkoły Gilead.
Gdy po północy 23 grudnia 1972 roku stolicę nawiedziło gwałtowne trzęsienie ziemi, nikt spośród ponad 1000 Świadków Jehowy mieszkających w Managui nie zginął, jednak 80% z nich straciło domy. W ciągu 22 godzin współwyznawcy z Hondurasu, Kostaryki i Salwadoru dostarczyli do nikaraguańskiego Biura Oddziału ciężarówki z żywnością, wodą, lekami i odzieżą. Poszkodowanym udzielono też innej niezbędnej pomocy. Odbudowano lub wyremontowano domy głosicieli i Sale Królestwa. Jednak jeszcze w roku 1974 większość spośród 14 zborów w Managui i najbliższej okolicy zgromadzało się w Salach Królestwa, w których widoczne były ślady po trzęsieniu ziemi.
W 1974 roku przy ulicy El Raizón, 16 kilometrów na południe od centrum stolicy, powstała nowa siedziba Biura Oddziału oraz dom misjonarski. Rok później zanotowano 2689 głosicieli, a 417 osób zostało ochrzczonych. W dniach od 30 grudnia 1978 roku do 3 stycznia 1979 roku w Managui odbył się kongres pod hasłem „Zwycięska wiara”, w którym uczestniczyły 7083 osoby. Było to ostatnie ogólnokrajowe zgromadzenie przed okresem restrykcji.
W okresie rewolucji w Nikaragui życie straciło trzech Świadków Jehowy. Wielu innych straciło dach nad głową bądź swoje mienie.
Ograniczenie swobody działalności.
Po objęciu władzy przez sandinistów w kraju zaszły znaczące zmiany. Nowe władze nie respektujące neutralnego stanowiska Świadków Jehowy zaczęły utrudniać ich działalność. Urząd Celny wstrzymywał transporty literatury do kraju. W wyniku nowych przepisów wszystkie organizacje cywilne i religijne ponownie musiały ubiegać się o prawną rejestrację. W rezultacie w 1981 roku Świadkom Jehowy odebrano osobowość prawną, a wnioski dotyczące ponownej rejestracji pozostawały bez odpowiedzi. We wrześniu 1981 roku aresztowano nadzorcę obwodu Andrew Reeda oraz jego żonę, których poddano wielogodzinnym przesłuchaniom i presji, oczekując od Andrew przyznania się do współpracy z CIA. W końcu zostali oni deportowani do Kostaryki. W czasie obowiązywania ograniczeń nadzór nad działalnością w Nikaragui przejęło Biuro Oddziału w Kostaryce, a w kraju działał Komitet Kraju w którym usługiwali Alfonso Joya oraz Agustín Sequeira.
Po tym wydarzeniu Komitet Oddziału zaczął szkolić miejscowych głosicieli do przejęcia nadzoru nad działalnością w kraju, na wypadek gdyby biuro zostało zamknięte, a zagraniczni misjonarze deportowani. Rozpoczęto szkolenia dla nadzorców podróżujących i ich zastępców, zorganizowano zajęcia Kursu Służby Królestwa dla starszych oraz znacznej części sług pomocniczych, przeprowadzono także Kurs Służby Pionierskiej. W grudniu 1981 roku po zerwaniu umowy na wynajem stadionu w mieście Masaya przez władze centralne, zgromadzenie okręgowe pod hasłem „Lojalność wobec Królestwa” przeprowadzono na udostępnionej przez współwyznawczynię pobliskiej kurzej fermie.
20 marca 1982 roku, przed godziną 7 rano Biuro Oddziału i dom misjonarski otoczyli uzbrojeni żołnierze wraz z urzędnikami imigracyjnymi. Ponieważ koordynatorowi Komitetu Oddziału, Reinerowi Thompsonowi, udało się wymknąć do telefonu, zdążył on ostrzec inne domy misjonarskie. 9 misjonarzy zostało wywiezionych w mniejszych grupach do Kostaryki. Natomiast ostrzeżeni misjonarze zabezpieczyli offsetową maszynę drukarską oraz inne sprzęty z domów misjonarskich. Jeszcze tego samego dnia grupa 10 misjonarzy z domów misjonarskich została deportowana do Panamy. W kraju pozostało małżeństwo brytyjskich misjonarzy deportowanych kilka miesięcy później. Z czasem deportowano w sumie 21 misjonarzy.
Ponieważ w latach 1982–1990 Świadkom Jehowy poważnie ograniczono swobodę działalności oraz ściśle ją kontrolowano, zebrania organizowano w małych grupach lub w nieoznakowanych Salach Królestwa. Również zgromadzenia okręgowe i obwodowe odbywały się w mniejszych grupach i miały skrócony program, który przedstawiali miejscowi starsi i słudzy pomocniczy. Członkowie Komitetu Kraju oraz nadzorcy podróżujący starali się być na nich obecni. Zdarzały się też próby przerywania zgromadzeń przez wojsko. W roku 1982 w Nikaragui działało 4477 głosicieli.
W lipcu i sierpniu 1982 roku grupy, liczące do 500 osób, należących do komitetów CDS (Sandinistowskich Komitetów Obrony) przy współpracy ze służbą bezpieczeństwa zajęły Sale Królestwa, Salę Zgromadzeń oraz Biuro Oddziału. I choć nigdy nie wydano nakazu zajęcia obiektów Świadków Jehowy, to spośród 50 Sal Królestwa w Nikaragui 35 zostało odebranych. Mimo wielokrotnych wniosków o zwrot własności Sal nie udało się odzyskać. Wielu starszych, w tym również członków Komitetu Kraju, przetrzymywano od jednego dnia do kilku tygodni w aresztach, gdzie się nad nimi znęcano. W 1983 roku wprowadzono powszechną "Patriotyczną Służbę Wojskową", do której kierowano mężczyzn w wieku od 17 do 26 lat. W wyniku odmowy pełnienia służby wojskowej Świadkowie Jehowy trafiali na 2 lata do więzień.
Ponieważ nie można było sprowadzać literatury biblijnej, początkowo korzystano z usług firm komercyjnych. Później uznano, że bezpieczniej będzie drukować literaturę we własnym zakresie w ukrytych miejscach. Najpierw wykorzystywano do tego celu offsetową maszynę drukarską, ukrytą przez misjonarzy, a po jej wykryciu i konfiskacie zaczęto korzystać z powielaczy, naprawianych własnym sumptem. Przez cały ten okres władze wykryły i zamknęły tylko jedną drukarnię. Druk literatury w domowych warunkach trwał do maja 1990 roku.
Pod koniec 1979 roku wśród osadzonych w więzieniu dysydentów politycznych oraz członków rozgromionej Gwardii Narodowej znalazł się głosiciel, który zanim został Świadkiem Jehowy, służył w wojsku. Więźniowie ci otrzymywali wysokie wyroki, nawet do 30 lat więzienia, które odbywali w więzieniu "Cárcel Modelo". Rozpoczął on głosić współwięźniom, a z niektórymi prowadził studia biblijne. Wkrótce grupa więźniów studiujących Biblię liczyła 12 osób, a z czasem przyłączali się kolejni. W więzieniu organizowali zebrania oraz głosili „od celi do celi”. W listopadzie 1982 roku pierwszy z tej grupy więźniów przyjął chrzest. Do 17 marca 1989 roku, gdy ostatni głosiciele opuścili "Cárcel Modelo", ochrzczono w nim co najmniej 34 więźniów, 43 osoby były głosicielami, prowadzono 80 studiów biblijnych, a w cotygodniowych zebraniach przeciętnie uczestniczyły 83 osoby. Wszyscy głosiciele po wyjściu na wolność zasilili miejscowe zbory.
Zniesienie ograniczeń.
Gdy w 1990 roku uchylono ograniczenia nałożone na Świadków Jehowy działalność kaznodziejską w kraju prowadziło 7894 głosicieli. Zniesiono również powszechny obowiązek pełnienia służby wojskowej. We wrześniu Ian Hunter, który wcześniej usługiwał w Komitecie Oddziału w Gwatemali, został nowym koordynatorem Komitetu Kraju, a na biuro zaadaptowano dom położony na przedmieściach stolicy. Pod koniec roku 1990 i na początku 1991 do Nikaragui powróciło małżeństwo misjonarzy usługujące w Hondurasie oraz przybyli nowi, absolwenci 1 klasy meksykańskiej filii Szkoły Gilead.
W lutym 1991 roku w miejsce Komitetu Kraju utworzono Komitet Oddziału, a 1 maja tego roku oficjalnie otworzono Biuro Oddziału. W kwietniu 1990 roku złożono wniosek do nowego rządu o rejestrację prawną Świadków Jehowy, który cztery miesiące później został rozpatrzony pozytywnie. Tym samym Towarzystwo Strażnica uzyskało status misji międzynarodowej. Pozwoliło to na swobodne działanie oraz korzystanie z ulg podatkowych przysługujących organizacjom niedochodowym. Do Krajowego Komitetu Restytucji Skonfiskowanego Mienia złożono prośbę o zwrot wszystkich utraconych obiektów. Po długotrwałym i skomplikowanym procesie odzyskiwania mienia z utraconych 35 Sal Królestwa zwrócono 30, a za pozostałe Świadkom Jehowy przyznano rekompensatę w postaci obligacji skarbu państwa.
W roku 1998 roku przeprowadzono akcję ratowniczą dla współwyznawców poszkodowanych przez huragan Mitch. Pomoc nadesłali współwyznawcy z Kostaryki i Panamy. Przez następnych kilka miesięcy ochotnicy pracowali przy naprawach Sal Królestwa oraz budowie nowych domów dla głosicieli.
Na terenach regionów autonomicznych Atlántico Norte i Atlántico Sur zamieszkałych głównie przez Indian Miskito i metysów działalność kaznodziejską podjęto w roku 1946. Od 1994 roku na tych rozległych terenach podczas pory suchej Biuro Oddziału zaczęło organizować coroczne, trwające 4 miesiące, kampanie głoszenia. W roku 2002 działało tam 7 zborów i 9 grup, do których należało 400 głosicieli.
Od 1993 roku do Nikaragui skierowano grupy absolwentów Kursu Usługiwania z Meksyku, Portoryko i Salwadoru oraz 11 nadzorców podróżujących z Meksyku. W latach 1993–2002 do kraju skierowano 58 absolwentów Szkoły Gilead, mieszkających w 6 domach misjonarskich. Do kwietnia 2002 roku do kraju przeniosło się również 289 pionierów pochodzących z 19 krajów.
W dniach od 24 do 26 grudnia 1999 roku na Narodowym Stadionie Baseballowym w Managui zorganizowano kongres pod hasłem „Prorocze słowo Boże”, w którym uczestniczyło 28 356 osób, a 784 osoby zostały ochrzczone. Był to do tamtego czasu największy chrzest w dziejach Świadków Jehowy w tym kraju.
W 2002 roku w Nikaragui działało 16 676 głosicieli należących do 264 zborów i 31 grup na oddaleniu podzielonych na 17 obwodów. Na początku roku 2002 w Komitecie Oddziału usługiwali: Ian Hunter, Agustín Sequeira, Luis Antonio González i Lothar Mihank. W tym czasie rodzina Betel liczyła 37 osób różnych narodowości.
4 grudnia 2004 roku otworzono nową siedzibę Biura Oddziału w Managui, a także zadaszony amfiteatr na Salę Zgromadzeń dla 2400 osób. W uroczystości uczestniczył, członek Ciała Kierowniczego Samuel Herd, który wygłosił okolicznościowe przemówienie. Przy Biurze Oddziału utworzono Służbę Informacji o Szpitalach, koordynującą działalność trzech miejscowych Komitetów Łączności ze Szpitalami. 
W 2007 roku zanotowano liczbę 20 150 głosicieli. Od 2010 roku nadzór nad działalnością Świadków Jehowy w Nikaragui przejęło meksykańskie Biuro Oddziału. W kwietniu 2014 roku zorganizowano pomoc humanitarną dla poszkodowanych przez trzęsienie ziemi, pod koniec listopada 2016 roku – przez huragan Otto, a w listopadzie 2020 roku przez huragany Eta oraz Iota. W roku 2020 zanotowano liczbę 29 594 głosicieli.
Z powodu pandemii COVID-19 zaplanowany na styczeń 2021 roku kongres specjalny pod hasłem „Zawsze się radujcie!” w Managui został odwołany.
Działalność kaznodziejska prowadzona jest także na 365 wyspach jeziora Nikaragua. Literatura biblijna jest dostępna także w językach mayangna i miskito. Na terenach zamieszkanych przez mniejszą liczbę głosicieli, prowadzone są specjalne kampanie kaznodziejskie. Zebrania zborowe odbywają się w języku hiszpańskim, nikaraguańskim migowym, angielskim, angielskim kreolskim (Ameryka Środkowa), chińskim i miskito. W 2019 roku w Nikaragui funkcjonowało 266 Sal Królestwa.

</doc>
<doc id="1398582" url="https://pl.wikipedia.org/wiki?curid=1398582" title="Carlos José Castilho">
Carlos José Castilho



</doc>
<doc id="1398584" url="https://pl.wikipedia.org/wiki?curid=1398584" title="Budynek Seminarium Duchownego na Wawelu">
Budynek Seminarium Duchownego na Wawelu

Budynek dawnego Seminarium Duchownego – gmach nr 7 na wzgórzu wawelskim w Krakowie. Od północy przylega do murów fortyfikacyjnych. Mieści się pomiędzy budynkiem administracji a Domem Katedralnym.
Historia.
Obiekt składa się z trzech budynków, pochodzących z XV wieku: budynku zbudowanego dla królowej Zofii, ostatniej małżonki Jagiełły, który następnie stał się domem prebendarzy kaplicy św. Trójcy (ufundowanego przez Władysława II Jagiełłę w 1431 r), domu Hińczy z Rogowa oddanego następnie mansjonarzom oraz domu zwanego Pińczowem należącego do Jana Głowacza z Oleśnicy (brata kardynała Zbigniewa Oleśnickiego) z zachowanym częściowo "hypocaustum". Dom prebendarzy stał się siedzibą założonego przez bpa Bernarda Maciejowskiego Wyższego Seminarium Duchownego w 1602 r. Sumptem bpa Konstantego Felicjana Szaniawskiego dołączono kolejne dwa budynki według planów Kacpra Bażanki w 1729 r. W 1801 r. budynek przebudowano przez Jana Chrzciciela Markla na koszary wojskowe (mieszczące się tu w latach 1848 – 1905), likwidując przy tym seminarium. Mieszczące się tu od 1913 r. Muzeum Etnograficzne znieśli hitlerowcy. 
Architektura.
Budynek o 4 kondygnacjach wybudowany jest z cegły. W dawnym refektarzu i oratorium znajduje się zachowana barokowa dekoracja stiukowa, zaś w piwnicy i sieni późnogotyckie oraz renesansowe portale.

</doc>
<doc id="1398585" url="https://pl.wikipedia.org/wiki?curid=1398585" title="Wikarówka na Wawelu">
Wikarówka na Wawelu

Wikarówka, zwana również "Domem kapitulnym po Koniecpolskim" lub "Domem wikariuszy zamkowych" – budynek nr 3 na wzgórzu wawelskim w Krakowie. Mieści się na zachód od katedry wawelskiej.
Historia.
Budynek był własnością królewską do 1441 r. gdy król Władysław III Warneńczyk ofiarował go kanclerzowi wielkiemu koronnemu Janowi Taszce Koniecpolskiemu. Po jego śmierci, wdowa po nim Dorota z Sienna i ich syn Jakub Koniecpolski przekazali budynek Kapitule Krakowskiej. Pierwotnie budynek zbudowany w stylu gotyckim został staraniem kanonika krakowskiego Piotra Sienickiego wzbogacony o elementy renesansowe po 1522 roku, gdy dodano nowe obramienia okienne autorstwa być może Kaspra Simona. Rozbudowano go w 2. połowie XVI wieku. W 1825 roku zburzono budynek przylegający do Wikarówki od północy. W 1 ćw. XIX wieku dodano pięterko mansardowe od południa. W 1889 roku Wikarówkę nadbudowano o jedno piętro wg projektu architekta Antoniego Siedeka zasłaniając przy tym dolną część gotyckiego szczytu z blendami powstałego jeszcze w średniowieczu. Po 1958 roku dr inż. arch. Stefan Walczy opracował pod kierunkiem Dyrektora Kierownictwa Odnowienia Wawelu prof. Alfreda Majewskiego projekt usunięcie zniekształceń z 1889 roku dokonanych w bryle Wikarówki, który to jednak projekt nie został zrealizowany.
Obecnie budynek wykorzystywany jest na kancelarię parafialną, a także mieszkania kleru katedralnego.
Architektura.
Wikarówka jest trójkondygnacyjną budowlą z dziedzińcem wewnętrznym. Od północy znajduje się wieżyczka z klatką schodową, która została dobudowana podczas eklektycznej przebudowy budynku w 1889 roku. Z tego okresu pochodzi również drugie piętro oraz pewne elementy neorenesansowe. Z 1. połowy XVI wieku pochodzi nadwieszony na kroksztynach renesansowy wykusz na pierwszym piętrze, który udekorowany jest herbem Belina. Siedem wczesnorenesansowych kamiennych obramień okiennych pochodzi z 1 poł. XVI wieku, a pięć obramień z 2. poł. XVI wieku. Od podwórza zachował się gotycki portal fazowany, kolejne dwa półkoliste fazowane portale z pocz. XVI wieku znajdują się w piwnicy. Przypuszczalnie pod tynkiem zachowały się fragmenty gotyckich ceglanych murów. Piwnice częściowo sklepione kolebkowo.

</doc>
<doc id="1398586" url="https://pl.wikipedia.org/wiki?curid=1398586" title="Cmentarz żydowski w Zatorze">
Cmentarz żydowski w Zatorze

Cmentarz żydowski w Zatorze – został założony najprawdopodobniej w drugiej połowie XIX wieku i zajmuje powierzchnię 0,5 ha. Zachowało się około pięćdziesięciu nagrobków, z których najstarszy pochodzi z 1864. Większość z nich posiada inskrypcje w języku hebrajskim, nieliczne w języku niemieckim (także w alfabecie hebrajskim), tylko jeden natomiast w języku polskim.

</doc>
<doc id="1398587" url="https://pl.wikipedia.org/wiki?curid=1398587" title="Gajana">
Gajana

Gajana — imię żeńskie pochodzenia łacińskiego, pochodzące od męskiego imienia Gajan, które z kolei oznacza "pochodzący od Gajusza. Jego patronką jest św. Gajana, zm. w Armenii, wspominana razem ze św. Rypsymą.
Gajana imieniny obchodzi 29 września. 
Znane osoby noszące imię Gajana:

</doc>
<doc id="1398589" url="https://pl.wikipedia.org/wiki?curid=1398589" title="Park Narodowy Lopé">
Park Narodowy Lopé

Park Narodowy Lopé (fr. "Parc national de Lopé") – park narodowy w centralnym Gabonie, w prowincji Ogowe-Ivindo.
Historia.
Park Lopé był pierwszym obszarem chronionym w Gabonie. Powstał w 1946 roku jako obszar chroniony. W 2007 został wpisany na listę światowego dziedzictwa UNESCO.
Opis.
Na większości terenu znajdują się lasy tropikalne, ale w północnej części parku spotkać można resztki trawiastej sawanny powstałej w czasie epoki lodowcowej 15 000 lat temu oraz las galeriowy. W parku spotkać można szympansy, goryle (3 do 5 tysięcy) i mandryle. Na chronionym obszarze mandryle gromadzą się w ogromne stada liczące nawet po tysiąc i więcej osobników. W parku żyją koczkodany białonose i słoneczne. W parku doliczono się blisko 400 gatunków ptaków. Należy z nich wymienić kolorowe ptaki leśne jak turak czy dzioborożce.

</doc>
<doc id="1398590" url="https://pl.wikipedia.org/wiki?curid=1398590" title="34 Boötis">
34 Boötis

34 Boötis – gwiazda zmienna znajdująca się w gwiazdozbiorze Wolarza, której średnia jasność wynosi ok. 4,8, czyli można ją dostrzec gołym okiem w dobrych warunkach atmosferycznych. Łatwo jest ją znaleźć: kilkadziesiąt minut kątowych obok niej znajduje się jasna gwiazda podwójna Izar (ε Boötis), której składniki łatwo rozdzielić za pomocą teleskopu.
34 Boötis jest czerwonym olbrzymem o typie widmowym M3III. Jej promień jest około 130 razy większy niż promień Słońca, a masa jest pięciokrotnie większa od słonecznej.

</doc>
<doc id="1398591" url="https://pl.wikipedia.org/wiki?curid=1398591" title="Capra ibex">
Capra ibex



</doc>
<doc id="1398592" url="https://pl.wikipedia.org/wiki?curid=1398592" title="Melbourne Knights FC">
Melbourne Knights FC

Melbourne Knights Football Club- australijski klub piłkarski z siedzibą w Melbourne. W latach 1984- 2004 klub występował w NSL. Klub został założony w 1953 roku przez niewielką grupę Chorwackich imigrantów na przedmieściach Melbourne (Footscray) i początkowo nazywał się SC Croatia. Złota era klubu przypadła na lata 90, XX wieku. Wówczas to zespół, aż pięciokrotnie występował w finale rozgrywek NSL i dwukrotnie sięgał po tytuł mistrza kraju. Obecnie drużyna występuje w rozgrywkach Victorian Premier League.
Statystyka spotkań w NSL.
Regularny sezon
Seria finałowa
Podsumowanie

</doc>
<doc id="1398593" url="https://pl.wikipedia.org/wiki?curid=1398593" title="Cmentarz żydowski w Kętach">
Cmentarz żydowski w Kętach

Cmentarz żydowski w Kętach – został założony w drugiej połowie XIX wieku i zajmuje obszar 0,2 ha. Zachowało się kilkadziesiąt nagrobków. Cmentarz uległ znacznej dewastacji w czasie okupacji hitlerowskiej i okresie PRL.

</doc>
<doc id="1398596" url="https://pl.wikipedia.org/wiki?curid=1398596" title="Wilhelm Brandenstein">
Wilhelm Brandenstein

Wilhelm Brandenstein (ur. 23 października 1898; zm. 1 grudnia 1967, Graz) – austriacki językoznawca i historyk.
W latach 1941-1967 był kierownikiem Instytutu Językoznawstwa Porównawczego na Uniwersytecie w Grazu. Napisał prace na temat języków staroperskiego i starogreckiego, jak również zagadnień historycznych, jak pochodzenie Etrusków oraz istnienie Atlantydy Platona. Na podstawie analizy krytyczno-literackiej, doszedł do wniosku, że Atlantyda nie była wymysłem Platona, a została zaczerpnięta z tradycji sięgającej według niego kultury minojskiej. Swoimi przemyśleniami zainspirował Massima Pallottina do napisania artykułu pt. "Atlantide".

</doc>
<doc id="1398597" url="https://pl.wikipedia.org/wiki?curid=1398597" title="Arnold Scholten">
Arnold Scholten

Arnold Scholten (ur. 5 grudnia 1962 w Den Bosch) – holenderski piłkarz, który grał na pozycji pomocnika. Pomimo tego, iż występował w kilku wielkich klubach Eredivisie, to w reprezentacji Oranje nie miał okazji zadebiutować.
Kariera klubowa
Scholten swą przygodę z futbolem rozpoczął w rodzinnym mieście – jako młody chłopak zapisując się do FC Den Bosch. W pierwszej drużynie tego klubu zadebiutował w 1983 roku i przez trzy lata gry zdołał wystąpić w 74 meczach i zdobyć 10 bramek. Następnie sięgnął po niego AFC Ajax, jednak przygody w tym klubie nie może zaliczyć do udanych. Grał tam bowiem 4 lata, ale musiał się często godzić z rolą zmiennika, czego dowodem jest występ w zaledwie 70 meczach. W 1990 roku trafił do największego rywala Ajaxu – Feyenoordu. To właśnie na De Kuip się odnalazł i grając przez pięć sezonów udało mu się rozegrać 165 meczów i zdobyć 20 goli. Ponadto z Feyenoordem zdobył mistrzostwo Holandii w 1994 roku, 4 razy puchar tego kraju (1991, 1992, 1994, 1995), a także Superpuchar w 1991 roku. W 1995 roku Schloten postanowił wrócić do Ajaxu i ta przygoda była bardziej udana od pierwszej. Z Ajaxem udało mu się wywalczyć mistrzostwo w sezonie 95/96, a także grać w finale Champions League. W Latach 1997–99 grał dla japońskiego JEF United, a karierę zakończył w 2001 w rodzinnym Den Bosch.

</doc>
<doc id="1398598" url="https://pl.wikipedia.org/wiki?curid=1398598" title="Hiroshi Mori">
Hiroshi Mori

 – japoński astronom amator. Wspólnie z Masaru Arai odkrył 45 planetoid. W uznaniu jego pracy jedną z planetoid nazwano (19190) Morihiroshi.

</doc>
<doc id="1398603" url="https://pl.wikipedia.org/wiki?curid=1398603" title="Dzioborożec">
Dzioborożec



</doc>
<doc id="1398605" url="https://pl.wikipedia.org/wiki?curid=1398605" title="Kościół Najświętszej Marii Panny w Norymberdze">
Kościół Najświętszej Marii Panny w Norymberdze

Kościół Najświętszej Marii Panny ("Frauenkirche") - gotycki kościół w Norymberdze, we Frankonii (Bawaria Niemcy). Świątynia została ufundowana w 1352 przez Karola IV Luksemburskiego - króla Czech i Niemiec, od 1355 cesarza rzymskiego. W efekcie budowy, która trwała w latach 1352-1362 powstała niewielka, bogato zdobiona świątynia będąca swego rodzaju kaplicą dworską, składająca się z trójnawowego, halowego korpusu nawowego oraz wydzielonego, dwuprzęsłowego poligonalnie zamkniętego prezbiterium, do którego od strony południowej przylega zakrystia. Dominantą kościoła NMP jest część zachodnia z bogato dekorowaną elewacją korpusu nawowego oraz przylegającej do niego kruchty, ponad którą wznosi się kaplica Świętego Michała, z której cesarz prezentował na widok publiczny relikwie i insygnia władzy cesarskiej. Zachowała się w znacznej części gotycka dekoracja architektoniczno-rzeźbiarska i wystrój wnętrza, m.in. dekoracja rzeźbiarska kruchty (XIV i XV w.), zespół rzeźbiarskich epitafiów dłuta Adama Krafta, figury i świeczniki przyścienne prezbiterium oraz retabulum ołtarza głównego - tzw. Ołtarz Tucherów datowany na 1445 rok.
Wraz z ewangelickimi kościołami Świętego Sebalda i Św. Wawrzyńca, należy do głównych zachowanych zabytków sakralnych miasta. Jest położony na Hauptmarkt - głównym rynku miejskim na którym stoi XIV-wieczna Piękna Studnia, tworząca wraz z kościołem NMP malowniczy gotycki akcent.
Dzieje.
Historia kościoła Najświętszej Marii Panny ściśle wiąże się z dziejami powstania rynku i urbanizacją Norymbergi w XIV stuleciu. 
Okoliczności powstania kościoła.
Początkowo rozwój przestrzenny Norymbergi koncentrował się wokół dwóch ośrodków miejskich oddzielonych rzeką Pegnicą. U stóp zamku powstała górna część Starego Miasta, należąca do diecezji bamberskiej z głównym kościołem Świętego Sebalda, dolna zaś położona na południe (wraz z kościołem Świętego Wawrzyńca) należała do diecezji Eichstätt. Pomiędzy tymi ośrodkami w sąsiedztwie kościoła Św. Sebalda powstała w XIII wieku dzielnica żydowska z synagogą. W 1323 roku obie części miasta otoczono wspólnym systemem obwarowań, a miasto przeżyło gospodarczy progres, stąd też koniecznością było założenie głównego placu handlowego. Początkowo dobre stosunki między królem niemieckim, radą miejską a gminą żydowską uległy gwałtownemu zaostrzeniu. Karol IV potrzebując poparcia w drodze na tron cesarski przychylił się propozycji rajców, którzy planowali w miejscu gminy żydowskiej założyć rynek. Konsekwencje wydanego przez cesarza dokumentu ("Markturkunde") akceptującego postulaty rajców były brutalne, pod koniec 1349 roku doszło do pogromu Żydów i zburzeniu synagogi. Zginęły 562 osoby wyznania mojżeszowego.
Budowa kościoła i jego znaczenie w średniowiecznej Rzeszy.
Akt fundacyjny na budowę kościoła został wydany przez Karola IV w roku 1355, w którym władca otrzymał w Rzymie z rąk papieża Innocentego IV koronę cesarską (5 kwietnia 1355). Dedykowany Najświętszej Marii Pannie kościół miał pełnić rolę nowego centrum zarówno duchowego i politycznego Norymbergi i całym cesarstwie. Tu w kościele zamierzano przechowywać sakralne i świeckie klejnoty należące do cesarza określane mianem "Rzeszą" ("Reich") - m.in. "crux gemmata" z relikwiami Drzewa Krzyża, włócznię oraz koronę, berło i jabłko, jednak ze względu na niewystarczające bezpieczeństwo i przeniesienie punktu ciężkości polityki Karola IV do Czech i Pragi "Rzesza" była przechowywana w pobliskim zamku Karlstejn, jednakże w Norymberdze klejnoty były przez cesarza osobiście prezentowane z usytuowanego nad kruchtą balkonu sąsiadującego z kaplicą, m.in. ze wspomnianej źródłowo okazji, którą były narodziny Wacława, syna cesarza i Anny, następcy Karola IV. Świątynia, której budowę ukończono w 1362 stała się kościołem dworskim Karola IV. Syn władcy i jego żony Elżbiety, cesarz Zygmunt Luksemburski kontynuował tradycję eksponowania klejnotów w kościele NMP, ponadto ten władca sprowadził je z powrotem do Norymbergi, przechowywano je w pobliskim zamku cesarskim w latach 1424-1796, następnie je przewieziono do Ratyzbony i ostatecznie do Wiednia, gdzie znajdują się do dziś. Wiek XV i początek XVI stulecia to okres intensywnego uposażania kościoła w liczne dzieła sztuki. 
Nowożytność i współczesność.
W roku 1525 w Norymberdze miała miejsce reformacja, przyjęto luteranizm jako nowe wyznanie. W konsekwencji częściowo przekształcono wystrój wnętrza, dostosowując go do potrzeb liturgicznych (m.in. dodano empory przy ścianach naw bocznych). Część dawnego wystroju uległa zaprzepaszczeniu. Kościół otrzymał nowy, manierystyczny ołtarz główny, organy, kazalnice, znane ze źródeł ikonograficznych. U schyłku XVIII i początku XIX stulecia nastąpiła sekularyzacja dóbr kościelnych Norymbergi, co spowodowało dalszy uszczerbek dla wystroju kościoła NMP. 
W roku 1806 Norymberga została wcielona do Królestwa Bawarii. Jedną z głównych zmian władz bawarskich było wprowadzenie wolności wyznania, w wyniku czego w stolicy Frankonii nastąpił podział wyznaniowy, część świątyń (w tym Św. Sebalda i Św. Wawrzyńca) pozostały ewangelickie, natomiast kościół NMP odzyskał funkcję kościoła katolickiego, a ponadto założono przy nim parafię podlegającą biskupstwu bamberskiemu. Pierwsza msza święta miała miejsce w 1816. Wystrój kościoła został wzbogacony o dzieła (gł. późnogotyckie) pochodzące ze zburzonych norymberskich kościołów i klasztorów, który podczas II wojny światowej ewakuowano. W wyniku bombardowań Norymbergi przez siły alianckie kościół został bardzo zniszczony, jednakże w znacznym stopniu szczęśliwie ocalała część zachodnia. Trwająca etapami odbudowa i renowacja świątyni została zakończona w 1991 roku. 
Architektura.
Kościół Najświętszej Marii Panny w Norymberdze zamyka od wschodu Rynek Główny (Hauptmarkt) usytuowany między rzeką Pegnitz i wzgórzem zamkowym. W panoramie miasta kościół jest niemalże niewidoczny, lecz za sprawą bardzo bogato zdobionej elewacji frontowej wraz z pobliską Piękną Studnią stanowi charakterystyczny, gotycki akcent rynku i ikoniczną osobliwość miasta. 
Układ przestrzenny, charakterystyka prezbiterium i korpusu nawowego.
Kościół został wzniesiony z ciosu kamiennego. Od wschodu ma wydzielone, dwuprzęsłowe, zamknięte poligonalnie (5/8) prezbiterium, do którego przylega od strony południowej prostokątna w planie zakrystia. Halowy, trójnawowy i trójprzęsłowy korpus nawowy ma układ centralny - kształt zbliżony do kwadratu, układ przestrzenny jest niemal symetryczny; szerokość wszystkich naw i długość przęseł jest bardzo zbliżona, w efekcie część poprzez spójność, zwartość korpus nawowy tworzy zarówno wewnątrz i na zewnątrz "romanizującą", kubiczną, autonomiczną i monumentalną bryłę, która jest aluzją do cesarskich kaplic pałacowych. W istocie jest to "de facto" gotycka "wersja" starszej (z około 1170-80) kaplicy cesarskiej w norymberskim zamku, wzniesionej na zlecenie cesarza Fryderyka I Rudobrodego. Część ta kontrastuje z przylegającą od zachodu prostokątną kruchtą i wzniesioną nad nią kaplicą Świętego Michała - emporą cesarską, która od strony zachodniej jest poligonalnie zamknięta, otwarta na zewnętrzny balkon, gdzie odbywały się prezentacje "Rzeszy" dla zgromadzonego na rynku ludu. Wnętrze jest nakryte sklepieniem krzyżowo-żebrowym, wspartym na przylegających do ścian służkach oraz czterech masywnych, cylindrycznych filarach korpusu nawowego. Oszkarpowane na zewnątrz (w narożach korpusu cztery masywne, diagonalnie ustawione przypory) ściany mają ostrołukowe okna, z dekoracją maswerkową, częściowo są przeszklone gotyckimi witrażami. Prócz głównego, reprezentacyjnego wejścia przez kruchtę zachodnią, portale znajdują się w zachodnich przęsłach korpusu nawowego, natomiast dojście do prezbiterium wiedzie pośrednio przez zakrystię. Skromną architekturę korpusu nawowego i prezbiterium zdobi dekoracja rzeźbiarska. Kapitele filarów zdobią motywy roślinne, na ścianach wsporniki m.in. atlantów, błaznów, uosobień cnót i przywar, demonów etc. Na zwornikach m.in. płaskorzeźbione wizerunki Chrystusa, Marii i aniołów.
Elewacja zachodnia.
Zachodnia elewacja korpusu nawowego i przylegająca do niego kruchta z kaplicą cesarską charakteryzuje się obfitą dekoracją architektoniczno-rzeźbiarską. Do wysokości gzymsu wieńczącego architektura elewacji zachodniej nie różni się od pozostałych elewacji, powyżej zaś wznosi się bogato rozczłonkowany schodkowy szczyt, którego mur jest przysłonięty rzędami parzystych zamkniętych ostrołukowo arkadek wspartych na kolumienkach, które u góry wieńczą pinakle z kwiatonami. Pośrodku wznosi się czterokondygnacyjna, oktogonalna w planie, wieżyczka nakryta kopulastym hełmem. Smukłe, ostrołukowe, wnęki i okna wieżyczki mają w każdej kondygnacji różnorodny kształt. Wieżyczkę flankują ukośnie ustawione i wysunięte przed lico fasady fiale, przy których stoją na konsolach, pod baldachimami figurki proroków. 
Kruchta.
Reprezentacyjna kruchta zbudowana jest na planie kwadratu. Każda ściana posiada portal, trzy z nich prowadzą na zewnątrz, jeden do nawy głównej. Wnętrze kruchty nakryte jest sklepieniem krzyżowo-żebrowym wspartym na narożnych służkach, na których (podobnie jak na żebrach sklepiennych) umieszczone są figurki aniołków, każda z nich stoi na konsoli pod baldachimem. Zwornik zdobi reliefowe przedstawienie koronacji Marii przez Jezusa. Bogata dekoracja architektoniczno-rzeźbiarska zdobi portal wejścia do nawy głównej. Na potrójnych, profilowanych ościeżach i znajdujących się powyżej archiwoltach, pełnoplastyczne przedstawienia świętych, na tympanonie dwie sceny:Pokłon Trzech Króli i Prezentacja Dzieciątka w świątyni. Na odwrociu (widzianym od nawy głównej) reliefy ze scenami Niesienia krzyża i Złożenia Chrystusa do grobu. Pozostałe trzy portale mają dekorację od strony zewnętrznej; przy czym górne część arkady (na wysokości tympanonu) są przeszklone, ozdobione wysublimowaną dekoracją maswerkową. Na ościeżach i archiwoltach pełnoplastyczne figury świętych. Portal zachodni jest dwudzielny; pośrodku znajduje się figura Marii jako Nowa Ewa z Dzieciątkiem jako Nowy Adam; po bokach ukazani w aktach Pierwsi Rodzice. Na ościeżach i archiwoltach wizerunki królów Izraela. W narożach kruchty usytuowano figury patronów diecezji bamberskiej i Norymbergi: świętych Henryka i Kunegundy oraz Wawrzyńca i Sebalda. Balustradę balkonu zdobi bogaty program heraldyczny ilustrujący ówczesny obraz Cesarstwa Rzymskiego, co ma związek z wydaną w 1353 roku, przez fundatora świątyni Karola IV Złotą Bullą, która odnowiła ustrój Rzeszy i sprawę wyboru cesarza, którego wybierało siedmiu elektorów Rzeszy:arcybiskupi Trewiru, Kolonii i Moguncji oraz król Czech, margrabia brandenburski, palatyn reński i książę Saksonii. Herby elektoratów oraz Rzymu ukazano w ukłonie heraldycznym ku usytuowanemu pośrodku herbowi z orłem cesarskim.
Kaplica cesarska.
Powyżej kruchty znajduje się balkon, który otacza kaplicę cesarską pw. Świętego Michała, która równolegle jest swego rodzaju emporą dla najwyższego władcy Rzeszy. Prowadzą do niej dwa ciągi spiralnych schodów, umieszczonych w oktogonalnych wieżyczkach flankujących kruchtę. Kaplica ma plan prostokąta o ściętych narożach od strony zachodniej, stąd część ta jest zamknięta poligonalnie - badacze interpretują to rozwiązanie przestrzenne jako odwołanie do westwerku, lub zachodniego chóru, gdzie podczas liturgii zasiadał cesarz z dworem. Od strony nawy głównej przestrzeń ta została wyróżniona balustradą i ostrołukową arkadą z wpisaną w nią niższą arkadą zamkniętą łukiem odcinkowym, który zdobią u dołu "zawieszone" arkadki z motywem stylizowanego trójliścia. Przestrzeń między tym łukiem a ostrym łukiem arkady wypełnia ażurowa dekoracja maswerkowa, którą tworzą trzy większe kręgi z wpisanymi w nie drobnymi trójliśćmi, dwoma większymi czworoliśćmi oraz pośrodku największym kręgiem, w który umieszczono pośrodku mniejszy krąg z czwórliściem wpisanym w kwadrat oraz wychodzące z niego ramiona w formie arkad tworzące stylizowany krzyż. Ściany pozostałych boków są przeprute niemal w całości wielkimi, ostrołukowymi oknami umieszczonymi w widocznych na zewnątrz arkadowych niszach. Ścianę elewacji wieńczy trójkątny szczyt, w obrębie jego mieści się XVI wieczny zegar z ruchomymi figurkami elektorów składających hołd cesarzowi.
Wystrój wnętrza.
Ołtarz Tucherów.
Pomimo licznych przebudów, zniszczeń związanych z reformacją, sekularyzacją i wojnami obecny wystrój kościoła jest bogaty w liczne dzieła sztuki, głównie średniowiecznej. Jednakże lwia część dzieł została wtórnie umieszczona w sakralny kontekst; zostały przeniesione z kościołów wyburzonych na początku XIX wieku, niektóre zabytki z kościoła Mariackiego znajdują się dziś w muzeach, głównie w pobliskim Germanisches Nationalmuseum. 
Rzeźby w prezbiterium.
Przy służkach prezbiterium znajdują się XIV-wieczne kamienne figury Trzech Króli, Matki Bożej z Dzieciątkiem Jezus, Jana Chrzciciela, Jezusa jako Vir Dolorum, oraz patronów Czech: świętych Wacława i Ludmiły. W oknach prezbiterium zachowały się witraże, w tym umieszczone w środkowym oknie trzy kwatery sięgające początków kościoła: datowane na około 1360 ukazują Marię z Dzieciątkiem w asyście świętych Pawła i Krzysztofa. Pozostałe kwatery są późniejsze z XVI-XVII wieku, fundacje norymberskich patrycjuszy. U stóp okien znajduje się datowany na początek XVI wieku liczący zespół drewnianych figurek aniołów trzymających świeczniki. Zespół ten liczy 18 figurek podzielonych na trójpostaciowe grupki, twórca wywodzący się z pracowni Wita Stwosza każdemu aniołowi nadał indywidualne rysy. Inny charakter ma datowane na około 1505 rok stojące vis a vis na wysokości pierwszego przęsła prezbiterium figury Marii i Archanioła Gabriela tworzące scenę Zwiastowania. 
Ołtarz Tucherów.
Dominantą wnętrza prezbiterium jest gotyckie retabulum ołtarza głównego znany jako Ołtarz Tucherów - datowane na około 1445 rok. Pochodzi ze zburzonego w 1816 roku augustiańskiego kościoła Świętego Wita. Fundacja jednego z najbogatszych rodów miasta - Tucherów, stąd nazwa. Czołowe dzieło nieznanego mistrza, w historiografii artystycznej określanego jako Mistrza Ołtarza Tucherów (Meister des Tucheraltar), któremu przypisuje się m.in. ołtarz w kaplicy Zapolyów w Spiskim Czwartku. Retabulum ma formę tryptyku, z malowanymi kwaterami, na złotym tle z wytłoczonymi ornamentami i płaskorzeźbionymi formami architektonicznymi typowymi dla gotyku (fiale, wimpergi, baldachimy) obramiające malowane kwatery. Część środkowa jest trójdzielna; ze scenami Zwiastowania Marii, Ukrzyżowania i Zmartwychwstania. Na bocznych skrzydłach pary świętych: Augustyna i jego matki Moniki oraz Pawła Pustelnika i Antoniego. Jest to odniesienie nie tylko do głównego patrona Augustianów i jego matki, lecz także do początków działalności monastycznej o charakterze pustelniczym. 
Działa Adama Kraffta.
Przy arkadzie tęczowej oddzielającej prezbiterium od korpusu nawowego po północnej stronie znajduje się rzeźbione i polichromowane epitafium Rebecka ukazujące Koronację Marii przez Boga Ojca i Syna Bożego w asyście licznych aniołów. Dzieło to datowane jest na 1500 rok, autorem jest Adam Kraft. Tenże rzeźbiarz wykonał starsze o dwa lata, pochodzące z kościoła Augustianów epitafium rodu Pergenstorfferów ukazujące Koronację Marii, przy czym Maria ukazana została tu jako "Mater misericordiae"; przez symboliczny gest przysłonięcia postaci różnych stanów oraz fundatorów połaciami płaszcza zwanego opiekuńczym okazuje wstawiennictwo za ten patrycjuszowski ród. 
Inne zabytki.
Do filarów nawy głównej przylegają dwa obrazy późnogotyckie obrazy epitafijne przedstawiające Zmartwychwstanie (z około 1440 roku) oraz podwójny wizerunek Archanioła Michała jako pogromcę zła (zabijający smoka) i sędziego (trzymającego wagę). Dzieło to datowane na rok 1489 łączone jest z warsztatem Michaela Wolgemuta. Zleceniodawcą epitafium był Michael Raffael.

</doc>
<doc id="1398613" url="https://pl.wikipedia.org/wiki?curid=1398613" title="Podilla Chmielnicki">
Podilla Chmielnicki

Podilla Chmielnicki (ukr. Атлетичний футбольний клуб «Поділля» Хмельницький, "Atłetycznyj Futbolnyj Kłub „Podilla” Chmelnyćkyj") – ukraiński klub piłkarski z siedzibą w Chmielnickim. Założony w roku 1948 jako Dynamo Proskuriw.
Obecnie występuje w rozgrywkach ukraińskiej Perszej-lihi.
Historia.
Chronologia nazw:
Drużyna piłkarska Dynamo w Chmielnickim (do 1954 roku nazywał się Proskuriw) została założona w 1948 roku (niektóre źródła podają 1951 rok). Zespół uczestniczył w rozrywkach piłkarskich byłego ZSRR. Od początku rozrywek w niezależnej Ukrainie klub występował w Pierwszej Lidze. Po sezonie 1996/97 klub spada do Drugiej Lihi.
W 2004 roku odbyła się fuzja z klubem FK Krasiłów dzięki czemu klub uzyskał możliwość występować w Pierwszej Lidze. Po fuzji klub przeniósł się do Chmielnickiego. W sezonie 2006/07 klub ukończył rundę jesienną oraz rozegrał 2 mecze rundy wiosennej. Później miejscowa władza odmówiła finansowania klubu, tak jak klub był prywatną własnością. Wtedy klub przeniósł się do Krasiłowa, zajął 18 miejsce i spadł do Drugiej Lihi. Jednak w następnym sezonie do rozgrywek w Drugiej Lidze przystąpił nowo utworzony Podilla-Chmelnyćkyj Chmielnicki. Klub Podillia Krasiłów ponownie przyjął nazwę FK Krasiłów i występuje w rozgrywkach amatorskich.
W kwietniu 2007 roku w Chmielnickim założono nowy klub Podilla-Chmelnyćkyj Chmielnicki, który 26 czerwca 2007 roku otrzymał status klubu profesjonalnego. Podilla Chmielnicki kontynuował występy na poziomie amatorskim, w 2010 zespół nawet zdobył mistrzostwo obwodu chmielnickiego. W 2014 klub startował w rozgrywkach Amatorskiej ligi.
Latem 2016 klub otrzymał licencję na grę w Drugiej Lidze.

</doc>
<doc id="1398614" url="https://pl.wikipedia.org/wiki?curid=1398614" title="Jacopo Bassano">
Jacopo Bassano

Jacopo Bassano, prawdziwe nazwisko Dal Ponte, znany również jako Jacopo da Ponte, (ur. 1515, zm. 13 lutego 1592) – włoski malarz renesansowy urodzony w Bassano del Grappa koło Wenecji w prowincji Vicenza. Od nazwy miejscowości przybrał swoje nazwisko artystyczne.
Twórczość.
Jacopo Bassano był synem innego włoskiego malarza Francesco da Ponte, od którego przejął niektóre techniki malarskie związane głównie z przedstawianiem postaci religijnych. Po odejściu z pracowni ojca, skierował się ku manieryzmowi, wzorując się na Pordenone i Parmigianinie. Szkolił się również w pracowni Bonifacio Veronese. Styl tego mistrza widoczny jest na jego pierwszych obrazach – ostre linie, czyste kolory i krągłe, wyraziste formy. W latach sześćdziesiątych XVI wieku malował obrazy monumentalne i wyraziste. Wprowadził nowe rozwiązania malarskie w przedstawianiu scen biblijnych, które przepełnione są elementami pasterskimi na tle bujnego krajobrazu. Jego obrazy wyróżniały się realizmem, żywymi kolorami i dużą ilością szczegółów narracyjnych.
Swoje dzieła tworzył w Wenecji, gdzie studiował dzieła Tycjana i Tintoretta, stając się obok nich najwybitniejszym twórcą nokturnów, oraz w ośrodkach północno-wschodniego regionu Wenecji Euganejskiej. Malował głównie obrazy rodzajowe o tematyce wiejskiej i religijnej z motywami wiejskimi i pasterskimi – "Pokłon pasterzy" (Musee des beaux Arts w Chambéry), "Wypędzenie przekupniów ze świątyni" (1568–1569 Prado, Madryt). Malował również sceny mitologiczne i portrety. Założył pracownię warsztatu malarskiego, w której pracowali jego czterej synowie Francesco Bassano (1549–1592), Girolamo (1566–1621), Giovanni Battista (1553–1613) i Leandro (1557–1622). W połowie XVI wieku namalował serię obrazów ołtarzowych w Bassano, Treviso, Padwie i Belluno.

</doc>
<doc id="1398615" url="https://pl.wikipedia.org/wiki?curid=1398615" title="Kobylica">
Kobylica



</doc>
<doc id="1398618" url="https://pl.wikipedia.org/wiki?curid=1398618" title="Norman Cook">
Norman Cook



</doc>
<doc id="1398622" url="https://pl.wikipedia.org/wiki?curid=1398622" title="13. poprawka do Konstytucji Stanów Zjednoczonych">
13. poprawka do Konstytucji Stanów Zjednoczonych

13. poprawka do Konstytucji Stanów Zjednoczonych dotyczy zniesienia niewolnictwa i robót przymusowych. Została uchwalona przez Kongres Stanów Zjednoczonych 31 stycznia 1865 i weszła w życie 18 grudnia 1865 roku.
Prezydent Abraham Lincoln częściowo zniósł niewolnictwo wydając Proklamację Emancypacji, która weszła w życie 1 stycznia 1863 roku i obowiązywała wyłącznie na terenie Skonfederowanych Stanów Ameryki. Także wiele stanów, których Proklamacja Emancypacji nie dotyczyła, zniosły niewolnictwo na poziomie legislacji stanowej. W chwili wejścia w życie 13. poprawki jedynymi stanami, w których niewolnictwo było jeszcze zalegalizowane były Delaware, Kentucky, Missouri, Maryland i New Jersey. Istniało jednak przekonanie, że Proklamacja Emancypacji mogła być widziana tylko jako tymczasowy akt prawny wprowadzony na potrzeby wojny secesyjnej i 13. poprawka miała zapewnić zniesienie niewolnictwa na stałe.
Treść poprawki.
W oryginale poprawka stanowi, że:
co można przetłumaczyć jako:
Ratyfikacja.
Kolejność ratyfikacji 13. poprawki przez stany.
Zgodnie z trybem ratyfikacji poprawek przewidzianym w piątym artykule Konstytucji Stanów Zjednoczonych 13. poprawka weszła w życie wraz z ratyfikacją jej przez trzy czwarte stanów. Ponieważ w dniu jej zaproponowania przez Kongres w skład Unii wchodziło 36 stanów, zatem poprawka weszła w życie wraz z ratyfikacją jej przez 27 stanów. Miało to miejsce 6 grudnia 1865 roku, gdy ratyfikowała ją Georgia. Już po wejściu w życie poprawka została jeszcze symbolicznie przyjęta przez pozostałe 9 stanów, w tym 130 lat później, w 1995 roku, przez stan Missisipi.
Kolejność odrzucenia 13. poprawki przez stany.
W procesie ratyfikacji, 13. poprawka została odrzucona przez 4 stany: New Jersey, Delaware, Kentucky i Missisipi, jednak po jej wejściu w życie, także i te stany przyjęły ją symbolicznie w ponownym głosowaniu.

</doc>
<doc id="1398628" url="https://pl.wikipedia.org/wiki?curid=1398628" title="Tu zaszła zmiana">
Tu zaszła zmiana

Tu zaszła zmiana – antologia wybranych reportaży, pamiętników i wspomnień polskich z lat 1944-1974, wydana przez Instytut Wydawniczy "Nasza Księgarnia" w 1975 r., w nakładzie 20277 egzemplarzy. Przekrojowy zbiór tekstów, publikowanych po II wojnie światowej w książkach reporterskich, beletrystycznych, antologiach reportaży lub na łamach prasy. Zamieszczone w antologii teksty reporterskie są częściowo powtórzeniem zawartości wcześniejszych antologii (m.in. "Wejście w kraj. Antologia reportaży z lat 1944-1964", wyd. 1966) oraz fragmentami wydanych książek (m.in. "Busz po polsku" Ryszarda Kapuścińskiego, "Trzy złote za słowo" Krzysztofa Kąkolewskiego, "Spotkań bałtyckich" Kazimierza Błahija, "O królach i kapuście" Mariana Brandysa, czy "Jak żyć" Jerzego Lovella).
Wybór i opracowanie: Krystyna Goldbergowa.

</doc>
<doc id="1398630" url="https://pl.wikipedia.org/wiki?curid=1398630" title="Cmentarz żydowski w Głubczycach">
Cmentarz żydowski w Głubczycach

Nowy cmentarz żydowski w Głubczycach – kirkut, który został założony w 1890 roku i zajmuje powierzchnię 0,7 ha. Znajduje się przy ul. Wrocławskiej. Zachował się tylko jeden cały nagrobek oraz około osiemdziesiąt porozbijanych macew. 
W Głubczycach znajdował się starszy cmentarz żydowski założony w 1814. Znajdował się przy ul. Sobieskiego. Został zniszczony podczas II wojny światowej. W 1965 władze miejskie przekształciły go w skwer.

</doc>
<doc id="1398632" url="https://pl.wikipedia.org/wiki?curid=1398632" title="Centrum Wystawowo-Konferencyjne na Wawelu">
Centrum Wystawowo-Konferencyjne na Wawelu



</doc>
<doc id="1398633" url="https://pl.wikipedia.org/wiki?curid=1398633" title="Linia Yamanote">
Linia Yamanote

 – jedna z najważniejszych linii kolejowych w Tokio, obsługiwana przez East Japan Railway Company (JR East). Obwodnica kolejowa łączy najważniejsze dzielnice Tokio m.in. Yūrakuchō, Shibuya, Shinjuku i Ikebukuro i jedynie na 2 spośród 30 stacji nie ma możliwości przesiadki do innej linii kolejowej lub metra.
Obsługa.
Pociągi kursują od godz. 4:30 do 1:20, w odstępach co ok. 2,5 minuty. Przejechanie całej trasy zajmuje od 61 do 65 min. Pociągi zatrzymują się na każdej stacji.
Trasa zaczyna się i kończy na stacji Ōsaki, czasem na Ikebukuro i Shinagawa.
Pociągi jeżdżące zgodnie z ruchem wskazówek zegara są nazywane "soto-mawari"
(jap. 外回り, zewnętrzny krąg), zaś pociągi jeżdżące przeciwnie do ruchu wskazówek zegara "uchi-mawari" 
(jap. 内回り, wewnętrzny krąg). Ruch pociągów w Japonii, podobnie jak samochodów, jest lewostronny.
Cały tabor poruszający się po linii Yamanote jest pomalowany na kolor Yellow Green #6 ■
Historia.
Budowę linii Yamanote rozpoczęto w 1885. Pierwszy odcinek połączył dworzec Shinagawa ze stacją Akabane. Była to pierwsza linia z południa na północ Tokio.
Górna część obwodnicy pomiędzy Ikebukuro i Tabata została ukończona w 1903 (jako linia Toshima, 豊島線). W 1909 po elektryfikacji obie linie zostały połączone tworząc linię Yamanote. Obwodnica została ukończona w 1925 po połączeniu stacji Kanda i Ueno. W 1925 została otworzona również równoległa linia towarowa.
Duża eksplozja na linii towarowej w Shinjuku w 1967 sprawiła, że zdecydowano się na przesunięcie ruchu towarowego na linię Musashino.
14 marca 2020 pomiędzy stacjami Tamachi, a Shinagawa otwarto stację Takanawa Gateway.
Pociągi na linii Yamanote przewożą średnio 3,55 mln pasażerów dziennie, co daje ok. 1,3 mld ludzi rocznie. Dla porównania: Metro nowojorskie przewozi 5 mln pasażerów dziennie na 26 liniach.
Pociągi.
Linia jest obsługiwana przez jednostki serii E231-500 11-wagonowe, elektryczne zespoły trakcyjne, wprowadzone w kwietniu 2002. Zastąpiły one poprzednie jednostki serii 205, które obsługiwały trasę od 1985 do kwietnia 2005. Wcześniej tabor składał się z pociągów serii 103, które zostały wycofane w 1988.
Stacje.
Tylko 2 stacje spośród 30 nie dają możliwości przesiadki do innej linii kolejowej lub metra.
Zgodnie z ruchem wskazówek zegara:
Notki

</doc>
<doc id="1398636" url="https://pl.wikipedia.org/wiki?curid=1398636" title="Andrzej Sermak">
Andrzej Sermak

Andrzej Sermak (ur. 29 listopada 1962 w Libiążu) – polski piłkarz grający na pozycji środkowego pomocnika. Występując w barwach Ruchu Chorzów, Hutnika Kraków i GKS Katowice zaliczył 136 występów na boiskach Ekstraklasy, zdobywając przy tym 33 bramki. W latach 1999-2003 w duecie trenerskim wraz z Mirosławem Stadlerem wprowadził jaworznicki klub jako grający trener, po raz pierwszy w jej historii w piłkarskiej Ekstraklasie.

</doc>
<doc id="1398638" url="https://pl.wikipedia.org/wiki?curid=1398638" title="Jeff Chandler">
Jeff Chandler

Jeff Chandler, właśc. Ira Grossel (ur. 15 grudnia 1918 w Nowym Jorku, zm. 17 czerwca 1961 w Culver City) – amerykański aktor, producent filmowy i piosenkarz, nominowany do Oscara za rolę drugoplanową w filmie "Złamana strzała" (1950).

</doc>
<doc id="1398639" url="https://pl.wikipedia.org/wiki?curid=1398639" title="Rachunek sumienia (książka)">
Rachunek sumienia (książka)

Rachunek sumienia – antologia reportaży, wydana przez Krajową Agencję Wydawniczą w Rzeszowie w 1984 r., w nakładzie 20000 egzemplarzy. Zbiór tekstów nagrodzonych w 1981 i 1982 r. na ogólnopolskim konkursie dziennikarskim im. Franciszka Gila, organizowanym przez rzeszowskie środowisko dziennikarskie i wydawnicze. Pierwszym tomem zawierającym nagrodzone reportaże była publikacja pt. "Dziki i ludzie" (Krajowa Agencja Wydawnicza Rzeszów, 1982). Reportaże w książce związane są tematycznie z wydarzeniami w Polsce lat 1980-1981.
Wybór i opracowanie: Krystyna Goldbergowa ()

</doc>
<doc id="1398640" url="https://pl.wikipedia.org/wiki?curid=1398640" title="Imed Mhedhebi">
Imed Mhedhebi

Imed Mhedhebi, arab. ماد مهيدبي; (ur. 22 marca 1976 w Tunisie) – tunezyjski piłkarz występujący na pozycji pomocnika.
Kariera klubowa.
Imed Mhedhebi zawodową karierę rozpoczynał w 1994 roku w Étoile Sportive du Sahel. Razem z nim w 1996 roku wywalczył puchar Tunezji, a w 1997 roku sięgnął po tytuł mistrza kraju. Oprócz tego Mhedhebi triumfował między w rozgrywkach Pucharu Zdobywców Pucharów Afryki, Pucharu CAF oraz Superpucharu Afryki. Latem 2001 roku tunezyjski zawodnik przeprowadził się do Włoch, gdzie podpisał kontrakt z drużyną Genoa CFC. W debiutanckim sezonie rozegrał osiemnaście spotkań i zajął dwunaste miejsce w tabeli Serie B. Podczas rozgrywek 2003/04 Mhedhebi reprezentował już barwy Club Sportif Sfaxien i zdobył z nim puchar kraju. Następnie przez jeden sezon grał dla Étoile Sportive du Sahel, z którym dotarł do finału Afrykańskiej Ligi Mistrzów. W 2005 roku Tunezyjczyk przeszedł do francuskiego FC Nantes. Tam przez dwa sezony pełnił rolę rezerwowego i zdarzało mu się nawet grywać w zespole rezerw. W rozgrywkach Ligue 1 zadebiutował 27 stycznia 2007 roku w pojedynku przeciwko FC Lorient. Po zakończeniu sezonu Mhedhebi odszedł do klubu Stade Tunisien. Grał też w AS Kasserine. W 2010 roku zakończył karierę.
Kariera reprezentacyjna.
W reprezentacji Tunezji Mhedhebi zadebiutował w 1998 roku. W 2002 roku znalazł się w 23-osobowej kadrze drużyny narodowej na mistrzostwa świata. Podopieczni Ammara Souayaha nie zdołali przebrnąć przez fazę grupową i odpadli z turnieju. Na mundialu Mhedhebi pełnił rolę rezerwowego, jednak zagrał w dwóch meczach. W przegranym 2:0 spotkaniu przeciwko Rosji w pojawił się na boisku w 67 minucie, natomiast w zakończonym takim samym rezultatem pojedynku z Japonią wszedł na plac gry w 61 minucie. W późniejszym czasie Mhedhebi wraz z reprezentacją zwyciężył w Pucharze Narodów Afryki 2004. Po raz ostatni w zespole narodowym Tunezyjczyk wystąpił w 2005 roku. Dla reprezentacji swojego kraju zaliczył ponad 30 występów.

</doc>
<doc id="1398644" url="https://pl.wikipedia.org/wiki?curid=1398644" title="Boban Marković">
Boban Marković

Boban Marković (cyr. Бобан Марковић; ur. 6 maja 1964 we Vladičin Han) – serbski muzyk grający na trąbce i skrzydłówce; założyciel i lider zespołu Boban Marković Orkestar.
Poza Serbią, Boban Marković i jego zespół został dostrzeżony po udziale w filmach Emira Kusturicy, "Arizona Dream" oraz "Underground". Grupa zdobyła także wiele wyróżnień na prestiżowym konkursie trębaczy "Dragacevski Sabor", odbywającym się w mieście Guča. Podczas 40. edycji festiwalu w 2000 roku jego orkiestra dostała nagrodę dla najlepszego zespołu, a ich występ z Felix Lajko dla najlepszego koncertu.
W 2001 roku Marković uzyskał nagrodę „Pierwszej Trąbki”. W 2002 roku z zespołem po raz pierwszy wystąpił Marko Marković, 14-letni wówczas syn Bobana. W 2006 roku został on jednym z liderów zespołu, a grupa zmieniła nazwę na "Boban i Marko Marković Orkestar".
Pod koniec 2015 Marko odszedł z zespołu, który powrócił do swojej wcześniejszej nazwy – Boban Marković Orkestar. W tym samym roku muzyk nawiązał współpracę z polską piosenkarką Justyną Steczkowską i nagrał z nią album studyjny zatytułowany "I na co mi to było?".

</doc>
<doc id="1398645" url="https://pl.wikipedia.org/wiki?curid=1398645" title="Erich von Stroheim">
Erich von Stroheim

Erich Oswald Stroheim (ur. 22 września 1885 w Wiedniu, zm. 12 maja 1957 w Maurepas) – austriacki aktor, reżyser, scenarzysta i producent filmowy pochodzenia żydowskiego. Pracował zarówno w Europie, jak i w Stanach Zjednoczonych.
Życiorys.
Był synem żydowskiego kapelusznika. Po odbyciu krótkiej służby wojskowej w Austrii ok. 1908 wyemigrował do Ameryki.
Pierwsze kroki w kinie stawiał w filmach Davida Warka Griffitha, m.in. jako asystent i aktor w filmach "Narodziny narodu" (1915) i "Nietolerancja" (1916). Następnie sam zajął się reżyserią, występując w niektórych swoich filmach jako aktor. Do jego najsłynniejszych filmów niemych należą: "Ślepi mężowie" (1919), "Szalone żony" (1922), "Wesoła wdowa" (1925), "Marsz weselny" (1928) i "Królowa Kelly" (1929).
Za jego największe dzieło uważa się "Chciwość" (1924), duszny dramat obnażający ludzką żądzę pieniądza. Do historii kina weszły kulminacyjne sekwencje, rozegrane w scenerii kalifornijskiej Doliny Śmierci.
Odsunięty przez producentów od reżyserii, zarabiał na życie jako aktor. Występował w filmach amerykańskich i francuskich. Najczęściej grywał role majętnych baronów i dystyngowanych dżentelmenów. Również w życiu prywatnym twierdził, że wywodzi się z arystokracji i tytułował się hrabią.
W kinie dźwiękowym stworzył dwie wybitne kreacje: w "Towarzyszach broni" (1937) Jeana Renoira zagrał kapitana von Rauffensteina. Natomiast u Billy’ego Wildera w filmie "Bulwar Zachodzącego Słońca" (1950) wcielił się w postać kamerdynera Maxa von Mayerlinga. Za rolę tę, w której pojawiły się elementy autobiograficzne, otrzymał nominację do Oscara. Jego ostatnią rolą filmową był występ w dramacie historycznym "Napoleon" z 1955 roku.
Był trzykrotnie żonaty. Miał dwóch synów. Ostatnie lata życia spędził we Francji, tam też zmarł w wieku 71 lat. Na kilka miesięcy przed śmiercią został odznaczony francuską Legią Honorową za wybitne zasługi dla francuskiej kultury.

</doc>
<doc id="1398647" url="https://pl.wikipedia.org/wiki?curid=1398647" title="Robert Fiedler">
Robert Fiedler

Robert Aleksander Fiedler (ur. 13 marca 1810 w Czerninie, zm. 1877 w Międzyborzu) – śląski pisarz religijny, polski pastor ewangelicki i folklorysta, który pełnił posługę na Śląsku w okolicach Międzyborza.
Życiorys.
Święcenia kapłańskie otrzymał 13 maja 1836. W latach 1836-38 pełnił funkcję proboszcza parafii ewangelickiej w Kowalowicach koło Namysłowa. Od 1839 roku Robert Fiedler był pastorem ewangelicko-augsburskim w Międzyborzu gdzie prowadził działalność duszpasterską oraz naukową. Był wydawcą książek religijnych oraz prac etnograficznych opisujących śląską gwarę, folklor oraz obyczaje miejscowej ludności. Współpracował z wielkopolskimi czasopismami wydawanymi w języku polskim; leszczyńskim „Przyjacielem Ludu” oraz poznańską „Szkołą Polską” Ewarysta Estkowskiego. Zaangażował się w działania mające na celu utrzymanie języka polskiego w kaznodziejstwie oraz w szkolnictwie na Śląsku.
Bronił polskości na Śląsku oraz domagał się przywrócenia w kościele protestanckim na Dolnym Śląsku nabożeństwa w języku polskim. 5 grudnia 1844 roku zabrał w tej sprawie głos wysyłając petycję do synodu we Wrocławiu gdzie postulował „Dobro tych braci moich w Chrystusie szczepu słowiańskiego mając na uwadze wnoszę o większe odtąd uwzględnianie ich potrzeb religijnych i kościelnych, a to pod trojakim względem: 1) co do obsadzenia probostw, 2) co do ścieśnienia nabożeństw, 3) co do opatrzenia szkół (...) Nawet wtenczas kiedy tylko mała część gminy jest polską, nie wolno zaniechać nabożeństwa polskiego ani całkiem jej odejmować sposobności zbudowania się w świątyni pańskiej... Bo jedynie mowa ojczysta przemówić może do serca”. Synod wrocławski z 1884 roku przyjął postulaty Fiedlera i zadeklarował po niemiecku „dass polnische Kinder auch fomlich polnischen Unterricht erhalten mochten” (pol. „aby dzieciom polskim także w języku polskim dawano nauki”).
Fiedler był również przeciwnikiem germanizacji oraz miłośnikiem miejscowego dialektu śląskiego, zwalczanego wówczas przez władze pruskie jako słowiańskiego. Zebrał też i opisał sporo pieśni w miejscowym dialekcie.
Dzieła.
Robert Fiedler publikował na Śląsku książki o tematyce religijnej oraz etnograficznej w języku polskim oraz niemieckim: w 1844 roku wydał w języku niemieckim pionierską pracę omawiającą miejscową gwarę na Śląsku pt. „Bemerkungen uber die Mundart der polnischer Niederschlesier”, w 1844 opublikował „Kazania na wszystkie święta roku kościelnego”, a w 1859 roku wydał w języku polskim w Brzegu wznowienie kancjonału z 1673 roku tzw. „Kancjonału brzeskiego”, który zawierał modlitwy oraz pieśni kościelne.

</doc>
<doc id="1398650" url="https://pl.wikipedia.org/wiki?curid=1398650" title="Autostrada A16 (Belgia)">
Autostrada A16 (Belgia)

Autostrada A16 – autostrada w zachodniej Belgii, o długości około 35 km. 
Trasy europejskie.
A16 na całej długości pokrywa się z trasą E42.

</doc>
<doc id="1398653" url="https://pl.wikipedia.org/wiki?curid=1398653" title="Leo Genn">
Leo Genn

Leo John Genn (ur. 9 sierpnia 1905 w Londynie, zm. 26 stycznia 1978 tamże) − brytyjski aktor i prawnik.
Studiował prawo w St Catharine’s College na Uniwersytecie Cambridge. W czasie II wojny światowej służył w artylerii British Army. Swoje wykształcenie prawnicze wykorzystał pracując jako śledczy i oskarżyciel ze strony brytyjskiej w procesie zbrodniarzy wojennych z obozu Bergen-Belsen.
Na scenie zadebiutował w roku 1930. Pierwszą rolą filmową była postać Shylocka w "" (1935).
Nominowany do Oscara za rolę Petroniusza w filmie "Quo Vadis". Wystąpił także w tytułowej roli w filmie "Jest pan wolny, doktorze Korczak" Aleksandra Forda.

</doc>
<doc id="1398658" url="https://pl.wikipedia.org/wiki?curid=1398658" title="Kanda (stacja kolejowa)">
Kanda (stacja kolejowa)

 – stacja kolejowa w dzielnicy Chiyoda, w Tokio.
Stacja składa się z części nadziemnej i podziemnej. Część nadziemna (6 torów) jest obsługiwana przez East Japan Railway Company, a część podziemna (2 tory) jest obsługiwana przez tokijskie metro.
Linie kolejowe.
JR:
Metro:

</doc>
<doc id="1398661" url="https://pl.wikipedia.org/wiki?curid=1398661" title="Diamond DA40">
Diamond DA40

Diamond DA40 Diamond Star – czteromiejscowy lekki samolot szkolny i turystyczny produkowany przez austriacką firmę Diamond Aircraft Industries. 

</doc>
<doc id="1398663" url="https://pl.wikipedia.org/wiki?curid=1398663" title="Ammar Souayah">
Ammar Souayah

Ammar Souayah (ur. 11 czerwca 1957 roku) – były tunezyjski piłkarz oraz trener piłkarski.
Reprezentacja Tunezji.
W marcu 2002 roku Souayah zastąpił Henriego Michela na stanowisku selekcjonera reprezentacji Tunezji. Prowadził ją między innymi podczas Mistrzostw Świata w Korei Południowej i Japonii. Udział w mundialu drużyna "Les Aigles de Carthage" zakończyła na rundzie grupowej. W 3 spotkaniach Tunezja wywalczyła 1 punkt remisując 1:1 z Belgią. Po zakończeniu mistrzostw nowym trenerem Tunezyjczyków został Roger Lemerre, który piastował to stanowisko do 2008 roku.

</doc>
<doc id="1398664" url="https://pl.wikipedia.org/wiki?curid=1398664" title="Diamond Star">
Diamond Star



</doc>
<doc id="1398666" url="https://pl.wikipedia.org/wiki?curid=1398666" title="Diamond DA40 Diamond Star">
Diamond DA40 Diamond Star



</doc>
<doc id="1398672" url="https://pl.wikipedia.org/wiki?curid=1398672" title="Akabane">
Akabane

 jest stacją kolejową obsługiwaną przez Japońską Kolej Wschodnią w dzielnicy Kita w Tokio, Japonia.

</doc>
<doc id="1398674" url="https://pl.wikipedia.org/wiki?curid=1398674" title="Marko Marković">
Marko Marković

Marko Marković (cyr. , ur. 29 lutego 1988) – serbski muzyk, grający na trąbce i skrzydłówce. 
Jest synem Bobana Markovicia, lidera orkiestry dętej "Boban Marković Orkestar", wykonującej muzyką określaną jako Balkan Brass. Z grupą wystąpił po raz pierwszy jako 14-latek w 2002 roku. W latach 2006–2015 był jednym z liderów zespołu, który koncertował pod nazwą "Boban i Marko Marković Orkestar". Po jego odejściu, grupa powróciła do dawnej nazwy "Boban Marković Orkestar"
W 2006 roku wystąpił w roli Romea w filmie „Gucza! Pojedynek na trąbki”, musicalu swobodnie opartym na motywach „Romea i Julii”. Fabuła filmu umieszczona jest w realiach odbywającego się w mieście Guča festiwalu trębaczy, na którym Boban i Marko Markovićowie wielokrotnie występowali.

</doc>
<doc id="1398675" url="https://pl.wikipedia.org/wiki?curid=1398675" title="Doogal">
Doogal



</doc>
<doc id="1398676" url="https://pl.wikipedia.org/wiki?curid=1398676" title="Rezerwat przyrody Lesisko">
Rezerwat przyrody Lesisko

Rezerwat przyrody Lesisko – leśny rezerwat przyrody położony w województwie opolskim na terenie Parku Krajobrazowego Góra Świętej Anny, w gminie Zdzieszowice. Został utworzony na mocy zarządzenia Ministra Ochrony Środowiska, Zasobów Naturalnych i Leśnictwa z dnia 25 lipca 1997.
Położenie.
Rezerwat „Lesisko” jest położony na południowych stokach grzbietu Chełma. Leży w granicach Parku Krajobrazowego Góra Świętej Anny oraz obszaru siedliskowego sieci Natura 2000 „Góra Świętej Anny” PLH160002. Najbliższa miejscowość to wieś Żyrowa.
Krótka charakterystyka.
Charakterystyczne są ponad stuletnie buki oraz głębokie wąwozy krasowe przecinające zbocza grzbietu Chełma.
Opis.
Rezerwat ten ma powierzchnię 47,47 ha (akt powołujący podawał 47,51 ha) i jest rezerwatem leśnym. Celem ochrony jest zachowanie i ochrona starodrzewia bukowego: żyznej buczyny sudeckiej i kwaśnej buczyny niżowej z udziałem dębu i modrzewia. Nazwa rezerwatu pochodzi od nazwy ciemnego lasu bukowego, który miejscowi nazwali Lesiskiem. Niektóre z drzew (buków) kwalifikują się do miana drzew pomnikowych (ok. 20 drzew, głównie buków). Przeciętna wysokość dochodzi 30 metrów. Panujące tu specyficzne warunki mikroklimatyczne, a więc duża wilgotność i dobry rozkład materii organicznej sprawił bujny rozwój roślinności. Wśród roślinności zielnej występują liczne gatunki roślin, w tym znajdujących się pod ochroną: barwinek pospolity, bluszcz pospolity, wawrzynek wilczełyko, parzydło leśne, miodownik melisowaty, buławnik wielkokwiatowy, konwalia majowa, marzanka wonna i kopytnik pospolity.
Równie bogaty jest świat zwierzęcy. Żyje tu ponad 50 gatunków ptaków (wśród nich: myszołów zwyczajny, jastrząb, różne gatunki dzięcioła) i liczne gatunki ssaków (jelenie, sarny, dziki, lisy, wiewiórki, kuny).
Rezerwat leży na terenie Nadleśnictwa Strzelce Opolskie. Nadzór sprawuje Regionalny Dyrektor Ochrony Środowiska w Opolu. Na mocy obowiązującego planu ochrony ustanowionego w 2018 roku, obszar rezerwatu objęty jest ochroną ścisłą na powierzchni 46,56 ha oraz czynną na powierzchni 0,91 ha.
Powyżej rezerwatu położony jest stary folwark „Leśnik”, zwany Waldhofem (obecnie ruiny). Stamtąd już niedaleko do kapliczki św. Teresy od Dzieciątka Jezus (wzniesionej – jak podaje legenda – przez Leopolda von Gaschin), odrestaurowanej przez grupę parafian z Żyrowej i oddanej do użytku w 2004 roku, a co najważniejsze na Górę św. Anny – jedno z centrów pielgrzymkowego mieszkańców Górnego Śląska.
Dojazd.
Samochód.
Możliwość dotarcia na miejsce samochodem: autostradą A4 –
km 248 – zjazd na lokalną 423 kierunek Krapkowice i Opole Wsch.
km 253 – zjazd na lokalna 409 kierunek Krapkowice i Strzelce Opolskie
km 273 – zjazd na lokalną 426 kierunek Kędzierzyn Koźle i Strzelce Opolskie.
Pieszo z autostrady (zjazd na parking przy MOP-ie i pieszo ścieżką spacerową na Górę św. Anny ok. 600 m do rynku Góry Św. Anny).
Kolej.
Linie kolejowe z Wrocławia, Katowic, Krakowa przez Kędzierzyn-Koźle, potem połączenie lokalne Kędzierzyn Koźle – Opole – docelowa stacja PKP Zdzieszowice, następnie pieszo czarnym szlakiem ok. 3 km lub połączeniami autobusowymi – przystanek PKS obok dworca PKP).
Dostosowanie do potrzeb turystów.
Przez rezerwat „Lesisko” przebiega ścieżka dydaktyczna „Z Żyrowej do Góry Św. Anny przez rezerwat Lesisko”. Ścieżka oznaczona w terenie białymi kwadratami z zieloną przekątną. W ważniejszych miejscach znajdują się tablice przystankowe opisujące walory przyrodnicze rezerwatu.

</doc>
<doc id="1398680" url="https://pl.wikipedia.org/wiki?curid=1398680" title="Hala Młyńska">
Hala Młyńska

Hala Młyńska – duża polana w Gorcach. Znajduje się na południowych i wschodnich stokach Kiczory oraz południowych stokach Jaworzyny Kamienickiej. Jest najwyżej położoną z ciągu kilku polan na południowym, opadającym do Przełęczy Knurowskiej grzbiecie Kiczory. W kolejności od góry na dół są to: Hala Młyńska, Cioski, Hala Nowa, Zielenica i Rąbaniska.
Hala Młyńska posiada wieloplanowe widoki na Pasmo Lubania, dolinę Ochotnicy, Pieniny, Magurę Spiską i Beskid Sądecki. Na polanie występują gatunki wysokogórskie, takie jak kuklik górski, prosienicznik jednogłówkowy i urdzik karpacki.
Znajduje się na obszarze Gorczańskiego Parku Narodowego i należy do wsi Ochotnica Górna w województwie małopolskim, w powiecie nowotarskim, w gminie Ochotnica Dolna. W rogu polany duża, opracowana przez GPN tablica informacyjna o dawnym rezerwacie „Turbacz”. Obok niej odgałęzia się zielona ścieżka dydaktyczna prowadząca na Polanę Jaworzyna Kamienicka. W lesie tuż poniżej dolnych, wschodnich obrzeży polany wypływa potok Furcówka.

</doc>
<doc id="1398683" url="https://pl.wikipedia.org/wiki?curid=1398683" title="NFL Network">
NFL Network

NFL Network to amerykański kanał telewizyjny założony i zarządzany przez National Football League (NFL). Kanał ten jest dostępny także w Kanadzie i Meksyku. Został on uruchomiony 4 listopada 2003 roku, zaledwie osiem miesięcy po tym, jak właściciele 32 zespołów NFL jednomyślnie zagłosowali za jego powstaniem. Głównym dostawcą programów dla NFL Network jest spółka NFL Films, która na potrzeby kanału produkuje programy, reklamy, filmy i dokumenty.
Od 2006 roku NFL Network nadaje na żywo osiem spotkań sezonu zasadniczego NFL. Transmisje te są nazywane Run to the Playoffs. Transmitowane są czwartkowe i sobotnie spotkania, począwszy od Dnia Dziękczynienia.

</doc>
<doc id="1398685" url="https://pl.wikipedia.org/wiki?curid=1398685" title="Szałasisko (Gorce)">
Szałasisko (Gorce)

Szałasisko, Szałasiska – polana w Gorcach znajdująca się na krótkim grzbiecie odbiegającym od Turbacza w północno-zachodnim kierunku. W grzbiecie tym, poczynając od Turbacza (1301 m) kolejno znajdują się: Czoło Turbacza (1259 m), Suchy Groń (1043 m) i grzbiet Średnie, na którym znajduje się polana Szałasisko. W grzbiecie tym znajduje się nieznaczna kulminacja 967 m n.p.m., jego zbocza opadają do doliny potoku Turbacz i Koninka.
Jest to niewielka polana grzbietowa. Dawniej była koszona i wypasana. Aby zapobiec jej zalesieniu jest przez Gorczański Park Narodowy (GPN) systematycznie koszona. Środkową część polany porasta łąka mieczykowo-mietlicowa. Oprócz bardzo rozpowszechnionej w całej Polsce mietlicy pospolitej rośnie tutaj spotykany już niemal wyłącznie w górach, a i tutaj coraz rzadszy mieczyk dachówkowaty. W czerwcu dość licznie zakwita na polanie gółka długoostrogowa – chroniony gatunek z rodziny storczykowatych. W bliskim otoczeniu polany rośnie dość rzadki gatunek rośliny – rzeżucha trójlistkowa.
Tuż powyżej Szałasisk dawniej był „rezerwat przyrody Turbacz” (później włączony do obszaru GPN). Rosną w nim wiekowe buki osiągające średnicę 70–75 cm w pierśnicy, a jedna ze zwalonych jodeł miała obwód 5,8 m.
Szałasisko należy do Koninek (część wsi Poręba Wielka w województwie małopolskim, w powiecie limanowskim, w gminie Niedźwiedź).

</doc>
<doc id="1398689" url="https://pl.wikipedia.org/wiki?curid=1398689" title="Powrót do Krainy Oz">
Powrót do Krainy Oz

Powrót do Krainy Oz – amerykański film fantasy w reżyserii Waltera Murcha z 1985 roku.

</doc>
<doc id="1398691" url="https://pl.wikipedia.org/wiki?curid=1398691" title="8 Batalion Rozpoznawczy (LWP)">
8 Batalion Rozpoznawczy (LWP)

8 Batalion Rozpoznawczy – samodzielny pododdział rozpoznawczy ludowego Wojska Polskiego sformowany w 1955 na bazie 19 kompanii zwiadu 14 DP w Wałczu. Samodzielny pododdział 14 DP i 20 Warszawskiej Dywizji Pancernej. Stacjonował w Wałczu, Pile i w Czarnem. Po ponownym sformowaniu stacjonował w Budowie i Stargardzie Szczecińskim.
Rodowód, formowanie, zmiany organizacyjne i dyslokacyjne.
14 samodzielna kompania wywiadowcza (1945).
Rozkaz Naczelnego Dowódcy Wojska Polskiego nr 58/Org. z 15 marca 1945 roku nakazał do dnia 1 lipca 1945 roku sformować 14 Dywizję Piechoty, a w jej składzie między innymi 14 samodzielną kompanię wywiadowczą w Bydgoszczy według etatu nr 04/555 i stanie 79 żołnierzy. Na podstawie rozkazu Naczelnego Dowódcy Wojska Polskiego nr 0289/Org. z 15 października 1945 roku dywizja przeszła na etaty pokojowe, a 14 kompanię wywiadowczą rozformowano.
19 kompania zwiadu (1949-1955).
Rozkaz Ministra Obrony Narodowej nr 0055/Org. z 30 marca 1949 roku nakazał w terminie do dnia 15 czerwca 1949 roku przeprowadzić reorganizację przedyslokowanej z Podlasia 14 Dywizji Piechoty. Przewidywał między innymi sformowanie od nowa w Wałczu "19 kompanię zwiadu" o etacie nr 2/92 z dnia 30.03.1949 roku i stanie 52 żołnierzy. Rozkaz MON Nr 0044/Org. z dnia 17 maja 1951 roku nakazał dowódcy OW-II przeprowadzić reorganizację jednostek 14 Dywizji Piechoty, w tym 19 kompanii zwiadu (bn) stacjonującej dalej w Wałczu według etatu Nr 2/125 z dnia 23.03.1951 roku i stanie 52 żołnierzy.
8 batalion rozpoznawczy (1955-1961).
Rozkaz Ministra Obrony Narodowej Nr 0046/Org. z 29.08.1955 roku nakazał 14 DP przejście na nowe etaty. Dowódca
POW przeprowadził reorganizację 14 Dywizji Piechoty, między innymi formując 10 października 1955 roku na bazie 19 kompanii zwiadu "8 Batalion Rozpoznawczy" (JW 1200) o etacie Nr 5/163, stanie 191 wojskowych i 5 pracowników cywilnych, z miejscem stacjonowania Wałcz. Zarządzeniem Szefa Sztabu Generalnego WP Nr 0258/Org. z dnia 18.12.1956 roku dowódca POW nakazał przedyslokować w terminie do dnia 01.03.1957 roku 8br z Wałcza do Piły. W składzie 14 Dywizji Piechoty pozostał do jej rozwiązania. Ostatecznie 23 lipca 1957 roku płk Józef Kolasa, ostatni dowódca 14 DP, złożył meldunek dowódcy POW o całkowitym rozformowaniu dywizji. Zachowując nazwę i numer 8br został włączony do 20 Warszawskiej Dywizji Pancernej. Stacjonując w Pile w latach 1957 do 1960 zmienił nazwę na "8 Szkolny Batalion Rozpoznawczy" zachowując ten sam numer 1200.
19 kompania rozpoznawcza (1961-1968).
16 października 1961 roku zarządzeniem Szefa Sztabu Generalnego WP Nr 0103/Org. dowódca POW w terminie do dnia 10.11.1961r. przeformował 8 Szkolny Batalion Rozpoznawczy (JW 1200) na "19 kompanię rozpoznawczą" (bn) w składzie 20 DPanc, która w tym samym roku została dyslokowana z Piły do Czarne. Inne źródło wskazuje, że do garnizonu Czarne nie była dyslokowana 19kr, tylko 8br, gdzie w tym samym roku został powtórnie zredukowany do kompanii z nazwą "19 kompania rozpoznawcza". 28 sierpnia 1962 roku zarządzeniem Szefa Sztabu Generalnego WP Nr 0105/Org. dowódca POW na podstawie rozkazu Nr 089/Org. z dnia 04.09.1962 roku w terminie do dnia 30.11.1962 roku, przeformował na nowe etaty 20 DPanc, w tym m.in.: "19 kompanię rozpoznawczą".
8 batalion rozpoznawczy (1968-1989).
Kolejna reorganizacja jednostek rozpoznawczych miała miejsce w marcu i we wrześniu 1968 roku. Zarządzeniem Szefa Sztabu Generalnego WP Nr 051/Org. z dn. 25.03.1968 roku przeformowano 20 Warszawską Dywizję Pancerną na nowe etaty, m.in.: 19 kompania rozpoznawcza stacjonująca w Czarnem została przeformowana do szczebla batalionu, któremu nadano numer 8. Dowódcą nowo utworzonej jednostki został mjr dypl. Zbigniew Stefański, szefem sztabu kpt. Brunon Brzeski, a po nim kpt. Józef Piazdecki. W tym samym roku 8br przedyslokowano z Czarne do Budowa.
2 stycznia 1969 roku batalion stacjonujący w Budowie (1968-1981) przystąpił do szkolenia programowego już w nowej strukturze organizacyjnej. 9 czerwca 1969 roku na podstawie uchwały Rady Państwa batalionowi został nadany sztandar, który był wręczony w dniu 31 sierpnia 1969 roku. W 1970 roku w strukturze batalionu powstała kompania specjalna, której dowódcą został por. Karol Machaj, a po nim por. Adam Wierzejewski. Kompania ta składała się z pięciu grup specjalnych po pięciu żołnierzy i dowódcy-żołnierza zawodowego. Na czas wykonywania zadań do grupy specjalnej przydzielano radiotelegrafistę z plutonu łączności batalionu. Zwiadowcy kompanii uczyli się skrytego przenikania, dywersji, łączności specjalnej, walki wręcz czy sztuki przetrwania, występowali na ćwiczeniach zgrywających 20 DP jako dywersanci przeciwnika.
W 1975 roku na stan uzbrojenia 2 kompanii rozpoznawczej 8 br, stacjonującego w Budowie, weszły BWP-1 zamiast czołgów pływających PT-76.
13 grudnia 1981, po ogłoszeniu stanu wojennego, batalion stacjonujący w Budowie otrzymał rozkaz przegrupowania się w rejon Pieczysk i Koronowa nad jeziorem Koronowskim. W Bydgoszczy wykonywał zadania postawione przez przełożonych związane ze stanem wojennym.
W kwietniu 1982 roku, po wykonaniu zadania związanego ze stanem wojennym, 8 batalion rozpoznawczy został przegrupowany z Bydgoszczy i z Budowa do Stargardu Szczecińskiego.
Zwolnione budynki w kompleksie wojskowym czerwone koszary z rozformowanego w 1981 roku 104 pułku artylerii przeciwlotniczej zajęły pododdziały 8 batalionu rozpoznawczego.
W 1985 roku w Stargardzie Szczecińskim uroczyście obchodzono 30-lecie powstania JW 1200. Z tej okazji wydano medal pamiątkowy, którym 10 października uhonorowano żołnierzy i pracowników 8br.
W 1987 roku na stan uzbrojenia 1plr 2 kompanii rozpoznawczej 8 br, stacjonującego w Stargardzie Szczecińskim, weszły BWR zamiast BWP-1.
W 1989 roku jednostki 20 DPanc przejęły tradycje i numery rozformowywanej 2 Warszawskiej Dywizji Zmechanizowanej. 8 batalion rozpoznawczy przejął numer 10 batalionu rozpoznawczego z Nysy.
Od 1 stycznia 1995 roku batalion po raz kolejny zmienił numer, tym razem na „2".
Struktura organizacyjna.
Skład, dyslokacja w 1955.
W składzie 14 DP batalion stacjonujący w Wałczu składał się z:
dowództwo i sztab
Sprzęt bojowy batalionu między innymi stanowiły czołgi średnie T-34/85, od 1957 roku też czołgi pływające PT-76, transportery opancerzone BTR-40, motocykle M-72.
Skład, dyslokacja w 1961.
W składzie 20 DPanc batalion został dyslokowany do Czarne i tu przeformowany w 19 kompanię rozpoznawczą, składała się z:
19 kompania rozpoznawcza według etatu nr 2/92 liczyła 52 żołnierzy
Skład, dyslokacja w 1968.
W składzie 20 DPanc powstał 8 batalion w Budowie przeformowany z 19 kompanii rozpoznawczej i składał się z:
dowództwo i sztab
Struktura organizacyjna w latach 70/80. XX w.
W składzie 20 DPanc batalion stacjonujący w Budowie i w Stargardzie Szczecińskim składał się z:
dowództwo i sztab
Znakiem taktycznym 8br malowanym na sprzęcie bojowym i samochodach była malowana w kolorze białym duża litera Z wpisana w koło o średnicy ok. 20 cm z białą obwódką o szerokości ok. 1 cm.
Uzbrojenie, sprzęt.
Na uzbrojeniu batalionu znajdowały się:
Inny sprzęt to: R-363 na pojeździe ZIŁ 137K z odbiornikiem UKF typu Orlenok, R323, AROKU na pojeździe STAR-660 z odbiornikami UKF UP3MA typu Panorama i KF typu Stoika, NRS na pojeździe GAZ–69, TRPW (technicznego rozpoznania pola walki) na BRDM-2, wcześniej na BRDM-1 wyposażony w przenośne stacje radiotechniczne: Filip-1 i Filip-2.
Przeformowania.
14 kompania wywiadowcza (1945) ↘ (rozformowana) * 19 kompania zwiadu (1949–1955) → 8 batalion rozpoznawczy → 8 szkolny batalion rozpoznawczy (1955–1961) → 19 kompania rozpoznawcza (1961–1968) → 8 batalion rozpoznawczy (1968 – 1989) → 10 batalion rozpoznawczy (1989 – 1995) → 2 batalion rozpoznawczy Szwoleżerów Rokitniańskich (1995 – 1998)

</doc>
<doc id="1398701" url="https://pl.wikipedia.org/wiki?curid=1398701" title="8 Batalion Rozpoznawczy">
8 Batalion Rozpoznawczy



</doc>
<doc id="1398704" url="https://pl.wikipedia.org/wiki?curid=1398704" title="Bitwa pod Kleverhamm">
Bitwa pod Kleverhamm

Bitwa pod Kleverhamm (Cleverhamm) – starcie zbrojne, które miało miejsce dnia 7 czerwca 1397 r. w rejonie Neerveld (Kleverhamm bei Kleve) pomiędzy siłami miejscowości Kellen i Warbeyen. Przeciwnikami tego lokalnego konfliktu byli książę Bergu Wilhelm I oraz hrabia Mark Dytryk i hrabia Kleve Adolf II. 
Przyczyny konfliktu.
Powodem sporu była roczna renta w wysokości 2400 guldenów ze strefy celnej w Kaiserswerth. W roku 1360 Gerard von Juelich hrabia Bergu nabył prawa do poboru cła od miasta oraz miejscowego zamku. W roku 1368 syn hrabiego Wilhelm II przejmując prawa do zysków stopniowo napotykał coraz większy sprzeciw. 
W roku 1393 opłatę celną obiecał jeszcze hrabia Mark Dytryk. Jednak już jego kuzynka Margareta z Mark oraz jej małżonek Filip von Falkenstein opowiedzieli się przeciwko poborom. Ich postulaty nie wpłynęły jednak w jakikolwiek sposób na zmianę wprowadzonego wcześniej prawa. W tej sytuacji Wilhelm w roku 1395 uznał ponownie opłatę celną za wiążącą. Na skutek narastającego sporu hrabia nie czuł się bezpiecznie nawet w przyjaznych mu do niedawna hrabstwach Kleve oraz Mark. Wobec tego jeszcze w tym samym roku zapowiedział zbrojne egzekwowanie postawionych żądań. 
Wojna.
Wiosną 1397 r. książę Wilhelm I z Bergu w towarzystwie swojego kuzyna księcia Wilhelma z Juelich a także wojsk geldryjskich i licznej grupy szlachty wkroczył do hrabstwa Kleve, pustosząc i paląc ziemie wzdłuż Renu aż po zamek Lobith i Kleve. 
Hrabia Adolf z Kleve i jego brat hrabia Dytryk z Mark wyszli naprzeciwko nadchodzącym wojskom i pokonali je wówczas w rejonie Neerveld. Około 90 rycerzy oraz 2000 uzbrojonych mieszczan z Bergu dostało się do niewoli. 
Konflikt miał wpływ na politykę miejscowych hrabiów. Bern von Struenkede (1334-1419) dotychczas najbardziej wpływowy lennik Kleve w roku 1397 wdał się w konflikt z hrabiami stawiając księciu Wilhelmowi do dyspozycji własny zamek.
Następstwa.
Po bitwie książę Wilhelm z Bergu, jego sprzymierzeńcy i lennicy zwolnieni zostali po zapłaceniu znacznego okupu, co było możliwe dzięki postawieniu w zastaw majątków i posiadłości. Wielu rycerzy i hrabiów pozyskało nowych władców lennych. Na skutek długów i z obawy utraty czci, książę Wilhelm został pozbawiony władzy przez własnych synów. Pozycja kolejnych książąt Kleve umacniała się rok później, gdy podczas oblężenia zamku Elberfeld poległ Dytryk von der Mark. Krótko po tym hrabia Adolf zawiązał unię personalną pomiędzy Mark i Kleve. 
O bitwie przypomina do dziś krzyż umiejscowiony na terenie urzędu finansowego w Kleve. 

</doc>
<doc id="1398705" url="https://pl.wikipedia.org/wiki?curid=1398705" title="Chart arabski">
Chart arabski

Chart arabski (oryginalna nazwa "sloughi") – rasa psa zaliczana do grupy chartów, pochodząca z Afryki Północnej, użytkowana początkowo do polowań i jako pies stróżujący, obecnie jako pies-towarzysz.
Rys historyczny.
Dokładne początki rasy nie są znane. Sloughi najprawdopodobniej wywodzą się od psów ze starożytnego Egiptu. Mogły też przybyć z Jemenu. Ich płaskorzeźby znajdują się w grobowcu Tutenchamona. Historia tych psów sięga 8–7 tys. lat p.n.e. – wtedy Egipcjanie hodowali charty, które służyły do polowań. Te wraz z Berberami, Beduinami wędrowały po całej północnej Afryce. Były cenione na równi z końmi arabskimi. Tylko sloughi, jako jedyne z psów, mogły przebywać w namiotach. Były tak cenne, że kobiety pomagały wykarmić suce szczeniaki, a gdy pies kończył życie, przeżywano to tak, jakby odszedł człowiek. Rasa ta trafiła do Europy na początku XX wieku w związku z polityką kolonizacyjną Francji. W latach 70. XX w. trafiły do Europy charty afrykańskie (azawakh), które następnie przez pewien czas były oceniane w jednym ringu ze sloughi. Niektórzy hodowcy krzyżowali te dwie rasy, co wywarło niekorzystny wpływ na obie. Głównie niemieccy kynolodzy sprzeciwiali się tendencjom krzyżowania sloughi i azawakha, sami hodując sloughi w czystości rasy.
Klasyfikacja FCI.
W klasyfikacji FCI rasa ta została zaliczona do grupy X – charty, sekcja chartów krótkowłosych. Nie podlega próbom pracy.
Wygląd.
Pies o smukłej sylwetce, dobrze umięśniony.
Szata i umaszczenie.
Włos bardzo krótki, zwarty, delikatny. Umaszczenie odejmuje wszystkie odcienie piaskowego, pies może mieć czarną kufę i jej oprawę oraz umaszczenie pręgowanie i piaskowe z czarnym płaszczem. Dyskwalifikuje się psy z plamami depigmentacji, bielą na kończynach. Za wadę uznawane są niewielkie białe znaczenia na przedpiersiu.
Psy tej rasy rodzą się z czarnym nalotem na sierści. Kiedyś miało to zapewnić bezpieczeństwo szczeniakom na pustyni. Cecha ta przetrwała do dziś. Gdy szczeniak podrośnie płaszcz zanika w większym lub mniejszym stopniu. Stąd stosowana nazwa umaszczenia to "piaskowe z czarnym płaszczem", a nie czarne podpalane.
Zachowanie i charakter.
Charty arabskie są towarzyskie, ale są to "psy jednego pana". Lubią bawić się ze swoim właścicielem, cieszą się z jego zainteresowania, choć nie narzucają się. Gdy pies jest dobrze socjalizowany, nie zwraca nadmiernej uwagi na gości, jednak odczytując z zachowania właściciela pozytywne odczucia wobec przybywających, nierzadko przyłącza się do ich witania. Niektórzy mówią, że sloughi to jakby ,większy orientalny whippet’’. W wychowaniu sloughi trzeba być konsekwentnym. Charty arabskie są dość szczekliwe jak na charty, mają instynkt terytorialny, niektóre z nich potrafią stróżować posesję.
Użytkowość.
Pierwotnie psy tej rasy służyły do polowania na gazele, antylopy, szakale, zające i inne zwierzęta. Podczas polowania posługują się głównie wzrokiem, ale jako nieliczne z chartów, także węchem, choć w mniejszym stopniu. Obecnie są to psy przede wszystkim do towarzystwa, ale w krajach arabskich wciąż się z nimi poluje. Mogą one brać udział w wyścigach chartów i coursingach.
Zdrowie i pielęgnacja.
Sloughi jest rasą bardzo zdrową. Zdarzają się urazy, takie jak naderwanie ścięgien, złamanie lub wyrwanie pazura, co jest związane z aktywnością tych psów. Postępującego zaniku siatkówki tzw. atrofia siatkówki, u sloughi w Europie prawie w ogóle się nie spotyka, ze względu na badania przesiewowe, które wdrożono we współpracy z Uniwersytetem w Bochum, zanim rasa stała się popularna w Niemczech. Osobniki obciążone wadami genetycznymi wynikłymi z krewniaczych krzyżowań prawie w ogóle się nie zdarzają. Ze względu na niemal całkowity brak warstwy tłuszczu pies ten może bardzo szybko marznąć. Pielęgnacja sloughi jest bardzo prosta. Pies ten prawie nie linieje. Wystarczy go od czasu do czasu przetrzeć zwilżoną ściereczką albo kawałkiem irchy.
Sloughi w Polsce.
Sloughi to rasa, która nigdy nie była i nie jest popularna w Polsce.

</doc>
<doc id="1398706" url="https://pl.wikipedia.org/wiki?curid=1398706" title="Murray Bridge">
Murray Bridge

Murray Bridge – piąte co do wielkości miasto stanu Australia Południowa, położone nad rzeką Murray, ok. 80 km od Adelaide. Według spisu ludności z 2006, liczyło 14048 mieszkańców. W gospodarce okolicy dominuje rolnictwo: hodowla bydła, trzody i drobiu, a także uprawa zbóż i warzyw. Siedziba diecezji anglikańskiej.

</doc>
<doc id="1398708" url="https://pl.wikipedia.org/wiki?curid=1398708" title="Pomnik matki i dziecka we Frankfurcie nad Odrą">
Pomnik matki i dziecka we Frankfurcie nad Odrą

Pomnik matki i dziecka we Frankfurcie nad Odrą (niem. "Mutter mit Kind") - pomnik we Frankfurcie nad Odrą autorstwa Augusta Martina Hoffmanna zaprojektowany w 1972, odsłonięty w 1977. 
Opis.
Wykonany z brązu, przedstawia matkę bawiącą się z dzieckiem.
Pomnik znajduje się kilkanaście metrów na południe od dawnego przejścia granicznego z polskimi Słubicami. Nieopodal znajduje się również dom studencki, plac zabaw, bloki mieszkalne i promenada nad brzegiem Odry.

</doc>
<doc id="1398710" url="https://pl.wikipedia.org/wiki?curid=1398710" title="Kuźnica Grabowska (gmina)">
Kuźnica Grabowska (gmina)

Kuźnica Grabowska (1953–54 i od 1982 "Czajków") – dawna gmina wiejska istniejąca do 1953 roku w województwie łódzkim oraz krótko na początku 1973 roku w województwie poznańskim (dzisiejsze woj. wielkopolskie). Do 1953 roku siedzibą władz gminy był Czajków, a w 1973 roku Kuźnica Grabowska.
W okresie międzywojennym gmina Kuźnica Grabowska należała do powiatu wieluńskiego w woj. łódzkim. Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 9 gromad: Czajków, Głuszyna, Jelenie, Klon, Kuźnica Grabowska, Michałów, Mielcuchy, Muchy i Salamony. 21 września 1953 roku gmina została przemianowa na "gminę Czajków", którą zniesiono 29 września 1954 roku wraz z reformą wprowadzającą gromady w miejsce gmin.
1 stycznia 1973 roku, wraz z kolejną reformą administracyjną, tym razem w powiecie ostrzeszowskim w województwie poznańskim, reaktywowano gminę Kuźnica Grabowska. W jej skład weszły sołectwa: Czajków, Głuszyna, Jelenie, Klon, Kraszewice, Kuźnica Grabowska, Mączniki, Michałów, Mielcuchy, Muchy, Podrenta, Renta i Salomony Grabowskie. Po niecałych dwóch miesiącach, bo już 27 lutego 1973 roku (z mocą obowiązującą od 1 stycznia 1973), gmina została zniesiona, a jej obszar włączony do gminy Grabów nad Prosną (uchwałę opublikowano dopiero 30 marca 1973). De facto gmina jednak nie została utworzona. W późniejszych latach z obszaru gminy Grabów nad Prosną, odpowiadającemu zasięgowi planowanej gminy Kuźnica Grabowska, powstały gminy Czajków (w 1982) i Kraszewice (w 1984).

</doc>
<doc id="1398711" url="https://pl.wikipedia.org/wiki?curid=1398711" title="Jutta Urpilainen">
Jutta Urpilainen

Jutta Pauliina Urpilainen (ur. 4 sierpnia 1975 w Lapui) – fińska polityk, od 2008 do 2014 przewodnicząca Socjaldemokratycznej Partii Finlandii, parlamentarzystka, od 2011 do 2014 wicepremier i minister finansów, od 2019 członkini Komisji Europejskiej.
Życiorys.
Jutta Urpilainen urodziła się w prowincji Finlandia Zachodnia. W 2002 została absolwentką pedagogiki na Uniwersytecie w Jyväskylä. W latach 2001–2003 pracowała jako nauczycielka. W tym czasie była też doradcą jednego z fińskich europosłów. W 2001 została przewodniczącą fińskiej filii Młodych Europejskich Federalistów.
W wyborach lokalnych w 1996 uzyskała mandat zastępcy deputowanego w radzie miejskiej Kokkoli, a w 2000 mandat deputowanej. W tym czasie pełniła również funkcję wiceprzewodniczącej międzymiejskiego regionu szpitalnego Keski-Pohjanmaa.
19 marca 2003 uzyskała po raz pierwszy mandat deputowanej do parlamentu fińskiego z okręgu Vaasa z ramienia SDP. W wyborach parlamentarnych w 2007 oraz w 2011 z powodzeniem ubiegała się o reelekcję. Była członkinią Komisji Edukacji i Kultury, Komisji Finansów oraz Komisji Spraw Zagranicznych.
6 czerwca 2008 objęła stanowisko przewodniczącej Socjaldemokratycznej Partii Finlandii, zastępując byłego wicepremiera i ministra finansów, Eero Heinäluomę. W czasie konwencji partyjnej pokonała w drugiej rundzie głosowania byłego ministra spraw zagranicznych, Erkkiego Tuomioję, stosunkiem głosów 218 do 132. W wyborach w kwietniu 2011 SDP pod jej przewodnictwem zajęła drugie miejsce, zdobywając 42 mandaty w parlamencie.
22 czerwca 2011 objęła urząd wicepremiera i ministra finansów w rządzie Jyrkiego Katainena. 9 maja 2014 w wyborach na przewodniczącego socjaldemokratów została pokonana przez Anttiego Rinne, który następnie zastąpił ją na funkcjach rządowych. W 2015 i 2019 Jutta Urpilainen ponownie była wybierana do parlamentu.
W 2019 dołączyła do Komisji Europejskiej kierowanej przez Ursulę von der Leyen (z kadencją od 1 grudnia tegoż roku) jako komisarz do spraw partnerstwa międzynarodowego.
Życie prywatne.
Jutta Urpilainen jest zamężna, nie ma dzieci.

</doc>
<doc id="1398712" url="https://pl.wikipedia.org/wiki?curid=1398712" title="Sloughi">
Sloughi



</doc>
<doc id="1398713" url="https://pl.wikipedia.org/wiki?curid=1398713" title="9 Batalion Rozpoznawczy">
9 Batalion Rozpoznawczy

9 Batalion Rozpoznawczy Strzelców Konnych (9 br) – pododdział rozpoznawczy Wojska Polskiego (Jednostka Wojskowa Nr 2949 i 2943).
Batalion sformowany został w 1949, w garnizonie Żagań, w składzie 11 Zmotoryzowanej Dywizji Piechoty. W 1953 dyslokowany został do garnizonu Żary. W 1961 przeformowany w 41 Kompanię Rozpoznawczą. W 1969, w garnizonie Żagań, odtworzony jako 9 Batalion Rozpoznawczy 11 Drezdeńskiej Dywizji Pancernej. Z dniem 29 kwietnia 1993 jednostka przyjęła dziedzictwo tradycji 10 Pułku Strzelców Konnych (1918-1947) i otrzymała nazwę wyróżniającą "Strzelców Konnych", a dzień 29 kwietnia ustanowiony został Świętem Batalionu. W grudniu 1993 jednostka przemianowana została na 10 Batalion Rozpoznawczy Strzelców Konnych. W 2010 batalion rozformowano.
Skład organizacyjny.
dowództwo i sztab

</doc>
<doc id="1398714" url="https://pl.wikipedia.org/wiki?curid=1398714" title="Postal (film)">
Postal (film)

Postal – filmowa czarna komedia koprodukcji amerykańsko-niemiecko-kanadyjskiej z 2007 roku, powstała na podstawie gry komputerowej pod tym samym tytułem, inspirowana zwłaszcza jej sequelem, "Postal²".
Krótko po ukończeniu filmu reżyser stwierdził, że chętnie zrealizowałby "Postal II", nawet jeśli miałby on być przeznaczony bezpośrednio na rynek kina domowego. Według niego przemawia za tym fakt, iż poprzedni jego sequel, "", również przeznaczony bezpośrednio na DVD, odniósł na tym rynku dość spory sukces. Na razie nie pojawiły się jednak żadne oficjalne informacje o kontynuacji.
Fabuła.
Akcja filmu rozgrywa się w miasteczku Paradise. Główny bohater, Koleś z Postala, życiowy nieudacznik, mieszka razem z żoną w przyczepie. Po upokarzającej rozmowie o pracę i nieudanej wizycie w biurze opieki społecznej, Koleś ląduje u swojego wuja. Wuj Dave jest przywódcą miejscowej sekty religijnej, zaczyna jednak ścigać go urząd podatkowy. Razem z Kolesiem obmyślają plan kradzieży cennych zabawek Krotchy o fallicznym kształcie, które mogą sprzedać po zawyżonej cenie. W mieście przebywają również talibowie, także mający chrapkę na dostawę zabawek, są jednak znacznie lepiej zorganizowani od Kolesia i Dave’a. Wszyscy zainteresowani pojawiają się w Little Germany, parku rozrywki założonym w Paradise przez Uwego Bolla. Sprawy wymykają się spod kontroli, gdy Usama ibn Ladin wzywa na pomoc swojego przyjaciela i kochanka, George’a W. Busha.
Produkcja.
Według reżysera, pomysł na nakręcenie filmu zrodził się po prośbie, jaką otrzymał od niemieckiego fanklubu "Postal", proponującego mu stworzenie filmowej adaptacji gry. Boll, zachęcony kontrowersyjnością gry, zwłaszcza jej niepoprawnością polityczną, skontaktował się z prezesem Running with Scissors (wydawca gry), Vince’em Desiderio, który sprzedał mu prawa do ekranizacji, zaznaczając, że chce współpracować nad scenariuszem. Desiderio i Steve Wik, współtwórca "Postal²", stworzyli mroczniejszą i bardziej ciętą wersję scenariusza gry, która została jednak odrzucona przez Bolla, chcącego nadać filmowi bardziej komediowego charakteru, co miało mu umożliwić między innymi wplecenie do filmu wątków satyrycznych – zarówno politycznych, jak i wymierzonych w osoby, które krytykują jego filmy. Scenariusz powstał we współpracy z Bryanem C. Knightem, asystentem reżysera poprzednich filmów Bolla.
Film realizowano od 13 września do 30 października 2006 w Cloverdale i Vancouver w Kolumbii Brytyjskiej (Kanada).
Dystrybucja.
Światowa dystrybucja.
Stuczternastominutowa wersja reżyserska filmu zaprezentowana została 21 lipca 2007 roku na montrealskim Fantasia Festival. Przed premierą w Niemczech (18 października) film zaprezentowano na kilku amerykańskich i europejskich festiwalach. W Niemczech film zadebiutował na 27. miejscu tamtejszego box office’u, osiągając przychód 79 353 dolarów. Wyświetlano go na czterdziestu ośmiu kopiach, w sumie wpływy z biletów wyniosły zaledwie 142 761 dolarów. We Włoszech film osiągnął przychód łącznie 3980 dolarów. 31 sierpnia 2008 roku wpływy ze światowej dystrybucji "Postal" wyniosły łącznie 146 761 dolarów czyli nic nie zarobił, a przychody z biletów stanowiły mniej niż 1% kosztów filmu.
Stany Zjednoczone.
Wbrew zapowiedziom reżysera, zapowiadającego, że "Postal" trafi do amerykańskich kin 12 października 2007 roku, premierę filmu przesunięto na 23 maja 2008. 16 maja podano do wiadomości publicznej, że film nie będzie wyświetlany na 1500 kopiach, jak zapowiadano, a na czterech.
20 maja podano, że film wyświetlony zostanie w dwunastu kopiach, w dniu premiery posiadano dwadzieścia jeden kopii.
"Postal" trafił do amerykańskich kin dzień po premierze "Indiany Jonesa i królestwa kryształowej czaszki" – Boll żartobliwie zapowiadał, że jego film w box offisie zetrze na proch przygody Indy’ego. W wielu internetowych materiałach promocyjnych "Postal" pojawiał się Verne Troyer przebrany za Jonesa, wywyższający film Bolla.
Wydanie DVD.
26 sierpnia 2008 roku na DVD wydano podstawową i nieocenzurowaną wersję filmu, jak również wersję rozszerzoną na Blu-ray. W obu wersjach jako dodatki zamieszczono zwiastun filmu, materiał promocyjny z Verne’em Troyerem parodiującym Indianę Jonesa, materiał poświęcony kręceniu sceny w Little Germany, materiał z walk bokserskich Bolla z jego krytykami oraz audiokomentarz reżysera. Niektóre wersje zawierały pełną wersję gry "Postal²: Share the Pain", załączoną na osobnej płycie CD.
Polska.
"Postal", w przeciwieństwie do poprzednich filmów reżysera wydanych w Polsce, zadebiutował w telewizji. Licencję na emisję filmu zakupiła telewizja HBO, zaś premiera filmu na antenie stacji miała miejsce 8 listopada 2008 roku. Film, podobnie jak większość filmów emitowanych przez HBO, obejrzeć można było z napisami bądź lektorem. 22 stycznia 2009, dzięki wydawnictwu VitraFilm, "Postal" wydany został w Polsce na DVD.
Oceny.
Opinie odnośnie do filmu są podzielone. Większość krytyków oceniła go negatywnie – w listopadzie 2008 roku ocena filmu na Rotten Tomatoes wynosiła 8% (średnia z trzydziestu siedmiu recenzji). Na Internet Movie Database (IMDb) średnia ocena filmu wynosi 4.5/10, będąc jednocześnie najwyżej ocenioną produkcją Bolla.
Zdania społeczności internetowej są jednak cieplejsze – od obojętnych, po bardzo pozytywne; według części internautów, "Postal" jest najlepszym dotychczasowym filmem Bolla. Pozytywne opinie o nim zamieściły takie serwisy jak G4, UGO, Film Threat, JoBlo.com i MTV. Co więcej, część osób, które wcześniej krytykowały filmy Bolla, po obejrzeniu "Postal" postanowiła zweryfikować swoją opinię o reżyserze.
Mimo negatywnych opinii krytyków, "Postal" zdobył dwie nagrody na Hoboken International Film Festival – w kategoriach najlepszy reżyser i najlepszy film festiwalu.
Podobieństwa do gry.
W przeciwieństwie do poprzednich ekranizacji gier wideo stworzonych przez Bolla, takich jak "BloodRayne" czy "", "Postal" jest w dużym stopniu wierny oryginałowi ("Postal²" z 2003 roku), zarówno pod względem stylistyki, jak również humoru i wydźwięku, co może być zasługą twórców gry, współpracujących przy tworzeniu filmu.
W "Postal²" gościnnie pojawił się Gary Coleman, wcielając się w samego siebie. Zaproponowano mu również rolę w filmie, którą jednakże odrzucił, nie mogąc dogadać się z twórcami. Zamiast niego pojawił się Verne Troyer, grając i jednocześnie parodiując samego siebie.
Vince Desidario w jednym z wywiadów potwierdził, że w nadchodzącej grze "Postal III" pojawi się postać Uwego Bolla.

</doc>
<doc id="1398717" url="https://pl.wikipedia.org/wiki?curid=1398717" title="Harvard College Observatory">
Harvard College Observatory

Obserwatorium Harvarda (Harvard College Observatory) – obserwatorium astronomiczne Uniwersytetu Harvarda (Harvard University w Cambridge) w USA. Wraz z Smithsonian Astrophysical Observatory od 1973 roku tworzy Centrum Astronomiczne Harvard-Smithsonian.
W Harvard Observatory prowadzone są prace z zakresu fotometrii i spektroskopii gwiazd, mgławic, galaktyk, badań gwiazd zmiennych.
Historia.
Obserwatorium zostało założone w 1839 roku. W latach 1847-1852 w obserwatorium pracował pionier fotografii John Adams Whipple oraz astronom William Cranch Bond (dyrektor obserwatorium), którzy wspólnie użyli teleskopu Harvard’s Great Refractor do tworzenia obrazów Księżyca. Teleskop ten był w owym czasie największym przyrządem astronomicznym tego typu na świecie, a zdjęcia Księżyca przez niego wykonane otrzymały w 1851 roku nagrodę za wysoką jakość techniczną na Wystawie Światowej w Crystal Palace w Londynie. W nocy z 16 na 17 lipca 1850 roku w obserwatorium otrzymano pierwsze w historii zdjęcie gwiazdy. Był to dagerotyp gwiazdy Wega.
Filie.
Obserwatorium ma trzy filie:

</doc>
<doc id="1398722" url="https://pl.wikipedia.org/wiki?curid=1398722" title="McJob">
McJob

McJob (pol. McPraca) – potoczne określenie niskopłatnej pracy niewymagającej dużych umiejętności, bez szans na awans (według "Merriam-Webster’s Collegiate Dictionary" z 2003). Termin pochodzi od McDonald’s, nazwy amerykańskiej sieci barów typu fast food, działającej na całym świecie i zatrudniającej w 31 tys. barów około pół miliona osób. Dodatkowe cechy charakterystyczne dla McPracy to wysoka fluktuacja pracowników, duża kontrola sprawowana przez kierowników oraz brak perspektyw zawodowych.
Termin „McPraca” został ukuty przez amerykańskiego socjologa Amitaia Etzioniego i użyty w artykule "McPraca jest zła dla młodych ludzi" ("McJobs Are Bad for Kids") opublikowanym 24 sierpnia 1986 roku w dzienniku „The Washington Post”. Słowo to pojawiło się po raz pierwszy w słownikach w 1986, w "Oxford English Dictionary". Spopularyzował je kanadyjski pisarz Douglas Coupland w swojej książce "Generation X: Tales for an Accelerated Culture" (1991). Również Naomi Klein, kanadyjska pisarka i dziennikarka, użyła tego terminu w książce "No logo" (1999), w rozdziale poświęconym kłopotom ze stałością zatrudnienia – No Jobs.
Przedstawiciele firmy McDonald’s od ponad dwóch dekad walczą o zmianę definicji słowa, które w oczywisty sposób kojarzy się z ich firmą.

</doc>
<doc id="1398730" url="https://pl.wikipedia.org/wiki?curid=1398730" title="Thomas Bowdler">
Thomas Bowdler

Thomas Bowdler (wym. IPA ; ur. 11 lipca 1754, zm. 24 lutego 1825) – angielski lekarz, opublikował okrojoną wersję dzieł Williama Szekspira, którą uważał za bardziej odpowiednią dla kobiet i dzieci niż oryginał. Podobnie wydał "Zmierzch i upadek cesarstwa rzymskiego" Edwarda Gibbona. Jego edycje były obiektem krytyki i kpin. Poprzez eponim (ang.) bowdlerise (lub bowdlerize), jego imię jest obecnie kojarzone z pruderyjną cenzurą literatury, filmów oraz programów telewizyjnych.
Życiorys.
Bowdler urodził się w pobliżu Bath, był synem szlachcica, studiował medycynę na uniwersytecie St. Andrews oraz w Edynburgu, gdzie w 1776 r. otrzymał dyplom, lecz nie zaczął praktyki. Zamiast tego poświęcił się reformie więziennictwa.
W 1781 został członkiem Royal Society. 
Był dobrym graczem w szachy, i rozegrał osiem zapisanych partii z najlepszym graczem tamtych czasów, François Philidor , który był na tyle pewny swej przewagi na Bowdlerem, iż grał z handicapem. Bowdler wygrał dwukrotnie, trzykrotnie przegrał i trzykrotnie zremisował; Philidor przeważnie grał z zawiązanymi oczami, z kilkoma graczami jednocześnie, czasami zaczynając bez jednego pionka. Pierwsza zapisana gra z poświęceniem wieży została rozegrana pomiędzy Bowdlerem (białe) i Henrym Conwayem w Londynie w 1788.
W 1818, po odejściu na emeryturę i ulokowaniu się na wyspie Wight, opublikował książkę "Family Shakespeare", która odniosła znaczący sukces. Faktycznie edycji dokonywała jego siostra, Harriet, która jednak w tamtych czasach nie mogła występować jako autor, gdyż kobieta nie mogła publicznie się przyznać do rozumienia sprośnych aluzji Szekspira. Następnie próbował zrobić to samo z pracami historyka Edwarda Gibbona, jednak projekt ten nie był tak udany. Bowdlerowska wersja prac Gibbona została opublikowana pośmiertnie w roku 1826.
Bowdler później osiadł na południu Walii, gdzie zmarł; został pochowany w Oystermouth w Swansea. Jego ogromna biblioteka składająca się z (nieokrojonych) tomów zebranych przez jego przodków Thomasa Bowdlera (1638–1700) i Thomasa Bowdlera (1661–1738) została podarowana filii Uniwersytetu Walijskiego w Lampeter.
"Family Shakespeare".
Zmiany w utworach Szekspira.
Kilka przykładów zmian wprowadzonych przez Bowdlera:

</doc>
<doc id="1398731" url="https://pl.wikipedia.org/wiki?curid=1398731" title="Mcpraca">
Mcpraca



</doc>
<doc id="1398732" url="https://pl.wikipedia.org/wiki?curid=1398732" title="Joseph Hyrtl">
Joseph Hyrtl



</doc>
<doc id="1398733" url="https://pl.wikipedia.org/wiki?curid=1398733" title="Speed Demos Archive">
Speed Demos Archive

Speed Demos Archive (w skrócie SDA) – strona zajmująca się speedrunningiem, który jest jednym ze sposobów przechodzenia gier wideo, polegającym na przechodzeniu gry jak najszybciej to tylko możliwe z równoczesnym nagrywaniem tego w postaci plików wideo.
Historia.
Strona rozpoczęła swoją działalność jako archiwum nagrań będących swojego rodzaju solucjami jak przejść grę Quake. SDA zostało utworzone przez Nolana "Radix" Pflug z Pittsburgh (USA) w Kwietniu 1998 przy współpracy z Gunnerem i Jesse. W 2004 po sukcesie speedruna gry "Metroid Prime", Radix rozszerzył SDA o inne gry.

</doc>
<doc id="1398734" url="https://pl.wikipedia.org/wiki?curid=1398734" title="Pomnik rodzeństwa we Frankfurcie nad Odrą">
Pomnik rodzeństwa we Frankfurcie nad Odrą

Pomnik rodzeństwa we Frankfurcie nad Odrą (niem. "Geschwister") - pomnik we Frankfurcie nad Odrą autorstwa rzeźbiarki i malarki Liz Mields-Kratochwil.
Opis.
Wykonany z brązu w 1987, odsłonięty trzy lata później.
Pomnik przedstawia dwie dziewczynki: pierwowzorem wyższej była córka artystki - Anne-Kathrin, zaś niższej jej przyjaciółka - Friederike.
Pomnik znajduje się kilkaset metrów na południowy zachód od dawnego przejścia granicznego z polskimi Słubicami, przy przystanku tramwajowym o nazwie "Magistrale".

</doc>
<doc id="1398735" url="https://pl.wikipedia.org/wiki?curid=1398735" title="Kamsar">
Kamsar

Kamsar – miasto w zachodniej Gwinei, w regionie Boké. Port nad Oceanem Atlantyckim. W 1996 roku liczyło ok. 61,5 tys. mieszkańców.
Rozwój Kansar nastąpił w latach 70. XX wieku. W 1973 roku doprowadzono do miejscowości linię kolejową z Sangarédi, gdzie znajdują się złoża boksytów i utworzono siedzibę spółki Compagnie des Bauxites de Guinée, która zajmuje się wydobyciem i eksportem boksytów.

</doc>
<doc id="1398743" url="https://pl.wikipedia.org/wiki?curid=1398743" title="Whenever You Call (piosenka Mariah Carey)">
Whenever You Call (piosenka Mariah Carey)

Whenever You Call to piosenka Mariah Carey pochodząca z wydanego w 1997 roku albumu "Butterfly", wyprodukowana przez piosenkarkę wraz z Walterem Afanasieff'em.
Treść.
W tej piosence Mariah podejmuje temat wielkiej i silnej miłości. Piosenka traktuje o tym, czym jest dla nas miłość i jak ważną pełni ona rolę w naszym życiu. Autorka tekstu nakreśla i zwraca uwagę na ważną rolę we wczesnej fazie miłości. Mówi o istniejącym uczuciu bliskości z partnerem, potrzebie odczuwania obietnic związanej z nią, poczuciu, że jest się potrzebnym, i gotowości na to, że "będę zawsze gdy tylko mnie wezwiesz”.
Historia piosenki.
Piosenkarz Brian McKnight, bez wcześniejszej wiedzy Mariah, nagrał ścieżkę wokalną do instrumentalnej wersji utworu. Jego wokal zmiksowano później z wokalem Mariah z oryginalnej wersji. Efekt pracy bardzo spodobał się Mariah. Na jej prośbę szefowie wytwórni Sony zgodzili się umieścić nowo powstałą wersję piosenki na jej kolejnym albumie "#1’s", na którym z założenia miały znajdować się jedynie te piosenki, które dotarły na szczyt amerykańskiej listy przebojów Billboard Hot 100.
Promocja.
Piosenka ta została wybrana jako szósty i ostatni singiel promujący album w Stanach Zjednoczonych. Był to jednakże singiel radiowy, o charakterze promocyjnym. Pomimo nienadania mu praw komercyjnych i przyjęciu formy promocji tylko poprzez teledysk oraz emisję radiową, piosenka odniosła sukces, znajdując się ostatecznie na 16. pozycji list Billboard Hot R&amp;B Airplay oraz Billboard Hot 100 Airplay.
Singiel "Whenever You Call", podobnie jak "Forever", był również singlem zamykającym promocję trasy koncertowej, lecz w odróżnieniu od "Forever", piosenka "Whenever You Call" była promowana tylko poprzez wideoklip.
Teledysk.
Teledysk, wyprodukowany przez Diane Martel, zawiera materiał zarejestrowany podczas trasy koncertowej 'Butterfly Tour'. Zdjęcia zawarte w klipie w całości pochodzą z koncertu, który odbył się 21 lutego 1998 na stadionie Aloha Stadium na Hawajach.

</doc>
<doc id="1398748" url="https://pl.wikipedia.org/wiki?curid=1398748" title="Coyah">
Coyah

Coyah – miasto w Gwinei (region Kindia). Według danych szacunkowych na rok 2012 liczy 117 329 mieszkańców.

</doc>
<doc id="1398753" url="https://pl.wikipedia.org/wiki?curid=1398753" title="Wieżowce w Warszawie">
Wieżowce w Warszawie



</doc>
<doc id="1398754" url="https://pl.wikipedia.org/wiki?curid=1398754" title="Electro-house">
Electro-house



</doc>
<doc id="1398755" url="https://pl.wikipedia.org/wiki?curid=1398755" title="Klaus Dylewski">
Klaus Dylewski

Klaus Dylewski (ur. 11 maja 1916 w Finkenwalde koło Szczecina, zm. 1 kwietnia 2012 w Hilden) – zbrodniarz nazistowski, członek załogi obozu koncentracyjnego Auschwitz-Birkenau i SS-Oberscharführer.
Życiorys.
Dzieciństwo spędził w Łaziskach Górnych, gdzie uczęszczał do niemieckich szkół.
W lecie 1939 wstąpił do SS i skierowany został do służby w obozie Dachau. 1 września 1940 Dylewski przeniesiony został do Auschwitz, gdzie następnie od 1 września 1941 do sierpnia 1944 pełnił służbę w obozowym gestapo ("Politische Abteilung"). Brał udział w egzekucjach i okrutnych przesłuchaniach więźniów. 
W kwietniu 1959 został aresztowany przez władze zachodnioniemieckie. W drugim procesie oświęcimskim przed Sądem we Frankfurcie nad Menem Dylewski został skazany za pomocnictwo do morderstwa na 5 lat pozbawienia wolności. Z więzienia zwolniono go w 1968.

</doc>
<doc id="1398760" url="https://pl.wikipedia.org/wiki?curid=1398760" title="Clouddead">
Clouddead

Clouddead (zapis stylizowany: cLOUDDEAD) – amerykańskie trio z Oakland w stanie Kalifornia
wykonujące hip-hop eksperymentalny.

</doc>
<doc id="1398761" url="https://pl.wikipedia.org/wiki?curid=1398761" title="Jorge Barrios">
Jorge Barrios

Jorge Wálter Barrios Balestrasse (ur. 24 stycznia 1961 w Las Piedras) – urugwajski piłkarz i trener piłkarski. W trakcie kariery zawodniczej występował na pozycji pomocnika.
Rozpoczął swoją karierę w 1977 roku w klubie Montevideo Wanderers. Grał tam przez osiem lat, po czym wyjechał do Grecji i przeszedł do Olympiakosu Pireus. W 1989 roku zmienił barwy klubowe na APO Lewadiakos W dwa lata zagrał tam 113 spotkań i zdobył 6 bramek. W 1992 roku postanowił powrócić do Urugwaju, a konkretniej do klubu CA Peñarol, gdzie spędził jeden sezon. Przez ostatnie siedem lat swojej kariery (1993-2000) Barrios ponownie grał dla Montevideo Wanderers.
W latach 1980-1992 grał dla piłkarskiej reprezentacji Urugwaju. Rozegrał w niej 61 meczów i zdobył cztery bramki. Wystąpił z nią na Mundialu w 1986 roku.
Po zakończeniu kariery zawodniczej Barrios został trenerem. Początkowo prowadził greckie kluby z niższych klas rozgrywkowych takie jak Doxa Drama F.C., Kavala F.C. Później został trenerem AO Ionikos, a obecnie prowadzi cypryjską drużynę - Olympiakos Nikozja

</doc>
<doc id="1398765" url="https://pl.wikipedia.org/wiki?curid=1398765" title="Lola (miasto)">
Lola (miasto)

Lola – miasto w Gwinei (region Nzérékoré). Według danych szacunkowych na rok 2012 liczy 90 908 mieszkańców.

</doc>
<doc id="1398766" url="https://pl.wikipedia.org/wiki?curid=1398766" title="Wozownia Królewska na Wawelu">
Wozownia Królewska na Wawelu

Wozownia Królewska – nieistniejący jednopiętrowy budynek na wzgórzu wawelskim w Krakowie, wykorzystywany na przechowywanie powozów i karet.
Jednopiętrowy budynek Wozowni zbudowano w XVII wieku w stylu barokowym. Znajdował się pomiędzy budynkiem Kuchni Królewskich a mieszkaniem klucznika przy Bramie Berecciego, oddzielony od wschodu wąskim dziedzińczykiem od mieszkania podrzęczego wielkorządcy krakowskiego ("Podrzęctwo"). Na zachód od wozowni wznosiły się XVIII-wieczne Stajnie Królewskie, które były od niego oddzielone kolejnym niewielkim dziedzińcem. W 1806 roku budynek Wozowni został nadbudowany przez Austriaków o drugie piętro i scalony w jeden gmach z Kuchniami królewskimi i przeznaczony na lazaret wojskowy. W latach 1940-1943 cały zespół został przebudowany na biura.

</doc>
<doc id="1398767" url="https://pl.wikipedia.org/wiki?curid=1398767" title="Stajnie Królewskie na Wawelu">
Stajnie Królewskie na Wawelu

Stajnie Królewskie – budynek na wzgórzu wawelski w Krakowie, przeznaczony na pomieszczenie koni, należących do króla.
Stajnie powstały w 1. połowie XVIII wieku. Znajdowały się przed wozownią królewską (na zachód). W połowie XIX wieku na budynku stajni dobudowano dwie kondygnacje. Nadbudowę austriacką rozebrano w 1921 roku pozostawiając oryginalny barokowy parter.
Obiekt wyburzono w 1940 r., w związku z przebudową kuchni królewskich.

</doc>
<doc id="1398770" url="https://pl.wikipedia.org/wiki?curid=1398770" title="Kérouane">
Kérouane

 
Kérouane – miasto w Gwinei (region Kankan). Według danych szacunkowych na rok 2008 liczy 35 738 mieszkańców.

</doc>
<doc id="1398774" url="https://pl.wikipedia.org/wiki?curid=1398774" title="Yomou">
Yomou

Yomou – miasto w Gwinei (region Nzérékoré). Według danych szacunkowych na rok 2008 liczy 29 138 mieszkańców.

</doc>
<doc id="1398775" url="https://pl.wikipedia.org/wiki?curid=1398775" title="Skrzak">
Skrzak

Skrzak - inna nazwa to "skrzek". Według wierzeń z terenu Wielkopolski demon opiekuńczy, dbający o gospodarstwa. Jest uważany za negatywnego demona, ponieważ po śmierci swego pana zabierał jego duszę. Jego siedzibą było ognisko a do domu wchodził przez komin.
Bibliografia
B. i A Podgórscy - "Wielka Księga Demonów Polskich: leksykon i antologia demonologii ludowej", str. 411

</doc>
<doc id="1398776" url="https://pl.wikipedia.org/wiki?curid=1398776" title="Malpighia">
Malpighia



</doc>
<doc id="1398778" url="https://pl.wikipedia.org/wiki?curid=1398778" title="Kuchnie Królewskie na Wawelu">
Kuchnie Królewskie na Wawelu

Kuchnie Królewskie – pierwotnie jednopiętrowy ceglany budynek na planie kwadratu zbudowany do 1518 roku pomiędzy Wieżą Lubranką a Rotundą św. Feliksa i Adaukta na wzgórzu wawelskim w Krakowie. Obecnie określa się tak zespół budynków połączonych ze sobą w 1806 roku i kilkukrotnie potem przekształcanych. Kuchnie znajdowały się na zachód od Wieży Lubranki przy Zamku Królewskim.
Historia.
Kuchnie królewskie wzniesiono w latach 1516–1517 przygotowując wesele Zygmunta I Starego z Boną Sforza. Jednopiętrowy ceglany budynek Kuchni miał na parterze 4 izby z wielkimi piecami kuchennymi, a na piętrze okapy pieców i mieszkania kucharzy. Na północ od Kuchni znajdowały się też Rotunda NMP, mieszkanie podrzęczego wielkorządcy krakowskiego („Podrzęctwo”) oraz mieszkanie klucznika (przy bramie wjazdowej). W XVIII wieku powstała w pobliżu także jednopiętrowa Wozownia Królewska. W 1806 roku Austriacy zburzyli Podrzęctwo i scalili ze sobą Kuchnie, Wozownię królewską i Rotundę Najświętszej Marii Panny, nadbudowując je o wspólne drugie piętro i przeznaczając całość na lazaret wojskowy. W połowie XIX wieku zbudowano dwupiętrową loggię od południa. W 1918 roku od strony dziedzińca arkadowego przekształcono elewacje Kuchni według projektu Szyszko-Bohusza, która to forma przetrwała do dzisiaj. W czasie okupacji niemieckiej, przebudowano Kuchnie od strony dziedzińca zewnętrznego w latach 1940–1943 na biura generalnego gubernatora Hansa Franka. Budynek z lat okupacji niemieckiej -ze względu na inne priorytety konserwatorów- jako jedyny na Wawelu był zaniedbany i niszczał w związku z tym gruntownie go wyremontowano i przebudowano dopiero w latach 2005–2007 według projektu arch. dr. Jan Wrana, Piotra Stępnia i Marii Kowalczyk m.in. likwidując balkon na ryzalicie zachodnim i dwa pozostałe balkony, wysokie zachodnie i wschodnie okna w ryzalicie wschodnim, zmieniając tynk i jego fakturę oraz wymieniając dach na nowy.
Obecnie mieści się tu wystawa "Wawel Zaginiony" oraz biura dyrekcji muzeum i pracownie naukowo-konserwacyjne, a także Sklep Firmowy "Mennicy Polskiej".

</doc>
<doc id="1398779" url="https://pl.wikipedia.org/wiki?curid=1398779" title="Malpigiowate">
Malpigiowate

Malpigiowate ("Malpighiaceae") – rodzina roślin z rzędu malpigiowców. Obejmuje ok. 75–77 rodzajów z ponad 1,3 tysiącami gatunków. Są to rośliny występujące w strefie tropikalnej i subtropikalnej, przy czym najbardziej zróżnicowane są na kontynentach amerykańskich. Do roślin mających duże znaczenie ekonomiczne należy "Malpighia emarginata" – kultygen uzyskany z gatunku malpigia granatolistna "Malpighia glabra", którego owoce znane pod nazwą acerola, są spożywane w stanie świeżym, przerabiane na napoje, służą do aromatyzowania lodów i alkoholi. Podobnie stosowane są owoce gatunku "Byrsonima crassifolia" i wielu innych o owocach jagodowych, zwłaszcza z rodzaju "Bunchosia". Niektóre gatunki zawierają substancje o właściwościach halucynogennych (np. "Callaeum antifebrile" i "Banisteriopsis caapi", kory tego ostatniego używa się do wyrobu napoju ayahuasca). Liczne gatunki z tej rodziny uprawiane są w strefie międzyzwrotnikowej jako rośliny ozdobne.
Systematyka.
Rodzina siostrzana dla nadwodnikowatych ("Elatinaceae"), od których oddzieliła się ok. 94 miliony lat temu.
Rodzina siostrzana dla nadwodnikowatych ("Elatinaceae"), wchodzi w skład obszernego rzędu malpigiowców ("Malpighiales"), należącego do kladu różowych w obrębie okrytonasiennych.
James L. Reveal w swym systemie z lat 90. XX wieku zaliczył malipigiowate do rzędu "Vochysiales": gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Magnoliopsida" Brongn., podklasa różowe ("Rosidae" Takht.), nadrząd "Geranianae" Thorne ex Reveal, rząd "Vochysiales" Dumort., podrząd "Malpighiineae" Engl., rodzina malpigiowate ("Malpighiaceae" Juss.).
W systemie z 2007 Reveal rodzinę umieścił w rzędzie wilczomleczowców "Euphorbiales" obejmującym znaczną część malpigiowców w ujęciu APWeb.

</doc>
<doc id="1398781" url="https://pl.wikipedia.org/wiki?curid=1398781" title="Malpighiaceae">
Malpighiaceae



</doc>
<doc id="1398782" url="https://pl.wikipedia.org/wiki?curid=1398782" title="Żyrafy">
Żyrafy



</doc>
<doc id="1398785" url="https://pl.wikipedia.org/wiki?curid=1398785" title="Herbert Scherpe">
Herbert Scherpe

Herbert Scherpe (ur. 20 maja 1907 w Gliwicach, zm. 23 grudnia 1997 w Mannheim) – zbrodniarz hitlerowski, SS-Oberscharführer, sanitariusz SS w obozie koncentracyjnym Auschwitz-Birkenau i jego filiach.
Członek NSDAP i SS od 1931. W 1939 został skierowany do 3 Dywizji "SS-Totenkopf" i brał następnie udział w walkach z Francją. Ze względu na to, iż był krótkowidzem przeniesiono go do Inspektoratu Obozów Koncentracyjnych w Oranienburgu, gdzie przeszedł szkolenie na sanitariusza. W lecie 1940 Scherpe został skierowany do obozu Auschwitz jako sanitariusz SS. Do 1943 pełnił służbę w szpitalu obozu głównego Auschwitz I. Brał tu wówczas aktywny udział w morderstwach dokonywanych za pomocą zastrzyków fenolu. Jednak po zamordowaniu pewnej liczby dzieci Scherpe odmówił dalszego udziału w zabójstwach, w związku z czym przeniesiono go do podobozu Auschwitz – Blechhammer. Następnie pełnił także służbę w podobozach "Gleiwitz" i "Golleschau".
Po zakończeniu wojny początkowo przebywał w obozie jenieckim, następnie mieszkał w Mannheim. W 1961 Scherpe został aresztowany przez władze zachodnioniemieckie. Podczas drugiego procesu oświęcimskiego skazany został przez sąd we Frankfurcie nad Menem na cztery i pół roku pozbawienia wolności.

</doc>
<doc id="1398787" url="https://pl.wikipedia.org/wiki?curid=1398787" title="Cmentarz żydowski w Głogówku">
Cmentarz żydowski w Głogówku

Cmentarz żydowski w Głogówku – kirkut z XIX wieku przy ul. Olszynka w Głogówku w powiecie prudnickim, wpisany do rejestru zabytków nieruchomych województwa opolskiego.
Historia.
Cmentarz został założony w 1821. Ma powierzchnię 0,4 ha. Jest otoczony ogrodzeniem z siatki. Zachowało się 65 nagrobków, z których najstarszy pochodzi z roku założenia nekropolii i kryje szczątki Gitel Löwe. Ostatni pochówek miał miejsce w 1936. W czasach PRL nekropolia uległa znacznej dewastacji.

</doc>
<doc id="1398792" url="https://pl.wikipedia.org/wiki?curid=1398792" title="Alfa Romeo Mi.To">
Alfa Romeo Mi.To



</doc>
<doc id="1398799" url="https://pl.wikipedia.org/wiki?curid=1398799" title="Pietrosul Rodnei">
Pietrosul Rodnei

Vârful Pietrosul Rodnei (2303 m n.p.m.) - najwyższy szczyt w Górach Rodniańskich w Wewnętrznych Karpatach Wschodnich w Rumunii.

</doc>
<doc id="1398800" url="https://pl.wikipedia.org/wiki?curid=1398800" title="Vollenhove">
Vollenhove

Vollenhove – miasto położone w prowincji Overijssel w Holandii. Dawniej na wybrzeżu IJsselmeer.
Miejscowość uzyskała prawa miejskie w 1354 roku. Przez wiele wieków Vollenhove było siedzibą biskupa Utrechtu, który rezydował w zamku Toutenburg, po którym do dziś zachował się fragment ruin. Obecność biskupa sprawiała, że miejscowość była zamieszkiwana przez szlachtę oraz duchowieństwo co zawdzięczało jej wysoki status wśród ówczesnych niderlandzkich miast.
Dziś Vollenhove jest znaną przystanią żeglugową, kanałami połączone z IJsselmeer. Co roku w ostatnią sobotę sierpnia odbywa się tu pokaz wielkich platform udekorowanych kwiatami - "Corso Vollenhove".

</doc>
<doc id="1398801" url="https://pl.wikipedia.org/wiki?curid=1398801" title="Sigifredo Mercado">
Sigifredo Mercado

Sigifredo Mercado Sainz (ur. 21 grudnia 1968 w Toluce) – meksykański piłkarz grający na pozycji środkowego pomocnika.
Kariera klubowa.
Karierę piłkarską Mercado rozpoczął w klubie Angeles Puebla, w barwach którego zadebiutował w 1987 roku. W 1988 przeszedł do Puebla FC. W sezonie 1989/1990 wywalczył z nim mistrzostwo Meksyku, a także zdobył Puchar Meksyku. W 1991 roku wygrał z Pueblą Puchar Mistrzów CONCACAF, dzięki zwycięstwu w finałowym dwumeczu z Police FC z Trynidadu i Tobago. Kolejnym klubem w karierze Sisifredo było Deportivo Toluca, w którym występował w latach 1993-1995. W swoim drugim sezonie w tym klubie zdobył Copa Mexico.
Latem 1995 roku Mercado został piłkarzem Club León. Pobyt w tej drużynie trwał do 1999 roku i wtedy też na jeden sezon Meksykanin wrócił do Puebli. W sezonie 2000/2001 ponownie grał w León, a następnie podpisał kontrakt z Atlasem Guadalajara. W latach 2003-2005 znów grał w Puebli, a karierę zawodniczą kończył w 2006 roku będąc piłkarzem CD Zacatepec.
Kariera reprezentacyjna.
W reprezentacji Meksyku Mercado zadebiutował 7 lutego 1998 roku w wygranym 2:0 meczu Złotego Pucharu CONCACAF z Hondurasem. W 2002 został powołany przez Javiera Aguirre do kadry na Mistrzostwa Świata 2002. Wystąpił tam najpierw we dwóch meczach grupowych: z Chorwacją (1:0) i z Ekwadorem, a następnie w 1/8 finału z USA (0:2). Ostatni mecz w kadrze narodowej rozegrał w tym samym roku, a łącznie wystąpił w niej 21 razy.

</doc>
<doc id="1398802" url="https://pl.wikipedia.org/wiki?curid=1398802" title="Cmentarz żydowski w Krapkowicach">
Cmentarz żydowski w Krapkowicach

Cmentarz żydowski w Krapkowicach – został założony w 1824. Ma powierzchnię 0,2 ha. Zachowało się około 80 macew, głównie z marmuru . Mają one napisy w języku hebrajskim i niemieckim. Teren jest ogrodzony kamiennym murem, jednak brama nie zachowała się. Cmentarz znajduje się przy ul. Kolejowej.

</doc>
<doc id="1398805" url="https://pl.wikipedia.org/wiki?curid=1398805" title="Ośmiornica (serial telewizyjny)">
Ośmiornica (serial telewizyjny)

Ośmiornica (wł. "La Piovra") – włoski serial kryminalny z lat 1984–2001 w reżyserii Damiano Damianiego (1. sezon), Florestano Vanciniego (2. sezon), Luigi Perelliego (od 3. do 7. oraz 10. sezon) i Giacomo Battiato (8 i 9. sezon), pochylający się nad problematyką mafii sycylijskiej. Głównym scenarzystą serialu był Ennio De Concini, zaś muzykę stworzyli Riz Ortolani, Ennio Morricone i Paolo Buonvino. Serial zasłynął bezkompromisowym ukazaniem działań mafii z ich brutalnością i brakiem moralnych granic, zupełnie odmiennym od mafii kierującej się kodeksem honorowym z "Ojca chrzestnego".
Fabuła.
Głównym bohaterem serialu jest komisarz włoskiej policji Corrado Cattani, który wraz z żoną i dwunastoletnią córką przenosi się z Mediolanu do Trapani na Sycylii, aby zastąpić zamordowanego szefa tamtejszego wydziału kryminalnego, Augusto Marineo. Cattani poznaje młodą hrabiankę Titti Pecci Scialoję, której matka podobno popełniła samobójstwo tej samej nocy, w której zginął Marineo, jednak Cattani uważa, że śledztwo w tej sprawie zostało przedwcześnie zakończone. Komisarz próbuje rozwikłać zagadkę. Ślady prowadzą do miejscowego mafioso, Cirinny. W trakcie śledztwa Cattani zakochuje się w Titti, która jest, jak się okazuje, kochanką Cirinny, który regularnie podaje jej narkotyki. Komisarzowi udaje się aresztować Cirinnę. Ciągła stresująca praca oraz romans z młodą hrabianką sprawiają jednak, że małżeństwo Cattaniego rozpada się. Żona Elsa wraca do domu rodzinnego, natomiast ich córka Paola zostaje z ojcem. Po rozpadzie pożycia małżeńskiego Cattani natrafia na ślad siatki narkotykowej, która powiązana jest z jednym z sycylijskich banków. Pod wpływem sukcesów w działaniach komisarza mafia porywa mu córkę, a w zamian za uwolnienie Paoli żąda, by komisarz przekazał mafii obciążające ją akta i skłamał w sprawie przebiegu aresztowania Cirinny, aby umożliwić jego zwolnienie z aresztu.

</doc>
<doc id="1398810" url="https://pl.wikipedia.org/wiki?curid=1398810" title="Emil Hantl">
Emil Hantl

Emil Hantl (ur. 14 grudnia 1902, zm. 18 sierpnia 1984 w Plochingen) – zbrodniarz hitlerowski, sanitariusz SS w obozie koncentracyjnym Auschwitz-Birkenau i SS-Unterscharführer.
Urodził się w Mährisch-Lotschnau (Moravský Lačnov, Lacznów Morawski (Kraj Sudetów)). Członek NSDAP i SS od 1938, a Waffen-SS od 26 stycznia 1940. Członek załogi Auschwitz od 1 sierpnia 1940 do ewakuacji obozu w styczniu 1945. Początkowo pełnił służbę jako wartownik, następnie jako sanitariusz SS w obozie głównym Auschwitz I. Hantl brał udział w morderstwach dokonywanych za pomocą zastrzyków fenolu. Po zamordowaniu pewnej liczby dzieci odmówił jednak dalszego udziału w zabójstwach. W 1944 pełnił również służbę w fabryce Buna oraz podobozie Auschwitz w Jaworznie.
W 1961 Hantl został aresztowany przez władze zachodnioniemieckie. Podczas drugiego procesu oświęcimskiego skazany został przez sąd we Frankfurcie nad Menem na trzy i pół roku pozbawienia wolności. 

</doc>
<doc id="1398811" url="https://pl.wikipedia.org/wiki?curid=1398811" title="Błażowski (herb baronowski)">
Błażowski (herb baronowski)

Błażowski – polski , odmiana herbu Sas.
Opis herbu.
Opisy z wykorzystaniem klasycznych zasad blazonowania:
"W polu błękitnym półksiężyc srebrny, nad rogami którego po gwieździe złotej, między nimi strzała srebrna. Nad tarczą korona baronowska ze sznurem pereł, nad nią hełm z koroną, z której klejnot: pięć piór pawich przeszytych strzałą w lewo. Labry: błękitne z prawej podbite srebrem, z lewej złotem."
Najwcześniejsze wzmianki.
Nadany 5 czerwca 1780 roku Dominikowi Błażowskiemu przez Franciszka II. Podstawą nadania tytułu był patent szlachecki z 1775, piastowana godność C. K. radcy apelacyjnego galicyjskiego, posiadanie dóbr Błażów i Wola Błażowska, piastowanie przez ojca i dziada urzędów ziemskich (bez podania, jakie to urzędy).
Herbowni.
Herb ten był herbem własnym, toteż do jego używania uprawniony jest tylko jeden ród herbownych:
Freiherr von Błażow-Błażowski.

</doc>
<doc id="1398812" url="https://pl.wikipedia.org/wiki?curid=1398812" title="Adam Brzezina">
Adam Brzezina

Adam Brzezina (ur. 30 października 1978 w Trzyńcu) - czeski napastnik, grający niegdyś w Podbeskidziu Bielsko-Biała.

</doc>
<doc id="1398813" url="https://pl.wikipedia.org/wiki?curid=1398813" title="Autosport">
Autosport

Autosport – tygodnik poświęcony sportom motorowym, wydawany początkowo co czwartek w Wielkiej Brytanii nakładem wydawnictwa Haymarket Media Group. Pierwszy numer magazynu został wydany w 1950 roku. W 2016 roku Haymarket Media Group sprzedała posiadane przez siebie marki firmie Motorsport Network, włącznie z czasopismem Autosport.
Nagrody Autosportu.
Kierowca Roku w Wielkiej Brytanii.
"Do 2007 jako Kierowca Wyścigowy Roku w Wielkiej Brytanii. Od 2008 połączono z nagrodą Kierowcy Rajdowego Roku w Wielkiej Brytanii."

</doc>
<doc id="1398818" url="https://pl.wikipedia.org/wiki?curid=1398818" title="Slick">
Slick

Slick – miasto w Stanach Zjednoczonych, w stanie Oklahoma, w hrabstwie Creek.

</doc>
<doc id="1398822" url="https://pl.wikipedia.org/wiki?curid=1398822" title="Dragunow">
Dragunow



</doc>
<doc id="1398826" url="https://pl.wikipedia.org/wiki?curid=1398826" title="Podniesienie">
Podniesienie

Podniesienie – część mszy świętej, w czasie której kapłan podnosi w górę hostię i kielich, ukazując zgromadzonym wiernym materię sakramentu (chleb i wino), które w czasie modlitwy eucharystycznej zostały przemienione w ciało i krew Chrystusa. Ta przemiana jest zwana transsubstancjacją.
Niekiedy podniesieniu towarzyszy dźwięk dzwonków i/lub okadzanie.
Zwyczaj ten wprowadzono około XIII wieku, utrwalony zaś został po reformie liturgicznej Soboru trydenckiego (1563), by umożliwić wiernym oddanie czci niewidocznej dla nich hostii, kapłan bowiem odprawiał mszę świętą zwrócony w tym samym kierunku co wierni.
Istnienie podniesienia potwierdzają w Polsce średniowieczne żywoty świętych. Autor "Żywota bł. Kingi" podkreśla, że świątobliwa klaryska wpatrywała się z załzawionymi oczyma podczas mszy świętej w ciało Pańskie, gdy w momencie podniesienia miały uderzać dzwony zwołujące wiernych do oglądania i adoracji Przeistoczenia chleba w ciało Chrystusa.

</doc>
<doc id="1398828" url="https://pl.wikipedia.org/wiki?curid=1398828" title="Rubén Pagnanini">
Rubén Pagnanini

Rubén Oscar Pagnanini (ur. 31 stycznia 1949 w San Nicolás de los Arroyos, Prowincja Buenos Aires) – argentyński piłkarz, podczas kariery zawodniczej grał na pozycji prawego obrońcy.
Pagnanini rozpoczął swoją karierę w Estudiantes La Plata w 1968 roku. Grał w nim przez dziewięć lat, czyli większość jego kariery. W 1977 przeszedł do CA Independiente, z którym zdobył dwukrotnie tytuł mistrza Argentyny. W 1980 roku Pagnanini został piłkarzem Argentinos Juniors Buenos Aires i jeszcze w tym samym roku zakończył karierę zawodniczą.
Pagnanini grał również dla reprezentacji Argentyny. Został powołany na mistrzostwa świata 1978, na których Argentyńczycy odnieśli zwycięstwo.
W 2007 roku na krótko został trenerem klubu La Emilia San Nicolas.

</doc>
<doc id="1398833" url="https://pl.wikipedia.org/wiki?curid=1398833" title="OHP">
OHP



</doc>
<doc id="1398839" url="https://pl.wikipedia.org/wiki?curid=1398839" title="Alessandro Zampedri">
Alessandro Zampedri

Alessandro Zampedri (ur. 3 października 1969 roku w Brescii) – włoski kierowca wyścigowy.
W latach 1992 i 1993 startował w Formule 3000 zajmując odpowiednio 12. i 11. miejsce w klasyfikacji generalnej. W roku 1994 rozpoczął starty w serii CART i zaliczając tylko wybrane wyścigi zajął 25. miejsce w klasyfikacji końcowej sezonu. W 1995 roku zaliczył już pełny sezon startów w zespole Payton/Coyne i w końcowej klasyfikacji zajął 22. miejsce.
Zampedri brał udział w trzech wyścigach Indianapolis 500 (1995 – 11, 1996 – 4, 1997 – ostatni, 35, z powodu awarii silnika na pierwszym okrążeniu). Na ostatnim okrążeniu Indianapolis 500 w 1996 roku uczestniczył w groźnym wypadku. W jego wyniku poważnie złamał nogi.
W roku 1999 rozpoczął ściganie w Porsche Supercup. W roku 2005 został mistrzem tej serii.

</doc>
<doc id="1398841" url="https://pl.wikipedia.org/wiki?curid=1398841" title="Meliowate">
Meliowate

Meliowate, miodlowate ("Meliaceae" Juss.) – rodzina roślin należąca do rzędu mydleńcowców "Sapindales" (lub rutowców "Rutales" w niektórych ujęciach systematycznych). Należy tu 50 rodzajów z 641 gatunkami drzew występujących w strefie międzyzwrotnikowej. Nieliczne gatunki rosnące w strefie umiarkowanej rosną w Chinach i w południowej Afryce. Duże znaczenie użytkowe jako roślina owocowa ma słodliwka pospolita "Lansium domesticum" rozpowszechniona w uprawie w tropikach. Jadalne są także owoce różnych gatunków z rodzaju santol "Sandoricum" i aglaja "Aglaia". W Chinach jako warzywo spożywa się młode liście "Toona sinensis". Dla bogatych w olej nasion szeroko rozpowszechniona jest także miodla indyjska, sadzona z powodu swej odporności na suszę także jako roślina cieniodajna i wiatrochronna. Olej pozyskuje się także z nasion roślin z rodzaju "Carapa", które dostarczają poza tym cenionego drewna. Z tego jednak najbardziej słynął mahoniowiec właściwy "Swietenia mahagoni", co doprowadziło do nadmiernej jego eksploatacji i wprowadzenia ograniczeń w obrocie handlowym (objęty został ochroną konwencji CITES). Także inne gatunki z tego rodzaju i innych (np. "Cedrela", "Chukrasia", "Entandrophragma", "Khaya") są ważnym źródłem surowca drzewnego. Owoce melii pospolitej "Melia azedarach" używane są jako koraliki, a i same drzewo sadzone jest często jako ozdobne w krajach o ciepłym klimacie.
Systematyka.
Rodzina z rzędu mydleńcowców "Sapindales" w obrębie kladu różowych roślin okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Takht., podklasa różowe ("Rosidae" Takht.), nadrząd "Rutanae" Takht., rząd rutowce ("Rutales" Perleb), rodzina meliowate ("Meliaceae" Juss.).
Podrodzina Melioideae 
Podrodzina Cedreloideae 

</doc>
<doc id="1398843" url="https://pl.wikipedia.org/wiki?curid=1398843" title="Meliaceae">
Meliaceae



</doc>
<doc id="1398847" url="https://pl.wikipedia.org/wiki?curid=1398847" title="Göcek">
Göcek

Göcek – miasto w południowej Turcji, w prowincji Muğla, w dystrykcie Fethiye. Populacja miasta wynosi 4500 mieszkańców, a w lecie 7 000.

</doc>
<doc id="1398848" url="https://pl.wikipedia.org/wiki?curid=1398848" title="Gocek">
Gocek



</doc>
<doc id="1398850" url="https://pl.wikipedia.org/wiki?curid=1398850" title="Rejestr handlowy">
Rejestr handlowy

Rejestr handlowy – rodzaj podmiotowego rejestru publicznego.
Rejestry handlowe w Polsce.
W Polsce Rejestr Handlowy został powołany do życia dekretem Naczelnika Państwa z dnia 7 lutego 1919 wraz z rozporządzeniem ministra sprawiedliwości z dnia 22 kwietnia 1919 o rejestrze handlowym i prowadzony był w sądach rejestrowych do 1 stycznia 2001.
Zgodnie z dekretem z 1919 roku Rejestr Handlowy prowadzony był w sądach okręgowych przez sekretarza sądowego pod nadzorem sędziego rejestrowego.
Potrzebę utworzenia odpowiedniego rejestru determinowało wprowadzenie Kodeksu handlowego z dnia 27 czerwca 1934. Kodeks handlowy wprowadził definicję kupca, jako osoby prowadzącej przedsiębiorstwo zarobkowe. Mogła nim być osoba fizyczna i prawna. Kodeks handlowy wprowadził rozróżnienie na kupców podlegających rejestracji oraz niemających takiego obowiązku.
Rejestr handlowy podzielony był na trzy działy: A, B i C:
Każdy dział rejestru podzielony był na rubryki. Początkowo rejestr handlowy prowadzony był wyłącznie w formie ksiąg, w późniejszym czasie w związku z rozwojem technik komputerowych dane rejestrowe wprowadzane były do systemu informatycznego, jednakże był to system oparty na lokalnej bazie danych – w obrębie jednego sądu rejestrowego.
Dla każdego zarejestrowanego podmiotu prowadzone były odrębne akta rejestrowe, zawierające dokumenty związane z postępowaniem przed sądem rejestrowym w sposób chronologiczny – od pierwszego wpisu.
Rejestr Handlowy zamknięty został z dniem 1 stycznia 2001 roku wraz z powołaniem do życia Krajowego Rejestru Sądowego.

</doc>
<doc id="1398852" url="https://pl.wikipedia.org/wiki?curid=1398852" title="Ruben Pagnanini">
Ruben Pagnanini



</doc>
<doc id="1398853" url="https://pl.wikipedia.org/wiki?curid=1398853" title="Karpokrates">
Karpokrates

Karpokrates (II wiek n.e.) – teolog gnostycki żyjący w Aleksandrii, przywódca sekty gnostyckiej nazwanej od jego imienia. 
Hegezyp, Euzebiusz z Cezarei oraz Ireneusz z Lyonu piszą o Karpokratesie jako o założycielu nowej sekty. Informacje o jego poglądach czerpiemy z dzieła tego ostatniego "Przeciw herezjom". Karpokrates był judeo-chrześcijaninem o odcieniu ebionickim. Nie uznawał boskiej natury Jezusa, gdyż uważał, że mistrz z Nazaretu narodził się jako prawdziwy syn Józefa. Jezusowi dana została jedynie szczególna moc od Boga Ojca, aby wyrwać się spod władzy "władców tego świata", gnostyckich archontów czyli duchów niższych, i przebiwszy się przez ich sfery, powrócić do Ojca. Karpokrates, jak inni gnostycy, uważał, że świat materialny nie został stworzony przez Boga, lecz przez niższych od niego aniołów ("archontów", "władców tego świata", por. św. Paweł 1 Kor 2,8: "mądrość, której nie pojął żaden z władców tego świata / archontes/; gdyby ją bowiem pojęli, nie ukrzyżowaliby Pana chwały"). Tę koncepcję stworzenia spotyka się już przed gnostycyzmem we wcześniejszej żydowskiej heterodoksji. Chrystologia Karpokratesa nie widziała w Jezusie zbawiciela, lecz jedynie wzór. Dusze innych ludzi, jak np. apostołów Piotra i Pawła, otrzymawszy moc od Boga mogą być równie mocne albo mocniejsze w walce z archontami od duszy samego Jezusa. To nie Jezus zbawia ludzi, lecz każdy musi otrzymać moc od Boga, by móc wyzwolić swą duszę. Karpokrates był więc heterodoksalnym Żydem-gnostykiem, który przyłączył się do Chrystusa, ale nie uznając jego bóstwa, widział w nim jedynie kolejnego proroka. Można dostrzec w jego poglądach pokrewieństwo z mesjanizmem zelockim. 
Wyzwalanie spod władzy archontów, odbywa się według Karpokratesa - pogląd ten przejął od materialnego mesjanizmu judeo-chrześcijańskich millenarystów - spłacając im swój dług, poprzez bycie niewolnikiem wszystkich występków, którymi oni kierują. Gdyby za życia duszy nie udało się spłacić długu, będzie musiała po śmierci ciała wcielić się ponownie. Była to wiara w reinkarnację, świadcząca o synkretyzmie Karpokratesa pochodzenia bądź pitagorejskiego, bądź indyjskiego. Ireneusz przekazuje też, że jego uczniowie czcili ikonę Pitagorasa obok obrazu Jezusa. Moralność Karpokratesa miała więc charakter bardzo liberalny. Wedle Klemensa Aleksandryjskiego głosił naukę promującą wśród mężczyzn wspólne posiadanie kobiet.
Po jego śmierci przywódcą sekty został jego syn, Epifanes. Pod jego wpływem żydowska gnostyczna doktryna karpokratian została zhellenizowana, podobnie jak Walentyn w tym samym czasie zhellenizował gnostycyzm samarytański. Syn Karpokratesa był czczony jako bóstwo.

</doc>
<doc id="1398854" url="https://pl.wikipedia.org/wiki?curid=1398854" title="Weighardt Promnitz">
Weighardt Promnitz

Weighardt Promnitz (zm. 12 listopada 1618) – władał państwem stanowym Niemodlin () od 1600 do 1618 roku.
Syn Seifrieda Promnitz i Ursuli Schaffgotsch z domu Neuhaus, zięć Balthasara Pückler von Groditz i mąż jego starszej córki Polixeny, którą poślubił w 1600 r., ojciec Zygfryda (Seyfrieda) II Promnitz.
Kontynuował przebudowę zamku niemodlińskiego zapoczątkowaną przez teścia. Za jego czasów, w latach 1610–1618 dobudowano skrzydło północno-wschodnie wraz z kaplicą, skrzydło południowo-wschodnie oraz cztery wieże z klatkami schodowymi w narożach dziedzińca. Zmarł w roku 1618, pozostawiając 177 tysięcy talarów długów, związanych zapewne w znacznej mierze z kosztami rozbudowy zamku.

</doc>
<doc id="1398855" url="https://pl.wikipedia.org/wiki?curid=1398855" title="Cud (ujednoznacznienie)">
Cud (ujednoznacznienie)



</doc>
<doc id="1398858" url="https://pl.wikipedia.org/wiki?curid=1398858" title="Gmach Sądu Najwyższego w Warszawie">
Gmach Sądu Najwyższego w Warszawie

Gmach Sądu Najwyższego – budynek zlokalizowany przy placu Krasińskich 2/4/6 w Warszawie będący siedzibą Sądu Najwyższego, a także warszawskiego Sądu Apelacyjnego oraz oddziału Instytutu Pamięci Narodowej.
Opis budynku.
Paremie.
Na 76 kolumnach budynku umieszczono osiemdziesiąt sześć paremii prawniczych w językach polskim i łacińskim przygotowanych przez zespół romanistów pod kierunkiem prof. Witolda Wołodkiewicza. Ich głównymi źródłami były pisma jurystów rzymskich oraz konstytucje cesarskie (Digesta justyniańskie, kodeks justyniański). Kilka paremii zaczerpnięto z rzymskich dzieł literackich, a kilka – z dawnego prawa polskiego. Na głowicach kolumn widnieje motyw wagi, będący atrybutem bogini sprawiedliwości Temidy, a na kolumnach w pobliżu pomnika Powstańców Warszawskich – symbol Polski Walczącej. Na szczytach kolumn rośnie zieleń, co według architektów było elementem powstałym z inspiracji miastami Inków. Treść paremii jest następująca:
Kariatydy.
Elementem tylnej elewacji gmachu są trzy kariatydy symbolizujące cnoty: wiarę, nadzieję i miłość.

</doc>
<doc id="1398860" url="https://pl.wikipedia.org/wiki?curid=1398860" title="Giovanni Viola">
Giovanni Viola

Giovanni Viola (ur. 20 czerwca 1926 w San Benigno Canavese, zm. 7 lipca 2008 w Turynie) – bramkarz pochodzenia włoskiego.
W swojej karierze grał przede wszystkim dla Juventusu F.C. (1945–1958), z którym triumfował w lidze włoskiej w latach 1950, 1952, 1958. 11 razy wystąpił w barwach narodowych Italii (lata 1954–1956). Debiutował w 1954 roku na FIFA World Cup w pierwszej rundzie play-off.
Grał również dla Carrarese Calcio, Como Calcio 1907, A.S. Lucchese-Libertas oraz Brescii Calcio.

</doc>
<doc id="1398861" url="https://pl.wikipedia.org/wiki?curid=1398861" title="Polixena Pückler (młodsza)">
Polixena Pückler (młodsza)

Polixena Pückler (ur. ok. 1583, zm. 1617) – dziedziczka praw do dóbr państwa stanowego Niemodlin (). 
Córka Balthasara Pückler von Groditz, po którym odziedziczyła prawa do państwa stanowego, i jego żony Polixeny z domu Necher von Buchwald; żona Weighardta Promnitz, matka Zygfryda (Seyfrieda) II Promnitz. 

</doc>
<doc id="1398865" url="https://pl.wikipedia.org/wiki?curid=1398865" title="Héctor Baley">
Héctor Baley

Héctor Baley (ur. 16 listopada 1950 w San Nicolás de Los Arroyos) – argentyński piłkarz. Podczas kariery piłkarskiej grał na pozycji bramkarza.
Baley rozpoczynał swoją karierę w 1968 roku, kiedy to podpisał kontrakt z Estudiantes La Plata. Grał tam przez trzy lata, po czym zmienił klub na CA Colón. Tutaj również grał przez okres trzech lat i zdecydował się na przeniesienie do klubu CA Huracán. W 1978 roku Baley po raz kolejny zmienił barwy klubowe, tym razem na CA Independiente, a po trzech lata przeszedł do Talleres Córdoba, gdzie w 1987 roku postanowił zakończyć piłkarską karierę.
Baley grał również dla reprezentacji Argentyny. Wystąpił łącznie w trzynastu spotkaniach. Został powołany na Mistrzostwa Świata 1978 oraz mundial w 1982 roku. Na pierwszym z tych turniejów Argentyńczycy wygrali.

</doc>
<doc id="1398867" url="https://pl.wikipedia.org/wiki?curid=1398867" title="Ordo Supremus Militaris Templi Hierosolymitani">
Ordo Supremus Militaris Templi Hierosolymitani

Ordo Supremus Militaris Templi Hierosolymitani (Najwyższy Zakon Rycerski Świątyni Jerozolimskiej) – międzynarodowa organizacja, która uważa się za kontynuatora i spadkobiercę Zakonu Ubogich Rycerzy Chrystusa i Świątyni Jerozolimskiej, zwanych templariuszami. Formuła ekumeniczna została przyjęta w 1804 roku po reformie Fabre-Palaprata, która uczyniła Zakon braterskim związkiem chrześcijańskim, otwartym dla członków wszystkich chrześcijańskich kościołów. Nowa nazwa została przyjęta przez oddział w Belgii i stopniowo była przyjmowana przez kolejne jednostki krajowe. Zakon nie jest organizacją tajną, a jego członkowie nie mogą przedkładać zobowiązań zakonnych ponad swoje zobowiązania prawne, religijne lub moralne, wynikające z innych obowiązków.
OSMTH jest związkiem stowarzyszeń i instytucji dobroczynnych. Organizacje członkowskie nazywane są Wielkimi Przeoratami i zazwyczaj obejmują jedno państwo. Występują pewne wyjątki, uzasadnione względami historycznymi oraz wolą Wielkiego Mistrza. 
Aktualnym Wielkim Mistrzem jest Książę Regent Fernando Pinto Campello Pereira de Sousa Fontes. 
Obecnie istnieją następujące organizacje autonomiczne: Flandria i Walonia.
Ordo Supremus Militaris Templi Hierosolymitani w Polsce.
W Polsce w latach 90. XX wieku próbę utworzenia struktury Najwyższego Zakonu Rycerskiego Świątyni Jerozolimskiej (Templariuszy) podjął Juliusz Nowina-Sokolnicki. Otrzymał on wówczas nominację na Przeora na Polskę Najwyższego Zakonu Rycerskiego Świątyni Jerozolimskiej (OSMTH-IFA), jednakże wkrótce z uwagi na niesubordynację wobec wielkiego mistrza i próbę powołania swojej własnej obediencji Templum został wykluczony z Zakonu. Próba ta zakończyła się więc niepowodzeniem. 
Dekadę później na Śląsku z inicjatywy Krzysztofa Kurzei utworzono Autonomiczną Komandorię Śląską Templariuszy, która później przekształcona została w Przeorat im. Księcia Henryka Brodatego Najwyższego Zakonu Rycerskiego Świątyni Jerozolimskiej w Polsce, który zakończył działalność 2 maja 2011 roku, przekształcając się w katolicki autonomiczny Zakon Rycerzy Chrystusa i Świątyni Jerozolimskiej (Ordo Equitum Christi Templique Hierosolymitani - OECTH), a 1 października 2013 roku dołączył do Międzynarodowej Federacji Ordo Militiae Christi Templi Hierosolymitani jako Wielki Przeorat Polski OMCTH. Międzynarodowa Federacja OMCTH od 1990 roku pozostaje pod Protektoratem Duchowym Patriarchy Melchicko-Katolickiego.
Od 2020 roku działa na terenie Polski stowarzyszenie Ordre Souverain Et Militaire Du Temple De Jerusalem Pologne, które w statucie deklaruje działalność charytatywno - opiekuńczą jak również wspieranie działań zmierzających do zachowania restauracji obiektów kultury materialnej związanych z działalnością zakonu templariuszy. Na jego czele stoją Marcin Lesław Zamoyski, Krzysztof Konstanty Radziwiłł i Ewa Piacentile a siedzibą stowarzyszenia jest Zamek w Grodźcu na Śląsku Cieszyńskim.
Obediencje.
W obecnej chwili istnieją trzy obediencje Templariuszy OSMTH, zarządzane przez trzech Wielkich Mistrzów. Wszystkie uznają pasowanych braci za legalnych członków Zakonu. Trwają regularne rozmowy o przywróceniu jedności Zakonu:
Hrabia Fernando Pinto Campello Pereira de Sousa Fontes – LI Wielki Mistrz Zakonu i Książę Regent, jest Wielkim Mistrzem od 1960 r., rezyduje w Porto, jest w posiadaniu Archiwum Świątyni, włącznie z Kartą Przekazań Larmeniusa, przewodzi największej organizacji Templariuszy na świecie, współpracuje głównie z Kościołem Katolickim, jest uznawany za legalnego Wielkiego Mistrza m.in. przez Katolickiego Patriarchę Antiochii Gregoriosa III. W 2008 do OSMTH dołączyły wszystkie południowoamerykańskie przeoraty OSMTH-IFA
Generał Antoni Zdrojewski, Wielki Mistrz 1970-1989 - Don Fernando de Toro-Garland, hrabia Val de Zuera, baron de Gar (Hiszpania), Wielki Mistrz w latach 1999-2005, Giorgio Paris (Włochy). Wielki Mistrz od 2005 roku OSMTH IFA to grupa, skłaniająca się do bardzo bliskiej współpracy z Kościołem Katolickim, przy jej powstaniu wielką rolę odegrał generał Antoni Zdrojewski, żołnierz Polskich Sił Zbrojnych na Zachodzie, uczestnik francuskiego ruchu oporu, osobisty przyjaciel generała de Gaulle’a. Szczególnie popularna w krajach tradycyjnie katolickich. Ściśle z nią współpracuje OSMTH-SKT (Scottish Knights Templar).
Generał Sir Roy Redgrave (Wielka Brytania), Wielki Mistrz w latach 1998-2004 - kontradmirał James J. Carey (Stany Zjednoczone), Wielki Mistrz od 2004 r. OSMTH/SR to „grupa protestancka”, współpracuje bardzo mocno z kościołami ewangelickimi oraz kościołami prawosławnymi, nie posiadającymi autokefalii uznanej przez Konstantynopol (np. cerkwie „narodowe” Ukrainy), grupa zarządzana przez wyższych oficerów NATO, około 80% członków stanowią Amerykanie. Jest to najszybciej tracąca członków Obediencja, od której odseparowały się już częściowo prowincje Niemiecka, Austriacka, Szkocka, Angielsko-Walijska i Rumuńska oraz cały Wielki Przeorat Chorwacji. W roku 2005 odcięła się od dziedzictwa Templum.
Władze Zakonu.
Najwyższą władzę Zakonu stanowi Kapituła Generalna, w skład której wchodzą:
Członkostwo w Zakonie.
Członkostwo jest otwarte dla wszystkich chrześcijan, kobiet i mężczyzn, wspierających cele Zakonu. Szczególna uwagę zwraca się na jakość charakteru członka, jego oddanie ideałom rycerskim i stosunek do ekumenizmu. 
Pierwotna Reguła mówiła, aby nie przyjmować każdego od razu, ale wedle zasady: "Probate spiritus si ex Deo sunt." Co znaczy: Sprawdźcie duszę, czy przychodzi od Boga.
Można być członkiem jednego lub kilku Wielkich Przeoratów, ale w przypadku głosowań spraw Wielkiego Magisterium, można to zrobić tylko w jednym z nich.
Warunki, które powinna spełniać osoba ubiegające się o zostanie postulantem Zakonu:
Insygnia zakonne.
Insygniami Zakonu są: Krzyż, Gwiazda Orderowa i Łańcuch.
Wielki Oficer nosi na piersi Gwiazdę. Oficer Wielkiego Krzyża nosi wstęgę (na prawym ramieniu), do której przymocowana jest Gwiazda.
Krzyż Zakonu noszony jest na wstążce jedwabnej:
Z uwagi na powstałe w obrębie OSMTH podziały historyczne istniejące na świecie struktury posługują się zróżnicowanym wzorem insygniów, który stworzony jest na bazie czerwonego krzyża patee, bądź na bazie czerwonego podwójnego tzw. krzyża lotaryńskiego. W Polsce przeorat tworzony w latach 90. bez powodzenia przez Juliusza Nowina-Sokolnickiego używał insygniów w kształcie krzyża lotaryńskiego, a z kolei późniejszy o dekadę Przeorat im. Księcia Henryka Brodatego posługiwał się insygniami w kształcie krzyża patee.

</doc>
<doc id="1398871" url="https://pl.wikipedia.org/wiki?curid=1398871" title="Brno-Kralovo Pole">
Brno-Kralovo Pole



</doc>
<doc id="1398872" url="https://pl.wikipedia.org/wiki?curid=1398872" title="The Fall of Math">
The Fall of Math

The Fall of Math – debiutancki album studyjny angielskiej grupy 65daysofstatic wydany 20 września 2004 roku.

</doc>
<doc id="1398873" url="https://pl.wikipedia.org/wiki?curid=1398873" title="Hector Baley">
Hector Baley



</doc>
<doc id="1398874" url="https://pl.wikipedia.org/wiki?curid=1398874" title="Paenungulata">
Paenungulata

Paenungulata – takson grupujący trąbowce, brzegowce i góralkowce oraz co najmniej dwa inne wymarłe rzędy.
Rzędy:

</doc>
<doc id="1398875" url="https://pl.wikipedia.org/wiki?curid=1398875" title="Małgorzata Szejnert">
Małgorzata Szejnert

Małgorzata Szejnert (ur. 28 kwietnia 1936 w Warszawie) – polska dziennikarka i pisarka.
Życiorys.
Ukończyła Liceum Ogólnokształcące Żeńskie im. Emilii Plater w Białej Podlaskiej. Absolwentka Wydziału Dziennikarstwa Uniwersytetu Warszawskiego. Kierowała działem reportażu w tygodniku „Literatura”. W sierpniu 1980 pomagała w redagowaniu biuletynu strajkowego w Stoczni im. Warskiego w Szczecinie. Po ogłoszeniu stanu wojennego współpracowała z prasą podziemną. W 1984 wyjechała do Stanów Zjednoczonych, gdzie pracowała w Nowym Dzienniku. Powróciła do kraju w 1986. Była współzałożycielką „Gazety Wyborczej”, gdzie przez kilkanaście lat prowadziła dział reportażu.
Debiutowała w 1972 książką o Amerykańskiej Polonii "Borowiki przy ternpajku". Jest także m.in. autorką książki "Czarny ogród" o katowickich dzielnicach: Giszowcu i Nikiszowcu wydanej w 2007 roku. Książka ta została laureatką Nagrody Mediów Publicznych COGITO oraz „Górnośląskiego Tacyta”, a także znalazła się w finałach Nagrody Literackiej Nike, Nagrody Literackiej Gdynia i środkowo-europejskiej nagrody literackiej „Angelus” w 2008. W lutym 1989 weszła w skład działającej przy Radzie Ochrony Pamięci Walk i Męczeństwa Komisji do spraw Upamiętnienia Ofiar Represji Okresu Stalinowskiego. Autorka ponad 100 rozpraw, artykułów naukowych, recenzji i prac popularnonaukowych.
Jej książka "Wyspa klucz" otrzymała nominację do Nagrody Literackiej Nike 2010 a książka o Zanzibarze "Dom żółwia. Zanzibar" otrzymała nominację do Nagrody Literackiej Nike 2012 i znalazła się wśród siedmiu finalistów tej nagrody. Za książkę "Usypać góry. Historie z Polesia" nominowana do Nagrody im. Ryszarda Kapuścińskiego 2015 za Reportaż Literacki. Książka "Usypać góry" otrzymała Nagrodę Miesięcznika "Odra" za rok 2015.
Wraz z Romanem Załuskim jest scenarzystką filmu "Jeśli się odnajdziemy".
5 czerwca 2014 została odznaczona Krzyżem Oficerskim Orderu Odrodzenia Polski „za wybitne zasługi w budowaniu niezależnej prasy w Polsce, za pielęgnowanie wartości, jakie legły u podstaw polskich przemian demokratycznych, za wkład w rozwój nowoczesnej publicystyki i przestrzeganie wysokich standardów w pracy dziennikarskiej, redakcyjnej i menadżerskiej”.
15 października 2021 odsłoniła swoją płytę w oświęcimskiej Alei Pisarzy przy Miejska Biblioteka Publiczna im. Ł. Górnickiego "Galeria Książki" w Oświęcimiu. 

</doc>
<doc id="1398877" url="https://pl.wikipedia.org/wiki?curid=1398877" title="Giorgio Tadeo">
Giorgio Tadeo

Giorgio Tadeo (ur. 2 października 1929, zm. 31 stycznia 2008) – włoski śpiewak operowy, bas.
Urodzony w Wenecji. Ukończył konserwatorium w Parmie i 16 września 1953 roku debiutował jako Mefistofeles w Fauście Charles’a Gounoda. W latach 1955-1982 śpiewał na deskach La Scali.
Był żonaty (żona - sopranistka Mariela Adani), miał dwoje dzieci.

</doc>
<doc id="1398878" url="https://pl.wikipedia.org/wiki?curid=1398878" title="Synagoga w Książu Wielkim">
Synagoga w Książu Wielkim

Synagoga w Książu Wielkim – synagoga znajdująca się w Książu Wielkim. 
Synagoga została zbudowana w 1846 roku. Podczas I wojny światowej, w 1915 roku budynek został uszkodzony, jednak zaraz po nich został wyremontowany. W 1935 roku synagoga spłonęła, po czym została gruntownie odnowiona. Podczas II wojny światowej hitlerowcy doszczętnie zdewastowali wnętrze synagogi. Po zakończeniu wojny w budynku synagogi mieścił się magazyn Gminnej Spółdzielni „Samopomoc Chłopska”. Obecnie stoi opuszczona w stanie ruiny.
Murowany budynek synagogi wzniesiono na planie prostokąta. Wewnątrz we wschodniej części mieści się główna sala modlitewna, do której wchodzi się przez przedsionek, nad którym na piętrze znajduje się babiniec. Salę główną oświetla 10 łukowato zakończonych okien - po 4 na ścianach południowej i północnej oraz 2 na ścianie wschodniej. Pomiędzy tymi dwoma ostatnimi zachowała się wnęka po Aron ha-kodesz. Całość jest nakryta dachem dwuspadowym.
W drugiej połowie roku 2016 zawalił się dach bożnicy odkrywając wnętrze budynku.
Idąc ulicą Stromą w dół dotrze się do Cmentarza żydowskiego, położonego przy ulicy Szewskiej.

</doc>
<doc id="1398879" url="https://pl.wikipedia.org/wiki?curid=1398879" title="Allativus">
Allativus



</doc>
<doc id="1398880" url="https://pl.wikipedia.org/wiki?curid=1398880" title="Indeks Lernera">
Indeks Lernera

Indeks Lernera – wskaźnik ekonomiczny opisujący stopień siły rynkowej przedsiębiorstwa na rynku. Formalnie, indeks Lernera L zdefiniowany jest jako formula_1 gdzie P to cena rynkowa, a MC to koszt krańcowy. Nazwa indeksu pochodzi od nazwiska amerykańskiego ekonomisty Abby Lernera, który zaproponował go w swojej pracy w 1934 roku.
W przypadku konkurencji doskonałej, cena P równa jest kosztowi krańcowemu MC i indeks Lernera L wynosi 0. Interpretuje się to w ten sposób, że firmy w konkurencji doskonałej nie mają żadnej siły rynkowej. Z drugiej strony, dodatnie wartości indeksu Lernera, wskazują na istnienie siły rynkowej. Im większa wartość, tym większa siła rynkowa przedsiębiorstwa. W przypadku monopolu, indeks Lernera wynosi formula_2 gdzie formula_3 to wartość cenowej elastyczności popytu.
Indeks Lernera nigdy nie przekracza 1, ponieważ koszt krańcowy MC jest zawsze nieujemny.
Indeks nie pozwala określić absolutnej wielkości zysku przedsiębiorstwa, ponieważ nie uwzględnia ani wielkości produkcji, ani kosztów stałych.

</doc>
<doc id="1398881" url="https://pl.wikipedia.org/wiki?curid=1398881" title="Manager">
Manager



</doc>
<doc id="1398882" url="https://pl.wikipedia.org/wiki?curid=1398882" title="Midori (system operacyjny)">
Midori (system operacyjny)

Midori – nazwa kodowa systemu operacyjnego napisanego w kodzie zarządzanym, rozwijanego przez firmę Microsoft.
W 2015 roku Microsoft przerwał prace nad Midori.
Historia.
Projekt Midori jest związany z eksperymentalnym systemem Singularity, jest określany jako potencjalny komercyjny następca tego projektu badawczego. Projekt badawczy nad nowym jądrem, napisanym całkowicie w kodzie zarządzanym, rozpoczął się w 2003 r. Najważniejszą cechą jądra Singularity jest programowa izolacja procesów ("Software-Isolated Processes" – SIP).
Pierwszy raz nazwa Midori pojawiła się w dokumencie wydanym przez Microsoft Research, "CHESS: A systematic testing tool for concurrent software". Niektóre źródła uznały, że Midori może być przyszłym następcą Windows.
Nad Midori pracował Eric Rudder, wiceprezes ds. strategii rozwoju technicznego Microsoft, dawniej odpowiedzialny za oprogramowanie serwerowe firmy, który od 3 lat był bezpośrednio podległy Billowi Gatesowi.
Do 2015 roku projekt Midori był rozwijany jako jeden z wielu projektów w Microsoft Research.
Technologia.
System miał być przystosowany do działania na procesorach o architekturach x86, x64 i ARM, ale także jako system hostowany na hyperwizorze Windows Hyper-V, czy bezpośrednio przez proces Windows.

</doc>
<doc id="1398885" url="https://pl.wikipedia.org/wiki?curid=1398885" title="Poligenizm">
Poligenizm

Poligenizm (gr. "wiele początków") – pogląd głoszący, że rodzaj ludzki pochodzi od wielu par przodków, nie zaś od jednej pierwotnej, jak to twierdzi monogenizm (gr. "jeden początek"). 
Poligenizm w teologii.
W wydanej w 1950 roku encyklice "Humani generis" papież Pius XII ostrzega przed poligenizmem, a wręcz nazywa go herezją, ponieważ nie jest do końca jasne, czy poligenizm jest możliwy do pogodzenia z nauką o grzechu pierworodnym i o jego przejściu na wszystkich potomków Adama i Ewy.
Po roku 1950 teologowie, opierając się na udoskonalonej egzegezie i na dokładniejszej interpretacji wypowiedzi św. Pawła (Rz 5, 12-19), zaproponowali sposoby pogodzenia wiary o istnieniu grzechu pierworodnego z poligenizmem.
Prawda o grzechu pierworodnym jest kwestią wiary, nie jest nią natomiast taka czy inna koncepcja antropogenezy. Nie jest więc kwestią wiary, czy człowiek powstał z jednej ludzkiej pary (monogenizm), z jednej ludzkiej grupy (poligenizm) czy wielu różnych, rozwijających się niezależnie od siebie w jeden gatunek ludzki grup przedludzkich (polifiletyzm). To domena nauk przyrodniczych. 
Poligenizm w antropologii.
Poligenizm był popularnym stanowiskiem w antropologii pierwszej połowy XIX wieku. Jego zwolennikiem był m.in. William Edwards. Poligenizm tłumaczył różnorodność ras ludzkich pochodzeniem od różnych przodków i zgodnie z tym przypisywał im odmienne właściwości psychiczne i moralne. Przeciwnym poglądem był monogenizm, który różnice rasowe tłumaczył różnicami środowiskowymi. Dyskusja między poligenizmem i monogenizmem była głównym sporem w antropologii przed pojawieniem się ewolucjonizmu.

</doc>
<doc id="1398886" url="https://pl.wikipedia.org/wiki?curid=1398886" title="Hanna Jahns">
Hanna Jahns

Hanna Jahns (ur. 3 czerwca 1973 w Poznaniu) – polska ekonomistka, w latach 2007–2010 sekretarz stanu w Ministerstwie Rozwoju Regionalnego.
Życiorys.
W 1997 ukończyła międzynarodowe stosunki gospodarcze i polityczne na Akademii Ekonomicznej w Poznaniu. W 2002 obroniła doktorat z zakresu nauk ekonomicznych (specjalność: międzynarodowe stosunki gospodarcze) w Szkole Głównej Handlowej w Warszawie pod tytułem "Pomoc regionalna w Unii Europejskiej i jej wpływ na konkurencyjność regionów" (promotorka: Elżbieta Kawecka-Wyrzykowska).
Od 1998 do 2006 była zatrudniona w Instytucie Koniunktur i Cen Handlu Zagranicznego. W latach 2000–2003 pracowała także w Ministerstwie Rozwoju Regionalnego i Budownictwa (jako naczelnik wydziału). W 2002 odbywała staż w Komisji Europejskiej.
Od 2003 do 2007 kierowała Wydziałem Polityki Regionalnej i Spójności w Stałym Przedstawicielstwie RP przy Unii Europejskiej. W 2007 objęła kierownictwo zespołu ds. budżetu w Dyrekcji Generalnej ds. Polityki Regionalnej w Komisji Europejskiej.
16 grudnia 2007 została powołana na stanowisko sekretarza stanu w Ministerstwie Rozwoju Regionalnego. 15 lutego 2010 odwołano ją z tego stanowiska, rozpoczęła pracę w Komisji Europejskiej w gabinecie komisarza ds. polityki regionalnej Johannesa Hahna.
Jest żoną Michała Boniego.

</doc>
<doc id="1398887" url="https://pl.wikipedia.org/wiki?curid=1398887" title="Flying in a Blue Dream">
Flying in a Blue Dream

Flying in a Blue Dream – album studyjny amerykańskiego gitarzysty Joe Satrianiego. Wydawnictwo ukazało się 30 października 1989 roku nakładem wytwórni muzycznej Relativity Records. Płyta dotarła do 23. miejsca listy Billboard 200 w Stanach Zjednoczonych. 
25 stycznia 1990 roku płyta uzyskała status złotej w Stanach Zjednoczonych. Pochodząca z płyty kompozycja „Flying in a Blue Dream” była nominowana do nagrody Grammy w kategorii Best Rock Instrumental Performance.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1398888" url="https://pl.wikipedia.org/wiki?curid=1398888" title="Esbjörn Svensson">
Esbjörn Svensson

Esbjörn Svensson (ur. 16 kwietnia 1964 w Västerås, zm. 14 czerwca 2008 w Sztokholmie) – szwedzki pianista, założyciel i lider grupy E.S.T.
Życiorys.
E. Svensson wzrastał w rodzinie o silnych muzycznych tradycjach; jego matka była pianistką wykonującą muzykę klasyczną, ojciec – entuzjastą jazzu. Svensson jako nastolatek przejawiał zainteresowanie muzyką rockową (wraz z kolegami ze szkoły założył nawet garażowy zespół), a następnie jazzem. W wieku 16 lat zaczął pobierać lekcje gry na fortepianie. Później podjął studia na Królewskiej Akademii Muzycznej w Sztokholmie, gdzie kształcił się przez cztery lata.
W 1990 roku wraz z perkusistą Magnusem Öströmem rozpoczął swój pierwszy projekt jazzowy. Trzy lata później do składu dołączył kontrabasista Dan Berglund, co dało początek E.S.T.
W 1993 wydano pierwszą płytę tria zatytułowaną "When Everyone Has Gone". W połowie lat 90. muzycy byli już dobrze znani na skandynawskiej scenie jazzowej. Muzycy zdobyli uznanie poza Półwyspem wraz z pojawieniem się w sklepach muzycznych albumu "From Gagarin’s Point Of View" (1999). W 2002 r. trio udało się w wielomiesięczną trasę koncertową po Europie, USA i Japonii. Kolejne albumy (m.in. "Viaticum") przyniosły entuzjastyczne recenzje krytyki i przychylność publiczności.
E. Svensson nagrywał także z Nilsem Landgrenem i Wiktorią Tołstoj.
E.S.T. trzykrotnie odbyło trasę koncertową po Polsce – w 2004 (Bytom, Wrocław, Kalisz, Warszawa), 2006 (Poznań, Warszawa, Wrocław, Chorzów, Bielsko-Biała) i w 2007 roku (Wrocław, Chorzów, Warszawa, Szczecin, Gdynia).
Svensson zmarł 14 czerwca 2008 w sztokholmskim szpitalu, wskutek obrażeń doznanych podczas nurkowania w okolicach Ingarö. Tragiczna śmierć przerwała pracę nad materiałem łączącym jazz z muzyką elektroniczną.
Svensson był żonaty, miał dwóch synów.

</doc>
<doc id="1398893" url="https://pl.wikipedia.org/wiki?curid=1398893" title="Roman Eremenko">
Roman Eremenko

Roman Eremenko (ros. Роман Алексеевич Ерёменко, ur. 19 marca 1987 w Moskwie) – fiński piłkarz pochodzenia rosyjskiego grający na pozycji środkowego pomocnika.
Jest bratem Aleksieja, także reprezentanta kraju.
Kariera klubowa.
Eremenko urodził się w Moskwie, ale w wieku 3 lat przeniósł się z ojcem Aleksiejem Eremenką, byłym graczem Dinama Moskwa i Spartaka Moskwa oraz z bratem Aleksiejem do Finlandii.
Karierę piłkarską Roman rozpoczął w małym klubie GBK Kokkola. W 2004 roku zadebiutował w jego barwach w drugiej lidze fińskiej, ale jeszcze w połowie roku odszedł do drużyny FF Jaro. W lipcu 2006 roku Eremenko odszedł do włoskiego Udinese Calcio, które zapłaciło za niego 175 tysięcy euro. W Serie A zadebiutował 10 września w przegranym 0:1 wyjazdowym meczu z Messiną. W sierpniu 2008 roku, Fin został wypożyczony do ukraińskiego Dynama Kijów. 22 maja 2009 roku na stałe dołączył do zespołu Dynama i podpisał kontrakt do 2014 roku.
31 sierpnia 2011 został piłkarzem do Rubinu Kazań. Po trzech latach gry dla "Rubinów" i zdobycia Pucharu i Superpucharu kraju, odszedł za kwotę 6 mln euro do CSKA Moskwa. Ze stołeczną drużyną zdobył mistrzostwo kraju w sezonie 2015/16. Po spotkaniu Ligi Mistrzów z Bayerem Leverkusen, w organizmie piłkarza wykryto kokainę. CSKA natychmiastowo rozwiązało kontakt z zawodnikiem, a sam piłkarz otrzymał od UEFA, karę dwóch lat zawieszenia gry we wszystkich rozgrywkach.
Po odbyciu kary, Eremenko podpisał kontrakt ze Spartakiem Moskwa, w którym rozegrał zaledwie siedem spotkań.
W styczniu 2019 roku został piłkarzem FK Rostów, którego barwy reprezentował przez dwa lata. W styczniu 2021 roku, po przechorowaniu COVID-19 piłkarz poprosił klub o rozwiązanie kontraktu, argumentując to niemożnością powrotu do dawnej formy fizycznej.
Kariera reprezentacyjna.
W reprezentacji Finlandii zadebiutował 6 czerwca 2007 roku meczu eliminacji do Euro 2008 z reprezentacją Belgii (2:0). W 71. minucie tego spotkania zdobył gola na 1:0 dla Finów.
Wcześniej reprezentował młodzieżową kadrę Finlandii U-21.
Sukcesy.
Klubowe.
Dynamo Kijów
Rubin Kazań
CSKA Moskwa

</doc>
<doc id="1398894" url="https://pl.wikipedia.org/wiki?curid=1398894" title="Absolutivus">
Absolutivus



</doc>
<doc id="1398898" url="https://pl.wikipedia.org/wiki?curid=1398898" title="Atsushi Sugie">
Atsushi Sugie

 – japoński astronom. W latach 1988–2000 odkrył 122 planetoidy. 
W uznaniu jego pracy jedną z planetoid nazwano (3957) Sugie.

</doc>
<doc id="1398900" url="https://pl.wikipedia.org/wiki?curid=1398900" title="Pawieł Cycyanow">
Pawieł Cycyanow

Pawieł Dmitrijewicz Cycyanow (; ur. 19 września 1754 w Moskwie, zm. 20 lutego 1806) – rosyjski generał piechoty, książę.
W 1786 roku mianowany dowódcą Petersburskiego Pułku Grenadierów. Wziął udział w wojnie rosyjsko-tureckiej 1787-1792 i w stłumieniu insurekcji kościuszkowskiej w 1794. W 1802 mianowany inspektorem piechoty na Kaukazie, astrachańskim generał-gubernatorem wojennym i głównodowodzącym w Gruzji.
Cycyanow zginął w czasie oblężenia Baku 20 lutego 1806 roku. Kiedy pojechał pod mury miasta, by odebrać akt kapitulacji, żołnierze chana Baku zastrzelili jego i towarzyszącego mu urzędnika. Następnie odcięto mu głowę, którą wysłano szachowi Iranu Fath Ali Szah Ghadżarowi w Teheranie. Jego ciało początkowo pochowano w Baku, później jednak przeniesiono te do Tbilisi, gdzie znajduje się do dzisiaj.

</doc>
<doc id="1398903" url="https://pl.wikipedia.org/wiki?curid=1398903" title="Droga krajowa B11 (Austria)">
Droga krajowa B11 (Austria)

Droga krajowa B11 (Mödlinger Straße) – droga krajowa w Austrii. Jedno-jezdniowa arteria łączy leżące na wschodnich przedmieściach Wiednia miasto Schwechat ze skrzyżowaniem z B18 w leżącym na południowy zachód od stolicy Weissenbach an der Triesting. Trasa prowadzi przez peryferie aglomeracji Wiednia. W miejscowości Wiener Neudorf biegnie wspólnym śladem z dwiema innymi drogami krajowymi: B12 i B17.

</doc>
<doc id="1398904" url="https://pl.wikipedia.org/wiki?curid=1398904" title="Herschel Space Observatory">
Herschel Space Observatory



</doc>
<doc id="1398905" url="https://pl.wikipedia.org/wiki?curid=1398905" title="Santiagorotia">
Santiagorotia



</doc>
<doc id="1398909" url="https://pl.wikipedia.org/wiki?curid=1398909" title="Tewje Bielski">
Tewje Bielski

Tewje Bielski lub Tuwia Bielski i Anatol Bielski (ur. 8 maja 1906 w Stankiewiczach koło Nowogródka, zm. 12 czerwca 1987 w Nowym Jorku) – polski Żyd, twórca (wraz z trójką braci) i dowódca żydowskiego oddziału partyzanckiego w lasach Puszczy Nalibockiej podczas II wojny światowej.
Życiorys.
Był synem młynarza. Był obywatelem polskim, władał językiem polskim i jidysz.
W latach 1927–1929 służył w 30 Pułku Strzelców Kaniowskich Wojska Polskiego, uzyskując stopień kaprala. Po powrocie z wojska ożenił się i wraz z żoną zamieszkał w Subotnikach, gdzie wspólnie prowadzili sklep. Miał trójkę dzieci. Po wybuchu II wojny światowej i napaści Armii Czerwonej na ziemie polskie porzucił handel, opuścił rodzinę i zamieszkał w Lidzie, gdzie podjął pracę jako zastępca sowieckiego rejonowego komisarza ludowego do spraw handlu.
Uciekając przed gettem wraz z dwójką braci – Asaelem i Zusem – utworzył w Puszczy Nalibockiej żydowski oddział partyzancki zwany Otriad Bielskich. Pod jego dowództwem oddział osiągnął liczebność prawie 1200 ludzi, w tym wiele kobiet i dzieci. Zgrupowanie braci Bielskich zasilali głównie żydowscy uciekinierzy z likwidowanych okolicznych gett. W partyzanckim obozie, zwanym "Jerozolimą", panowały trudne warunki bytowe. Początkowo oddział był samodzielny, od końca 1942 działał zaś pod komendą sowiecką. Od grudnia 1943 brał także udział w walkach partyzantki radzieckiej ze Zgrupowaniem Stołpeckim AK.
Po zajęciu Białorusi przez wojska radzieckie w lipcu 1944 Tewje Bielski rozpuścił oddział i powrócił do Lidy, gdzie zatrudnił się w charakterze elektryka. W grudniu 1944 wyjechał do Wilna, gdzie udało mu się zdobyć fałszywe dokumenty pozwalające na podróż wraz z rodziną do Palestyny. Po przybyciu do Tel Awiwu otworzył sklep z artykułami spożywczymi. Jako ochotnik wziął udział w pierwszej wojnie izraelsko-arabskiej. W 1955 wyjechał do Nowego Jorku, gdzie został taksówkarzem. Zmarł tamże w wieku 81 lat; pochowany został na cmentarzu Har HaMenuhot w Jerozolimie.
Kontrowersje.
Bielski był podejrzewany o współudział w rzezi 128 mieszkańców wsi Naliboki, w tym kobiet i dzieci. 20 marca 2001, na wniosek Kongresu Polonii Kanadyjskiej, Komisja Ścigania Zbrodni przeciwko Narodowi Polskiemu w Łodzi rozpoczęła śledztwo w tej sprawie. Na 80 dotychczas przesłuchanych świadków masakry kilkunastu rozpoznało wśród atakujących osoby narodowości żydowskiej. Zdaniem prokurator IPN Anny Gałkiewicz "„pięć osób zeznało, iż byli to Żydzi z oddziału Bielskiego. Imion i nazwisk świadkowie nie podają. Tewjego ani jego braci wśród zbrodniarzy nie widziano”".
Przy okazji filmu Opór, Piotr Zychowicz przytoczył relacje świadczące, że ludzie z otoczenia Bielskiego oraz on sam mieli nadużywać alkoholu, w bezwzględny sposób wymuszać posłuszeństwo i molestować seksualnie młode kobiety.
Kultura masowa.
Na kanwie historii oddziału partyzantów Bielskiego oparto scenariusz filmu fabularnego "Opór" (2008) w reżyserii Edwarda Zwicka. W postać Tewjego Bielskiego wcielił się brytyjski aktor Daniel Craig.

</doc>
<doc id="1398910" url="https://pl.wikipedia.org/wiki?curid=1398910" title="Masaru Mukai">
Masaru Mukai

 – japoński astronom. Odkrył 13 planetoid wspólnie z Masanori Takeishi.

</doc>
<doc id="1398921" url="https://pl.wikipedia.org/wiki?curid=1398921" title="Piłka lekarska">
Piłka lekarska

Piłka lekarska – piłka wykonana najczęściej ze skóry syntetycznej. Powszechnie stosowana do rehabilitacji i ćwiczeń ogólnorozwojowych. Masa piłki zależy od jej wielkości i przeznaczenia. Najczęściej spotyka się piłki o masie 1 kg, 2 kg, 3 kg, 5 kg i 10 kg.
Jej wynalazcą był William Muldoon.

</doc>
<doc id="1398923" url="https://pl.wikipedia.org/wiki?curid=1398923" title="Skopoletyna">
Skopoletyna

Skopoletyna (7-hydroksy-6-metoksykumaryna) – organiczny związek chemiczny, bezwodnik kwasu kumarowego, stosowany jako główny składnik dikumarolu (leku przeciwzakrzepowego).
Naturalnie występuje w wielu roślinach, a farmakologicznie pozyskuje się ją z lawendy, nostrzyka, drzewa sandałowego, truskawek oraz cynamonu, albo też syntetyzuje się z aminokwasu fenyloalaniny. Odkryta została po raz pierwszy u roślin "Scopolia carniolica" i "Scopolia japonica" i stąd wywodzi się jej nazwa.
Skopoletyna jest podstawą dikumarolu, który hamuje syntezę czynników krzepnięcia zależnych od witaminy K w wątrobie. Kumarynowe pochodne są używane powszechnie jako antykoagulanty (jak warfaryna) w leczeniu schorzeń, którym towarzyszy nadmierna bądź nieprawidłowa krzepliwość krwi, takich jak zakrzepica żył głębokich, zatorowość płucna i migotanie przedsionków. Kumaryna ma charakterystyczny zapach, jak wanilia. Dlatego wykorzystuje się ją także w produkcji perfum, mydeł, dodatków smakowych. Szkielet kumaryn (benzo-2-piron) pochodzi od kwasu cynamonowego.

</doc>
<doc id="1398936" url="https://pl.wikipedia.org/wiki?curid=1398936" title="Masanori Takeishi">
Masanori Takeishi

 – japoński astronom amator. Odkrył 13 planetoid wspólnie z Masaru Mukai. W uznaniu jego zasług jedną z planetoid nazwano (7776) Takeishi.

</doc>
<doc id="1398946" url="https://pl.wikipedia.org/wiki?curid=1398946" title="Spiesen-Elversberg">
Spiesen-Elversberg

Spiesen-Elversberg – miejscowość i gmina w zachodnich Niemczech, w kraju związkowym Saara, w powiecie Neunkirchen.
Geografia.
Gmina leży w Zagłębiu Saary.
Gmina ma powierzchnię 11,5 km², zamieszkuje ją 13 720 osób (2010).
Spiesen-Elversberg położone jest ok. 15 km na północny wschód od Saarbrücken, ok. 160 km na południe od Bonn i ok. 80 km na południowy wschód od Luksemburga.
Dzielnice.
W skład gminy wchodzą dwie dzielnice: 
Historia.
Okoliczne obszary była zasiedlane już w czasach rzymskich. Pierwsze wzmianki o wsi Spiesen pochodzą z 1195. Elversberg powstało po 1852 jako miejscowość dla pracowników nowo powstałej kopalni węgla kamiennego "Heinitz", miejscowość w 1872 przekształcono w gminę.
W czasach narodowego socjalizmu wybudowano tutaj wieżę Adolfa Hitlera, dziś znaną jako "Galgenbergturm". Do dziś jest ona jednym z ważniejszych symboli miejscowości.
Dzisiejsza gmina powstała w 1974 w wyniku reformy administracyjnej, która połączyła dwie dotąd samodzielne gminy Spiesen i Elversberg.
Zabytki i atrakcje.
Elversberg
Spiesen
Sport.
Z Elversberg wywodzi się regionalny klub piłkarski SV 07 Elversberg, który rozgrywa swoje mecze na Waldstadion Kaiserlinde. Sportowcy korzystać mogą również jeszcze z dwóch hal sportowych.
W Spiesen działa również SV Borussia 09 Spiesen i HSG Spiesen-Elversberg (piłka ręczna) a w Elversberg klub DJK Elversberg, prowadzi on m.in. sekcje piłkarską, kobiecego tenisa stołowego (wiele tytułów na szczeblu kraju związkowego) i piłkarzyków.
W 1921 założono Billardclub 1921 Elversberg, zawodnicy tego klubu są obecnymi mistrzami Niemiec w karambolu.
Komunikacja.
W regionie sieć dróg i linii kolejowych jest bardzo dobrze rozbudowana. Przez gminę przebiega autostrada A8 (zjazdy "21 Elversberg", "22 Neunkirchen-Heinitz" i "23 Neunkirchen-Spiesen"), do której dołącza się droga krajowa B41.

</doc>
<doc id="1398947" url="https://pl.wikipedia.org/wiki?curid=1398947" title="Park Narodowy Lope">
Park Narodowy Lope



</doc>
<doc id="1398950" url="https://pl.wikipedia.org/wiki?curid=1398950" title="Ezin">
Ezin



</doc>
<doc id="1398952" url="https://pl.wikipedia.org/wiki?curid=1398952" title="Mistrzostwa Świata w Hokeju na Lodzie Kobiet 2009">
Mistrzostwa Świata w Hokeju na Lodzie Kobiet 2009

Mistrzostwa Świata w Hokeju na Lodzie Kobiet 2009 – 12. edycja mistrzostw świata w hokeju na lodzie kobiet, zorganizowana przez IIHF w Finlandii (po raz trzeci w historii). Miastem goszczącym turniej elity była Hämeenlinna, a odbył się on w dniach 4–12 kwietnia 2009. Złoty medal obroniły Amerykanki, które pokonały Kanadyjki 4:1. Brązowy medal zdobyły gospodynie pokonując Szwedki 4:1. Po mistrzostwach świata 2009 zmniejszono liczbę drużyn uczestniczących w turnieju elity z dziewięciu do ośmiu.
Zmagania niższych dywizji odbyły się:
Po raz pierwszy w mistrzostwach świata hokeistek miała wystartować reprezentacja Polski. Ich rywalkami w turnieju V dywizji, rozgrywanym w Gdańsku, miały być: Bułgarki, Irlandki i Hiszpanki. Zmagania nie doszły jednak do skutku, bowiem we wrześniu 2008 r. ze względów organizacyjno-finansowych IIHF odwołała zawody III, IV oraz V dywizji (z powodu wysokich kosztów żadna z krajowych federacji hokejowych nie zdecydowała się na bycie gospodarzem turnieju III i IV dywizji).
Elita.
W mistrzostwach elity uczestniczyło 9 najlepszych drużyn świata. System rozgrywania meczów był inny niż w niższych dywizjach. Pierwsza runda grupowa odbyła się w trzech grupach po trzy drużyny. Najlepsze awansowały do grupy w której walczyły o miejsce w finale. Mecz o brązowy medal odbył się pomiędzy trzecią drużyną z grupy zwycięzców oraz najlepszej z drugich miejsc pierwszej fazy. O utrzymanie walczyły najsłabsze drużyny grup. Dwie najgorsze spadły do I dywizji.
Po raz trzeci w historii turniej MŚ przeprowadzono w Finlandii (wcześniej w 1992 r. i 1999 r.). Spotkania rozgrywano w dwóch halach w Hämeenlinnie.
Zawody przeprowadzono od 4 kwietnia do 12 kwietnia 2009. Meczem otwarcia turnieju było spotkanie Chin z Kanadą, rozegrane o godzinie 15:00 (14:00 czasu polskiego). W tym meczu padła pierwsza bramka turnieju. Strzeliła ją Kanadyjka Carla MacLeod, która na koniec mistrzostw zyskała tytuł MVP turnieju.
Najwięcej bramek strzeliła Amerykanka Hilary Knight, która zdobyła 7 bramek. W punktacji kanadyjskiej najskuteczniejsze jej rodaczki - Julie Chu oraz Natalie Darwitz, które zdobyły po 10 punktów. Dyrektorat mistrzostw wybrał najlepsze zawodniczki na danych pozycjach: bramkarki - Charline Labonte z Kanady, obrończyni - Jenni Hiirikoski z Finlandii oraz Hayley Wickenheiser jako najlepsza napastniczka.
Pierwsza dywizja.
W mistrzostwach pierwszej dywizji uczestniczyło 6 zespołów, które walczyły w jednej grupie systemem każdy z każdym. Zwycięzca turnieju awansował do mistrzostw świata elity w 2011 r., zaś dwie najsłabsze drużyny spadły do drugiej dywizji.
Mecze rozegrano w austriackim Grazu od 4 kwietnia do 10 kwietnia 2009.
Meczem otwarcia turnieju było spotkanie Słowacji z Norwegią rozegrane 4 kwietnia o godzinie 13:30. Pierwszą bramkę turnieju zdobyła Petra Pravlikova. Średnia frekwencja meczowa wyniosła 485 osób. Najwięcej punktów w całym turnieju zdobyła Norweżka Line Oien, zaś królową strzelczyń została Słowaczka Petra Jurcova, która w pięciu meczach strzeliła 7 bramek. Dyrektoriat turnieju wybrał najlepsze zawodniczki na poszczególnych pozycjach: w bramce Słowaczka Zuzana Tomcikova, w obronie Słowaczka Iveta Karafiatova, wśród napastniczek Niemka Maritta Becker.
Druga dywizja.
W mistrzostwach drugiej dywizji uczestniczyło 6 zespołów, które walczyły w jednej grupie systemem każdy z każdym. Zwycięzca turnieju awansował do mistrzostw świata pierwszej dywizji w 2011 r., zaś dwie najsłabsze drużyny spadły do trzeciej dywizji.
Mecze rozegrano we włoskim Torre Pellice od 12 kwietnia do 18 kwietnia 2009.

</doc>
<doc id="1398954" url="https://pl.wikipedia.org/wiki?curid=1398954" title="Park Narodowy Okanda">
Park Narodowy Okanda



</doc>
<doc id="1398955" url="https://pl.wikipedia.org/wiki?curid=1398955" title="Park Narodowy Oganda">
Park Narodowy Oganda



</doc>
<doc id="1398957" url="https://pl.wikipedia.org/wiki?curid=1398957" title="Okanda">
Okanda



</doc>
<doc id="1398958" url="https://pl.wikipedia.org/wiki?curid=1398958" title="Słodkie zmartwienia">
Słodkie zmartwienia

Słodkie zmartwienia (ang. "Clueless") – amerykański serial komediowo-obyczajowy, emitowany w latach 1996 do 1999; w Polsce od 2001, a ponownie w 2008. Powstał on z inspiracji filmem Clueless z 1995 roku.
Fabuła.
Serial opowiada o perypetiach nastoletniej Cher Horowitz oraz jej przyjaciół. Wiodą oni beztroskie życie w Beverly Hills. W serialu ich często błahe problemy przedstawione są w sposób bardzo humorystyczny i kolorowy. Uczęszczają oni do jednej szkoły i mają wspólne rozterki życiowe.
Ulubionym zajęciem Cher jak i jej koleżanek Dionne oraz Amber są zakupy w bardzo drogich butikach. Cher, główna bohaterka a zarazem narratorka, to córka adwokata Mela Horowitza, mieszkająca w luksusowej rezydencji w Beverly Hills. Jest marzycielką, przeżywa wiele nieszczęśliwych miłości, a także ciągle marzy o księciu z bajki. Jej największa pasją jest moda – zawsze zna się na światowych trendach, uchodzi za ekspertkę w sprawach życia towarzyskiego i randek, jest bardzo lubiana i powszechnie ceniona w swojej szkole. Dionne jest najlepszą przyjaciółką Cher, powiernicą jej sekretów. Razem z Murrayem tworzą parę, którą zna cała szkoła. Mimo tego, że czasem dochodzi między nimi do sprzeczek i nieporozumień, bardzo się kochają. Amber to rudowłosa ekscentryczka, szalona dziewczyna, która lubi się wyróżniać. Ma swój własny styl i za wszelką cenę chce dorównać Cher popularnością. Murray wyznacza trendy w modzie męskiej w szkole, a razem ze swoim przyjacielem Seanem tworzą zgraną paczkę. Bardzo często wpadają na szalone i jakże głupie pomysły.
W serialu uosobieniem rozsądku i spokoju jest ojciec Cher – Mel Horowitz, znany i ceniony adwokat, oraz jej przyrodni brat Josh. Z pewnością królową życia szkolnego jest Cher, ale również Dionne i Amber potrafią zwrócić na siebie uwagę i dobrze się przy tym bawić.
Lista Odcinków.
Serial liczy sobie 3 serie, w których skład wchodzi 62 odcinki.
Sezon 1:1996-1997
Sezon 2: 1997-1998
Sezon 3: 1998-1999

</doc>
<doc id="1398959" url="https://pl.wikipedia.org/wiki?curid=1398959" title="Oganda">
Oganda



</doc>
<doc id="1398960" url="https://pl.wikipedia.org/wiki?curid=1398960" title="Lopé-Okanda">
Lopé-Okanda



</doc>
<doc id="1398961" url="https://pl.wikipedia.org/wiki?curid=1398961" title="Lope-Okanda">
Lope-Okanda



</doc>
<doc id="1398962" url="https://pl.wikipedia.org/wiki?curid=1398962" title="Please Smile My Noise Bleed">
Please Smile My Noise Bleed

Please Smile My Noise Bleed – album muzyczny islandzkiej grupy múm. Wydany nakładem Morr Music w 2001 roku.

</doc>
<doc id="1398963" url="https://pl.wikipedia.org/wiki?curid=1398963" title="Maciej Polkowski">
Maciej Polkowski

Maciej Polkowski (ur. 25 lipca 1947 w Warszawie) – polski dziennikarz sportowy, redaktor naczelny "Przeglądu Sportowego" w latach 1990-1994, autor kilku książek o tematyce sportowej.
Życiorys.
Jego ojciec, Wacław był kawalerzystą 2 Pułku Ułanów Grochowskich, a po II wojnie światowej pracował w NBP. Matka, Jadwiga, córka prof. Ludwika Kolankowskiego była pracownikiem umysłowym.
Maciej Polkowski ukończył filologię polską na Uniwersytecie Mikołaja Kopernika w Toruniu uzyskując stopień magistra w 1971.
Od 1 września 1972 do 30 czerwca 2004 pracował w "Przeglądzie Sportowym", gdzie był przez prawie 20 lat kierownikiem działu piłki nożnej. W latach 1990-1994 był redaktorem naczelnym tego czasopisma. Współpracował też z dziennikami i czasopismami - między innymi ze "Sportem", "Przeglądem" i periodykiem PZPN "Polska Piłka". W gazetach tych drukowano mu felietony, reportaże, wywiady i artykuły publicystyczne.
Były przewodniczący Komisji ds. Mediów PZPN i Zespołu Wydawniczego PZPN. Od 2005 roku jest honorowym ambasadorem Fundacji Dyplomaci Dzieciom. Od 7 stycznia 2006 do 11 lutego 2011 roku był prezesem Kazimierskiego Klubu Sportowego "Orły" z Kazimierza Dolnego.
W 2001 roku odznaczony Krzyżem Kawalerskim Orderu Odrodzenia Polski (M.P. nr 23, poz. 406).
Książki:

</doc>
<doc id="1398971" url="https://pl.wikipedia.org/wiki?curid=1398971" title="Wydziedziczeni">
Wydziedziczeni

Wydziedziczeni (tyt. oryg. ang. "The Dispossessed") – wydana w 1974 r. powieść fantastyczna autorstwa Ursuli K. Le Guin rozgrywająca się w świecie Ekumeny. W Polsce po raz pierwszy wydana przez Phantom Press w 1993 w tłumaczeniu Łukasza Nicpana ().
Powieść otrzymała nagrody Nebula w 1974 r. oraz Hugo i Locusa w 1975 r.
Inspiracje.
Tytuł oryginału ("The Dispossessed") prawdopodobnie nawiązuje do powieści Fiodora Dostojewskiego "Biesy" (ang. "The Possessed" – "Opętani").
Autorka wciela tu w życie Hipotezę Sapira-Whorfa, która twierdzi, że używany język wpływa w mniejszym lub większym stopniu na sposób myślenia. Ze sztucznie stworzonego języka mieszkańców Annares usunięto sformułowania kojarzące się z Urras i panującym tam zwalczanym ustrojem, zwłaszcza dotyczące własności (pieniądz, religia, małżeństwo, wojsko, więzienie, prostytucja, żebractwo, służba, bank, zakupy, hazard). Sugeruje się także używanie określonych sformułowań, mających na celu wyplenienie poczucia posiadania czegokolwiek.
W scenie z zabawą w więzienie autorka nawiązuje do słynnego eksperymentu więziennego przeprowadzonego w 1971 r. przez Philipa Zimbardo na Uniwersytecie Stanforda.
Imię głównego bohatera (Szevek) autorka złożyła z nazwisk dwóch emigrantów poznanych w latach 30. na Uniwersytecie w Berkeley: rosyjskiego psychologa George V. Szewiakowa i współpracownika ojca autorki, Alfreda Kroebera, polskiego antropologa Stanisława Klimka.
Lech Jęczmyk twierdzi, że fabuła jest „dobrze zamaskowaną dyskusją nad przekazaniem tajemnicy broni atomowej Sowietom”.
Fabuła.
Akcja powieści rozgrywa się na rywalizujących planetach: Urras i jej satelicie Anarres. Mieszkańcy tej drugiej wywodzą się z rewolucjonistów, którzy sto kilkadziesiąt lat przed wydarzeniami tu opisywanymi wyzwolili się spod władzy urraskich kapitalistów i osiedlili na satelicie. Jako że wywodzili się oni z anarchistycznego ruchu Odo, obecnie na planecie nie ma żadnego rządu, panuje formalna anarchia, ale faktycznie polecenia wydają komitety rewolucyjne. Ustrój przypomina nieco izraelskie kibuce.
Bohaterem powieści jest fizyk Szevek, który próbuje stworzyć uniwersalną teorię czasu. Udaje mu się to, ale na Anarres nikt nie potrzebuje zasady jednoczesności, dzięki której możliwy jest natychmiastowy transport informacji do dowolnego miejsca wszechświata, a więc stworzenie ansibla, urządzenia do natychmiastowej komunikacji. By opublikować swoje odkrycie, Szevek musi samotnie pokonać wiele przeciwności. W końcu leci na znienawidzoną przez swoich krajan planetę Urras, żegnany jako zdrajca. Tam odkrywa, że rozwinięte państwo kapitalistyczne także jest dalekie od ideału, i staje się działaczem podziemia, przez co musi uciekać z Urras przez ziemską ambasadę. Idee swoje Szevek darowuje ludzkości.

</doc>
<doc id="1398975" url="https://pl.wikipedia.org/wiki?curid=1398975" title="Anna Frajlich-Zając">
Anna Frajlich-Zając



</doc>
<doc id="1398977" url="https://pl.wikipedia.org/wiki?curid=1398977" title="Remixed">
Remixed

Remixed – remix-album islandzkiego zespołu múm. Zawiera remiksy utworów z płyty Yesterday Was Dramatic - Today Is OK oraz kilka nowych utworów. Płyta została wydana nakładem Thule Musik w roku 2001.
Jedynie utwory 1, 4, 5, 8 i 9 (na CD) są nowe. Pozostałe remiksy można znaleźć na minialbumie The Ballad of the Broken Birdie Records.

</doc>
<doc id="1398978" url="https://pl.wikipedia.org/wiki?curid=1398978" title="Stagflacja">
Stagflacja

Stagflacja (ang. "stagflation", stagnacja + inflacja) – zjawisko makroekonomiczne, polegające na jednoczesnym występowaniu w gospodarce państwa zarówno znaczącej inflacji, jak i stagnacji gospodarczej (inflacja zwykle wiąże się z fazą wzrostu w cyklu koniunkturalnym). Przyczyn tego zjawiska upatruje się w negatywnym szoku podażowym, który powoduje zarówno wzrost cen, jak też i ograniczenie produkcji.
Pojęcie pojawiło się w roku 1965 podczas przemówienia brytyjskiego polityka Iana Macleoda w Parlamencie, aczkolwiek zyskało na znaczeniu od czasów pierwszego kryzysu naftowego. Wzrost cen energii, który ówcześnie nastąpił, jest tradycyjnie podawany jako jedna z przyczyn tego zjawiska. W ostatnich latach na znaczeniu zyskuje również ryzyko nagłego schłodzenia gospodarek, na skutek pęknięcia baniek spekulacyjnych na rynku nieruchomości czy giełdowym.
Walka ze stagflacją jest utrudniona, gdyż bank centralny powinien z jednej strony zaostrzać politykę pieniężną, by walczyć z inflacją, z drugiej zaś strony ją łagodzić, by ograniczyć skutki spadającego tempa wzrostu gospodarczego.
Stagflacja stoi w sprzeczności z teorią opartą na tzw. krzywej Phillipsa. Zwolennicy tej teorii twierdzą, że istnieje wymienność pomiędzy stopą bezrobocia i wielkością inflacji (by uzyskać niską inflację musimy zaakceptować większe bezrobocie i vice versa).
Wyjaśnienie stagflacji.
Jeden ze znanych przypadków stagflacji miał miejsce w USA w latach 1974–1975. W marcu 1975 produkcja przemysłowa w tym kraju spadła o prawie 13%, przy jednoczesnym rocznym wzroście wskaźnika cen towarów i usług konsumpcyjnych (CPI) o około 12%. Z kolei w roku 1979 odnotowano duży spadek aktywności gospodarczej połączony z gwałtownie rosnącą inflacją. Do grudnia tego roku roczny wzrost produkcji przemysłowej spadł niemal do zera, podczas gdy wzrost indeksu CPI wyniósł ponad 13%.
Rósł także wskaźnik bezrobocia – od niecałych 4% do nieco ponad 6% do końca 1970 roku; spadło ono co prawda do 5% w 1973, lecz następnie gwałtownie wzrosło – aż do 9% w połowie 1975 (była to najwyższa stopa bezrobocia w USA od czasów wielkiego kryzysu). Wskaźnik ten utrzymał się powyżej normalnego poziomu przez dwie następne dekady, a przez 10 miesięcy na przełomie 1982 i 1983 odnotowano nawet dwucyfrową stopę bezrobocia.
Wcześniejsze spojrzenie na stagflację.
Pojawienie się stagflacji w latach 70. XX wieku było sporym zaskoczeniem dla większości ekonomistów głównego nurtu. Do tej pory utrzymywali oni bowiem, że spadkowi realnego wzrostu gospodarczego i wzrostowi bezrobocia powinien towarzyszyć spadek inflacji, co stanęło w sprzeczności z danymi napływającymi z gospodarki amerykańskiej. Zgodnie z wówczas przyjętym poglądem, między inflacją a bezrobociem istnieje wymienność na zasadzie opisywanej przez krzywą Phillipsa. Stanowisko to miało duże znaczenie praktyczne dla stosowanej wówczas polityki pieniężnej. Gdy bank centralny wpływa na wzrost gospodarczy za pomocą narzędzi polityki pieniężnej, to jego ingerencja skutkuje zmianą poziomu inflacji. Jeśli celem rządu byłoby osiągnięcie szybszego wzrostu gospodarczego i mniejszego wskaźnika bezrobocia, to obywatele mogliby spodziewać się wyższej inflacji. Sytuacja ta miała być dowodem na istnienie wspominanej wcześniej wymienności: im niższa stopa bezrobocia, tym wyższy wskaźnik inflacji i na odwrót.
Wydarzenia z lat 70. XX wieku były dużym zaskoczeniem dla większości ekonomistów, którzy zostali zmuszeni do odrzucenia dogmatu wymienności inflacji z bezrobociem.
Wyjaśnienia Phelpsa i Friedmana.
Pod koniec lat 60. XX wieku Edmund S. Phelps oraz Milton Friedman zaczęli kwestionować powszechny pogląd o istniejącej wymienności między bezrobociem i inflacją. Wbrew obowiązującej teorii dowodzili, że wymienność ta w dłuższym okresie nie ma ekonomicznego uzasadnienia. Według nich ekspansywna polityka banku centralnego z czasem prowadzi do zmniejszenia tempa rozwoju gospodarczego i zmniejszenia wartości nabywczej pieniądza, a więc stagflacji.
Zdaniem Phelpsa i Friedmana bank centralny może tak długo sztucznie kreować wzrost gospodarczy, aż uczestnicy rynku nie zorientują się, że nastąpił wzrost podaży pieniądza. Kiedy jednak zaczną dostrzegać większą ilość pieniędzy w gospodarce i oszacują następstwa tego faktu, to wówczas odpowiednio skorygują swoje zachowania rynkowe. W konsekwencji zniknie impuls dla rozwoju gospodarczego wynikający ze zwiększenia podaży pieniądza. Aby temu zapobiec, dla wzmocnienia wzrostu gospodarczego bank centralny musi nieoczekiwanie dla uczestników rynku, zwiększyć znacznie podaż pieniądza („wpompowując” w gospodarkę ilość pieniędzy przekraczającą ich oczekiwania). Jednakże jeśli to zrobi, sytuacja powtórzy się – uczestnicy rynku po jakimś czasie ponownie dostrzegą następstwa działań banku centralnego i znów konsekwentnie zmienią swoje nastawienie. Zatem według tej teorii długoterminowa wymienność inflacji i bezrobocia po prostu nie istnieje.
Punkt widzenia austriackiej szkoły ekonomii.
Ekonomiści szkoły austriackiej twierdzą, że kiedy gospodarka dostaje zastrzyk w postaci pustego pieniądza, zawsze środki docierają do pewnych grup w społeczeństwie w pierwszej kolejności, a w dalszej kolejności do innych, aż dotrze do ostatniej osoby. Zgodnie z teorią szkoły austriackiej prawdziwymi beneficjentami zastrzyku stymulacyjnego są te grupy, do których nowy pieniądz dotrze najwcześniej. Przy określonej liczbie dostępnych na rynku dóbr i usług większa ilość pieniędzy w ich posiadaniu (przy założeniu że popyt na pieniądz pozostał niezmieniony) umożliwia im nabywanie większej ilości towarów, niż miało to miejsce przed zwiększeniem podaży pieniądza. Jest to równoznaczne z tym, że mniej towarów jest dostępnych dla tych grup społecznych, które nie otrzymały jeszcze środków ze zwiększenia ilości pieniędzy w obiegu (patrz Efekt Cantillona).
W oczywisty sposób wpływa to na zmniejszenie – na skutek spadku siły nabywczej – efektywnego popytu tych, do których nowy pieniądz dociera jako ostatni. Fakt zmniejszenia popytu przejawia się we wzroście cen (trzeba wydać więcej pieniędzy na jednostkę dobra bądź usługi), co w konsekwencji jeszcze bardziej zmniejsza siłę nabywczą ostatnich odbiorców zastrzyku pieniądza.
Ekonomiści szkoły austriackiej uznają, że oznacza to, iż wzrost podaży pieniądza nie spowoduje ogólnego realnego wzrostu popytu na dobra i usługi. Efekt ten może być osiągnięty wyłącznie przez zwiększenie produkcji, bowiem przy założeniu ceteris paribus efektywny popyt jednostki jest ograniczony tym, co ona sama jest zdolna wyprodukować i sprzedać. Dlatego ograniczeniem popytu jest produkcja towarów i usług.
Według teorii szkoły austriackiej zależności tej nie da się zlikwidować przy użyciu środków pochodzących z ekspansywnej polityki pieniężnej. Polityka ta ma skutek przeciwny, doprowadzając do obniżenia stopy wzrostu produkcji dóbr i usług. Kreacja pustego pieniądza i wpompowanie go w gospodarkę prowadzi do zmiany naturalnych bodźców kształtujących dystrybucję własności: zamiast do twórców dobrobytu ekonomicznego (tj. producentów dóbr ekonomicznych), trafia ona do właścicieli nowo wykreowanych pieniędzy. Skutkiem tego uczestnicy rynku generujący dobrobyt społeczeństwa zostają pozbawieni części zasobów, co przekłada się na zmniejszenie potencjału dalszego wzrostu gospodarczego.
W opozycji do alternatywnych teorii, szkoła austriacka uznaje, że wprowadzenie pieniądza fiducjarnego na rynek nie tylko nie powoduje realnego wzrostu gospodarczego (i to nawet w krótkim okresie), lecz wręcz go zmniejsza. Ekonomiści szkoły austriackiej podkreślają, że zjawisko to zachodzi niezależnie od oczekiwań uczestników rynku co do wzrostu podaży pieniądza. Dodatkowo działania banku centralnego polegające na luzowaniu polityki pieniężnej nie muszą wywołać ewidentnie widocznej stagflacji. Przykładowo w latach 1948–1969 wskaźnik inflacji oraz stopa bezrobocia były ze sobą negatywnie skorelowane (wzrost inflacji powodował spadek bezrobocia i odwrotnie).
Zgodnie z teorią szkoły austriackiej jest możliwe, że zwiększenie podaży pieniądza przez bank centralny delikatnie wpłynie na wzrost gospodarczy, a inflacja nieco wzrośnie. Ponieważ mimo interwencji banku centralnego ostatecznie gospodarka pozostanie silna, wskaźnik wzrostu produkcji dóbr tylko nieznacznie spadnie. W takim przypadku może się zdarzyć, że stopa bezrobocia utrzyma trend spadkowy, co może prowadzić do błędnych wniosków o wymienności bezrobocia z inflacją.

</doc>
<doc id="1398985" url="https://pl.wikipedia.org/wiki?curid=1398985" title="Junackie hufce pracy">
Junackie hufce pracy

Junackie hufce pracy (JHP) – polska paramilitarna organizacja młodzieżowa w latach 1936–1939.
Historia.
Junackie hufce pracy zostały utworzone dekretem Prezydenta RP z 22 września 1936 o służbie pracy młodzieży. Określono w nim, że "służba pracy młodzieży jest zaszczytną służbą dla Narodu i Państwa", a polega na "wykonywaniu pracy fizycznej dla potrzeb obrony Państwa lub jego interesów gospodarczych" (art. 1). Służbę pracy pełniono na podstawie zaciągu ochotniczego w junackich hufcach pracy. Oprócz tego hufce zapewniały przysposobienie do służby wojskowej oraz nabycie kwalifikacji zawodowych, wychowanie obywatelskie i oświatę ogólną. Do hufców pracy przyjmowano przede wszystkim młodzież bezrobotną obojga płci, w wieku od 18 do 20 lat. Przyjętym przysługiwała nazwa junaków lub junaczek.
Junackie hufce pracy podlegały Ministrowi Spraw Wojskowych, przy którym ustanowiono organ opiniodawczy i doradczy – Radę Służby Pracy. Rodzaj, kolejność i warunki robót, jakie miały wykonywać hufce, ustalał Minister Spraw Wojskowych w porozumieniu z zainteresowanymi ministrami na okres objęty planem gospodarczym, przy uwzględnieniu przede wszystkim prac dla potrzeb obrony państwa. Podstawową jednostką Hufców Pracy był batalion w składzie 3 lub 4 kompanii.
Na czele junackich hufców pracy stał komendant mianowany przez Ministra Spraw Wojskowych w porozumieniu z Ministrem Opieki Społecznej spośród oficerów w służbie czynnej. Komendant JHP używał tytułu „Komendant Główny Junackich Hufców Pracy”. W latach 1936–1939 stanowisko Komendanta Głównego JHP zajmował pułkownik Bogusław Kunc. Bezpośrednim organem pracy Komendanta Głównego JHP była Komenda Główna Junackich Hufców Pracy.
Personel kierowniczy, instruktorski, biurowy i administracyjny hufców pracy składał się z żołnierzy w służbie czynnej oraz z funkcjonariuszy i pracowników cywilnych. Hufce otrzymywały środki m.in. z budżetu Funduszu Pracy.
Służba w junackich hufcach pracy trwała zasadniczo 2 lata, po czym junak był zwalniany; można było wystąpić ze służby wcześniej (zwolnienie następowało w ciągu 4 tygodni od dnia zgłoszenia chęci wystąpienia). Junacy otrzymywali zakwaterowanie, umundurowanie, wyżywienie i wynagrodzenie. W razie wypadku przy pracy przysługiwało im leczenie na zasadach ustalonych dla żołnierzy w służbie czynnej. Po przesłużeniu w hufcach przynajmniej 12 miesięcy mogło być przyznane prawo do ulg w wykonywaniu obowiązku służby wojskowej.
Czas pracy wynosił najwyżej 6 godzin dziennie, bez wliczania ćwiczeń, przysposobienia wojskowego, nauki oraz czynności porządkowych w obrębie pomieszczeń (§ 22 Rozporządzenia wykonawczego z 10 lutego 1937).
Postępy w wyszkoleniu, posiadane umiejętności, wyróżnienia w służbie decydowały o przyznawanych stopniach służbowych. Junacy obowiązani byli do posłuszeństwa wobec przełożonych i stosowania się do regulaminu hufców wydanego przez Ministra Spraw Wojskowych. Za naruszenia obowiązków stosowano kary dyscyplinarne, aż do aresztu na czas do 3 dni, degradacji lub wydalenia z junackich hufców pracy połączonej z utratą praw związanych z tą służbą oraz brakiem możności ponownego przyjęcia do niej. Samowolne porzucenie służby pociągało za sobą skutki wydalenia (art. 16).
Po drugiej wojnie światowej działały organizacje o podobnym charakterze, których członków również określano mianem junaków: „Służba Polsce” (1949–1955) i Ochotnicze Hufce Pracy (od 1958).
Umundurowanie.
Na podstawie rozporządzenia wykonawczego do ustawy z 22 września 1936 r. zostały zatwierdzone stopnie oficerskie, podoficerskie i junackie, jak również typ umundurowania dla J. H. P.
Mundury są bardzo zbliżone barwą i krojem do wojskowego, tylko czapki posiadają krój maciejówki jak wojska lotnicze, okolone czarnym otokiem z malinową wypustką. W miejsce orzełka jest godło Służby Pracy, przedstawiające słońce, łopatę i oskard. Patki na kołnierzach bluz i płaszczy czarne z wypustką malinową, podobnie jak w wojskach saperskich. Junacy wykonywali prace saperskie w terenie. Charakterystyczną cechą umundurowania junaków w lecie jest hełm płócienny, chroniący od żaru słońca, oraz krótkie spodenki (typu harcerskiego), noszone przez podoficerów i junaków podczas pracy. Typy mundurów podzielone są na „roboczy" do pracy i ćwiczeń, „służbowy" na wystąpienia i służby oraz na „wyjściowy".
Stopnie.
Zostały ustalone następujące stopnie:&lt;br&gt;
a) oficerskie:
b) podoficerskie:
c) junackie:
Odznaki stopni noszone na patkach (bluz i płaszczy), a na naramiennikach numeracja oddziału macierzystego oraz litery J. H. P. Oficerowie noszą gwiazdki czteroramienne, podoficerowie paski względnie kąty z galonu srebrnego, junacy guziki z orzełkami w ilościach odpowiadających poszczególnym stopniom.
Odznaka.
Odznaka Junackich Hufców Pracy: tarcza amazonek zwieńczona słońcem kadeckim z nałożonym sztychem łopaty i żeleźcem kilofa. Na sztychu łopaty umieszczono wizerunek orła zgodny z godłem państwowym z 1927 r. i napis: JHP.
Proporzec nagrodowy.
Proporzec dwustronny, prostokątny, boki obszyte żółtą frędzlą bawełnianą długości 4 cm. Płat uszyty z rypsu jedwabnego, z wewnętrzną bawełnianą tkaniną usztywniającą. Na stronie głównej widnieje kompozycja pól prostokątnych i kwadratowych – czarnych i amarantowych: centralne pole prostokątne i narożne pola kwadratowe są w kolorze czarnym; pola boczne, górne i dolne zaś amarantowe. Pośrodku pola centralnego widoczny jest emblemat Junackich Hufców Pracy wyhaftowano nicią metalową w kolorze srebrnym i złotym oraz białą nicią bawełnianą. W polach bocznych są haftowane emblematy: skrzyżowane dwie łopaty spięte wieńcem laurowym. Emblematy wykonano nicią metalową w kolorze złotym i nicią bawełnianą, żółtą.
Na drugiej stronie w narożnikach widać czarne pola kwadratowe z napisami: JHP. Pozostała część, amarantowa, podzielona została za pomocą sznurka w kolorze srebrnym na mniejsze pola. W polu centralnym jest napis: CZEŚĆ PRACY, nałożony na zielony wieniec laurowy. W pozostałych polach umieszczono daty i nazwy kompanii nagrodzonych proporcem: 1937/30 KOMP.; 1938/42 KOMP.; 1939; 1940; 1941; 1942; 1943; 1944; 1945; 1946. Napisy w narożnikach wyhaftowanom tak jak na stronie głównej. Pozostałe napisy wykonano żółtą nicią bawełnianą z nicią metalową w kolorze żółtym. Wieniec haftowany był nicią bawełnianą.

</doc>
<doc id="1398986" url="https://pl.wikipedia.org/wiki?curid=1398986" title="Junackie Hufce Pracy">
Junackie Hufce Pracy



</doc>
<doc id="1398989" url="https://pl.wikipedia.org/wiki?curid=1398989" title="Will Chalker">
Will Chalker

Will Chalker (ur. 7 marca 1980 w East Sussex, Anglia) – brytyjski model i amatorski bokser. Modelem został w wieku 20 lat (2000), porzucił wówczas pracę na budowach. W 2004 został pierwszym mężczyzną w historii nominowanym do nagrody na najlepszego modela/modelkę British Fashion Awards.
Pracuje m.in. dla: Gucciego i D&amp;G.

</doc>
<doc id="1398990" url="https://pl.wikipedia.org/wiki?curid=1398990" title="IPod Classic">
IPod Classic

iPod Classic – pierwsza odmiana popularnego odtwarzacza multimedialnego o nazwie iPod, wyprodukowany przez firmę Apple Inc. Każda nowsza wersja iPoda jest wydawana w tzw. "generacji". Każda nowsza generacja jest wydawana co pewien czas i zwykle w nowszej generacji dodawane są nowe funkcje, zwiększana jest pamięć, etc.

</doc>
<doc id="1398993" url="https://pl.wikipedia.org/wiki?curid=1398993" title="Abu Hanifa">
Abu Hanifa

Abu Hanifa (arab. أبو حنيفة; ur. 699 w Kufie, zm. 767 w Bagdadzie) – muzułmański teolog i prawnik, eponimiczny twórca hanafickiej szkoły prawa, często nazywany „Wielkim Imamem”.
Najprawdopodobniej jego rodzina wywodziła się z Iranu. W zasadzie przez całe życie mieszkający w Kufie Abu Hanifa był bogatym kupcem handlującym brokatem, który wolny czas poświęcił nauce prawa i teologii. Uważa się go za jednego z najważniejszych przedstawicieli wczesnego kalamu, lub wręcz za jego twórcę. W teologii wiąże się go z murdżyizmem, chociaż on sam otwarcie zaprzeczał swojej afiliacji do tego kierunku. Niemniej wyznawał typowo murdżyicką ideę zgodnie z którą grzesznik nie przestaje być wierzącym muzułmaninem. Poza tym podobnie jak murdżyici zaciekle zwalczał idee charydżyckie oraz mimo typowych dla mieszkańca Kufy sympatii proalidzkich odmawiał potępienia zarówno Abu Bakra, Umara, jak i nawet Usmana. M.in ze względu na ten ostatni fakt wiąże się go w pewnej mierze z powstałym za jego czasów zajdyzmem. W rzeczy samej Zajd Ibn Ali był jednym z nauczycieli Abu Hanify i ten ostatni poparł materialnie jego rewoltę w 738 roku.
Abu Hanifa był pierwszym uczonym muzułmańskim, który pozostawił pełną wykładnię prawa, tworzącą najbardziej rozpowszechniony i oryginalny system prawny islamu. W swoim nauczaniu prawa Abu Hanifa kładł szczególny nacisk na racjonalne rozważania. Stąd m.in. szeroka akceptacja takich źródeł szariatu jak kijas, to jest wnioskowania przez analogię, oraz raju, indywidualnej opinii uczonego. Podobnie jak w przypadku innych fakihów Abu Hanifa także uznawał Koran i hadisy za źródła prawa, potrafił jednak odrzucić tradycję, którą, mimo że nie zaprzeczał jej autentyczności, uznawał za odosobnioną, nie poddającą się racjonalnej generalizacji, stąd nie znajdującą zastosowania poza jednostkowym przypadkiem z przeszłości. Stąd m.in. wielu zarówno współczesnych, jak i późniejszych teologów i prawników muzułmańskich oskarżało Abu Hanifę o lekceważenie tradycji i zbytnie poleganie na indywidualnej opinii.
W roku 746, podczas buntu Abbasydów, który Abu Hanifa popierał, umajjadzki gubernator Kufy wyznaczył go na urząd kadiego, zaś po jego odmowie przyjęcia stanowiska uwięził go i torturował. Mimo to jak inni szyici po zwycięstwie Abbasydów Abu Hanifa rozczarował się do nich i w roku 762 materialnie poparł bunt Alidów, Muhammada Ibn Abd Allaha i jego brata Ibrahima. W jakiś czas po stłumieniu buntu kalif Al-Mansur znowu zaproponował Abu Hanifie stanowisko kadiego, a ten ponownie odmówił, w związku z czym został uwięziony w Bagdadzie, gdzie zmarł w więzieniu w roku 767.

</doc>
<doc id="1398996" url="https://pl.wikipedia.org/wiki?curid=1398996" title="Académica de Coimbra">
Académica de Coimbra



</doc>
<doc id="1399007" url="https://pl.wikipedia.org/wiki?curid=1399007" title="Clueless">
Clueless



</doc>
<doc id="1399012" url="https://pl.wikipedia.org/wiki?curid=1399012" title="Obóz szkoleniowy Lager Jedlnia">
Obóz szkoleniowy Lager Jedlnia

Lager Jedlnia – obóz szkoleniowy armii niemieckiej w czasie II wojny światowej, na terenie lasów przy dzisiejszej drodze wojewódzkiej nr 737 w gminie Jedlnia-Letnisko. Obóz ten wchodził w skład dużego niemieckiego poligonu o nazwie "Truppenübungsplatz Mitte Radom".
21 sierpnia 1942 na terenie Lager Jedlnia powstał pod dowództwem mjr. Oskara von Seckendorfa Legion Tatarów Nadwołżańskich ("Wolgatartarische Legion"), przebywających wcześniej w obozie "Sonderlager für Wolga-Tataren" (Lager B / Stalag 366 Siedlce). 2 października 1943 dowództwu Legionu w Lagierze Jedlnia wydano rozkaz przeniesienia się do Nancy we Francji.
W głębi lasu widoczne są pozostałości po barakach, kanalizacji i innej infrastrukturze obozu. Zachowały się również ślady po strzelnicy.
Przez teren dawnego obozu Lager Jedlnia prowadzi zielony szlak turystyczny Radom-Pionki.

</doc>
<doc id="1399013" url="https://pl.wikipedia.org/wiki?curid=1399013" title="Muzeum Polskiego Przemysłu Siarkowego">
Muzeum Polskiego Przemysłu Siarkowego

Muzeum Polskiego Przemysłu Siarkowego (MPPS) – muzeum historii techniki utworzone w 2013 w Tarnobrzegu, oddział Muzeum Historycznego Miasta Tarnobrzega.
Budynek i otoczenie muzeum.
Muzeum mieści się w zabytkowym spichlerzu dworskim z 1843 roku, kilkaset metrów na północ od zabudowań zamku -rodowej siedziby Tarnowskich. Obiekt został wzniesiony w stylu klasycystycznym według projektu Jana Bogdana Tarnowskiego, zaś w latach 1989-1991 wyremontowany i adaptowany na potrzeby muzeum. Budynek muzeum posiada trzy kondygnacje, ściany budynku wzniesiono z cegły, dach kryty dachówką ceramiczną. Podczas restauracji obiektu, zadbano, by zachować wewnątrz budynku oryginalne modrzewiowe belkowe stropy, oraz pierwotny układ wnętrz. Autorem projektu renowacji budynku muzeum był arch. Andrzej Pawlik, na podstawie koncepcji Adama Wójcika.
Na dziedzińcu Muzeum znajduje się pomnik, poświęcony pamięci marszałka Józefa Piłsudskiego, ufundowany przez Towarzystwo Przyjaciół Tarnobrzega i Muzeum Historyczne Miasta Tarnobrzega. Pomnik został odsłonięty w 1995 roku na pamiątkę 60 rocznicy śmierci Naczelnika Państwa. Obok znajduje się pamiątkowy obelisk poświęcony koniom ze sławnej niegdyś stadniny dzikowskiej, zrabowanej przez armię rosyjską podczas I wojny światowej. Obelisk posadowiono początkowo na łące dzikowskiej z polecenia hr. Zdzisława Tarnowskiego. Znajduje się tu również głaz narzutowy pochodzący z zagrody wybitnego działacza chłopskiego i senatora II Rzeczypospolitej, Wojciecha Wiącka z Machowa.

</doc>
<doc id="1399015" url="https://pl.wikipedia.org/wiki?curid=1399015" title="O-hagi">
O-hagi

 – popularne słodycze japońskie. Znane również jako bota-mochi (牡丹餅).
Są to kulki robione z kleistego ryżu (wewnątrz) oraz słodkiej pasty anko (zewnątrz) wytworzonej z fasoli azuki. O-hagi często pokrywane są ciemnym sezamem lub mąką z prażonej fasoli sojowej – kinako.
O-hagi to tradycyjne słodycze spożywane zwykle w okresie równonocy wiosennej i jesiennej, tygodniowego okresu zwanego "higan", kiedy krewni tradycyjnie odwiedzają rodzinne groby. Są także składane jako ofiara na grobach, w świątyniach buddyjskich i domach.

</doc>
<doc id="1399018" url="https://pl.wikipedia.org/wiki?curid=1399018" title="SOP">
SOP



</doc>
<doc id="1399021" url="https://pl.wikipedia.org/wiki?curid=1399021" title="James Butler Hickok">
James Butler Hickok



</doc>
<doc id="1399022" url="https://pl.wikipedia.org/wiki?curid=1399022" title="Aktion Krakau">
Aktion Krakau

Aktion Krakau – kryptonim akcji zagłady Żydów dokonanej przez Niemców w Krakowie, jako część większej akcji Aktion Reinhardt.

</doc>
<doc id="1399023" url="https://pl.wikipedia.org/wiki?curid=1399023" title="Saloon">
Saloon

Saloon (fr. "salon", z łac. "sala") – termin używany dla określenia pomieszczenia, gdzie sprzedawany jest w USA alkohol z przeznaczeniem do spożycia na miejscu.
Saloon stanowi stereotypowy element filmów o Dzikim Zachodzie.

</doc>
<doc id="1399025" url="https://pl.wikipedia.org/wiki?curid=1399025" title="Kryłowo">
Kryłowo

Kryłowo (ros. Крылово; niem. "Nordenburg"; pol. "Nordenbork"; lit. "Ašvėnai") – osiedle w Rosji, w obwodzie kaliningradzkim, w rejonie prawdinskim.
Miejscowość położona jest tuż przy granicy państwowej. Z drugiej strony granicy znajduje się jezioro Oświn. Wody z tego jeziora odprowadza do Łyny płynąca przez Kryłowo rzeka Putiłowka.
Historia.
Krzyżacki zamek w Nordenborku wybudowany był w 1303. Osada wraz z zamkiem zniszczona została zniszczona przez wojska Kiejstuta w 1366. Miejscowość prawa miejskie uzyskała w roku 1407.
Nordenbork znajdował się na terenie okręgu podlegającego prokuratorom gierdawskim. Po wyborze Ludwiga von Erlichshausena na wielkiego mistrza w czasie objazdu hołdowniczego (1450) poddanych z Nordenborka przyjmował w Gierdawie. W roku 1469 cały okręg wraz z Nordenborkiem przeszedł w posiadanie rodziny von Schlieben w zamian za długi zakonu krzyżackiego. Część tej rodziny uległa polonizacji. Najbardziej znanych jest dwóch przedstawicieli tej rodziny, którzy byli wojewodami inflanckimi, Jan Teodor Schlieben i jego syn Jan. Ten ostatni dzięki żonie był właścicielem Płowc i Dobrego na Kujawach.
Przed reformacją parafia w Nodenborku należała do archiprezbiteratu sępopolskiego. Książę Albrecht 10 marca 1528 wyłączył z jursdykacji biskupa warmińskiego Maurycego Nordenbok, podporządkowując go biskupowi Pawłowi Separatusowi z diecezji pomezańskiej.
W roku 1657 Nordenbork został zniszczony przez Tatarów w ramach polskich represji nad elektorem za pomoc udzieloną Szwedom.
W XVIII w. nabożeństwa w miejscowym kościele luterańskim odprawiane były w języku niemieckim, a także polskim i litewskim. Pod koniec XVIII w. misje katolickie prowadzili tu księża z parafii w Świętej Lipce.
W roku 1880 mieszkańcy utrzymywali się z rolnictwa.
Miasto zdobyte przez wojska radzieckie 25 stycznia 1945 roku. Z powodu grabieży i podpaleń zniszczona została starówka oraz kościół z 1710 roku, w ramach reparacji wojennych rozebrano linię kolejową Gierdawy-Węgorzewo i kolejkę wąskotorową.
W 1945 roku do Nordenborka przybyli pierwsi osadnicy, a miasto zostało protokolarnie przekazane pod kontrolę polskiej administracji, w trzeciej dekadzie sierpnia powstał rejonowy inspektorat osadnictwa podlegający Państwowemu Urzędowi Repatriacyjnemu. We wrześniu 1945 roku radzieckie władze wojskowe dokonały przesunięcia linii granicznej od 12 do 14 kilometrów w głąb terytorium RP, a protest polskich władz miasta z dnia 11 września 1945 nie przyniósł skutku. Następnie miasto zostało włączone do obwodu kaliningradzkiego w ZSRR.
Pod koniec XX w. największym zakładem pracy w Kryłowie był sowchoz współpracujący z PPGR Srokowo.
Demografia.
Liczba mieszkańców: w roku 1875 – 2547 osób, w 1880 – 2515, w 1890 – 2251 (w tym 14 katolików i 69 Żydów), w 1910 – 2149, w 1939 – 3173, w 2000 – ok. 500 osób.

</doc>
<doc id="1399028" url="https://pl.wikipedia.org/wiki?curid=1399028" title="Deadwood (Dakota Południowa)">
Deadwood (Dakota Południowa)

Deadwood (nazwa pochodzi od martwych drzew ("dead wood") na brzegach parowu, w którym miasto jest położone) – miasto, siedziba władz hrabstwa Lawrence w stanie Dakota Południowa w Stanach Zjednoczonych. Według spisu ludności w roku 2000 miasto zamieszkiwało 1380 osób.
Historia.
Pierwotne Deadwood założone zostało bezprawnie na terytorium indiańskim. Zgodnie z Traktatem z Laramie z roku 1868 Black Hills miały należeć do Indian z plemienia Dakotów. Jednak w roku 1874 ppłk George Armstrong Custer poprowadził w góry ekspedycję i powiadomił o odkryciu złota nad wodami French Creek w pobliżu dzisiejszej miejscowości Custer. Przekazana przez Custera na wschód informacja wywołała gorączkę złota i przyczyniła się do powstania osady Deadwood.&lt;br&gt;W lutym miejscowość zamieszkiwało 400 osób, w marcu – 600, zaś latem było to już najprawdopodobniej ponad 5 tysięcy; przeważali wśród nich mężczyźni pomiędzy 20. a 30. rokiem życia, kobiety natomiast były bardzo nieliczne (przypuszczalnie 1% ogółu).
W początkach roku 1876 pionier Charlie Utter i jego brat Steve sprowadzili do Deadwood wszystko, co mogło przyczynić się do rozwoju ówczesnej osady, w tym także zawodowych hazardzistów i prostytutki. Wśród poszukiwaczy złota istniało ogromne zapotrzebowanie na kobiety, więc nierząd przynosił wysoki profit. Madam Mollie Johnson miała w krótkim czasie zostać właścicielką najlepiej prosperującego domu publicznego w Deadwood. Tom Miller we wrześniu tego samego roku otworzył "Bella Union Saloon".
Inny saloon (i jednocześnie dom publiczny), "Gem Variety Theater" otwarty został w kwietniu 1877 roku przez Ala Swearengena, który trzymał w ręku także handel opium w mieście. Saloon został zniszczony przez ogień, odbudowany w roku 1879, ale spłonął ponownie w 1899, z którego to powodu Swearengen wyjechał z Deadwood na zawsze.
Miasto stało się sławne jako miejsce, gdzie zamordowany został słynny strzelec i hazardzista Wild Bill Hickok, a także jako miejsce pochówku Hickoka i Calamity Jane oraz nieco mniej znanych postaci, jak Seth Bullock, Dora DuFran lub Potato Creek Johnny. Wszyscy oni spoczywają na cmentarzu Mt. Moriah na wzgórzu nad miastem.
W samym tylko 1876 roku w Deadwood zamordowano cztery osoby. Władzę sądowniczą sprawowały doraźnie zwoływane "miners' courts"; w praktyce skłaniały się one zwykle do uniewinniania oskarżonych przy jednoczesnym wypędzeniu ich z miasta. Taki los spotkał również mordercę Hickoka, Jacka McCalla (jego proces mógł zostać powtórzony, Deadwood nie było bowiem pełnoprawną jednostką administracyjną, a tamtejsze wyroki nie miały waloru "res iudicata"; po przeprowadzeniu procesu gdzie indziej zapadł wyrok skazujący i McCall został powieszony). W roku 1876 wybuchła epidemia ospy, co doprowadziło do utworzenia "Board of Health" – pierwszego w historii miasta stałego organu zarządzającego, którego zadaniem była troska o bezpieczeństwo sanitarne. We wrześniu odbyło się referendum, w którym 1082 mieszkańców opowiedziało się za powołaniem władz miejskich (wobec 57 głosów przeciw). W lutym 1877 Deadwood znalazło się oficjalnie pod władzą Stanów Zjednoczonych, co umożliwiło ustanowienie legalnych władz.
W 1876 roku generał George Crook, ścigający Indian po bitwie nad Little Big Horn, dotarł do Deadwood po marszu, który zyskał miano Horsemeat March.
Gdy gorączka złota minęła i nastał okres regularnego wydobycia, Deadwood zatraciło swój kresowy charakter i przekształciło się w spokojne, ciche miasteczko górnicze.
Pożar, który wybuchł 26 września 1879, strawił ponad 300 budynków i majątek wielu mieszkańców, zmuszając znaczną liczbę osób do szukania szczęścia gdzie indziej.
Linia kolei wąskotorowej, tzw. "Deadwood Central Railroad", zbudowana została w roku 1888 przez kilku mieszkańców Deadwood, którzy mieli kopalnie w głębi gór, ale już w pięć lat później odkupiła ją firma "Chicago, Burlington &amp; Quincy Railroad". Część linii pomiędzy Deadwood i Lead (dzisiaj Lead jest częścią Deadwood) została zelektryfikowana w roku 1902 jako kolejka dojazdowa, która działała do roku 1924. Pozostając na uboczu szerokotorowej linii wiodącej z Kirk do Fantail Junction, została zlikwidowana w roku 1930. Ostatni niewielki odcinek był wykorzystywany do roku 1984.
Dzisiejsze Deadwood jest znaczącym ośrodkiem turystycznym, znanym ze swych restauracji i kasyn gry.

</doc>
<doc id="1399031" url="https://pl.wikipedia.org/wiki?curid=1399031" title="(8261) Ceciliejulie">
(8261) Ceciliejulie

(8261) Ceciliejulie – planetoida z grupy pasa głównego asteroid okrążająca Słońce w ciągu 5 lat i 113 dni w średniej odległości 3,04 au. Została odkryta 11 września 1985 roku przez astronomów z Obserwatorium Brorfelde. Nazwa planetoidy pochodzi od pierwszych imion "Cecilie" Idy Cetti Hansen i "Julie" Liv Cetti Hansen (ur. 1992), córek bliźniaczek duńskiej astrofizyk Anji C. Andersen. Przed nadaniem nazwy planetoida nosiła oznaczenie tymczasowe (8261) 1985 RD.

</doc>
<doc id="1399069" url="https://pl.wikipedia.org/wiki?curid=1399069" title="Cmentarz żydowski w Lądku Zdroju">
Cmentarz żydowski w Lądku Zdroju

Cmentarz żydowski w Lądku Zdroju – został założony w XIX wieku i zajmuje powierzchnię 0,3 ha. Został zdewastowany przez nazistów, a potem władze PRL. Zachowały się jedynie fragmenty ogrodzenia. Położony jest przy ul. Śnieżnej, jako ostatni, najwyżej położony cmentarz spośród kolejnych (po komunalnym i parafialnym).

</doc>
<doc id="1399071" url="https://pl.wikipedia.org/wiki?curid=1399071" title="Cmentarz żydowski w Brzegu Dolnym">
Cmentarz żydowski w Brzegu Dolnym

Cmentarz żydowski w Brzegu Dolnym – został założony w 1689 roku i zajmuje powierzchnię 0,2 ha. Do 1762 roku grzebano na nim także Żydów z Wrocławia. Wskutek dewastacji z czasów nazistowskich żaden nagrobek nie zachował się cały.

</doc>
<doc id="1399072" url="https://pl.wikipedia.org/wiki?curid=1399072" title="Wasilij Biskupski">
Wasilij Biskupski

Wasilij Wiktorowicz Biskupski, ros. Василий Викторович Бискупский (ur. w Tomsku, zm. 18 czerwca 1945 w Nowym Jorku) – rosyjski wojskowy (generał major) i emigracyjny działacz kontrrewolucyjny, monarchista, współpracował z Niemcami podczas II wojny światowej.
Życiorys.
W 1895 r. ukończył 2 korpus kadetów, zaś w 1897 r. nikołajewską szkołę kawaleryjską. Dostał przydział do kawaleryjskiego pułku lejbgwardii. Od 1904 r. służył w 2 dagestańskim pułku kawalerii. Uczestniczył w wojnie rosyjsko-japońskiej; był ciężko ranny. W lutym 1913 r. w stopniu pułkownika został odesłany do rezerwy. Zajmował się krótko handlem na Dalekim Wschodzie. Ponownie zmobilizowany brał udział w I wojnie światowej. Od 27 grudnia 1914 r. dowodził 1 moskiewskim pułkiem dragonów lejbgwardii, od 24 marca 1915 r. w stopniu generała majora, od stycznia 1917 r. – I brygadą 3 dywizji kawalerii, zaś od marca tego roku – całą dywizją. Był odznaczony Orderem Św. Jerzego 4 klasy. Wiosną 1918 r. przeszedł na służbę do ukraińskich wojsk hetmana Pawło Skoropadskiego. 29 kwietnia tego roku objął dowodzenie ukraińską armią, którą sprawował do 18 grudnia. 20 lipca został dowódcą ukraińskiej 1 dywizji kawalerii. Na pocz. grudnia starł się z wojskami atamana Hryhorjewa, nacierającymi pod sztandarami Ukraińskiego Dyrektoriatu na Odessę. W 1919 r. wyemigrował do Niemiec. Starał się bezskutecznie o przejęcie dowództwa ochotniczego korpusu gen. Rüdigera von der Goltza w państwach bałtyckich, obiecując zaatakowanie Moskwy. Stanął na czele proniemieckiego Zachodniorosyjskiego Przedstawicielstwa. W marcu 1920 r. uczestniczył w nieudanym puczu Kappa-Lüttwitza. Po jego upadku zbiegł wraz z gen. Erichem Ludendorffem i starał się sformować „kontrrewolucyjną armię”, złożoną z Niemców, Rosjan, Węgrów i Włochów, która doprowadziłaby do restauracji monarchii w krajach Środkowej Europy, w tym też w Rosji. Od końca 1920 r. należał do organizacji „Возрождение” („Aufbau”), skupiającej białych Rosjan i Niemców. Po pewnym czasie stanął na jej czele, sprawując tę funkcję do listopada 1923 r. W okresie międzywojennym był jednym z ideologów tzw. „rosyjskiego faszyzmu”. Mieszkał w Monachium, gdzie w 1923 r. udzielił schronienia nazistom, w tym Adolfowi Hitlerowi. Przy jego pomocy został później kierownikiem placówki dla rosyjskich emigrantów w Charlottenburgu, działającego pod nadzorem Gestapo, zaś w maju 1936 r. – dyrektorem Vertauenstelle für Russische Fluchtlinge w Berlinie. Jednocześnie pełnił funkcję doradcy w ministerstwie spraw wewnętrznych III Rzeszy. Podczas wojny stawiał jednak nie na A. Hitlera, który – według niego – nie rozumiał znaczenia rosyjskiej emigracji w walce z Sowietami, ale na inne środowiska nazistowskie. Pod koniec wojny A. Hitler odsunął go na boczny tor za nie zgadzanie się z niemiecką polityką w stosunku do jeńców wojennych z Armii Czerwonej. Według części źródeł W.W. Biskupski był zaangażowany w spisek przeciwko A. Hitlerowi w 1944 r. Po zakończeniu wojny wyjechał do USA. Był odznaczony Orderem Świętego Jerzego IV klasy, Orderem Świętego Włodzimierza IV klasy, Orderem Świętej Anny II, III i IV klasy i Orderem Świętego Stanisława II i III klasy.

</doc>
<doc id="1399073" url="https://pl.wikipedia.org/wiki?curid=1399073" title="Cmentarz żydowski w Działdowie">
Cmentarz żydowski w Działdowie

Cmentarz żydowski w Działdowie (obecnie przy ul. Sienkiewicza) – został założony w II połowie XIX wieku i zajmuje powierzchnię 0,3 ha, na której zachowały się tylko trzy nagrobki (najstarszy pochodzi z 1868 roku). Ostatni pochówek miał miejsce w 1941 roku. Cmentarz jest ogrodzony siatką.

</doc>
<doc id="1399074" url="https://pl.wikipedia.org/wiki?curid=1399074" title="Stefan Makné">
Stefan Makné

Stefan Makné (ur. 1 września 1927 w Poznaniu, zm. 26 października 2011 w Gnieźnie) – polski pilot balonowy, szybowcowy i samolotowy, zwycięzca Pucharu Gordona Bennetta w 1983 (razem z Ireneuszem Cieślakiem).
Życiorys.
W czasie II wojny światowej był członkiem Szarych Szeregów, pod koniec wojny więziony w niemieckich obozach. Po wojnie przeniósł się wraz z rodziną z Poznania do Jeleniej Góry. Ukończył szkolenie szybowcowe, a w latach 1949–1950 uzyskał licencję samolotową, jednak z powodu wcześniejszej przynależności do Szarych Szeregów otrzymał zakaz wstępu na lotnisko i nie mógł w czasach stalinowskich zajmować się lotnictwem. Ukończył gimnazjum dla dorosłych w Jeleniej Górze, a następnie studia na Wydziale Mechanicznym Politechniki Poznańskiej z tytułem inżyniera lotnictwa o specjalności konstrukcja płatowców. Otrzymał nakaz pracy w Okręgowym Zarządzie PGR w Szczecinie, jednak na jego prośbę przeniesiono go do Zakładów Sprzętu Lotniczego w Poznaniu, które jednakże zamknięto, po czym pracował do emerytury przy ekspertyzach energetyczno-cieplnych. W 1957 zajął się także ponownie lotnictwem. Był zawodnikiem Aeroklubu Poznańskiego. W 1975 zdobył szybowcowe mistrzostwo Polski w klasie standard, a w 1977 w klasie otwartej.
W 1972 został przewodniczącym Rady Balonowej Aeroklubu PRL i przyczynił się do odrodzenia sportu balonowego w Polsce. Szkolił pilotów polskich, a także czechosłowackich i węgierskich. W 1979 w zespole z Ireneuszem Cieślakiem zajął w mistrzostwach świata balonów na ogrzane powietrze 20. miejsce, w 1980 w mistrzostwach świata balonów gazowych był w parze z tym samym zawodnikiem dziesiąty. W latach 1982–1983 był prezesem Aeroklubu Poznańskiego.
Jego największym sukcesem sportowym było zwycięstwo w pierwszej po II wojnie światowej edycji Pucharu Gordona Bennetta w 1983, w załodze tworzonej z Ireneuszem Cieślakiem. Polski duet w balonie SP-BZO Polonez wystartował 28 czerwca 1983 z Paryża i po 36 godzinach i 26 minutach wylądował w niemieckiej wsi Offenstetten, osiągając dystans 690 km. Sukces ten przyniósł im także 8. miejsce w Plebiscycie „Przeglądu Sportowego” na najlepszego sportowca Polski w 1983.
W latach 50. wstąpił do Stronnictwa Demokratycznego, a w latach 90. do Krajowej Partii Emerytów i Rencistów, z listy której kandydował do Sejmu w wyborach parlamentarnych w 1997. Wystąpił z niej, motywując to opanowaniem KPEiR przez byłych członków PZPR. Zasiadał w radzie dzielnicy na Nowym Mieście w Poznaniu. Należał też do Partii Centrum, z listy której kandydował do Sejmu w wyborach parlamentarnych w 2005.
Został pochowany na cmentarzu Miłostowo w Poznaniu w alei zasłużonych.

</doc>
<doc id="1399075" url="https://pl.wikipedia.org/wiki?curid=1399075" title="Cmentarz żydowski w Szczytnie">
Cmentarz żydowski w Szczytnie

Cmentarz żydowski w Szczytnie – został założony w 1815 roku i zajmuje powierzchnię 0,16 ha i jest nieogrodzony. Pomimo dewastacji w czasach III Rzeszy i PRL zachowało się około pięćdziesięciu nagrobków, z których najstarszy pochodzi z 1833 roku. Nagrobki wykonane są z granitu, marmuru bądź piaskowca, a inskrypcje są w języku hebrajskim bądź niemieckim.

</doc>
<doc id="1399076" url="https://pl.wikipedia.org/wiki?curid=1399076" title="Giacomo Mari">
Giacomo Mari

Giacomo Mari (ur. 17 października 1924 - zm. 16 października 1991) – włoski piłkarz. Giacomo Mari jest jednym z pięciu włoskich piłkarzy (inni to Giampiero Boniperti, Gino Cappello, Ermes Muccinelli i Egisto Pandolfini), którzy grali na mistrzostwach świata w 1950 i 1954. W czasie swojej kariery występował m.in. Cremonese, Atalancie, Juventusie, Sampdorii i w Padova.

</doc>
<doc id="1399077" url="https://pl.wikipedia.org/wiki?curid=1399077" title="Cmentarz żydowski w Lubawie">
Cmentarz żydowski w Lubawie

Cmentarz żydowski w Lubawie – został założony w XIX wieku i zajmuje powierzchnię 0,2 ha. Zachowało się jedynie sześć nagrobków.

</doc>
<doc id="1399081" url="https://pl.wikipedia.org/wiki?curid=1399081" title="18. poprawka do Konstytucji Stanów Zjednoczonych">
18. poprawka do Konstytucji Stanów Zjednoczonych

18. poprawka do Konstytucji Stanów Zjednoczonych dotyczyła wprowadzenia zakazu wytwarzania, sprzedaży i przewozu napojów alkoholowych i rozpoczęła w Stanach Zjednoczonych okres prohibicji. Została uchwalona przez Kongres Stanów Zjednoczonych 18 grudnia 1917 i została ratyfikowana 16 stycznia 1919 roku. Ostatecznie, po kilkunastu latach obowiązywania, poprawka została w całości uchylona 5 grudnia 1933 roku przez wprowadzenie 21. poprawki do Konstytucji Stanów Zjednoczonych. Do tej pory jest to jedyna poprawka do Konstytucji Stanów Zjednoczonych, która została uchylona w całości. Była to również pierwsza poprawka, która zawierała termin, w którym należy ją ratyfikować.
Treść poprawki.
W oryginale poprawka stanowi, że:
co można przetłumaczyć jako:
Ratyfikacja.
Zgodnie z trybem ratyfikacji poprawek przewidzianym w piątym artykule Konstytucji Stanów Zjednoczonych i treścią 18. poprawki weszła ona w życie rok po ratyfikacji przez 46 z 48 stanów, co nastąpiło 16 stycznia 1919 roku. Dwa z 48 stanów, Rhode Island i Connecticut opowiedziały się przeciwko 18. poprawce.

</doc>
<doc id="1399089" url="https://pl.wikipedia.org/wiki?curid=1399089" title="Cmentarz żydowski w Krzepicach">
Cmentarz żydowski w Krzepicach

Cmentarz żydowski w Krzepicach – kirkut, który został założony w I połowie XVIII w., zajmuje powierzchnię 1,4 ha. Do naszych czasów zachowało się 640 nagrobków, z których najstarszy pochodzi z 1749 r. Cmentarz jest jednym z największych skupisk żeliwnych macew w Europie – jest ich tu około czterystu, większość pochodzi z połowy XIX w. W 2000 r. został uporządkowany i odnowiony w ramach akcji "Antyschematy" przez młodzież polską i izraelską.

</doc>
<doc id="1399092" url="https://pl.wikipedia.org/wiki?curid=1399092" title="Difluorek radonu">
Difluorek radonu

Difluorek radonu, – nieorganiczny związek chemiczny fluoru i radonu, prawdopodobnie wykazujący charakter soli.
Powstaje w podczas ogrzewania radonu z fluorem w temperaturze ok. 400 °C. Po schłodzeniu mieszaniny reakcyjnej do osadza się na ściankach reaktora jako ciało stałe:
W późniejszych badaniach okazało się, że fluorek radonu powstaje spontanicznie w reakcji radonu z gazowym fluorem w temperaturze pokojowej, a także z fluorem w stanie ciekłym w temperaturze . Siłą napędową tych reakcji jest intensywne promieniowanie α radonu.
Fluorek radonu został otrzymany w ilościach mikrogramowych i jest słabo poznany. Jego stechiometria jest niepewna, jednak obliczenia wskazują na istnienie trwałych cząsteczek i tak jest opisywany w literaturze. Prawdopodobnie ma budowę jonową, przy czym kationami mogą być lub . 
Jest mniej lotny niż i jest trwały do (w atmosferze wodoru). Powyżej rozkłada się na pierwiastki, natomiast w atmosferze wodoru w temperaturze &gt; ulega szybkiej redukcji: 
Rozpuszczony w ulega prawdopodobnie następującej dysocjacji elektrolitycznej:
Kationy te migrują do katody w trakcie elektrolizy, lecz, co zaskakujące, nie ulegają na niej neutralizacji i gromadzą się w przedziale katodowym. W obecności nadmiaru jonów mogą powstawać aniony:

</doc>
<doc id="1399099" url="https://pl.wikipedia.org/wiki?curid=1399099" title="Błeszyński">
Błeszyński

Błeszyński – polski herb szlachecki, odmiana herbu Suchekomnaty.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
W polu czerwonym nad czarną trąbą myśliwską z nawiązaniami złotymi krzyż kawalerski złoty, a nad nim orla głowa z gałązką wawrzynową o trzech listkach w dziobie.
W klejnocie nad hełmem w koronie trzy pióra strusie.
Najwcześniejsze wzmianki.
Nieznane pochodzenie herbu. Herb widoczny na XVIII-wiecznej pieczęci będącej własnością J. HR. Ostrowskiego.
Herbowni.
Herb ten, jako herb własny, przysługiwał jednej tylko rodzinie herbownych:
Błeszyński.

</doc>
<doc id="1399100" url="https://pl.wikipedia.org/wiki?curid=1399100" title="Cmentarz żydowski w Rypinie">
Cmentarz żydowski w Rypinie

Cmentarz żydowski w Rypinie – został założony w połowie XVIII wieku (według innych źródeł – w XIX w.) i znajduje się przy ulicy Spokojnej. Ma powierzchnię 0,35 ha. Podczas II wojny światowej został zdewastowany przez nazistów, a płyty nagrobne posłużyły do budowy chodników w jednym z niemieckich gospodarstw rolnych Rypina. Kilkadziesiąt lat po wojnie płyty wyeksponowano, tworząc lapidarium.
Za zniszczenie cmentarza odpowiedzialni są Niemcy z organizacji Selbstschutz oraz z Gestapo. Profanacji nagrobków dopuścił się również Otto Schepull. Po wojnie, przez kilkadziesiąt lat, cmentarzem bezinteresownie opiekował się Jan Smoliński. Natomiast Beniamin Stencel oraz inni potomkowie Żydów rypińskich doprowadzili do wybudowania lapidarium.
Już w 1990 r. w przewodniku krajoznawczym "Pamiątki i zabytki kultury żydowskiej w Polsce" cmentarz został opisany przez Przemysława Burcharda, autorowi nie udało się jednak dotrzeć do macew.

</doc>
<doc id="1399103" url="https://pl.wikipedia.org/wiki?curid=1399103" title="Kot piaskowy">
Kot piaskowy



</doc>
<doc id="1399104" url="https://pl.wikipedia.org/wiki?curid=1399104" title="Daniel Killer">
Daniel Killer

Daniel Pedro Killer (ur. 21 grudnia 1949 w Rosario w prowincji Santa Fe) – argentyński piłkarz. Podczas kariery grał na pozycji obrońcy.
Killer rozpoczynał swoją karierę w 1970 roku, kiedy to został piłkarzem Rosario Central. Przez 6 lat gry wystąpił w 185 meczach i zdobył 18 bramek. Zdobył również z Rosario dwa tytuły mistrza Argentyny, które były jego jedynymi sukcesami w karierze klubowej. Od 1977, przez rok Killer grał dla Racing Club, w którym zagrał 77 razy i zdobył 4 gole. Od sezonu 1979 zdecydował się na przejście do Newell’s Old Boys, gdzie grał przez 2 lata. W barwach tego klubu ma na swoim koncie 117 występów i trzy bramki. W latach 1982-1983 Killer był piłkarzem klubu Vélez Sársfield i rozegrał tam 30 spotkań. W 1984 Killer zdecydował się na przejście do kolumbijskiego klubu - Atlético Bucaramanga. Nie zagrał tam jednak ani jednego meczu, co spowodowało, że jeszcze w tym samym roku Daniel Killer został zawodnikiem Estudiantes La Plata. Jednak i tam nie grał zbyt wiele (4 mecze), toteż po raz kolejny zmienił klub - tym razem na Unión Santa Fe. Przez dwa lata Killer rozegrał tam 45 meczów i zdobył jedną bramkę. W 1986 roku został piłkarzem Argentino Rosario, nie rozegrał tam jednak żadnego meczu i rok później zakończył karierę.
Daniel Killer był również reprezentantem Argentyny. Wystąpił z nią na mistrzostwach świata 1978, na którym Argentyńczycy zwyciężyli.

</doc>
<doc id="1399106" url="https://pl.wikipedia.org/wiki?curid=1399106" title="Bystrzyk Pereza">
Bystrzyk Pereza

Bystrzyk Pereza, bystrzyk czerwonoplamy ("Hyphessobrycon erythrostigma") – gatunek słodkowodnej ryby z rodziny kąsaczowatych (Characidae). Hodowana w akwariach.
Występowanie.
Ameryka Południowa: dorzecze górnej Amazonki.
Opis.
Samce osiągają długość około 6,1 cm. Wymaga zbiornika o długości minimum 100 cm, z gęstą obsadą roślin. Bystrzyki czerwonoplame najlepiej czują się w stadach minimum 5 sztuk.

</doc>
<doc id="1399110" url="https://pl.wikipedia.org/wiki?curid=1399110" title="Hyphessobrycon erythrostigma">
Hyphessobrycon erythrostigma



</doc>
<doc id="1399119" url="https://pl.wikipedia.org/wiki?curid=1399119" title="Solaris Urbino 8,9 LE">
Solaris Urbino 8,9 LE

Solaris Alpino 8,9 LE – niskowejściowy autobus klasy midi dla komunikacji międzymiastowej, stanowiący odmianę autobusu niskopodłogowego Solaris Alpino. Jest produkowany od 2008 roku przez polską firmę Solaris Bus &amp; Coach S.A. z Bolechowa koło Poznania.
Historia modelu.
"Solaris Alpino 8,9 LE" został wprowadzony do produkcji wiosną 2008 roku. Powstał głównie z myślą o krajach alpejskich i skandynawskich. Pierwszym odbiorcą, który przyczynił się do jego powstania składając zamówienie na trzy typy autobusów niskowejściowych, jest jedna z firm w Austrii. Pierwsze informacje o nim ukazały się podczas targów AUTOTEC 2008 w Brnie w czerwcu 2008 roku, czyli po wykonaniu dostawy do Austrii. Oficjalnie zadebiutował podczas Targów IAA Nutzfahrzeuge 2008 w Hanowerze, które odbyły się w dniach 25 września – 2 października 2008, zaś w Polsce na wystawie Transexpo w Kielcach w październiku 2008 roku.
"Solaris Alpino 8,9 LE" jest wydłużoną o ponad 30 cm odmianą niskowejściową niskopodłogowego Solaris Alpino. Ma zwiększony rozstaw osi i wydłużony zwis tylny, co spowodowało wzrost masy własnej. Podobnie jak model bazowy powiązany jest konstrukcyjnie z autobusami serii Solaris Urbino trzeciej generacji. Wyposażono go w zamontowany centralnie z tyłu układ napędowy składający się z silnika Cummins ISBe4 250B o pojemności 5,9 dm³ i mocy 250 KM oraz automatycznej skrzyni biegów Voith Diwa 854.5. Opcjonalnie może być zamontowana 6-biegowa skrzynia automatyczna ZF 6HP-504. Silnik ten standardowo spełnia normę Euro 4 w technologii SCR, wymaga więc płynu AdBlue. Z przodu zamontowane może być zawieszenie niezależne Voith IFS lub zamiennie ZF RL 75 EC. Z tyłu zastosowano standardowy most napędowy ArvinMeritor RS 24 na podwójnym ogumieniu. Zmniejszenie szerokości o 15 cm w porównaniu z rodziną Urbino oraz chęć zachowania odpowiedniej wysokości wnętrza w tylnej części autobusu bez nadmiernego zwiększania wysokości całego autobusu spowodowało konieczność zastosowania tylnego ogumienia o zmniejszonych rozmiarach. By zapewnić szerokie przejście, z jednej strony zamiast podwójnych siedzeń nad osią tylną zastosowano siedzenia typu 1 + 1/2. W kabinie kierowcy standardowo montowana jest deska rozdzielcza konstrukcji firmy Solaris, opcjonalne może to być deska rozdzielcza Siemens VDO lub Actia Multibus.
Szkielet nadwozia wykonano ze stali nierdzewnej, zaś poszycie ścian bocznych ze stali nierdzewnej i paneli aluminiowych. Dach oraz ściany przednią i tylną wykonano z tworzywa sztucznego.
Początkowo w "Solarisie Alpino 8,9 LE" standardowo stosowany był silnik spełniający normę emisji spalin Euro 4. Obecnie może być zastosowany silnik Cummins ISBe5 250B lub Cummins ISBe5 285B w wersji spełniającej normy Euro 5 (ten sam typ, tylko wyposażony w dodatkowe filtry) lub EEV. Może również być zamontowany silnik zasilany gazem CNG.
Aby odciążyć tylną oś zbiornik paliwa o pojemności 165 dm³ umieszczono za przednimi drzwiami, zaś zbiornik na płyn AdBlue o pojemności 40 dm³ znajduje się pomiędzy przednim nadkolem a drzwiami środkowymi. Dzięki zastosowaniu takich rozwiązań jak układ centralnego smarowania Kogel KFBS1 z autodiagnozą czy bezobsługowe łożyska w układzie napędowym i kierowniczym, ograniczono czasochłonność i koszty obsługi serwisowej.
W 2011 roku zadebiutował pierwszy prototyp autobusu elektrycznego Solaris Urbino 8,9 LE electric, który powstał przez znaczne przekonstruowanie modelu Solaris Alpino 8,9 LE.

</doc>
<doc id="1399131" url="https://pl.wikipedia.org/wiki?curid=1399131" title="Gierasim Wdowienko">
Gierasim Wdowienko

Gierasim Andriejewicz Wdowienko, ros. Герасим Андреевич Вдовенко (ur. w 1867 r. w stanicy Gosudarstwiennaja w Rosji, zm. w 1945 r. w Belgradzie lub w ZSRR) – rosyjski wojskowy (generał lejtnant), ataman Kozaków terskich, współpracował z Niemcami podczas II wojny światowej.
Brał udział w I wojnie światowej. Od lutego 1917 r. w stopniu generała majora dowodził 3 Wołgskim pułkiem kawalerii Kozaków terskich. W styczniu 1918 r. został wybrany atamanem wojskowym Terskiego Wojska Kozackiego. W czerwcu tego roku był jednym z przywódców antybolszewickiego powstania Kozaków terskich. 13 marca 1919 r. awansował do stopnia generała lejtnanta. Opowiadał się za ścisłą współpracą wojsk Kozaków terskich z Armią Ochotniczą gen. Antona I. Denikina. 22 czerwca 1920 r. wraz z innymi atamanami kozackimi podpisał umowę z głównodowodzącym wojskami białych gen. Piotrem N. Wranglem dotyczącą dwustronnych stosunków. Uczestniczył w walkach z wojskami bolszewickimi do ewakuacji resztek armii białych z Krymu w listopadzie 1920 r. 
Mieszkał w Jugosławii. Na emigracji był wyrazicielem kozackiego separatyzmu. Współpracował z Ruchem Wolnokozackim. Po ataku wojsk niemieckich na ZSRR 22 czerwca 1941 r. podjął współpracę z Niemcami. Współuczestniczył w formowaniu kozackich oddziałów wojskowych na służbie niemieckiej. Pod koniec 1944 r. wstąpił do Sił Zbrojnych Komitetu Wyzwolenia Narodów Rosji. Według części źródeł został zabity w Belgradzie przez komunistycznych partyzantów Josipa Broz Tity. Inne źródła podają, że został aresztowany przez funkcjonariuszy Smiersza i przewieziony do ZSRR, gdzie wkrótce zmarł w łagrze (inne źródła – w więzieniu butyrskim).

</doc>
<doc id="1399133" url="https://pl.wikipedia.org/wiki?curid=1399133" title="Zdzisław Żygulski">
Zdzisław Żygulski



</doc>
<doc id="1399135" url="https://pl.wikipedia.org/wiki?curid=1399135" title="Mumia 3">
Mumia 3



</doc>
<doc id="1399136" url="https://pl.wikipedia.org/wiki?curid=1399136" title="Erazm Darwin">
Erazm Darwin



</doc>
<doc id="1399140" url="https://pl.wikipedia.org/wiki?curid=1399140" title="Alrakis">
Alrakis

Alrakis ("Mi Draconis", "μ Dra") – jedna z gwiazd widocznych gołym okiem w konstelacji Smoka. Znajduje się około 90 lat świetlnych od Słońca i wskazuje koniec języka wyobrażonej figury Smoka
Nazwa.
Tradycyjna nazwa gwiazdy, Alrakis, pochodzi od arabskiej nazwy , która oznacza „Kłusujący Wielbłąd” lub (dosłownie) „Tancerz”. Alrakis oraz β Dra (Rastaban), γ Dra (Eltanin), ν Dra (Kuma) i ξ Dra (Grumium) były nazywane przez Arabów , „matki wielbłądzice”, a przez Europejczyków "Quinque Dromedarii". Międzynarodowa Unia Astronomiczna zatwierdziła użycie nazwy Alrakis dla określenia tej gwiazdy.
Właściwości fizyczne.
Alrakis to układ podwójny lub według nowszych badań – potrójny. Dwie gwiazdy tworzące układ podwójny są widoczne na niebie w odległości kątowej 2,4″ (w 2015 r.) i obiegają się z okresem 672 lat. Są to bardzo podobne żółto-białe karły reprezentujące typ widmowy F6, o wielkości gwiazdowej odpowiednio 5,66 (μ Dra A) i 5,69m (μ Dra B}. Gwiazdy dzieli w przestrzeni średnio 109 au, ze względu na duży mimośród orbity zbliżają się na dystans 62 au i oddalają na 156 au. Łączna masa gwiazd to 2,9 .
Trzeci składnik to gwiazda o wielkości 13,7, znajdująca się 12,6″ (w 2006 r.) od Mi Draconis A. Jeśli jest związana grawitacyjnie z centralną parą (co nie jest jeszcze pewne) to znaczy, że jej odległość wynosi co najmniej 360 au, a okres obiegu ponad 4000 lat. Jest to prawdopodobnie czerwony karzeł o typie widmowym M4.

</doc>
<doc id="1399143" url="https://pl.wikipedia.org/wiki?curid=1399143" title="Mu Draconis">
Mu Draconis



</doc>
<doc id="1399144" url="https://pl.wikipedia.org/wiki?curid=1399144" title="Christoffel Plantijn">
Christoffel Plantijn



</doc>
<doc id="1399147" url="https://pl.wikipedia.org/wiki?curid=1399147" title="Maszt (żeglarstwo)">
Maszt (żeglarstwo)



</doc>
<doc id="1399151" url="https://pl.wikipedia.org/wiki?curid=1399151" title="Najwyższy Zakon Rycerski Świątyni Jerozolimskiej">
Najwyższy Zakon Rycerski Świątyni Jerozolimskiej



</doc>
<doc id="1399152" url="https://pl.wikipedia.org/wiki?curid=1399152" title="Tresco">
Tresco

Tresco (korn. "Enys Skaw") – druga pod względem wielkości wyspa archipelagu wysp Scilly należących do Kornwalii w Wielkiej Brytanii. Tresco posiada powierzchnię równą 2,97 km² i w styczniu roku 2007 zamieszkiwało ją jedynie 167 osób. Na wyspie znajduje się ogród Tresco Abbey Garden, w którym z powodzeniem, pomimo północnego położenia, uprawiana jest roślinność z subtropikalnych regionów świata taka jak na przykład palmy daktylowce kanaryjskie.

</doc>
<doc id="1399156" url="https://pl.wikipedia.org/wiki?curid=1399156" title="Bobrów (Słowacja)">
Bobrów (Słowacja)

Bobrów () – wieś (obec) w północnej Słowacji, w powiecie Namiestów, w kraju żylińskim.
Pierwsza wzmianka o miejscowości pochodzi z mapy Górnej Orawy z 1550 roku, jest ona na niej zaznaczona pod nazwą "Dubrowes". W dokumentach podatkowych z 1564 roku jest już wymieniona jako "Bobrowa".

</doc>
<doc id="1399157" url="https://pl.wikipedia.org/wiki?curid=1399157" title="Żubrohława">
Żubrohława

Żubrohława (słow. "Zubrohlava", węg. w latach 1889–1920 "Bölényfő") – wieś (obec) w północnej Słowacji, w powiecie Namiestów, w kraju żylińskim.
Po raz pierwszy w dokumentach historycznych miejscowość pojawia się w 1550 roku – zaznaczono ją na mapie Górnych Węgier w raporcie o złożach soli pod Babią Górą. Kolejne pisemne wzmianki pochodzą z 1567 i 1588 roku.

</doc>
<doc id="1399159" url="https://pl.wikipedia.org/wiki?curid=1399159" title="Wawreczka">
Wawreczka

Wawreczka (słow. "Vavrečka") – wieś i gmina (obec) w północnej Słowacji, w powiecie Namiestów, w kraju żylińskim. Powstała pod koniec XVI wieku na prawie wołoskim. Po raz pierwszy wzmiankowana w 1600 roku jako "Sigmondka".
Gmina Wawreczka od 2004 roku współpracuje z polską gminą Łękawica (powiat żywiecki). Efektem tej współpracy jest realizacja kilka wspólnych projektów unijnych.

</doc>
<doc id="1399161" url="https://pl.wikipedia.org/wiki?curid=1399161" title="Tapeszowo">
Tapeszowo

Tapeszowo (słow. "Ťapešovo") – wieś (obec) w północnej Słowacji, w powiecie Namiestów, w kraju żylińskim. Lokowana w 1580 roku na prawie wołoskim.

</doc>
<doc id="1399162" url="https://pl.wikipedia.org/wiki?curid=1399162" title="Wasylów (Słowacja)">
Wasylów (Słowacja)

Wasylów (słow. "Vasiľov") – wieś (obec) w północnej Słowacji, w powiecie Namiestów, w kraju żylińskim. Lokowana w 1554 roku.

</doc>
<doc id="1399164" url="https://pl.wikipedia.org/wiki?curid=1399164" title="Sihelne">
Sihelne

Sihelne (słow. "Sihelné") – wieś (obec) w północnej Słowacji, w powiecie Namiestów, w kraju żylińskim. Została założona w 1629 roku.
Kultura.
We wsi jest używana gwara orawska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="1399165" url="https://pl.wikipedia.org/wiki?curid=1399165" title="Rabczyca">
Rabczyca

Rabczyca (słow. "Rabčice", węg. "Rapcsicze") – wieś (obec) w północnej Słowacji, w powiecie Namiestów, w kraju żylińskim.
Położenie.
Wieś leży w słowackiej części Orawy, u południowych podnóży masywu Babiej Góry. Jej zabudowania nie tworzą charakterystycznej dla tej części Orawy ulicówki, lecz w większości są rozrzucone wokół doliny Rabczyckiego Potoku (słow. "Rabčický potok"). Na południu wspinają się na stoki Magury (865 m n.p.m.), na północy sięgają w głąb dolinki potoku Odumorkovka u podnóży Bandíkovki (906 m n.p.m.) i Upratisk (891 m n.p.m.). Zabudowania wsi leżą na wysokości od ok. 670 do ok. 850 m n.p.m. Na wschodzie granicę wsi wyznacza granica państwowa słowacko-polska, za którą leży polska wieś Lipnica Wielka.
Historia.
Wieś została założona na początku XVII w. Jej lokację na prawie wołoskim potwierdził dziedziczny żupan orawski Jerzy VII Thurzo krótko przed swoją śmiercią w 1616 r. Należała do „Państwa Orawskiego” - rozległego majątku ziemskiego z siedzibą na Zamku Orawskim.
Mieszkańcy początkowo zajmowali się głównie pasterstwem owiec, a później i wołów. Paśli na rozległej Rabczyckiej Hali, położonej na południowo-zachodnich zboczach górnych partii Babiej Góry. W latach 80. i 90. XVII w. wieś zmagała się z wielką biedą, spowodowaną chorobami bydła i innymi klęskami elementarnymi. W późniejszych latach mieszkańcy zajęli się także rolnictwem, głównie uprawą i obróbką lnu, płóciennictwem, handlem płótnem i siemieniem lnianym. Kolejna fala biedy związana z przeludnieniem na przełomie XIX i XX w. spowodowała nasilenie emigracji, m.in. do USA. Po II wojnie światowej duża część ludności znalazła zatrudnienie w nowych zakładach przemysłowych Orawy, pozostali – w miejscowej spółdzielni rolniczej i leśnictwie
W miejscowości urodzili się:
Kultura.
We wsi jest używana gwara orawska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="1399167" url="https://pl.wikipedia.org/wiki?curid=1399167" title="Browar Mokrskich w Katowicach">
Browar Mokrskich w Katowicach

Browar braci Mokrskich w Katowicach − zabytkowy kompleks dawnego browaru, znajdujący się w Katowicach przy ul. ks. bpa Herberta Bednorza 2a−6, na terenie jednostki pomocniczej Szopienice-Burowiec, założony w 1880 roku przez Petera Mokrskiego. Dawny browar zbudowany jest w styku historyzmu ceglanego z cegły klinkierowej Obecnie kompleks ten działa pod marką Browar Factory Centrum, w którym znajdują się biura oraz magazyny na powierzchni około 30 tys. m². Stanowi on siedzibę dla ponad 70 firm.
Na wewnętrznym dziedzińcu kompleksu znajduje się zieleniec z rzeźbami, w budynkach kompleksu organizowana jest również działalność artystyczna, a także prezentowana jest ekspozycja sztuki współczesnej.
Historia.
W 1879 roku mieszkaniec Roździenia – Peter Mokrski zakupili gospodarstwo rolne przy granicy Roździenia z Szopienicami i już w 1880 roku założył on na tej realności, na południowym brzegu Brynicy, browar składający się z budynku warzelni oraz kotłowni. W 1890 roku został on rozbudowany o obiekty produkcyjne: słodownię, leżakownię i fermentownię. Z początkiem XX wieku wybudowano jeszcze kilka budynków gospodarczych. W tym czasie browar produkował piwo i słód oraz prowadził detaliczną sprzedaż piwa w parku przybrowarnianym, gdzie powstał budynek zakładowej restauracji.
W 1912 roku browar odziedziczyli spadkobiercy Petera Mokrskiego, a w sześć lat po tym, tuż po zakończeniu I wojny światowej został wykupiony przez konkurencyjną Oberschlesische Linderbrauerei Hochberg w Zabrzu i Tychach. W wyniku tych zmian własnościowych zaprzestano wytwarzania piwa, a jedynie prowadzono produkcję słodu. W 1923 roku został zakupiony przez Zakład Braci Porębskich Spółka Akcyjna z Krakowa. Zgodnie z umową zakupu nowy właściciel nie miał prawa prowadzić w tych zabudowaniach produkcji piwa. Wobec tego prowadzono tam produkcję słodu, konfekcjonowanie i sprzedaż obcego piwa oraz rozlewnię win i spirytusu. W 1937 roku firmę braci Porębskich postawiono w stan upadłości. W 1942 roku browar został znacjonalizowany, jednak już w 1947 roku adwokat braci Porębskich wystąpił o przywrócenie stanu prawnego sprzed 1939 roku, co też nastąpiło.
Do roku 1989 na terenie browaru mieściły się magazyny oraz siedziba firmy ELMET, po czym właściciele wypowiedzieli umowę dotychczasowemu użytkownikowi i w 1991 roku sprzedali obiekt Johannowi Brosowi. Zniszczony i częściowo wypalony, odzyskał swoją świetność dzięki przeprowadzonej rewitalizacji, przystosowując obiekt do funkcji biurowych i magazynowych. Adaptacji konserwatorskiej, polegającej na przywróceniu stanu pierwotnego i przystosowaniu do współczesnych wymogów, dokonała grupa osób pod kierunkiem Johanna Brosa i Moniki Pacy. Prace rewitalizacyjne prowadzone są od 1993 roku. Aktualnie browar, pod nazwą Factory Centrum, stanowi siedzibę kilkudziesięciu firm. Dysponuje on powierzchnią użytkową wynoszącą około 30 tys. m².

</doc>
<doc id="1399168" url="https://pl.wikipedia.org/wiki?curid=1399168" title="Rabcza">
Rabcza

Rabcza (słow. "Rabča") – wieś (obec) w północnej Słowacji, w powiecie Namiestów, w kraju żylińskim. Pierwsza pisemna wzmianka o niej pochodzi z 1564 roku, jednak miejscowość istniała wcześniej – zaznaczono ją na ręcznie wykonanej mapie Orawy z 1550 roku.
Kultura.
We wsi jest używana gwara orawska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="1399169" url="https://pl.wikipedia.org/wiki?curid=1399169" title="Alfred Kokot">
Alfred Kokot

Alfred Kokot ps. "Mały Pikuś" (ur. 25 stycznia 1928 w Chorzowie, zm. 20 czerwca 1981 w Katowicach) – polski piłkarz, wychowanek klubu Kresy Chorzów.
W polskiej ekstraklasie zadebiutował 20 marca 1949. W okresie od lipca 1946 do czerwca 1953 był piłkarzem Lechii Gdańsk.

</doc>
<doc id="1399170" url="https://pl.wikipedia.org/wiki?curid=1399170" title="Nikołaj Piatnicki">
Nikołaj Piatnicki

Nikołaj Władimirowicz Piatnicki, ros. Николай Владимирович Пятницкий (ur. w 1890, zm. 19 listopada 1963 w Paryżu) – rosyjski wojskowy (pułkownik) oraz emigracyjny publicysta i działacz polityczny, współpracował z Niemcami podczas II wojny światowej.
Brał udział w I wojnie światowej. Od końca 1918 r. był szefem sztabu 34 dywizji piechoty Armii Ochotniczej gen. Antona I. Denikina. Jesienią 1919 r. został oficerem do specjalnych poruczeń w sztabie armii kaukaskiej gen. Wiktora L. Pokrowskiego. Po przegranej wojsk białych wyjechał do Paryża. Współpracował z gen. Nikołajem N. Gołowinem w organizacji wyższych kursów naukowo-wojskowych. W II poł. lat 30. należał do Rosyjskiego Związku Narodowego Uczestników Wojny kierowanego przez gen. Antona W. Turkula. W latach 1937-1940 redagował jego organ prasowy pismo "Сигнал". W czasie II wojny światowej podjął współpracę z Niemcami. W 1944 r. redagował w okupowanym Paryżu pismo "Парижский вестник". Pod koniec 1944 r. przyjechał do Berlina, gdzie zaczął wydawać pismo ROA "За Родину". Jednocześnie współuczestniczył w tworzeniu Sił Zbrojnych Komitetu Wyzwolenia Narodów Rosji. Po zakończeniu wojny powrócił do Paryża, gdzie pracował w redakcji pisma "Возрождение". 19 listopada 1963 roku popełnił samobójstwo.
Linki zewnętrzne.
Biografia płk. Nikołaja W. Piatnickiego 

</doc>
<doc id="1399171" url="https://pl.wikipedia.org/wiki?curid=1399171" title="Ghetto (singel Kelly Rowland)">
Ghetto (singel Kelly Rowland)

Ghetto – singiel amerykańskiej piosenkarki Kelly Rowland z gościnnym udziałem rapera Snoop Dogga. Piosenka „Ghetto” pochodzi z drugiego studyjnego albumu Rowland Ms. Kelly (z 2007 roku). Utwór napisali J. „Lonny” Bereal, Cordozar Calvin Broadus, Jr., Kelly Rowland i Durrell „Tank” Babbs.
Teledysk.
Reżyserem teledysku do piosenki „Ghetto” jest Andrew Gura. Był on kręcony dnia 23 sierpnia 2007 r. w Los Angeles. Miał on światową premierę 10 września 2007 roku w stacji muzycznej "Black Entertainment Television"

</doc>
<doc id="1399172" url="https://pl.wikipedia.org/wiki?curid=1399172" title="Kruszetnica">
Kruszetnica

Kruszetnica () – wieś (obec) w północnej Słowacji, w powiecie Namiestów, w kraju żylińskim. Po raz pierwszy wzmiankowana w 1580 roku jako "Krussecznycza".

</doc>
